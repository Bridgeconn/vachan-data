MAT,1,1,"अब्राहम राज़ा दाऊदा रा बुज़ुर्ग ती, राज़ा दाऊदा, यीशु मसीह रा बुज़ुर्ग ती, होर ऐ सा यीशु मसीह रा खानदान। "
MAT,1,2,"अब्राहम इसहाका रा बापू ती, इसहाक याकूबा रा बापू ती, होर याकूब यहूदा होर तेइरै भाई रा बापू ती। "
MAT,1,3,"यहूदा पेरेस होर जेरह रा बापू ती; होर हेस्रोन पेरेसा रा बापू ती, होर तामार तिन्हरी आमा ती। "
MAT,1,4,"एराम अम्मीनादाबा रा बापू ती, अम्मीनादाब नहशोना रा बापू ती, नहशोन सलमोना रा बापू ती। (रूत 4:19-20) "
MAT,1,5,"सलमोन बोअज़ा रा बापू ती राहाब तेइरी आमा ती, बोअज़ ओबैदा रा बापू ती होर रूत तेइरी आमा ती, ओबैद यिशै रा बापू ती, "
MAT,1,6,"होर यिशै दाऊद राज़ा रा बापू ती, होर दाऊद राज़ा सुलैमाना रा बापू ती, ज़ो पैहलै ऊरिय्याह री लाड़ी ती।  "
MAT,1,7,"होर सुलैमान रहबामा रा बापू ती, रहबाम अबिय्याह रा बापू ती; अबिय्याह आसरा बापू ती, "
MAT,1,8,"आसा यहोशफाता रा बापू ती, यहोशफात योरामा रा बापू ती, होर योराम उज्जियाह रा बापू ती, "
MAT,1,9,"उज्जियाह योतामा रा बापू ती, होर योताम आहाजा रा बापू ती, होर आहाज हिजकिय्याहा रा बापू ती, "
MAT,1,10,"होर हिजकिय्याह मनश्शिह रा बापू ती, मनश्शिह आमोना रा बापू ती, होर आमोन योशिय्याह रा बापू ती। "
MAT,1,11,"फिरी इस्राइली बै गुलाम बणाईया बैबीलोन ज़ाणै न पैहलै योशिय्याह यकुन्याह, होर तेइरै भाई रा दादा ती। "
MAT,1,12,"बन्दी होईया बैबीलोन पुजणै न बाद यकुन्याह शालतियेला रा बापू ती, होर शालतियेल जरूब्बाबिला रा बापू ती, "
MAT,1,13,"जरूब्बाबिल अबीहूदा रा बापू ती, हो अबीहूद इलयाकीमा रा बापू ती, होर इलयाकीम अज़ोरा रा बापू ती, "
MAT,1,14,"अज़ोर सदोका रा बापू ती, सदोक अखीमा रा बापू ती, होर अखीम इलीहूदा रा बापू ती, "
MAT,1,15,"होर इलीहूद एलीआज़ारा रा बापू ती, होर एलीआज़ार मत्ताना रा बापू ती; मत्तान याकूबा रा बापू ती। "
MAT,1,16,"याकूब यूसुफा रा बापू ती, ज़ो मरियमा रा लाड़ा ती, मरियमै यीशु पैदा केरु ज़ो मसीह कहलाइया सा। "
MAT,1,17,"अब्राहमा न लेइया दाऊदा तैंईंयैं सैभ चौदह पीढ़ी हुई होर दाऊद न बैबीलोना बै बन्दी होईया पजाइणै तैंईंयैं चौदह पीढ़ी हुई, होर बंदी होईया बाबैला बै पजेरने रै बौगता न लेईया मसीह तैंईंयैं चौदह पीढ़ी हुई। "
MAT,1,18,"यीशु मसीह रै पैदा होंणै न पैहलै ऐ हुआ ती, कि ज़ैबै तेइरी आमा मरियमै री बौरनी यूसुफा सैंघै हुई, एथा न पैहलै कि ते लाड़ा लाड़ी बणिया सैंघै रौंहदै, सौ हाज़ी कुँआरी ती, पवित्र आत्मा सैंघै सुज़दी रौही। "
MAT,1,19,"तैबै तेसरै मंगेतरै यूसुफै ज़ो धर्मी ती होर तेसा बै लोका रै सामनै बदनाम नी ती केरना च़ाँहदा, तेसा बै च़ुप-चाप छ़ौड़नै रा विच़ार केरू। "
MAT,1,20,"ज़ैबै सौ इन्हां गैलै रै बारै न सोच़दा लागा ती ता प्रभु रा स्वर्गदूत तेइबै सुपने न हेरुइया बोलदा लागा, “ओ यूसुफ! दाऊद राज़ै रै खानदान, तू आपणी लाड़ी मरियमा बै आपणै औखै आणनै बै मत डौरदा, किबैकि ज़ो तेसरै पेटा न सा, सौ पवित्र आत्मै री धिरै न सा। "
MAT,1,21,"तेसा बेटा ज़ोंणना होर तू तेइरा नाँ यीशु रखेई, किबैकि तेई आपणै लोका रा तिन्हरै पापा न उद्धार केरना।” "
MAT,1,22,"ऐ सैभ किछ़ एथै री तैंईंयैं हुआ कि ज़ो वचन प्रभुऐ यशायाह भविष्यवक्तै रै द्वारा बोलू सा, सौ पूरा लोड़ी हुआ। "
MAT,1,23,"“हेरा, कुँआरी सुज़दी रौहणा होर एक बेटा ज़ोंणना, होर तेइरा नाँ इम्मानुएल रखिणा” (ज़ौसरा मतलब सा “परमेश्वर आसा सैंघै सा”)। "
MAT,1,24,"यूसुफै नींज़ा न उठिया, प्रभु रै स्वर्गदूतै रै हुक्मा रै मुताबक मरियमा बै आपणी लाड़ी होंणै री तैंईंयैं आपणै घौरा बै आंणी। "
MAT,1,25,होर ज़ाँ ढौई तेसै बेटै बै जन्म नी धिना सौ तेसा सैंघै नी सुता होर ज़ैबै तेसै बेटै बै जन्म धिना ता यूसुफै तेई शोहरू रा न यीशु रखू। 
MAT,2,1,"ज़ैबै हेरोदेस राज़ा यहूदिया प्रदेशा न राज़ केरदा लागा ती, तैबै बैतलैहम नगरा न यीशु रा जन्म हुआ। यीशु रै पैदा होंणै न किछ़ बौगता बाद पूर्व दिशा न कई ज्योतिषी लोका यरूश्लेम शैहरा न एज़िया पुछ़दै लागै। "
MAT,2,2,"“यहूदी रा राज़ा ज़ौसरा जन्म हुआ, सा कौखै सा? किबैकि आसै पूर्व दिशा न तेइरै जन्मा रा तारा हेरू सा होर आसै तेइरी आराधना केरदै आऐ सी।”  "
MAT,2,3,ऐ शुणिया हेरोदेस राज़ा होर यरूश्लेम शैहरा रै बोहू सारै लोका डौरै। 
MAT,2,4,"तैबै तेइयै यरूश्लेम शैहरा रै सारै मुख्यपुरोहिता होर शास्त्रियै न कठै केरिया पुछ़ू, “मसीह रा जन्म कौखै होंणा चेहिऐ ती?” "
MAT,2,5,"तिन्हैं तेइबै बोलू, “तेई बैतलैहमा शैहरा न पैदा होंणा,” ज़ो यहूदिया प्रदेशा न सा, “किबैकि भविष्यवाणी केरनु आल़ै मिकै बोहू पैहलै पवित्र शास्त्रा न लिखू सा: "
MAT,2,6,"“ ‘ओ बैतलैहमा रै लोको, ज़ो यहूदा देशा न सी, तू कौसी भी रीतियै यहूदै रै अधिकारी न होछ़ा नी ऑथि; किबैकि तो न एक राज़ा निकल़णा होर तेई मेरी प्रजा इस्राइलै री हेर शुण केरिया तिन्हरी अगुवाई केरनी।’ ” "
MAT,2,7,"तैबै हेरोदेस राज़ै च़ुप केरदै ज्योतिषी लोका शाधिया तिन्हां न पुछ़ू, कि तारा ठीक कैबै कुणी बौगतै पैहली बार हेरूआदा ती। "
MAT,2,8,"तैबै तेइयै ते ऐण्ढै बोलिया बैतलैहम नगरा बै भेज़ै कि, “ज़ाईया तेई शोहरू रै बारै न ठीक-ठीक पता केरा होर ज़ैबै सौ मिलला ता मुँभै खबर देइत् ताकि हांऊँ भी ज़ाइआ तेइबै प्रणाम केरनु।” "
MAT,2,9,"तैबै ज्योतिषी राज़ै री गैल शुणिया बैतलैहम शैहरा बै नौठै होर हेरा, ज़ो तारा तिन्हैं पूर्व दिशा न हेरू ती सौ फिरी तिन्हां आगै-आगै च़लू; होर ज़ौखै सौ शोहरू ती तेई घौरा हागै पुजिआ रुकु। "
MAT,2,10,"तेई तारै बै फिरी हेरिया ते बोहू खुश हुऐ, होर तारै रा पिछ़ा केरू। (लूका 2:20) "
MAT,2,11,"होर तेई घौरा न पुजिआ सौ शोहरू तेइरी आमा मरियमा सैंघै हेरू, होर टुँबड़ै पौड़िया तेइबै प्रणाम केरु होर आपणै-आपणै झोल़ै खोलिया तेइबै सूना, लोबान होर गन्धरसै री भेंट च़ढ़ाई। "
MAT,2,12,"होर सुपनै न ऐ च़िताऊणी पाईआ कि हेरोदेसा हागै बापस हेरीत् ज़ाँदै, ते होरी बौतै आपणै देशा बै नौठै। "
MAT,2,13,"ज्योतिषी ज़ाणै न बाद हेरा परमेश्वरा रै एकी स्वर्गदूतै सुपनै न यूसुफा बै हेरूइया बोलू, “उठ, तेई शोहरू होर तेइरी आमा बै लेइया मिस्र देशा बै भग; होर ज़ैबै तैंईंयैं हांऊँ तौभै नी बोलनू, तू तौखै रौही; किबैकि हेरोदेस ऐई शोहरू बै तोपणू आल़ा सा कि ऐईबै मारिया खत्म केरला।” "
MAT,2,14,तैबै यूसुफ रातियै उठिया शोहरू होर तेइरी आमा लेइया मिस्र देशा बै नौठा। 
MAT,2,15,होर हेरोदेस मौरनै ढौई तौखै रौहू कि सौ वचन ज़ो प्रभुऐ भविष्यवाणी केरनु आल़ै होशे द्वारा बोलू ती कि “मैं आपणा बेटा मिस्रा न शाधु सौ पूरा होला।”  
MAT,2,16,"ज़ैबै हेरोदेसै ऐ हेरू, कि ज्योतषियै मूँ सैंघै धोखा केरू, तैबै सौ झ़िका सैंघै भौरूआ होर सपाई बै भेज़िआ ज्योतिषी न पुछ़ूऐदै ठीक-ठीक बौगता रै मुताबक बैतलैहम होर औरलै पौरलै सारै शोहरू ज़ो दूई बौर्षै रै ती, होर एथा न होछ़ै ती मारनै द्याऐ। "
MAT,2,17,तैबै ज़ो वचन यिर्मयाह भविष्यवाणी केरनु आल़ै बोलू ती सौ पूरा हुआ। 
MAT,2,18,"“रामाह नगरा न एक बड़ी आवाज़ शुणुई, बड़ा विलाप होर रोणां शुणुआ, राहेल आपणै शोहरू री तैंईंयैं रोंदी लागी ती होर शान्त नी ती होंणा च़ाँहदी, किबैकि ते मूँऐ ती।” "
MAT,2,19,"हेरोदेसै रै मौरनै न बाद प्रभु रै स्वर्गदूतै मिस्रा न यूसुफा बै सुपने न हेरूइया बोलू, "
MAT,2,20,"कि “उठ, शोहरू होर तेइरी आमा बै लेइया इस्राइलै रै देशा बै ज़ा; किबैकि ज़ो शोहरू रै प्राण लेणा चाहा ती, ते मूँऐ।” "
MAT,2,21,"यूसुफ उठु, शोहरू होर तेइरी आमा लेइया इस्राइलै रै देशा बै आऊ। "
MAT,2,22,पर ऐ शुणिया कि अरखिलाउस आपणै बापू हेरोदेसै री ज़ैगा यहूदिया पैंधै राज़ केरदा लागा सा सौ तौखै ज़ाणै न डौरू होर सुपनै न च़िताऊणी पाईआ गलील ज़िलै बै नौठा। 
MAT,2,23,"होर नासरत नगरा न रौंहदा लागा, ताकि सौ वचन पूरा होला, ज़ो भविष्यवाणी केरनु आल़ै रै ज़रियै बोलूआ ती, “तेई यीशु नासरी कहलाइणा।”  "
MAT,3,1,"तिन्हां ध्याड़ै न यूहन्ना बपतिस्मा देणु आल़ा एज़िया यहूदिया प्रदेशा रै सुनसान ज़ैगा न ऐ प्रचार केरदा लागा कि, "
MAT,3,2,“पापा न मन बदला; किबैकि स्वर्गा रा राज्य नेड़ आऊ सा।” 
MAT,3,3,"ऐ सौऐ सा ज़ौसरी चर्चा यशायाह भविष्यवाणी केरनु आल़ै केरी ती कि “जंगला न एक हाक्क पाणु आल़ै री आवाज़ ऐन्दी लागी सा, ‘कि आपणै आपा बै प्रभु री तैंईंयैं त्यार केरा, होर तेइरी सड़का सिधी केरा।’ ” "
MAT,3,4,"ऐ यूहन्ना ऊँटा रै ऊना रै बणाऐदै झिकड़ै लाइया, होर आपणै चेकै न च़ंबड़ै री गाच़ी बोना ती, सौ टिटड़ै होर बौणै रा मखीर खा ती। "
MAT,3,5,"तैबै यरूश्लेम शैहरा, सारै यहूदिया ज़िलै, होर यरदन नौई रै औरलै-पौरलै सारै देशै रै लोका तेई हागै बपतिस्मा लेंदै आऐ। "
MAT,3,6,होर आपणै-आपणै पापा बै मनिया यरदन नौई न यूहन्ना न बपतिस्मा लेऊ। 
MAT,3,7,"ज़ैबै तेइयै बोहू फरीसी होर सदूकी बै बपतिस्मा लेणै आपु हागै ऐन्दै हेरे ता, तिन्हां सैंघै बोलू, “तुसै ज़हरीलै कीड़ै रै शोहरु सांही सी! तुसाबै कौसियै नी दसु कि एक रोज़ परमेश्वरा तुसा रै पापा री तैंईंयैं तुसाबै सज़ा देणी। ऐण्ढा मता सोच़दै कि तुसा बची जाँणा? "
MAT,3,8,सबूत देआ कि तुसै सच़ीऐ पापा न पश्चाताप केरू सा। 
MAT,3,9,"होर आपणै-आपणै मना न ऐ मता सोच़ा, ‘कि आसरा बापू अब्राहम सा।’ किबैकि हांऊँ तुसा न सच़ बोला सा परमेश्वर इन्हां पात्थरा न अब्राहमा री तैंईंयैं औलाद पैदा केरी सका सा। "
MAT,3,10,"परमेश्वर तुसाबै सज़ा देणै री तैंईंयैं त्यार बेशु सा, ज़ैण्ढै एक मांहणु फ़ौल़ नी देणै आल़ै बूटै रै ज़लाड़ै बै काटा सा, तैण्ढाऐ परमेश्वरै ते लोका भी आँगी केरिया औगी न पाणै ज़ो शोभलै कोम नी केरदै। "
MAT,3,11,"“हांऊँ ता तुसाबै पाणी लाइया बपतिस्मा देआ सा, पर ज़ो मूँ न बाद ऐणु आल़ा सा, सौ मूँ न शक्तिशाली सा; हांऊँ तेइरै बूट च़कणै रै लायक भी नी ऑथि, तेई तुसाबै पवित्र आत्मा होर औगियै लाइया बपतिस्मा देणा। "
MAT,3,12,"तेइरा शूप तेइरै हौथा न सा होर तेई आपणा खौल़ शोभली तैरहा साफ केरना होर गेहूँ ता तेई आपणै कोठड़ी न डाहणै, पर भूज़ ऐण्ढी औगी न पाणा ज़ो कैधी भी नी हिशणी।” "
MAT,3,13,तेई बौगतै यीशु गलील ज़िलै न यरदन नौई रै कनारै यूहन्ना हागै तेईन बपतिस्मा लैंदा आऊ। 
MAT,3,14,"पर यूहन्ना ऐण्ढै बोलिया तेइबै रोकदा लागा कि, “मुँभै तेरै हौथै बपतिस्मा लेणै री ज़रूरत सा, होर तू मूँ हागै आऊ सा?” "
MAT,3,15,"यीशुऐ तेइबै ऐ ज़वाब धिना कि,  “ऐबै तू ऐण्ढाऐ होंणै दै, किबैकि आसरा एसा रीतियै धार्मिकता बै पूरा केरना ठीक सा।” तैबै तेइयै तेइरी गैल मनी। "
MAT,3,16,"होर यीशु बपतिस्मा लेइया तुरन्त पाणी न बाहरै आऊ होर हेरा, तेइरी तैंईंयैं स्वर्ग खुलू होर तेइयै परमेश्वर कबूतरा रै रूपा न पवित्र आत्मा आपु पैंधै उतरदा हेरू। "
MAT,3,17,"स्वर्गा न एक आवाज़ हुई, “तू मेरा प्यारा बेटा सा हांऊँ तौ न खुश सा।” "
MAT,4,1,तैबै तेई बौगतै पवित्र-आत्मै यीशु सुनसान ज़ैगा बै नेऊ ताकि शैतानै रै द्वारा यीशु री परीक्षा होली। 
MAT,4,2,"सौ चाल़ी ध्याड़ी, होर चाल़ी राती न भूखा होर शोखा रौहू, तैबै तेइबै भूख लागी। "
MAT,4,3,"तैबै शैतानै तेइबै नेड़ एज़िया बोलू, “अगर तू परमेश्वरा रा बेटा सा, ता बोल, कि इन्हां पात्थरै री रोटी बणली।” "
MAT,4,4,"यीशुऐ ज़वाब धिना,  “पवित्र शास्त्रा न ऐ लिखू सा, ‘मांहणु सिर्फ़ रोटियै लाइया केल्ही नी, बल्कि परमेश्वरै रै मुँहा न निकलणू आल़ै हर एकी वचनै लाइया ज़िन्दै रौहणा।’ ” "
MAT,4,5,तैबै शैतानै सौ पवित्र यरूश्लेम शैहरा बै नेऊ होर मन्दिरै री सैभी न उथड़ी ज़ैगा पैंधै खड़ा केरू। 
MAT,4,6,"होर तेइबै बोलू, “अगर तू परमेश्वरा रा बेटा सा, ता आपणै आपु बै औखै न भ्याँऊ शेट; किबैकि पवित्र शास्त्रा न लिखू सा कि, “ ‘तेई तेरै बारै न आपणै स्वर्गदूता बै आदेश देणा, होर तिन्हां तू हौथा हौथ च़कणा, ताकि तेरी ज़ोंघा न पात्थरै लाइया ठोकर नी लोड़ी लागी।’ ” "
MAT,4,7,"यीशुऐ तेइबै बोलू,  “पवित्र शास्त्रा न ऐ बी लिखू सा, कि ‘तू आपणै प्रभु परमेश्वरै री परख मत केरदा।’ ”  "
MAT,4,8,"तैबै शैतानै यीशु बोहू उथड़ै ढौगा पैंधै नेऊ होर सारी दुनियै रा राज़पाठ रिहाईया, "
MAT,4,9,"होर तेइबै बोलू, “अगर तू टुँबड़ै पौड़िया मुँभै प्रणाम केरला, ता मूँ इन्हां सैभी राज़पाठा रा हक तौभै देणा।” "
MAT,4,10,"तैबै यीशुऐ तेइबै बोलू,  “ओ शैतान दूर हो, किबैकि पवित्र शास्त्रा न लिखू सा: ‘तू सिर्फ़ आपणै प्रभु परमेश्वरा बै प्रणाम केर, होर तेइरी भक्ति केर।’ ” "
MAT,4,11,तैबै शैतान तेई हागै न भैगू होर स्वर्गदूत एज़िया यीशु री जरूरता बै पूरा केरदै लागै। 
MAT,4,12,"ज़ैबै तेइयै ऐ शुणू कि यूहन्ना ढौकणै द्याऊ सा, ता सौ यहूदा ज़िलै बै छ़ौड़िआ गलील ज़िलै बै नौठा। "
MAT,4,13,होर नासरत नगरा बै छ़ौड़िआ कफरनहूम शैहरा न ज़ो समुन्द्रा रै कनारै ज़बूलून होर नपताली रै इलाकै न ज़ाइआ रौंहदा लागा। 
MAT,4,14,"ताकि ज़ो यशायाह भविष्यवाणी केरनै रै द्वारा बोलू ती, सौ पूरा होला। "
MAT,4,15,"“ज़बूलून होर नपताली रै इलाकै, समुन्द्रा री बौता न यरदना नौई हागै होरी ज़ाति रा गलील, "
MAT,4,16,"ज़ो लोका निहारै न बेठै ती, तिन्हैं बड़ा प्याशा हेरू; होर ज़ो मौऊती रै नेड़ बेठै ती, तिन्हां पैंधै प्याशा च़मकू।” "
MAT,4,17,"तेई बौगता यीशुऐ प्रचार केरना होर ऐण्ढा बोलणा शुरू केरू कि,  “पापा न मन बदला किबैकि स्वर्गा रा राज्य नेड़ आऊ सा।”  "
MAT,4,18,"तेइयै गलीलै रै समुन्द्रा रै कनारै दूई भाई शमौन ज़ुणिबै पतरस बोला सी, होर तेइरा भाई अन्द्रियास समुन्द्रा न ज़ाल पाँदै हेरै; किबैकि ते मैच्छ़ी ढौकणु आल़ै ती। "
MAT,4,19,"तैबै यीशुऐ तिन्हां बै बोलू,  “मूँ पिछ़ै एज़ा, ज़ैण्ढै तुसै मैच्छ़ी ढौका सी, तैण्ढै मूँ तुसै मांहणु बै ढौकणु आल़ै परमेश्वरा रा च़ेला बनाणा सिखाणै।” "
MAT,4,20,ते तुरन्त जाला बै छ़ौड़िआ यीशु पिछ़ै औंढदै लागै। 
MAT,4,21,होर तौखै न आगै ज़ेही ज़ाइआ तेइयै दूई भाई जब्दी रै बेटै याकूब होर तेइरा भाई यूहन्ना हेरू। ते आपणै बापू जब्दी सैंघै किश्ती न आपणै ज़ाल ठीक केरदै हेरै। तेइयै ते भी शाधै। 
MAT,4,22,ते तुरन्त आपणी किश्ती होर आपणै बापू बै छ़ौड़िआ यीशु रै पिछ़ै औंढदै लागै। 
MAT,4,23,"यीशु सारै गलील ज़िलै न घूँमदा तिन्हरै आराधनालय न उपदेश देंदा, होर परमेश्वरै रै राज्य रा खुशी रा समाद प्रचार केरदा रौहू, होर लोकै री हर किस्मा री बीमारी होर कमज़ोरी बै दूर केरदा रौहू। "
MAT,4,24,"सारै सीरिया देशा न तेइरा यश फैलदा रौहू; लोका सैभ बीमारा बै, ज़ो कई किस्मै री बीमारी होर दु:खा न डूबै ती होर ज़ुणिबै बुरी आत्मा फ़सी ती, ज़ुणिबै मिर्गी एज़ा ती होर ज़ुणिबै ध्रँग हुआ ती तेई हागै आंणै होर तेइयै ते सैभ ठीक केरै। "
MAT,4,25,गलील ज़िलै होर दिकापुलिस (दस शैहरा) होर यरूश्लेम शैहरा होर यहूदिया ज़िलै होर यरदन नौई रै ओरै पौरै री ज़ैगा न भीड़ै री भीड़ तेई पिछ़ै च़ली। 
MAT,5,1,"सौ एसा भीड़ा बै हेरिया, उथड़ी ज़ैगा पैंधा बै नौठा; होर ज़ैबै बेठा ता तेइरै च़ेले तेई हागै आऐ। "
MAT,5,2,"तैबै यीशु तिन्हां बै उपदेश देंदा लागा, "
MAT,5,3,"“धन्य सी ते, ज़ुणा मनै रै दीन सी, किबैकि स्वर्गा रा राज्य तिन्हरा सा। "
MAT,5,4,"धन्य सी ते, ज़ुणा शोक केरा सी; किबैकि तिन्हां बै शान्ति मिलणी। "
MAT,5,5,"धन्य सी ते, ज़ो नम्र सी, किबैकि तिन्हां धौरती रै अधिकारी होंणै। "
MAT,5,6,"धन्य सी ते लोका, ज़ुण धर्मै रै भूखै हो शोखे सी,  किबैकि परमेश्वर तै रज़ाणै। "
MAT,5,7,"धन्य सी ते, ज़ो दया केरा सी, किबैकि तिन्हां पैंधै बी दया केरिनी। "
MAT,5,8,"धन्य सी ते, ज़ौसरै मन साफ़ सी, किबैकि तिन्हां परमेश्वर हेरना। "
MAT,5,9,"धन्य सी तै, ज़ो मेल कराणू आल़ै सी; किबैकि तिन्हां परमेश्वरै रै औलाद कहलाइणा। "
MAT,5,10,"धन्य सी तै, ज़ुणा धर्मै री बजहा न दु:ख सौहा सी, किबैकि स्वर्ग रा राज्य तिन्हरा सा।” "
MAT,5,11,धन्य सी तुसै ज़ैबै मेरी बजहा सैंघै लोका तुसरी निन्दा केरलै होर झ़ुठ बोली-बोलिया तुसरै खिलाफ़ सैभ किस्मा री बुरी गैला बोलै। 
MAT,5,12,खुश होर मगन होईत् किबैकि तुसरी तैंईंयैं स्वर्गा न बड़ा ईनाम रखू सा। किबैकि तिन्हैं ते भविष्यवाणी केरनु आल़ा ज़ो तुसा न पैहलै ती एसा रीतियै सताऐ ती। 
MAT,5,13,"तुसै धौरती रै लूण सांही सी, पर अगर लूणा रा स्वाद बिगड़ला, ता सौ किज़ी च़ीज़ै लूणा केरिना? तैबै सौ कौसी कोमा रा नी सिवाय एथै रै कि सौ बाहरै शेटिला होर मांहणु री ज़ोंघा हेठै जखड़िला। "
MAT,5,14,"तुसै दुनियै रै प्याशै सांही सी, ज़ुण ग्राँ ढौगा पैंधै सा सौ छुपी नी सकदा। "
MAT,5,15,"लोक दीया बकेइया माँज़ै हेठै नी बल्कि दीपदानी पैंधै रखा सी, तैबै तुंई लाइया घौरा रै सैभी लोका बै प्याशा होआ सा। "
MAT,5,16,"तैण्ढाऐ तुसरा प्याशा मांहणु सामनै लोड़ी च़मकू कि ते तुसरै भलै कोमा बै हेरिया तुसरै बापू री, ज़ो स्वर्गा न सी सराहणा केरलै। "
MAT,5,17,"ऐ मता सोच़दै कि मांहणु मूसै रा बिधान या भविष्यवक्तै लिखूएंदै बै नष्ट केरदा आऊ सा; हांऊँ तेथा बै नष्ट केरदा नी, बल्कि पूरा केरदा आऊ। "
MAT,5,18,"हांऊँ तुसाबै सच़ बोला सा, कि ज़ैबै तैंईंयैं आसमान होर धौरती खत्म नी होलै, मूसै रै बिधाना रा एक-एक शब्द बणिया रौहणा। तेई तैबै तैंईंयैं बणिया रौहणा ज़ैबै तैंईंयैं सौ पूरा नी होला। "
MAT,5,19,"तैबै ज़ो इन्हां होछ़ै-होछ़ै हुक्मा न एकी बै भी नी मनला होर तैण्ढाऐ होरी बै भी सिखा सा, सौ स्वर्ग रै राज्य न सैभी न होछ़ा सा। पर ज़ुण तिन्हां हुक्म बै मना सा होर सिखा सा सौऐ स्वर्ग राज्य न सैभी न बड़ा सा। "
MAT,5,20,"किबैकि हांऊँ तुसाबै बोला सा, कि अगर तुसै शास्त्री होर फरीसी न ज़ादा इन्हां मूसै रै बिधाना बै नी मनलै ता तुसै स्वर्ग राज्य न कैधी भी नी जाई सकदै। "
MAT,5,21,"“तुसै शुणू सा, कि पैहलै ज़ुगा न बुज़ुर्ग लोका बै बोलू ती, ‘हत्या हेरीत् केरदै, होर ज़ुण हत्या केरला सौ कचहरी न सज़ा रा हकदार सा।’ "
MAT,5,22,"पर हांऊँ तुसाबै बोला सा, कि ज़ुण आपणै भाई होर बैहणा पैंधै गुस्सा केरा सा, सौ कचहरी न सज़ा रा हकदार सा, होर ज़ुण आपणै भाई बै नकम्मा बोला सा सौ महासभा न सज़ा रा हकदार सा; होर ज़ुण बोलला ‘मूर्ख’ सौ नरकै री औगी री सज़ै रै हकदार सा। "
MAT,5,23,"“अगर तू आपणी भेंट परमेश्वरा री तैंईं मन्दिरा री वेदी हागै आंणला होर तौखै तू याद केरला कि मेरै भाई रै मना न मेरी तैंईंयैं किछ़ बरोध सा ता आपणी भेंट वेदी हागै छ़ौड़, "
MAT,5,24,होर ज़ाइआ पैहलै आपणै भाई सैंघै मेल मिलाप केर तैबै एज़िया भेंट च़ढ़ा। 
MAT,5,25,“ज़ैबै तैंईंयैं तू आपणै अधिकारी सैंघै बौता न सा तेई सैंघै फटाफट मेल मिलाप केर कोइँछ़ै ऐण्ढा नी लोड़ी हुआ कि अधिकारी तौभै हाकिमै रै हवालै केरला होर हाकिम तौभै सपाई रै हवालै केरला होर तौभै कैदखानै न पालै।  
MAT,5,26,"हांऊँ तौभै सच़ बोला सा, ज़ाँ ढौई तू पाई-पाई नी चुकाला ताँ ढौई तौ तौखै न नी छ़ुटणा।” "
MAT,5,27,"“तुसै शुणू सा, कि पैहलै ज़ुगा न बुज़ुर्ग लोका बै बोलू ती कि, ‘व्यभिचार हेरीत् केरदै।’ "
MAT,5,28,"पर हांऊँ तुसाबै ऐ बोला सा, ज़ुण कौसी बेटड़ी पैंधै बुरी नज़र डाह सा तेइयै आपणै मना न तेसा सैंघै व्यभिचार केरू। "
MAT,5,29,"अगर तेरी दैहिणी औछ़ी तौभै ठोकर खियाए, ता तू तेसा बै खोलिया शेट किबैकि तेरी तैंईंयैं ऐ भला सा कि तेरै औंगा न एक नाश होला होर तेरा सारा शरीर नरका बै नी जाला। "
MAT,5,30,"अगर तेरा दैहिणा हौथ तौभै ठोकर खियाए, तौ न पाप करा सा ता तू तेइबै काटिया शेट किबैकि तेरी तैंईंयैं ऐ भला सा कि तेरै एकी औंगा न एक नाश होला होर तेरा सारा शरीर नरका नी पौड़ला।” "
MAT,5,31,"ऐ भी बोलूआ सा, “ ‘ज़ैबै कोई आपणी लाड़ी बै तलाक देणा चाहा सा, ता सौ तेसा बै तलाक देला।’ ”  "
MAT,5,32,"पर हांऊँ तुसाबै बोला सा कि ज़ुण आपणी लाड़ी बै व्यभिचार छ़ौड़िआ कौसी होरी बजहा न छ़ौड़ा सा, ता सौ तेसा न व्यभिचार केरा सा होर ज़ो कोई तलाक शुधा सैंघै ब्याह केरा सा, सौ व्यभिचार केरा सा। "
MAT,5,33,"तुसै ऐ भी शुणू सा, कि आसरै पैहलै ज़ुगा रै बुज़ुर्ग बै बोलू ती, कि झ़ूठी कसमा हेरीत् खाँदै पर आपणै प्रभु री तैंईंयैं आपणी कसमा पूरी केरीत्। "
MAT,5,34,पर हांऊँ तुसाबै ऐ बोला सा कि कैधी भी कसमा हेरीत् खाँदै; न ता स्वर्गै री किबैकि सौ परमेश्वरा रा सिंहासन सा। 
MAT,5,35,"न धौरती री किबैकि सौ परमेश्वरा री बणाईदी सा, न यरूश्लेम शैहरा री किबैकि सौ महाराज़ै रा नगर सा। "
MAT,5,36,आपणी मुँडी री भी कसमा हेरीत् खाँदै किबैकि तू च़ोड़ै रा एक बाल़ भी शेता या काल़ा नी केरी सकदा। 
MAT,5,37,"पर तुसरी गैला न हाँ ता हाँ, होर नैंई ता नैंई हो, किबैकि ज़ो एथा न ज़ादा होआ सा सौ शैताना धिरै न होआ सा। "
MAT,5,38,"तुसै शुणू सा, कि ऐ बोलूआ सा, कि औछ़ी रै बदलै औछ़ी, होर दोंदै रै बदलै दोंद। "
MAT,5,39,"पर हांऊँ तुसाबै बोला सा, कि कौसी भी बुराई रा सामना हेरीत् केरदै, पर ज़ुण तेरै दैहिणै गलोटै न थप्पड़ बाहला ता तू तेई धिराबै दुजा गलोटा भी फेरेई। "
MAT,5,40,ज़ुण तेरा कुरता नेणा च़ाहला तेइबै आपणा च़ोगा भी दै। 
MAT,5,41,अगर कोई आपणै कोमा री तैंईंयैं एक मील नेला ता तू तेई सैंघै दूई मीला ढौई ज़ा। 
MAT,5,42,मुँगणू आल़ै बै नाँह मता केरदै। ज़ुण तुसा न उधार मुँगा सी तिन्हां बै दैआत्। 
MAT,5,43,"तुसै शुणू सा कि ऐ बोलू सी, कि तू आपणै पड़ेशी सैंघै झ़ुरी रखा होर बैरी सैंघै बैर। "
MAT,5,44,पर हांऊँ तुसाबै बोला सा कि आपणै बैरी सैंघै भी झ़ुरी रखा होर ज़ुणा तुसाबै तंग केरा सी तिन्हरी तैंईंयैं प्रार्थना केरा। 
MAT,5,45,ऐण्ढा केरनै सैंघै तुसै स्वर्गीय बापू री औलाद बणना किबैकि सौ भलै होर बुरै दुही लोका पैंधै धुपा भेज़ा सा होर तिन्हां दुही बै बराबर गाश देआ सा। 
MAT,5,46,अगर तुसै आपु सैंघै झ़ुरी रखणू आल़ै सैंघै झ़ुरी रखा सी ता तुसरा कि फायदा होंणा? कि पापी भी ऐण्ढा केरा सी? 
MAT,5,47,"होर अगर तुसै आपणै भाई बै केल्ही नमस्कार केरा, ता तुसै कुण बड़ा कोम केरा सी कि पापी भी ऐण्ढा नी केरदै? "
MAT,5,48,"तुसै काबिल बणा, ज़ैण्ढा तुसरा स्वर्गा न रौहणु आल़ा परमेश्वर पिता काबिल सा। "
MAT,6,1,"“होशियार रौहा! तुसै होरी बै रिहाणै री तैंईंयैं धर्मै रै कोम मता केरदै, नी ता तुसै आपणै स्वर्गीय परमेश्वरा न किछ़ भी ईनाम नैंई पाणा। "
MAT,6,2,"“ज़ैबै तू दान केरला, ता आपणै नाँ रा ढिंढोरा हेरी पिटदा, ज़ैण्ढा कपटी लोका आराधनालय होर गली न केरा सी ताकि लोका तिन्हरी सराउथी केरलै। हांऊँ तुसाबै सच़ बोला सा तिन्हैं आपणा ईनाम पाऊ सा। "
MAT,6,3,"पर ज़ैबै तू दान केरला, ता तेरै बाँउऐ हौथा बै पता नी लोड़ी च़लू कि तेरा दैहिणा हौथ कि केरा सा। "
MAT,6,4,"ताकि तेरा दान गुप्त लोड़ी रौहू, होर तैबै तेरा परमेश्वर हेरला ता, तेई तौभै ईनाम देणा।” "
MAT,6,5,"“होर ज़ैबै तू प्रार्थना केरला, ता कपटी सांही हेरी केरदा किबैकि लोका बै रिहाणै री तैंईंयैं आराधनालय न होर सड़का न खड़ै होईया प्रार्थना केरना तिन्हां बै शोभला लागा सा। हांऊँ तुसाबै सच़ बोला सा, तिन्हां बै आपणा ईनाम मिलू। "
MAT,6,6,"पर ज़ैबै तू प्रार्थना केरला ता, दुआर बन्द केरिया आपणै परमेश्वरा बै ज़ुणिबै कोई हेरी नी सकदा हागै जाईया प्रार्थना केर तैबै परमेश्वरा तौभै ईनाम देणा। "
MAT,6,7,प्रार्थना केरदी घेरै होरी लोका सांही बक-बक नी केरनी; किबैकि ते बुझ़ा सी कि बोहू बोलणै सैंघै परमेश्वरा तिन्हरी प्रार्थना शुणनी। 
MAT,6,8,तुसै तिन्हां सांही मता बणदै किबैकि तुसरा परमेश्वर मुँगणै न पैहलै जाँणा सा कि तुसरी ज़रूरत कि सा।”  
MAT,6,9,"“तुसै एसा रीतिऐ प्रार्थना केरीत् “ओ आसरै पिता ज़ी, ज़ो तू स्वर्गा न सा, तेरा नाँ पवित्र मनुआ लोड़ी, "
MAT,6,10,"एसा धौरती न तेरा राज्य लोड़ी आऊ, तेरी इच्छा ज़ैण्ढी स्वर्गा न पूरी होआ सा, तैण्ढी एसा धौरती न भी पूरी लोड़ी हुई। "
MAT,6,11,आसरी ज़रूरती री रोज़की रोटी आसाबै देंदै रौहात्। 
MAT,6,12,"ज़ैण्ढा आसै आपणै अपराधी बै माफ केरा सी, तैण्ढै तू भी आसरै अपराधा बै माफ केर। "
MAT,6,13,"आसाबै परीक्षा न मता पाँदै पर शैताना न बच़ात्  किबैकि राज्य, पराक्रम होर महिमा सदा तेरै सी। आमीन।  "
MAT,6,14,"तैबै अगर तुसै लोकै रै अपराध माफ केरलै, ता तुसरै स्वर्गीय पिता भी तुसरै अपराध माफ केरनै। "
MAT,6,15,"होर अगर तुसै लोकै रै अपराधा बै माफ नी केरलै, ता परमेश्वरा बी तुसरै अपराध माफ नी केरनै।” "
MAT,6,16,"“ज़ैबै तुसै ब्रत केरलै, ता कपटी सांही मुँह बणाईया मता बैशदै, किबैकि ते लोका बै रिहाणै री तैंईंयैं आपणा मुँह बणाईया बैशा सी, कि तिन्हैं ब्रत केरू सा। हांऊँ तुसाबै सच़ बोला सा, कि तिन्हां बै तिन्हरा ईनाम मिलू। "
MAT,6,17,"पर ज़ैबै तू ब्रत केरला ता आपणी मुँडी न तेल मौल़ी होर मुँह धोई, "
MAT,6,18,"ताकि लोका बै पता नी च़लू लोड़ी कि तू ब्रत केरदा लागा सा। बल्कि तेरा परमेश्वर ज़ुणिबै तू हेरी नी सकदा, सौ तौभै हेरला कि तू ब्रत केरदा लागा सा। तैबै तेरै परमेश्वरा ज़ो किछ़ कोम तू च़ुपच़ाप केरा सा तेथा रा तौभै ईनाम देणा।” "
MAT,6,19,"“आपणी तैंईंयैं एसा धौरती न धन कठा मता केरदै; किबैकि तेइबै कीड़ै नाश केरा सी, होर च़ोर च़ोरिया नैंई सका सी। "
MAT,6,20,"बल्कि आपणी तैंईंयैं स्वर्गा न धन कठा केरा, तौखै न ता कीड़ा बगाड़ी सकदा, न च़ोर च़ोरी सकदा। "
MAT,6,21,किबैकि ज़ौखै तुसरा धन होला तौखै तुसरा मन भी लागी रौहणा।” 
MAT,6,22,"“औछ़ी देहा न दीऊआ सांही सी; अगर तेरी औछ़ी साफ होली, ता तेरी सारी देह प्याशी होंणी। "
MAT,6,23,"पर तेरी औछ़ी अगर बुरी सी ता, तेरी पूरी देह निहारी सा; ज़ो प्याशा तुसरै आँध्रै सा सौ अगर निहारा होला ता सौ निहारा केतरै खतरनाक (किढ़) होंणा।” "
MAT,6,24,"“कोई भी नोकर एकी बौगत दूई मालकै री सेवा नी केरी सकदा, किबैकि तेई एकी सैंघै बैर होर दुज़ै सैंघै झ़ुरी रखणी। होर एकी सैंघै मिलिया रौहला पर दुज़ै बै घटिया समझ़ला तुसै धन होर परमेश्वर दुही री सेवा नैंई केरी सकदै।” "
MAT,6,25,"“हांऊँ तुसाबै बोला सा, आपणै प्राणै री तैंईंयैं फिक्र मता केरदै कि आसा कि खाँणा होर कि पीणा? न आपणी देही री तैंईंयैं कि आसा कि लाणा? कि ज़ान रोटी न होर देह झिकड़ै न ज़ादा कीमती नी ऑथि? "
MAT,6,26,"आसमाना रै च़ीड़ू-च़कारू बै हेरा न ते बाँहदै, न ते काटदै होर न ते कोठड़ी न नाज़ भौरदै। पर तुसरा परमेश्वर पिता तिन्हां बै धाचा सा। तैबै कि तुसै तिन्हां च़ीड़ू-च़कारू न ज़ादा कीमती नी ऑथि? "
MAT,6,27,तुसा मौंझ़ै ऐण्ढा कुण सा ज़ो कि चिन्ता फ़िक्र केरिया आपणी उम्रा रा एक पल भी बढ़ाई सका सी?” 
MAT,6,28,"“होर झिकड़ै री तैंईंयैं किबै फ़िक्र केरा सी? बौणा रै फूला पैंधै ध्यान केरा, कि ते कैण्ढै बड़ा सी, ते न मेहनत केरदै न कोतदै। "
MAT,6,29,"तैबै भी हांऊँ तुसाबै बोला सा, कि सुलैमान राज़ै भी आपणै सारै राज़पाठा न तिन्हां न बढ़िया झिकड़ै नी लायै। "
MAT,6,30,"ज़ैबै परमेश्वर मैदाना रै गाह बै सज़ाई सका सा ज़ो औज़ ता सा पर काल तेसा औगी न फुकिणा, ओ थोड़ै बशाह केरनु आल़ै लोको कि तेई तुसै नी सज़ाणै?” "
MAT,6,31,"“तुसै चिन्ता केरिया ऐ मता बोलदै, ‘कि आसा कि खाँणा, कि पीणा होर कि लाणा?’ "
MAT,6,32,"किबैकि होरा लोका इन्हां च़िज़ा बै तोपदै रौहा सी होर तुसरा स्वर्गीय बापू जाँणा सा, कि तुसाबै इन्हां च़ीज़ै री ज़रूरत सा। "
MAT,6,33,तुसै पैहलै तेइरै राज्य होर धर्मै री खोज केरा ऐ सारी च़ीज़ा तुसाबै मिलणी। 
MAT,6,34,"तैबै कालकी तैंईंयैं चिन्ता मता केरदै किबैकि कालकै ध्याड़ै आपणी तैंईंयैं आपै फ़िक्र केरनी, औज़की तैंईंयैं औज़का दु:ख रज़ सा।” "
MAT,7,1,"“दोष मता लादैं, ताकि तुसा पैंधै भी दोष नी लागा लोड़ी। "
MAT,7,2,"किबैकि ज़ैण्ढा तुसै होरी पैंधै दोष ला सी, तैण्ढाऐ तुसा पैंधै भी दोष लागणा। होर ज़ुणी नापै तुसै नापा सी तेही नापा सैंघै तुसरी तैंईंयैं भी नापिणा। "
MAT,7,3,“तू आपणै भाई री औछ़ी रै आल्है सांही होछ़ी गलती बै हेरा सा ज़ैबैकि तौ न आपणी औछ़ी रै लक्ड़ा सांही बड़ी गलती नी हेरिदी। 
MAT,7,4,ज़ैबै तेरी आपणी औछ़ी न लक्ड़ा सांही बड़ी गलती नी हेरिदी ता तू आपणै भाई बै कैण्ढै बोली सका सा कि एज़ ‘हांऊँ तेरी औछ़ी रै आल्है बै खोलनू?’ 
MAT,7,5,"हे कपटी, पैहलै आपणी औछ़ी रै लक्ड़ा बै खोल। तैबै तू आपणै भाई री औछ़ी रै आल्है बै शोभली तैरहा हेरिया खोली सका सा।” "
MAT,7,6,"“तिन्हां लोका बै परमेश्वरा रा वचन मता दसदै ज़ो शुणना नी च़ाँहदै, अगर तुसै ऐण्ढै केरा सी, ता सौ पवित्र च़ीज़ा बै कुतै सामनै शेटणा ज़ेही सा, होर कीमती मोती बै सूँगरा हागै पाणा सा; कोइँछ़ै ऐण्ढा नी लोड़ी हुआ कि ते तिन्हां बै खूरै लाइया जखड़लै होर पिछ़ै फिरिया तुसै चिरनै।” "
MAT,7,7,"“मुँगलै ता तुसाबै देणा; तोपलै ता तुसाबै मिलणा होर खटखटालै, ता तुसरी तैंईंयैं दुआर खोलिणा।  "
MAT,7,8,"किबैकि ज़ुण मुँगा सा तेइबै देआ सी, ज़ुण तोपा सा तेइबै मिला सा होर ज़ुण खटखटा सा तेइरी तैंईंयैं दुआर खोलिया सा।” "
MAT,7,9,"“तुसा मौंझ़ै ऐण्ढा बापू कुण सा, ज़ो आपणै शोहरू बै रोटी री ज़ैगा न पात्थर देला? "
MAT,7,10,होर मैच्छ़ी मुँगला ता कीड़ा देला? 
MAT,7,11,ज़ैबै तुसै बुरै होईया आपणै शोहरू बै शोभली च़ीज़ा देणा जाँणा सी ता तुसरै स्वर्गीय बापू तुसाबै शोभली च़ीज़ा किबै नी देणी? 
MAT,7,12,ज़ैण्ढा बर्ताव तुसै होरी न च़ाहा सी तुसै भी तिन्हां सैंघै तैण्ढाऐ बर्ताव केरा। मूसै रा बिधान होर भविष्यवाणी केरनु आल़ा भी ऐण्ढी शिक्षा देआ सा।”  
MAT,7,13,“सौंगड़ै दुआरै हागै ज़ाणै री कोशिश केरा किबैकि चौऊड़ा सा सौ दुआर होर सान सा सौ बौत ज़ो विनाशा धिरै बै नेआ सा; बोहू सी ज़ो तेई दुआरै हागै ज़ा सी। 
MAT,7,14,सौंगड़ा सा सौ दुआर होर मश्किल सा सौ बौत ज़ो हमेशा री ज़िन्दगी देआ सा होर थोड़ै सी ज़ो तेसा बै पा सी।”  
MAT,7,15,"“झ़ूठी भविष्यवाणी केरनु आल़ै न होशियार रौहात्, ज़ो भेड़ै रै रूपा न तुसा हागै एज़ा सी, पर आँध्रै न ते खाँणु आल़ै भेड़ियै सी।  "
MAT,7,16,तिन्हरै कोमा न तुसा ते पछ़ियाणनै। कि लोका झ़ौकड़ा न अँगूर होर ज़िढ़ी झ़ौकड़ा न फेगड़े चोड़ा सी? 
MAT,7,17,ठीक तैण्ढी तैरहा हर एक शोभलै बूटै न शोभलै फ़ौल़ लागा सी होर माड़ै बूटै न बुरै फ़ौल़ लागा सी। 
MAT,7,18,शोभलै बूटै न बुरै फ़ौल़ नी लागी सकदै होर माड़ै बूटै न शोभलै फ़ौल़ नी लागी सकदै। 
MAT,7,19,"ज़ुणी बूटै न शोभलै फ़ौल़ नी लागदै तेइबै काटा सी होर औगी न फुका सी, तैण्ढाऐ झ़ूठी भविष्यवाणी केरनु आल़ै बै सज़ा मिलणी। "
MAT,7,20,तिन्हरै कोमा न तुसै तिन्हां बै पछ़ियाणि सका सी।”  
MAT,7,21,"“ज़ुणा मुँभै, ‘ओ प्रभु, ओ प्रभु’ बोला सी, तिन्हां न हर एकी स्वर्गा रै राज्य नी जाँणा पर ज़ुण परमेश्वरै रै हुक्मा पैंधै च़ला सा सौहै स्वर्गा बै ज़ाई सका सा।  "
MAT,7,22,"न्याय रै ध्याड़ै न बोहू लोका मुँभै बोलणा; ‘हे प्रभु’ कि आसै तेरै नाँ न भविष्यवाणी नी केरी, कि आसै तेरै नाँ न बुरी आत्मा नी खोली होर कि आसै तेरै नाँ न चमत्कार नी केरै? "
MAT,7,23,"तैबै मूँ तिन्हां बै खुलिया बोलणा कि मैं कैधियै स्वीकार नी केरू कि तुसै मेरै आपणै सी, ओ बुरै कोम केरनु आल़ै लोको, मूँ हागै न दूर ज़ाआत्। "
MAT,7,24,“ज़ुण कोई मेरी गैला बै शुणा सा होर मैना सा सौ तेई समझ़दार मांहणु सांही सा ज़ुणियै आपणा घौर पक्की ज़ैगा पैंधै बणाऊ। 
MAT,7,25,"गाश आऊ, औढ़ा आई होर ब्याना च़लू पर सौ घौर नी ढौऊ किबैकि तेइरी मनियाद पक्की ज़ैगा पैंधै पौई ती।  "
MAT,7,26,पर ज़ुण मेरी गैला बै शुणा सा पर तिन्हां पैंधै नी च़लदा सौ तेई मूर्ख मांहणु सांही सा ज़ुणियै आपणा घौर बालू पैंधै बणाऊ। 
MAT,7,27,"गाश आऊ, औढ़ा आऊ होर व्याना च़लू, होर सौ घौर ढौऊ होर बुरी तैरहा चुटू।” "
MAT,7,28,ज़ैबै यीशुऐ ऐ गैला केरी ता लोकै री भीड़ यीशु रै उपदेश शुणिया हैरान हुई। 
MAT,7,29,किबैकि सौ शास्त्रियै सांही नी बल्कि आपणै पूरै अधिकारा सैंघै उपदेश देआ ती। 
MAT,8,1,ज़ैबै सौ ढौगा पैंधै न भ्याँऊ आऊ ता लोकै री बोहू बड़ी भीड़ तेई पिछ़ै च़लदी लागी। 
MAT,8,2,"होर हेरा, एकी कोढ़ियै एज़िया तेइबै प्रणाम केरू होर बोलू, “ओ प्रभु, अगर तुसै च़ाहलै ता, मुँभै ठीक केरी सका सी।” "
MAT,8,3,"यीशुऐ आपणै हौथै लाइया सौ छ़ुँगू, होर बोलू,  “हांऊँ च़ाहा सा, तू ऐबरै ठीक लोड़ी हुआ।” होर सौ तुरन्त आपणै कोढ़ा न ठीक हुआ। "
MAT,8,4,"यीशुऐ तेइबै बोलू,  “हेरा, कौसी बै हेरीत् बोलदा, पर ज़ाइआ पुरोहिता बै रिहा होर मूसै री बिधाना रै मुताबक बलि च़ढ़ा, ताकि तिन्हरी तैंईंयैं गुआही होली।” "
MAT,8,5,"ज़ैबै यीशु कफरनहूम शैहरा बै आऊ ता एकी सुबैदारै एज़िया तेई हागै अर्ज़ा केरी, "
MAT,8,6,"“हे प्रभु, मेरै घौरा न मेरा नोकर ध्रँगै री बीमारी लाइया दु:खी सा।” "
MAT,8,7,"यीशुऐ तेइबै बोलू,  “मूँ एज़िया सौ ठीक केरना।”  "
MAT,8,8,"सूबैदारै ज़वाब धिना, “ओ प्रभु हांऊँ एस काबिल नी ऑथि कि तुसै मेरै घौरा एलै। तुसै सिर्फ़ वचन बोललै ता मेरै नोकरा ठीक होंणा। "
MAT,8,9,किबैकि हांऊँ भी कौसी रै अधीन सा होर सपाई मेरै अधीन सी। ज़ैबै हांऊँ एकी बै ज़ाणै बै बोला सा ता सौ ज़ा सा होर दुज़ै बै ऐणै बै बोला सा ता सौ एज़ा सा होर आपणै नोकरा बै बोला सा कि ऐण्ढा केर ता सौ केरा सा।” 
MAT,8,10,"ऐ शुणिया यीशु बै हैरानी हुई, होर ज़ो तेई पिछ़ै ऐन्दै लागै ती तिन्हां बै बोलू,  “हांऊँ तुसाबै सच बोला सा, ऐण्ढा बशाह केरनु आल़ै मुँभै इस्राइला न भी नी मिलै। "
MAT,8,11,"हांऊँ तुसाबै बोला सा, कि पूर्व होर पश्चिमा न बोहू सारै होरी जाति रै लोका एज़िया अब्राहम, इसहाक होर याकूबा सैंघै स्वर्ग रै राज्य न बेशणा। "
MAT,8,12,पर राज्य री औलाद (यहूदी होर इस्राइली) बाहरै निहारै न पाइणै : होर तौखै रोणां होर दौंद पिशणा होंणा।”  
MAT,8,13,"यीशुऐ सुबैदारा बै बोलू,  “घौरा ज़ा, ज़ैण्ढा तेरा बशाह सा तैण्ढा तेरी तैंईंयैं लोड़ी हुआ।” होर तेइरा नोकर तेसा घड़ियै ठीक हुआ। "
MAT,8,14,ज़ैबै यीशु पतरसै रै घौरा बै आऊ ता तेइयै तौखै पतरसै री शौशु हेरी ज़ुण कि बीमार ती। 
MAT,8,15,यीशुऐ तेसरा हौथ छ़ुँगू होर सौ तेसरा जौर ठीक हुआ होर तिन्हरा आदर-खातर केरदी लागी। 
MAT,8,16,ज़ैबै सौंझ़की घेरै तिन्हैं बोहू सैभ बीमार लोका यीशु हागै आंणै ज़ुणीन बुरी आत्मा फसी ती होर यीशुऐ ते आत्मा आपणै वचना सैंघै खोली होर सारै बीमार मांहणु ठीक केरै 
MAT,8,17,ताकि यशायाह भविष्यवक्तै बोलूदा वचन पूरा लोड़ी हुआ कि “तेइयै आपु आसरी कमज़ोरी होर बीमारी च़की।” 
MAT,8,18,यीशुऐ आपणै च़ोहू पासै लोकै री भीड़ हेरिया समुन्द्रा रै पौरै च़ेले बै ज़ाणै रा हुक्म धिना। 
MAT,8,19,"तैबै एकी शास्त्रियै यीशु हागै एज़िया तेइबै बोलू, “ओ गुरू ज़ी, ज़ौखै भी तू ज़ाला मूँ तेरै पिछ़ै ऐणा।” "
MAT,8,20,"यीशुऐ तेइबै बोलू, “गीदड़ै रै रौहणै री ज़ैगा होर आसमाना रै च़ीड़ू री बी ज़ैगा होआ सा; पर मांहणु रै बेटै होईया भी मूँ हागै सोणै री तैंईंयैं आपणा घौर नी ऑथि।” "
MAT,8,21,"एकी होरी च़ेले तेइबै बोलू, “ओ प्रभु, पैहलै मुँभै घौरा ज़ाणै देआत्, मेरा बापू मौरनै न बाद हांऊँ तेइबै पौथिया एनु होर फिरी तुसा पिछ़ै च़लनु।” "
MAT,8,22,"यीशुऐ तेइबै बोलू,  “तू मूँ पिछ़ै एज़ होर ज़ो परमेश्वरै री नज़री न आत्मिक रूपा न मूँऐंदै सी तिन्हां आपणै मुर्दै पौथणै दै।” "
MAT,8,23,"ज़ैबै सौ किश्ती पैंधै च़ढ़ू, ता तेइरै च़ेले भी तेई पिछ़ै च़लै। "
MAT,8,24,"शुणा, समुन्द्रा न एक बड़ा बागर ब्याना आऊ होर किश्ती पाणी न डुबदी लागी होर यीशु सुतादा ती। "
MAT,8,25,"तैबै तिन्हैं भेटी एज़िया सौ बझ़ेऊ होर बोलू, “ओ प्रभु, आसाबै बच़ा, आसै नाश होंदै लागै सी।” "
MAT,8,26,"तेइयै तिन्हां बै बोलू,  “तुसै आपणा बशाह कम केरिया किबै लागै सी डौरदै? तैबै तेइयै उठिया औढ़ा होर पाणी बै शान्त होंणै रा हुक्म केरू होर सौ शान्त हुआ।” "
MAT,8,27,"तैबै लोका हैरान होईया बोलदै लागै, “ऐ कैण्ढा मांहणु सा, औढ़ा होर पाणी भी ऐईरी हुक्मा बै मना सी।” "
MAT,8,28,"ज़ैबै सौ समुन्द्रा पौरै गदरेनियै रै देशा न पुजू, ता तौखै तेइबै बुरी आत्मा फसैदै दूई मांहणु मिलै। तिन्हरी डौरै तेसा बौतै आगै कोई भी नी ती ज़ान्दा। "
MAT,8,29,"तिन्हैं ज़ोरा सैंघै तेइबै बोलू, “ओ परमेश्वरै रै बेटैआ, आसाबै तौ सैंघै कि कोम? कि तू बौगता न पैहलै आसाबै दु:ख देणै री तैंईंयैं औखै आऊ सा?” "
MAT,8,30,तिन्हां न थोड़ी दूर सूँगरा रा एक बड़ा छ़ुण्ड च़ौरदा लागा ती। 
MAT,8,31,"बुरी आत्मै तेई हागै अर्ज़ा केरी कि, “अगर तू आसाबै खोला सा, ता सूँगरै रै छ़ुण्डा बै भेज़।” "
MAT,8,32,"यीशुऐ तिन्हां बुरी आत्मा बै बोलू,  “ज़ाआत्!”  ते निकल़िया सूँगरा बै फ़सै होर सारा छ़ुण्ड पाणी न डुबिया मूँआ। "
MAT,8,33,सूँगर च़ारनू आल़ै भैगै होर ग्राँ न ज़ाइआ सैभी बै ऐ गैला दसी। 
MAT,8,34,"होर हेरा, सारै नगरा न लोका यीशु सैंघै मिलदै आऐ होर तेई हेरिया अर्ज़ा केरदै लागै कि आसरै इलाकै न फ़ेटै ज़ा। "
MAT,9,1,तैबै सौ किश्ती न च़ढ़िया आपणै ग्राँ बै आऊ। 
MAT,9,2,"होर कई लोकै एक ध्रँगा रा मरीज़ माँज़ै पैंधै यीशु हागै आंणु। यीशुऐ तिन्हरा बशाह हेरिया तेई ध्रँगै रै मरीज़ा बै बोलू,  “ओ बेटैआ, हौंसला रख; तेरै पाप माफ हुऐ।”  "
MAT,9,3,"कई शास्त्रियै सोच़ू, कि “ऐ ता परमेश्वरै री निन्दा केरदा लागा सा।” "
MAT,9,4,"यीशुऐ तिन्हरी मनै री गैल ज़ाणिया बोलू,  “तुसै आपणै-आपणै मना न बुरा विचार किबै सोच़दै लागै सी? "
MAT,9,5,"सान कि सा, ऐण्ढा बोलणा कि तेरै पाप माफ हुऐ या ऐण्ढा बोलणा कि, ‘उठ होर च़लदा फिरदा लाग।’ "
MAT,9,6,"पर तुसै ज़ाणि लेआ कि हांऊँ मांहणु रै बेटै बै एसा धौरती न पापा बै माफ केरनै रा बी हक सा।” तैबै तेइयै ध्रँगै रै मरीज़ा बै बोलू,  “उठ, आपणै माँज़ै बै च़क, होर आपणै घौरा बै ज़ा।”  "
MAT,9,7,सौ उठिया आपणै घौरा बै नौठा। 
MAT,9,8,लोका ऐ हेरिया डौरै होर परमेश्वरै री महिमा केरदै लागै ज़ुणियै मांहणु बै ऐण्ढा केरनै रा हक धिना। 
MAT,9,9,"तौखै न आगै ज़ाइआ यीशुऐ मत्ती नाँ रा एक मांहणु च़ुँगी लेणै री च़ोऊकी हागै बेठादा हेरू, होर तेइबै बोलू,  “मूँ पिछ़ै एज़ा।”  सौ उठिया तेई पिछ़ै च़लू। "
MAT,9,10,ज़ैबै सौ घौरा एज़िया रोटी खाँदा बेठा ता बोहू सारै च़ुँगी लेणू आल़ै होर पापी एज़िया यीशु होर तेइरै च़ेले सैंघै रोटी खाँदै बेठै। 
MAT,9,11,"ऐ हेरिया फरीसी लोकै तेइरै च़ेले बै बोलू, “तुसरा गुरू च़ुँगी लेणू आल़ै होर पापी सैंघै किबै खा-पीआ सा?” "
MAT,9,12,"ऐ शुणिया यीशुऐ तिन्हां बै बोलू,  “भलै चँगै मांहणु बै बैदै री ज़रूरत नी ऑथि बल्कि बीमार मांहणु बै बैदै री ज़रूरत सा। "
MAT,9,13,"एथा रा मतलब तुसै ज़ाणि लेआ, कि हांऊँ बलिदान नी बल्कि दया चाहा सा; किबैकि हांऊँ धर्मी री तैंईंयैं नी पर पापी मांहणु री तैंईंयैं आऊ सा।” "
MAT,9,14,"तैबै यूहन्नै रै च़ेले तेई हागै एज़िया बोलू, “कि बजहा सा कि आसै होर फरीसी लोका किबै ब्रत रखा सी, पर तेरै च़ेले ब्रत नैंई रखदै?” "
MAT,9,15,"यीशुऐ तिन्हां बै बोलू,  “ज़ाँ ढौई लाड़ा बराती सैंघै सा कि ते शोग केरी सका सी? पर तिन्हां ध्याड़ै ऐणा ज़ैबै लाड़ा तिन्हां न लग केरिना तेई बौगतै तिन्हां ब्रत केरना। "
MAT,9,16,“नोंऊँऐं कपड़ै रा टौला पराणै झिकड़ै न कोई नी लाँदा किबैकि सौ टौला तेई झिकड़ै बै खींच़ा सा होर सौ नोंऊँआं कपड़ा च़िरिया सा। 
MAT,9,17,"होर लोका नोंऊँआं अँगूरा रा रस पराणी खौलड़ी न नी रैखदै; किबैकि ऐण्ढा केरनै सैंघै ते खौलड़ी फुटा सी होर अँगूरा रा रस ता खौलड़ी दुहै नाश होआ सी, होर अँगूरा रा रस निकल़ा सा पर नोंऊँआं अँगूरा रा रस नोऊँई खौलड़ी न भौरा सी होर ते दुहै बच़ा सी।” "
MAT,9,18,"यीशु तिन्हां सैंघै इन्हां गैला केरदा लागा ती, कि एकी मुखियै एज़िया तेइबै प्रणाम केरू होर बोलू, “मेरी बेटी ऐबै मूँई सा; पर तू एज़िया तेसा पैंधै आपणा हौथ रख, ता तेसा ज़िन्दै होंणा।” "
MAT,9,19,यीशु उठिया आपणै च़ेले सैंघै तेई पिछ़ै नौठा। 
MAT,9,20,"होर शुणा, एकी बेटड़ियै ज़ुणिबै बारा बौर्षा न लोहू बैंहणै री बीमारी ती तेसै पिछ़ै न एज़िया यीशु रै कुरतू रा पल्ला छ़ुँगू। "
MAT,9,21,"किबैकि सौ आपणै मना न ऐ सोच़ा ती, “अगर हांऊँ यीशु रै झिकड़ै बै भी छ़ुँगनू ता मूँ ठीक होंणा।” "
MAT,9,22,"यीशुऐ मुड़िया सौ हेरी होर बोलू,  “बेटी हौंसला रख तेरै बशाहै तू ठीक केरी  होर सौ बेटड़ी तेसा घड़ियै ठीक हुई।” "
MAT,9,23,"ज़ैबै यीशु तेई अधिकारी रै घौरा न पुजू होर हुल्लड़ मचाणू आल़ै लोका बै बोलू, "
MAT,9,24,"“औखै न हटा, ऐ शोहरी मूँईदी नी ऑथि, पर सोंदी लागी सा।”  तैबै ते लोका तेइरा मज़ाक उड़ांदै लागै। "
MAT,9,25,पर ज़ैबै भीड़ तौखै न बाहरै खोली ता यीशुऐ भीतरै ज़ाइआ शोहरी रा हौथ ढौकू होर सौ ज़िन्दी हुई। 
MAT,9,26,एसा घटनै री चर्चा सारै देशा न फैली। 
MAT,9,27,"ज़ैबै यीशु तौखै न आगै नौठै ता दूई कांणै तेई पिछ़ै पुकारदै-पुकारदै च़लै, कि “ओ राज़ा दाऊदै री औलाद, आसा पैंधै दया केर।” "
MAT,9,28,"ज़ैबै सौ घौरा पुजू, ता ते कांणै तेई हागै आऐ, होर यीशुऐ तिन्हां बै बोलू,  “तुसाबै बशाह सा कि हांऊँ तुसाबै ठीक केरी सका सा?”  तिन्हैं तेइबै बोलू, “हाँ प्रभु।” "
MAT,9,29,"तैबै तेइयै तिन्हरी औछ़ी बै छ़ुँगिआ बोलू,  “ज़ैण्ढा तुसरा बशाह सा तैण्ढा तुसरी तैंईंयैं लोड़ी हुआ।” "
MAT,9,30,"होर ते एकदम हेरदै लागै होर यीशुऐ तिन्हां बै बोलू, साबधान रौहा,  “तुसै एसा गैला कौसी बै हेरीत् दैसदै कि मैं तुसरी तैंईंयैं कि केरू।”  "
MAT,9,31,पर तिन्हैं ऐ गैल ज़ाइआ सारै देशा न फैलाई। 
MAT,9,32,ज़ैबै यीशु होर तेइरै च़ेले बाहरै ज़ाँदै लागै ती ता लोकै एक गूंगा मांहणु तौखै आंणु। तेइबै बुरी आत्मा फ़सी ती। 
MAT,9,33,"ज़ैबै यीशुऐ तेईन सौ बुरी आत्मा खोली ता सौ गूंगा मांहणु ढुणिदा लागा होर लोका हैरान होईया बोलदै लागै, “इस्राइला न ऐण्ढा पैहलै नी हुआ।” "
MAT,9,34,"पर फरीसी लोकै बोलू, “ऐ ता बुरी आत्मा रै प्रधानै री मज़ती सैंघै बुरी आत्मा खोला सा।” "
MAT,9,35,"यीशु होर तेइरै च़ेले गलील ज़िलै रै कई शहर होर ग्राँ न ज़ाइआ तिन्हरी आराधनालय न उपदेश देआ ती, होर परमेश्वरै रै राज्य री खुशी रै समादा रा प्रचार केरदा होर लोकै री हर किस्मै री बीमारी ता कमज़ोरी बै दूर केरदा रौहू। "
MAT,9,36,ज़ैबै तेइयै भीड़ा धिरै हेरू ता तेइबै लोका पैंधै दया आई किबैकि ते फ़ुआला बगैर भटकीदी भेड़ा सांही ज़ुणिरा कोई फुआल नैंई ती। 
MAT,9,37,"तैबै यीशुऐ आपणै च़ेले बै बोलू,  “फ़सल ता पौकी सा पर मज़दूर थोड़ै सी। "
MAT,9,38,ऐबै तुसै छेतै रै मालका हागै अर्ज़ा केरा कि सौ आपणी फ़सल काटणै री तैंईंयैं मज़दूर भेज़ला।” 
MAT,10,1,"एक रोज़ यीशुऐ आपणै बारा च़ेले आपु हागै शाधै होर तिन्हां बै बुरी आत्मा पैंधै हक धिना, कि तिन्हां बै खोलै होर लोकै री हर किस्मै री बीमारी होर कमज़ोरी बै दूर केरलै। "
MAT,10,2,"होर तिन्हां बारा प्रेरिता रै नाँ ऐ सी; शमौन ज़ौसा बै पतरस बोला सी तेइरा भाई अन्द्रियास, जब्दी रा बेटा याकूब होर तेइरा भाई यूहन्ना। "
MAT,10,3,"फिलिप्पुस, बरतुलमै, थौमा, च़ुँगी लेणू आल़ा मत्ती, हलफई रै दूई बेटै याकूब होर तद्दै। "
MAT,10,4,"शमौन कनानी, यहूदा इस्करियोती ज़ुण यीशु बै ढौकणै द्या सा। "
MAT,10,5,"इन्हां बारा च़ेले बै यीशुऐ ऐ हुक्म धिना, कि  तुसै होरी ज़ाति रै बिच़ा न हेरीत् ज़ाँदै, होर सामरी रै ग्राँ बै हेरीत् ज़ाँदै। "
MAT,10,6,पर राठैंदै इस्राइली लोकै रै बीच़ा न ज़ाईत्। 
MAT,10,7,ज़ाँदै-ज़ाँदै ऐ प्रचार केरीत् कि स्वर्गा रा राज्य नेड़ आऊ सा। 
MAT,10,8,"बीमार लोका बै ठीक केरा, मूँऐंदै बै ज़िन्दै केरा, कोढ़ी बै ठीक केरा, लोकै री बुरी आत्मा खोली। तुसाबै परमेश्वरा न मुफ्ती न मिलू सा ता मुफ्ती न दैआत्।  "
MAT,10,9,"“आपु हागै सुना, रूपा होर ताँबा हेरीत् रखदै। "
MAT,10,10,"बौतै री तैंईंयैं न झ़ोल़ा, न दूई कुरतै, न दूई ज़ोड़ी बूट होर न शोठा हेरीत् पान्दै, किबैकि मज़दूरा बै तेइरी मज़दूरी मिलणी ज़रूरी सी।” "
MAT,10,11,"“ज़ुणी भी नगरा होर ग्राँ न ज़ालै ता पता लात् कि तौखै कुण काबिल सा? होर ज़ैबै तैंईंयैं तौखै न नेइ निकलै, तेई घौरा न रौहित् होर तौखै न विदा होईत्। "
MAT,10,12,घौरा आँध्रै ज़ाँन्दी घेरै तेई घौरा बै होर तौखै रौहणु आल़ै लोका बै आशीष देईत्। 
MAT,10,13,तेई घौरा न अगर आशीष पाणै लायक कोई होला ता तुसरी आशीष तिन्हां पैंधै ठहरनी नी ता तेसा आशीष तुसा हागै वापस ऐणा। 
MAT,10,14,ज़ुण तुसाबै ग्रहण नी केरला होर तुसरी गैला बै नी शुणला ता तेई ग्राँ न निकलदी घेरै आपणै ज़ोंघै रै धुड़ै बै ठुड़केइत्।  
MAT,10,15,"हांऊँ तुसाबै सच़ बोला सा, कि न्याय रै रोज़ा न तेई ग्राँ री हालत सदोम होर अमोरा देशा न भी बुरी होंणी।” "
MAT,10,16,"“शुणा, हांऊँ तुसाबै भेड़ा सांही भेड़ियै रै बिच़ा न भेज़ा सा। तुसै साँपा (कीड़ै) सांही होशियार होर कबूतरा सांही भोलै बैणा। "
MAT,10,17,"पर लोका न साबधान रौहा, किबैकि तिन्हां तुसै महासभा न खड़ै केरनै होर आपणी आराधनालय न कोड़ै मारनै। "
MAT,10,18,तुसा मेरै गुआह होंणै री तैंईंयैं राज्यपाला होर राज़ै सामनै तिन्हां पैंधै होर होरी ज़ाति रै लोका सामनै पजाइणै। 
MAT,10,19,ज़ैबै ते तुसाबै ढोकणै द्यालै ता चिन्ता हेरित्त् केरदै कि आसा कि केरना होर कि ढुणना किबैकि ज़ो किछ़ तुसा ढुणना होला सौ तेसा घड़ियै तुसाबै दसिणा। 
MAT,10,20,किबैकि बोलणु आल़ै तुसै नी होंणै पर परमेश्वरै री आत्मा तुसा आँध्रै न बोलणा।” 
MAT,10,21,“भाई-बैहणा दुज़ै भाई-बैहणा बै धोखा देणा। बेटै आपणै बापू बै धोखा देणा होर तिन्हरी औलादा बी आपणै आमा-बापू सैंघै विश्वासघात केरना। 
MAT,10,22,मेरी बजहा न सैभी लोका तुसा सैंघै नफरत केरनी पर ज़ुण आखरी तैंईंयैं धीरज रखला तेइयै मुक्ति पाणी। 
MAT,10,23,"ज़ैबै ते तुसाबै एकी ग्राँ न सतालै ता तुसै दुज़ै ग्राँ बै भैगेईत्। हांऊँ तुसाबै सच़ बोला सा, तुसै इस्राइलै रै सैभी शैहरा न आपणा कोम मांहणु रै बेटै रै ऐणै न पैहलै पूरा नैंई केरी सकदै।” "
MAT,10,24,“च़ेले आपणै गुरू न बड़ा नी होन्दा होर न नोकर आपणै मालका न। 
MAT,10,25,"च़ेले रा गुरू रै बराबर, होंणा होर नोकरा रा आपणै मालका रै बराबर होणाऐ बड़ी गैल सा: ज़ैबै तै घौरा रै मालका बै ही शैताना बोला ती, ता तेइरै घौरा रै लोका सैंघै होर भी बुरा वर्ताव केरना।” "
MAT,10,26,"पर तिन्हां न मतेईत् डौरदै किबैकि किछ़ भी गैला छुपीदी ती, एक रोज सैभी लोका ते गैला ज़ाणनी, होर ज़ो किछ़ छुपीदी सा एक रोज़ सैभ लोका ते पूरै प्याशै न हेरणा।  "
MAT,10,27,ज़ो हांऊँ तुसाबै निहारै न बोला सा तेइबै तुसै प्याशै न बोला होर ज़ो तुसै कोनै न सुल्हे शुणी सा तेइबै तुसै उथड़ी ज़ैगा न प्रचार केरा। 
MAT,10,28,"ज़ो देही रा नाश केरा सी, पर आत्मा रा नी, तिन्हां न मता डौरदै पर तेईन डौरा ज़ुण आत्मा होर देह दुही बै नरका न नाश केरी सका सा। "
MAT,10,29,"च़िड़ू रै बारै न सोच़ा तिन्हरी कीमत कम सा कि तुसै एक ढैबुऐ न दूई च़िड़ू बै खरीदी सका सी। लेकिन ज़ैबै कोई च़िड़ू ज़मीना बै औल़ा सा होर मौरा सा, तुसरा परमेश्वर जाँणा सा, कि सौ हर चीज़ै री परवाह केरा सा। "
MAT,10,30,औखै तैंईंयैं कि तुसरै च़ोह्ढ़ै रै बाल़ बी गिणुऐ दै सी। 
MAT,10,31,तुसै डौरदै मता तुसै बोहू च़िड़ू न बी ज़ादा कीमती सी।  
MAT,10,32,"ज़ुण बोहू मांहणु सामनै मुँभै मैना सा, तेइबै मूँ बी सौ आपणै स्वर्गीय बापू रै सामनै मनणा।  "
MAT,10,33,पर ज़ुण मांहणु सामनै मेरा नाँह केरा सा तेइबै मूँ भी आपणै स्वर्गीय बापू रै सामनै तेइरा नाँह केरना।  
MAT,10,34,“ऐ मता बूझ़दै कि हांऊँ धौरती पैंधै मेल करांदा आऊ सा; हांऊँ मेल करांदा नी पर तलवार च़लांदा आऊ सा।”  
MAT,10,35,"“हांऊँ ता आऊ सा, बेटै बै बापू न, बेटी बै तेसरी आमा न, होर नूशा बै तेसरी शौशू न अलग केरदा आऊ सा। "
MAT,10,36,मांहणु रै बैइरी तिन्हरै घौरकै मांहणु होंणै।”  
MAT,10,37,“ज़ुण आमा-बापू बै मूँ न ज़ादा झ़ुरी डाह सा होर ज़ुण आपणै बेटै बेटी बै मूँ न ज़ादा झ़ुरी डाह सा सौ मेरै काबिल नी ऑथि। 
MAT,10,38,"आपणै दु:ख सौहणै री तैंईंयैं त्यार रौहला, सौ मेरा च़ेला बणी सका सा। "
MAT,10,39,ज़ुण आपणै प्राण बच़ाणा चाहला तेई सौ खोणा होर ज़ुण मेरी तैंईंयैं आपणै प्राणा बै खोआ सा तेई ते बच़ाणै। 
MAT,10,40,“ज़ुण तुसाबै ग्रहण केरा सा सौ मुँभै ग्रहण केरा सा होर ज़ो मुँभै ग्रहण केरा सा सौ मेरै भेज़णु आल़ै बै ग्रहण केरा सा। 
MAT,10,41,ज़ुण भविष्यवाणी केरनु आल़ा बै भविष्यवाणी केरनु आल़ा ज़ाणिया ग्रहण केरा सा तेइबै भविष्यवाणी केरनु आल़ा सांही ईनाम मिलणा होर ज़ुण धर्मी बै धर्मी ज़ाणिया ग्रहण केरा सा तेइबै धर्मी सांही ईनाम मिलणा। 
MAT,10,42,ज़ुण इन्हां हौछ़ै मौंझ़ै एकी बै भी मेरा च़ेला ज़ाणिया सिर्फ़ एक गलास ठँडा पाणी पियाला हांऊँ तुसाबै बोला सा तेई आपणा ईनाम कौसी रीतियै भी नी खोणा।”  
MAT,11,1,यीशु आपणै बारा च़ेले बै हुक्मा देणै न बाद तौखै न नौठा होर गलील ज़िलै रै ग्राँ घूमी-घूमिया परमेश्वरै रै राज्य रै बारै न प्रचार केरदा लागा। 
MAT,11,2,"यूहन्नै ज़ैबै कैदा न यीशु मसीह रै कोमा रै बारै न शुणू ता तेइयै आपणै च़ेले हागै सन्देशा भेज़ू, "
MAT,11,3,"तिन्हैं च़ेले ज़ाइआ यीशु न पुछ़ू, “कि तुसै मसीह सी ज़ो ऐणु आल़ै ती, कि आसै कौसी होरी रा इंतज़ार केरना?” "
MAT,11,4,"यीशुऐ तिन्हां बै बोलू,  “ज़ो किछ़ तुसै शुणदै लागै सी होर हेरदै लागै सी, ज़ाइआ यूहन्ना बै दसा। "
MAT,11,5,"कि कांणै हेरदै लागै सी, लूलै-लँगड़ै औंढदै लागै होर कोढ़ी ठीक होंदै लागै सी, टाऊँणै शुणदै लागै सी होर मूँऐंदै ज़िन्दै लाऐ सी केरनै। दीन दु:खी बै खुशी रा समाद दसणा लाऊ सा। "
MAT,11,6,"धन्य सी तै, ज़ुणा मूँ पैंधै हमेशा बशाह केरा सी।” "
MAT,11,7,"ज़ैबै यूहन्ना रै च़ेले तौखै न ज़ाँदै लागै ती, ता यीशुऐ यूहन्नै रै बारै न लोकै री भीड़ा बै बोलू,  “तुसै सुनसान ज़ैगा न कि हेरदै आऐ सी? कि एक मांहणु बै ज़ो आसानी सैंघै आपणी गैला बदला सा, होर तुसै बागरियै लाइया हिलदै लागैदै नगाल़ी रै डँडै हेरदै आऐ सी? "
MAT,11,8,"कि तुसै मैंहगै झिकड़ै लाउऐंदै मांहणु हेरदै नौठै दै ती? शुणा, मैंहगै झिकड़ै लाणु आल़ै होर सुख चैना सैंघै रौहणु आल़ै ता मैहला न मिला सी सुनसान ज़ैगा न नैंई। "
MAT,11,9,"कि तुसै कोई भविष्यवाणी केरनु आल़ै बै हेरदै आऐ सी? हांऊँ तुसाबै दसा सा, ज़ुण तुसै हेरू सा सौ भविष्यवाणी केरनु आल़ा न भी बड़ा सा। "
MAT,11,10,"ऐ सौहै यूहन्ना सा, ज़ौसरै बारै न पवित्र शास्त्रा न लिखू सा कि, ‘हेर, मैं तो न पैहलै आपणा दूत भेज़णा लाऊ सा, तेई तेरी तैंईंयैं बौत त्यार केरनी।’ "
MAT,11,11,"हांऊँ तुसाबै सच़ बोला सा, ज़ेतरै भी मांहणु दुनिया न रौहै सी, बपतिस्मा देणु आल़ै यूहन्ना न बड़ा कोई मांहणु पैदा नी हुआ; तैबै बी स्वर्ग राज्य न होछ़ै न होछ़ा मांहणु भी यूहन्ना न बड़ा सा। "
MAT,11,12,बपतिस्मा देणु आल़ै यूहन्नै रै बौगता न औज़ा तैंईंयैं स्वर्गा रा राज्य बोहू दु:खा बै झेलदा रौहू सा होर ऐई राज्य बै ताकतवर मांहणु री लड़ाई रै ज़रियै च़टेरनै री कोशिश केरदै रौहै। 
MAT,11,13,यूहन्नै रै ऐणै तैंईंयैं सैभी भविष्यवक्तै होर मूसै री बिधानै री भविष्यवाणी केरी ती। 
MAT,11,14,अगर तुसै बिधान होर भविष्यवक्तै ज़ो किछ़ बोलू सा तेथा मनणै बै त्यार सी ता ज़ौसरै ऐणै री भविष्यवाणी हुई ती यूहन्ना सौहै एलिय्याह भविष्यवाणी केरनु आल़ा सा। 
MAT,11,15,"अगर तुसै समझ़णा चाहा सी ता, ज़ो मैं बोलू सा तेथा बै ध्याना सैंघै शुणित्। "
MAT,11,16,"“हांऊँ औज़कै ज़ुगै रै लोकै री तुलना हांऊँ कुणी सैंघै केरनु? ते बज़ारा न बेठैंदै तिन्हां शोहरू सांही सी ज़ो एकी होरी बै पुकारिया बोलदै लागै सी, "
MAT,11,17,"“ ‘कि आसै तुसरी तैंईंयैं बैंउसरी बज़ाई, पर तुसै नी नौच़ै;  आसै दु:खै री गीत लायै, पर तुसै नी रूणै।’ "
MAT,11,18,किबैकि बपतिस्मै देणु आल़ा यूहन्ना आऊ। सौ होरा सांही खाँदा पींदा नी ती ऑथि पर लोकै बोलू कि तेईन बुरी आत्मा सा। 
MAT,11,19,"तैबै मांहणु रा बेटा आऊ, ज़ो होरा सांही खा-पीआ सा पर लोका बोला सी कि हेरा, ऐई मांहणु बै ऐ ता पेटू होर पियक्कड़ होर च़ुँगी लेणू आल़ै होर पापी रा सैंघी सा! पर तेइरै कोमै लाइया तेइरी बुद्धि रा पता च़ला सा कि सौ केतरा काबिल सा।” "
MAT,11,20,"तैबै यीशुऐ ते शैहर होर ग्राँ धिक्कारै, ज़ुणीन यीशुऐ बोहू सारै चमत्कार केरै ती; किबैकि तौखलै लोकै पाप केरना नी ती छ़ौड़ू। "
MAT,11,21,"“हाय, खुराज़ीन नगर! होर हाय, बैतसैदा नगरा! न रौहणु आल़ै लोको, तुसा मौंझ़ै ज़ो चमत्कार केरै ते अगर सूर शैहर होर सैदा शैहरा न रौहणु आल़ै होरी ज़ाति रै लोकै केरै होंदै ता तौखलै लोका पराणै च़िथड़ै ओढ़िया होर आपणै देही न भौस (स्वाह) मौईआ केबकै पाप केरना छ़ौड़दै। "
MAT,11,22,पर हांऊँ तुसा लोका बै बोला सा न्याय रै रोज़ा न सूर होर सैदा न ज़ादा सज़ा तुसाबै मिलणी। 
MAT,11,23,हे कफरनहूम शैहरा न रौहणु आल़ै लोको तुसा कि स्वर्गा ढौई उथड़ै केरिना? तू ता नरका ढौई निश्टै केरिना किबैकि ज़ो चमत्कार तौ न केरै अगर ते सदोम शैहरा न केरै होंदै ता तेई नगरा औज़ा तैंईंयैं टिकी रौहणा ती। 
MAT,11,24,"पर हांऊँ तौभै बोला सा, न्याय रै रोज़ा न तेरै लोकै री हालत सदोम शैहरा रै लोका न ज़ादा बुरी होंणी।” "
MAT,11,25,"तेई बौगतै यीशुऐ बोलू,  “ओ पिता ज़ी, तू आसमान होर धौरती रा मालक सा हांऊँ तेरी स्तुति केरा सा, किबैकि तैं ऐ गैला ज्योतिषी होर समझदार मांहणु न छुपाईया रैखी होर ज़ो होछे़ शोहरू सी तिन्हरी तैंईंयैं प्रगट केरी।” "
MAT,11,26,"ओ पिता जी, ऐ एथै री तैंईंयैं हुआ किबैकि तौभै ऐ ठीक लागा। "
MAT,11,27,"“मेरै स्वर्गीय पितै, इन्हां सारी गैला रा अधिकार मुँभै धिना सा। कोई नी ज़ाणदा कि बेटा कुण सा सिर्फ़ बापू जाँणा सा होर कोई भी पवित्र बापू बै नी जाँणदा सिर्फ़ बेटा जाँणा सा। ऐ सिर्फ़ बेटा प्रगट केरी सका सा। "
MAT,11,28,“हे थकै दै होर बोझ़ै लाइया दबुऐ दै लोको मूँ हागै एज़ा मूँ तुसाबै सुख चैन देणा। 
MAT,11,29,मेरै जुगड़ै बै आपु पैंधै लेआ; तैबै मूँ न सिखात् किबैकि मेरा मन कोमल होर दीन सा: तुसाबै बी आपणी तैंईंयैं सुख चैन मिलणा। 
MAT,11,30,किबैकि ज़ो जुगड़ा हांऊँ तुसाबै देंदा लागा सा सौ नरम सा होर ज़ो बोझ़ हांऊँ तुसा पैंधै पाँदा लगा सा सौ हल्का सा।”  
MAT,12,1,"एक रोज़ यीशु बशाँ रै ध्याड़ै न नाज़ै रै छेतै हागै ज़ाँदा लगा ती, तेइरै च़ेले बै भूख लागी, होर ते गेहूँ रै सिला बै चोड़िया होर हौथै लाइया मौइया खाँदै लागै। "
MAT,12,2,"किछ़ फरीसी लोकै ऐ हेरू होर बोलू, “हेर तेरै च़ेले सौ केरदै लागै सी ज़ो बशाँ रै ध्याड़ै न मूसै रै बिधाना रै मुताबक केरना ठीक नी ऑथि।” "
MAT,12,3,"यीशुऐ तिन्हां न पुछ़ू,  “कि तुसै पवित्र शास्त्र नी पौढ़ू कि ज़ैबै दाऊद राज़ै बै होर तेइरै सैंघी बै भूख लागी ता तिन्हैं कि केरू ती? "
MAT,12,4,तेइयै परमेश्वरै रै तोम्बू न ज़ाइआ परमेश्वरा बै च़ढ़ाईदी रोटी खाई होर आपणै सैंघी बै भी धिनी। ज़ैबैकि ऐ मूसै रै बिधाना रै खिलाफ़ ती। इन्हां रोटी बै सिर्फ़ पुरोहित खाई सका ती। 
MAT,12,5,मूसै रा धर्म बिधाना तुसै नी पौढ़ू कि बशाँ रै ध्याड़ै मन्दिरा न पुरोहित आपु बिधाना बै बगाड़ा सी होर तिन्हां बै कोई किछ़ नी बोलदा। 
MAT,12,6,पर हांऊँ तुसाबै बोला सा औखै सौ सा ज़ो मन्दिरा न बी बड़ा सा। 
MAT,12,7,"पवित्र शास्त्रा न ज़ो लिखू सा अगर तुसै ज़ाणदै कि हांऊँ लोका न दया चाहा सा, पशु री बलि नी, ता तुसा ते दोषी नी ठहराणै ज़ो निर्दोष सा। "
MAT,12,8,मांहणु रा बेटा बशाँ रै ध्याड़ै रा भी प्रभु सा।” 
MAT,12,9,तैबै सौ तौखै न च़लू होर यहूदी आराधनालय न पुजू। 
MAT,12,10,"तौखै एक शुकेंदै हौथा आल़ा मांहणु ती। लोकै यीशु पैंधै दोष री तैंईंयैं तेईन पुछ़ू, “मूसै री विधि रै मुताबक बशाँ रै ध्याड़ै न कोई बै ठीक केरना सही सा?” "
MAT,12,11,"पर यीशुऐ तिन्हां बै ज़वाब धिना,  “तुसा मौंझ़ै ऐण्ढा कुण सा, मना कि तुसा मौंझ़ै कौसी हागै एक भेड़ सा होर सौ बशाँ रै ध्याड़ै न कुँऐ न पौड़ा सा कि तुसा सौ ढौकिया बाहरै नी खोलणी? "
MAT,12,12,तैबै मांहणु ता भेड़ा न ज़ादा ज़रूरी सा। मूसै रा बिधान बशाँ रै ध्याड़ै न भला केरनै रा हुक्म देआ सा।”  
MAT,12,13,"तैबै यीशुऐ तेई शुकेंदै हौथा आल़ै मांहणु बै बोलू,  “आपणा हौथ आगै केर।” होर तेइयै आपणा हौथ आगै केरू।  सौ बिल्कुल ठीक हुआ। "
MAT,12,14,तैबै फरीसी तौखै न नौठै होर यीशु बै मारनै री तरकीब सोच़दै लागै। 
MAT,12,15,यीशुऐ ऐ गैल ज़ाणी होर तौखै न नौठा। लोकै री बड़ी भीड़ भी तेई पिछ़ै च़ली। यीशुऐ ते तिन्हरी बीमारी न ठीक केरै। 
MAT,12,16,होर तिन्हां बै बोलू कि तुसै मेरै बारै न लोका बै किछ़ हेरीत् दैसदै। 
MAT,12,17,कि भविष्यवाणी केरनु आल़ा यशायाह रै द्वारा प्रभुऐ ज़ो बोलू ती सौ पूरा होला; 
MAT,12,18,"“हेरा, ऐ मेरा सेवक सा ज़ुण मैं छाँटु सा। ऐ मेरी झ़ुरी सा ऐईन हांऊँ बोहू खुश सा। मूँ आपणी आत्मा ऐई पैंधै रैखणी। ऐई सैभी होरी ज़ाति बै फैसलै रा समाद देणा। "
MAT,12,19,तेई झगड़ा नी केरना होर न धूम मच़ाणी; होर तेई लोका बै जोरा सैंघै चिखिया भाषण नैंई देणा। 
MAT,12,20,"तेई ऐण्ढै मांहणु रा नुकसान नैंई केरना, ज़ो झुकूदै नगाल़ी रै डँडै सांही कमज़ोर सा; होर अगर कोई मांहणु मुश्किल सैंघै ज़िन्दा सा, ता तेई सौ नैंई मकाणा, तेई न्याय सैंघै लोका रा न्याय केरना, एलान केरना कि तै दोषी नी ऑथि। "
MAT,12,21,तैबै सैभी होरी ज़ाति सिर्फ़ तेई रै नाँ न आशा रैखणी।” 
MAT,12,22,तैबै लोकै यीशु हागै एक ऐण्ढा मांहणु आंणु ज़ो कांणा ती होर गूंगा ती किबैकि तेईन बुरी आत्मा ती। यीशुऐ सौ ठीक केरू होर सौ हेरदा होर ढूणिदा लागा। 
MAT,12,23,"तैबै सारै लोक हैरान होईया बोलदै लागै, “ऐ कि दाऊद राज़ै री औलाद सा!” "
MAT,12,24,"पर फरीसियै शुणिया बोलदै लागै कि, “ऐ ता बुरी आत्मा रै प्रधान शैताना री मज़ती सैंघै बुरी आत्मा बै खोला सा।” "
MAT,12,25,"यीशुऐ तिन्हरी मनै री गैल ज़ाणिया बोलू,  “ज़ुणी राज्य न फूट पौड़ा सा तेई राज्य रा नाश होआ सा होर ज़ुणी ग्राँ या घौरा न फूट पौड़ा सा सौ भी नाश होआ सा। "
MAT,12,26,होर ऐण्ढा तैरहा शैतान होर तेइरी बुरी आत्मा एकी दुज़ै लड़दै ता तिन्हां तकड़ै होंणै रै बजायै कमज़ोर होंणा। 
MAT,12,27,अगर ऐ सच़ सा कि हांऊँ शैतानै री मज़ती सैंघै बुरी आत्मा खोला सा ता तुसाबै मैनणु आल़ै कौसरी मज़ती सैंघै बुरी आत्मा खोला सी? ऐबै तिन्हाऐ तुसरा न्याय केरना। 
MAT,12,28,अगर हांऊँ परमेश्वरै री आत्मै री शक्ति सैंघै बुरी आत्मा बै खोला सा ता परमेश्वरा रा राज्य तुसा हागै पुजू सा। 
MAT,12,29,“कोई तकड़ै मांहणु रै घौरा न घुसिआ तेई रै घौरा बै कैण्ढै लूटी सका सा ज़ाँ तैंईंयैं कि सौ तेइबै बोनला नी। तेई ताकतवर मांहणु बै बोनणै न बाद सौ तेइरै घौरा बै लूटी सका सा। 
MAT,12,30,“ज़ुण मूँ सैंघै नी ऑथि सौ मेरै बरोधा न सा होर ज़ुण लोका बै कठा केरनै री तैंईंयैं मेरी मज़त नी केरदा सौ तिन्हां बै बिखेरा सा। 
MAT,12,31,हांऊँ तुसाबै बोला सा कि हर निन्दा होर पाप माफ केरिनै पर ज़ुणा पवित्र आत्मै री निन्दा केरा सी तिन्हां बै माफी नी मिलणी। 
MAT,12,32,"ज़ुण मांहणु रै बेटै रै खिलाफ़ बोला सा तेइबै माफी मिली सका सा पर ज़ुण पवित्र आत्मै रै खिलाफ़ किछ़ बोलला तेइबै माफी नी मिलणी न ऐई ज़ुगा न, न ऐणु आल़ै ज़ुगा न। "
MAT,12,33,"“अगर तुसै बुटै बै शोभला बोला सी, ता तेइरै फ़ौल़ा बै भी शोभला बोला या बुटै बै नक्कमा बोला सी, ता तेइरै फ़ौल़ा बै भी नक्कमा बोला; किबैकि बूटा तेइरै फ़ौल़ै लाइया पछ़ियाणिया सा। "
MAT,12,34,"तुसै कीड़ै रै शोहरू सांही सी, तुसै बुरै होईया शोभली गैला कैण्ढै केरी सका सी किबैकि ज़ो मना आँध्रै सा सौऐ बाहरै निकल़ा सा। "
MAT,12,35,भला मांहणु आपणै मनै रै भलै भण्डारा न भली गैला खोला सा होर बुरा मांहणु आपणै मनै रै बुरै भण्डारा न बुरी गैला खोला सा।  
MAT,12,36,पर हांऊँ तुसाबै बोला सा ज़ो नक्कमी गैला मांहणु केरलै न्याय रै रोज़ा न तिन्हां इन्हां गैला रा लेखा देणा पौऊ। 
MAT,12,37,किबैकि तुसै आपणी गैला री बजहा न निर्दोष होर आपणी गैला री बजहा न दोषी ठहराईणा।” 
MAT,12,38,"तैबै किछ़ शास्त्री ता फरीसियै तेइबै बोलू, “ओ गुरू जी, आसै तुसा न एक नशाणी हेरणा चाहा सी।” "
MAT,12,39,"यीशुऐ तिन्हां बै बोलू,  “ऐई ज़ुगै रै बूरे होर विश्वासघाती लोका नशाणी चमत्कार हेरणा चाहा सी। भविष्यवाणी केरनु आल़ै योनै रै नशाणी छ़ौड़िआ होर कोई नशाणी तिन्हां बै नैंई देणी। "
MAT,12,40,किबैकि ज़ैण्ढा योना त्राई ध्याड़ै होर त्राई राती बड़ी मैच्छ़ी रै पेटा न रौहू ती तैण्ढाऐ हांऊँ मांहणु रै बेटै भी त्रा ध्याड़ी होर त्रा राती धौरती भीतरै रौहणा।  
MAT,12,41,"फैसलै रै रोज़ा न नीनवै शैहरा रै लोका ऐई जुगै रै लोका सैंघै खड़ै होईया ते दोषी ठहराणै, किबैकि निनवै शैहरै रै लोकै योनै रै उपदेश शुणिया पाप केरनै छ़ौड़ै ती। होर हेरा, औखै ता सौ सा ज़ो योना न भी बड़ा सा।  "
MAT,12,42,फैसलै रै रोज़ा न दक्षिणै री राणी ऐई ज़ुगै रै लोका सैंघै खड़ै होईया ऐई जुगै रै लोका पैंधै दोष लाणा किबैकि सौ बड़ै दूर देशा न सुलैमान राज़ा रा उपदेश शुणदी आई ती पर औखै ता सौ सा ज़ो सुलैमान राज़ा न भी बड़ा सा।  
MAT,12,43,"“ज़ैबै कोई बुरी आत्मा मांहणु बै छ़ौड़ा सा, ता सौ बशाँ केरनै री तैंईंयैं सुनसान ज़ैगा तोपा सा पर नी मिलदी।  "
MAT,12,44,"तैबै सौ बोला सा, कि मूँ तेही घौरा बै जाँणा, ज़ो मैं छ़ौड़ू ती। होर तेसा बै सौ घौर खाली, साफ-सुथरा होर सज़ाऊदा मिला सा।  "
MAT,12,45,तैबै सौ एज़ा सा होर आपु सैंघै सौत बुरी आत्मा बै भी आंणा सा होर तै बुरी आत्मा तेई मांहणु आँध्रै बास केरा सा। होर तेई मांहणु री दशा पैहलै न भी ज़ादा बुरी होआ सा।”  
MAT,12,46,"यीशु हाज़ी लोका सैंघै गैला केरदा लगा ती, कि तेइरै आमा होर होछ़ा भाई तेई सैंघै गैला केरनै री तैंईंयैं बाहरै एज़िया खड़ै हुऐ। "
MAT,12,47,"कौसियै यीशु बै बोलू, “शुण तेरी आमा होर भाई, बैहण बाहरै खड़ै सी होर ते तौ सैंघै गैला केरना चाहा सी।” "
MAT,12,48,"यीशुऐ तेइबै बोलू,  “कुण सा मेरी आमा होर कुणा सी मेरै भाई-बन्धु?”  "
MAT,12,49,"तैबै तेइयै आपणै च़ेले धिराबै इशारा केरिया बोलू,  “ऐ सी मेरी आमा होर भाई-बन्धु सी।  "
MAT,12,50,"किबैकि ज़ो कोई मेरै बापू री ज़ो स्वर्गा न सा इच्छा पूरी केरा सी होर तेथा पैंधै च़ला सा सौहै मेरै भाई, बैहण होर आमा सी।”  "
MAT,13,1,तेही ध्याड़ै न यीशु तेई घौर छ़ौड़िआ उपदेश देणै री तैंईंयैं समुन्द्रा रै बौढ़ा ज़ाइआ बेठा। 
MAT,13,2,ज़ैबै तेइरै च़ोहू पासै सारै लोकै री बोहू भीड़ कठा हुई ता सौ एकी किश्ती पैंधै च़ढ़िया तिन्हां बै सिखाणै री तैंईंयैं बेठा होर लोकै री भीड़ कनारै पैंधै खड़ी रौही। 
MAT,13,3,तेइयै तिन्हां बै उदाहरण देइया बोहू सारी गैला दैसी:  “एक बेज़ै बाँहणु आल़ा बेज़ै बाँहदा निकता। 
MAT,13,4,ज़ैबै सौ बेज़ै बाँहदा लागा ती ता किछ़ बेज़ा बौतै रै कनारै न पौड़ू होर सौ च़िड़ूऐ च़ुगू। 
MAT,13,5,किछ़ बेज़ा रड़खड़ी ज़मीना न पौड़ू माटा नी मिलणै री बजहा सौ बेज़ा छ़ेकै निकता। 
MAT,13,6,पर ज़ैबै धुपा आऊ ता ते झ़ोट शुकै किबैकि तिन्हरै ज़लाड़ै पैक्कै नी ती ऑथि। 
MAT,13,7,"किछ़ बेज़ा कौन्डै रै झ़ौकड़ा ज़ोंदरै पौड़ू, झ़ौकड़ बढ़दा रौहू होर ते दबाऐ। "
MAT,13,8,"पर किछ़ बेज़ा शोभली ज़मीना न पौड़ू होर शोभली फ़सल त्यार हुई। ज़ेतरा बाहू ती तेथा न तीह गुणा, शौठ गुणा होर शौऊ गुणा।  "
MAT,13,9,"अगर तुसै समझ़णा चाहा सी ता, ज़ो मैं बोलू सा, तेथा बै ध्याना सैंघै शुणित्।”  "
MAT,13,10,"तैबै च़ेले यीशु हागै एज़िया पुछ़ू, “तू लोका सैंघै उदाहरणा न किबै गैला केरा सा?” "
MAT,13,11,"यीशुऐ तिन्हां बै बोलू,  “स्वर्ग राज्य रै भेद ज़ाणनै रा समझ सिर्फ़ तुसाबै धिनी सा तिन्हां बै नी।”  "
MAT,13,12,किबैकि ज़ुणी हागै थोड़ा सा तिन्हां बै होर देणा होर तिन्हां हागै बोहू होंणा। पर ज़ुणी हागै किछ़ बी नी ऑथि तिन्हां हागै न सौ बी वापस मुँगिणा ज़ो तिन्हां हागै सा।  
MAT,13,13,"एसा बजहा न हांऊँ तिन्हां सैंघै उदाहरणा न गैला केरा सा, “किबैकि ते हेरिया भी नी हेरदै; होर शुणिया भी नी शुणदै; होर न समझ़दै।  "
MAT,13,14,"ऐण्ढै तैरहै तिन्हां पैंधै यशायाह भविष्यवक्तै री भविष्यवाणी पूरी होआ सा, “ ‘तुसा कोनै लाइया ता शुणना, पर तुसरी समझ़ा न किछ़ नी ऐणा;  होर तुसा औछियै ता हेरना, पर तुसाबै किछ़ पता नी च़लणा। "
MAT,13,15,"किबैकि इन्हां लोका रा मन मोटा हुआ सा,  ते कोनै लाइया उथड़ा शुणा सी, होर तिन्हैं आपणी औछ़ी बन्द केरी सा, कोइँछ़ै ऐण्ढा नी लोड़ी हुआ कि ते औछियै लाइया हेरलै, कोनै लाइया शुणलै होर मनै लाइया समझ़लै,  होर पाप केरना छ़ौड़िआ मूँ धिराबै फिरलै,  होर हांऊँ तिन्हरा उद्धार केरनु।’  "
MAT,13,16,"“पर धन्य सी तुसरी औछ़ी, कि ते हेरा सी, होर कोन ते शुणा सी। "
MAT,13,17,"हांऊँ तुसाबै सच़ बोला सा, बोहू सारै भविष्यवक्तै होर धर्मी लोकै ऐ गैला हेरनी चाही, पर नी हेरी सकै होर शुणनी चाही, पर नी शुणी सकै। "
MAT,13,18,“ऐबै तुसै बेज़ै बाहणु आल़ै उदाहरणा रा मतलब शुणा;  
MAT,13,19,"ज़ो परमेश्वरा रा वचन शुणा ता सा पर समझ़दा नी, ज़ो तेइरै मना न सा तेथा बै शैतान एज़िया नेआ सा। ऐ सौ बेज़ा सा ज़ो बौतै रै बौढ़ा पौड़ू ती।  "
MAT,13,20,रड़खड़ी ज़मीना न पौड़ूदा बेज़ा सौ सा ज़ो वचन शुणिया खुशी सैंघै मना सा।  
MAT,13,21,पर आपणै मना न वचनै री जड़ पक्की नी होंणै देंदा होर सौ थोड़ै रोज़ा तक रौहा सा। ज़ैबै वचना री बजहा न दु:ख क्लेश एज़ा सा ता सौ फट पिछ़ै हटा सा।  
MAT,13,22,"होर झ़ौकड़ा न औल़ूदा बेज़ा सौ सा, ज़ुणियै वचन शुणू, होर दुनिया री चिंता, ढैबुऐ रा धोखा होर हर किस्मै री च़ीज़ा रा लालच तिन्हरै मना न भौरूइया वचना बै दबा सा होर ते फलदै नी।  "
MAT,13,23,"शोभली ज़मीना रा बेज़ा सौ सा, ज़ुणा वचना बै शुणिया ग्रहण केरा सी होर फ़ौल़ा सी, कोई तीह गुणा, कोई शौठ गुणा, कोई शौऊ गुणा।” "
MAT,13,24,"यीशुऐ तिन्हां बै एक होर उदाहरण दसु, “स्वर्ग रा राज्य तेई किसाना सांही सा ज़ुणियै आपणै छेता न शोभला बेज़ा बाहू। "
MAT,13,25,पर ज़ैबै लोका सोंदै लागै ती ता तेइरै बैरियै एज़िया गेहूँ रै बीच़ा न जंगली बेज़ा बाहू होर नौठा। 
MAT,13,26,ज़ैबै गेहूँ रा बेज़ा लगा होर तेथा न सिला लागै ता गेहूँ रै बिच़ा न जंगली बेज़ै रै झ़ोटड़ू बी हेरिदै लागै। 
MAT,13,27,"“तैबै छेतै रै मालकै रै नोकरै एज़िया तेइबै बोलू, हे मालिक, तुसै ता छेता न शोभला बै ज़ा बाहू ती? तैबै ऐ जंगली बेज़ै रै झ़ोटड़ू कौखै न लागै?  "
MAT,13,28,"तेइयै तेइबै बोलू, ‘ऐ कौसी बैरी रा कोम सा।’ तेइरै नोकरै पुछ़ू, ‘तू कि चाहा सा, कि आसै ज़ाइआ जंगली बेज़ै रै झ़ोटड़ू बै पेच़ाऊँ?’ "
MAT,13,29,"छेतै रै मालकै बोलू, ‘नैंई ऐण्ढा मता केरा, किबैकि ज़ैबै तुसै झ़ौकड़ पेचलै तैबै तेथा सैंघै गेहूँ भी पेचणै। "
MAT,13,30,"फसला पौकणै ढौई दुही बै सैंघै-सैंघै बढ़नै दैआ, होर ज़ैबै फसल काटणै रा बौगत एला ता मूँ काटणू आल़ै बै बोलणा; कि तुसै पैहलै जंगली बेज़ै रै झ़ोटै रै पूल़ै बणाईया तिन्हां बै फूका, होर गेहूँ बै कठा केरिया मेरै नाज़ गौदामा न रखा।’” "
MAT,13,31,"यीशुऐ तिन्हां बै एक होर उदाहरण दसु,  “स्वर्ग राज्य राई रै दाणै सांही सा; ज़ैबै तेइबै ज़मीना न बाहा सी। "
MAT,13,32,"ऐ ज़मीना रै सैभी बेज़ै मौंझ़ै न होछ़ा होआ सा। पर ज़ैबै बेज़ा बाहिया, उगा सा ता सैभी सागपाता न बड़ा होआ सा; ऐ ऐतरा बड़ा बैणा सा कि आसमाना न उड़नू आल़ै च़ीड़ू एथै री शांणी पैंधै रौहा सी।”  "
MAT,13,33,"यीशुऐ तिन्हां बै एक होर उदाहरण दसु,  “स्वर्ग रा राज्य तेई मलेड़े सांही सा ज़ो कौसी बेटड़ियै लेईया बीह किलो न ज़ादा पिठै न मलाऊ होर होंदै-होंदै सौ सारा पिठा मलेड़ुआ, ऐण्ढी तैरहा किछ़ लोकै रै ज़रियै परमेश्वरा रा राज पूरी दुनिया न फैला सा।”  "
MAT,13,34,"ऐ सैभ गैला यीशुऐ लोका बै उदाहरणा न दसी, होर बिना उदाहरण सौ तिन्हां बै किछ़ नैंई बोल्दा ती। "
MAT,13,35,"ऐ एथै री तैंईंयैं हुआ कि परमेश्वरै भविष्यवक्तै रै द्वारा ज़ो बोलू ती, सौ पूरा होला, “मूँ उदाहरण बोलणै री तैंईंयैं आपणा मुँह खोलणा, दुनिया बैणनै न लेइया औज़ा तैंईंयैं ज़ो गैला गुप्त रौही तै मूँ प्रकट केरनी।” "
MAT,13,36,"तैबै यीशु भीड़ा बै विदा केरिया घौरा बै आऊ। तैबै तेइरै च़ेले एज़िया तेइबै बोलू, “आसाबै जंगली बेज़ै रै उदाहरणा रा मतलब समझ़ा।” "
MAT,13,37,"यीशुऐ बोलू,  “शोभलै बेज़ै बाहणु आल़ा मांहणु रा बेटा मतलब हांऊँ सा।  "
MAT,13,38,"ऐ छेत दुनिया रै लोका सी, शोभला बेज़ा तै लोका सी ज़ुणी पैंधै परमेश्वर राज्य केरनै न खुश सा होर जंगली बेज़ा सौ सा ज़ो शैताना रा हुक्म मैनिया कोम केरा सी।  "
MAT,13,39,"ज़ुणी बैरियै सौ बेज़ा बाहू सौ शैतान सा, फसल काटणा दुनिया रा आखरी सा होर काटणू आल़ै स्वर्गदूत सी। "
MAT,13,40,“ज़ैण्ढै जंगली बेज़ा झ़ोट कठा केरिया फूकै दुनिया रै आखरी न बी ऐण्ढा होंणा। 
MAT,13,41,हांऊँ मांहणु रै बेटै आपणै स्वर्गदूत भेज़णै होर तै तिन्हां रै राज्य मौंझ़ै न सारै ठोकर देणु आल़ै होर पाप केरनु आल़ै कठा केरनै।  
MAT,13,42,होर तै औगी रै कुण्डा न पाणै ज़ौखै कि तिन्हां बै बोहू दु:ख होर कष्ट होंणा। 
MAT,13,43,"तेई बौगतै धर्मी परमेश्वरै रै राज्य न सूरज़ा सांही च़मकणा। अगर तुसै समझ़णा चाहा सी ता, ज़ो मैं बोलू सा तेथा बै ध्याना सैंघै शुणित्।  "
MAT,13,44,“स्वर्ग राज्य छेता न गज़िहाउदै धना सांही सा ज़ो कौसी मांहणु बै मिलू होर तेइयै सौ तौखै पौथू होर सौ ऐतरा खुश हुआ कि तेइयै ज़ाइआ आपणा सैभ किछ़ बैच़ू होर सौ छेत कीमतियै लेऊ।  
MAT,13,45,“स्वर्ग रा राज्य समान लेणू आल़ै व्यापारी सांही सा ज़ो शोभलै मोती तोपदा लागा ती।  
MAT,13,46,ज़ैबै तेइबै कीमती मोती मिलै ता तेइयै आपणा सैभ किछ़ बैच़ू होर ते मोती लेऐ।”  
MAT,13,47,"“फिरी स्वर्गा रा राज्य तेई बड़ै ज़ाला सांही सा ज़ो समुन्द्रा न पाऊ, होर हर किस्मै री मैच्छ़ी कठा केरी। "
MAT,13,48,ज़ैबै पाणी भौरूआ ता मैच्छ़ी ढौकणु आल़ै ज़ाल खींच़ू होर बैशिया शोभली-शोभली मैच्छ़ी आपणै भाण्डै न कठा केरी होर माड़ी-माड़ी मैच्छ़ी फ़ेटै शेटी। 
MAT,13,49,"दुनिया रै आखरी न ऐण्ढा होंणा। स्वर्गदूता एज़िया दुष्ट धर्मी न अलग केरनै, "
MAT,13,50,होर स्वर्गदूतै दुष्ट लोका औगी रै कुण्डा न पाणै ज़ौखै कि तिन्हां बै बोहू दु:ख होर कष्ट होंणा।” 
MAT,13,51,"यीशुऐ बोलू, “तुसै ऐ सारी गैला समझ़ी?” तिन्हैं बोलू, “हाँ।” "
MAT,13,52,"यीशुऐ तिन्हां बै बोलू,  “हर एक शास्त्री ज़ो स्वर्ग राज्य रा च़ेला बैणू सा सौ तेई गृहस्ती मांहणु सांही सा ज़ो आपणै भण्डारा न नोऊँई होर पराणी च़ीज़ा खोला सा।”  "
MAT,13,53,"ज़ैबै यीशुऐ सैभ किछ़ उदाहरणा न बोलू ती, सौ तौखै न च़लू, "
MAT,13,54,"होर आपणै नासरत नगरा बै वापस आऊ। तैबै तेइयै यहूदी री आराधनालय न उपदेश देणा शुरू केरू। तैबै हर कोई हैरान होईया बोलदा लागा, “ऐईबै ऐण्ढी बुद्धि री गैला कौखै न मिली होर ऐण्ढी चमत्कारी शक्ति कौखै न मिली? "
MAT,13,55,"कि ऐ सौहै लकड़ी रै कोमा केरनु आल़ा (मिस्त्री) नी ऑथि? कि ऐईरी आमा रा नाँ मरियम नी ऑथि? याकूब, यूसुफ, शमौन होर यहूदा ऐईरी भाई ता सी। "
MAT,13,56,कि ऐईरी सारी बैहणी आसा बिच़ै नी ऑथि? ता ऐईबै ऐ सैभ किछ़ कौखै न मिलू?” 
MAT,13,57,"तिन्हैं यीशु स्वीकार नी केरू। तैबै यीशुऐ तिन्हां बै बोलू,  “एक भविष्यवाणी केरनु आल़ै रा आपणै देश, आपणै परिवार होर आपणै घौरा छ़ौड़िआ हर ज़ैगा आदर होआ सा।” "
MAT,13,58,तिन्हरै कम बशाह होंणै री बजहा न यीशुऐ तौखै बोहू चमत्कार नी केरै। 
MAT,14,1,"तेई बौगतै गलील देशा रै चौथाई हिस्से रै राज़ा हेरोदेसै ज़ैबै यीशु रै बारै न शुणू, "
MAT,14,2,"ता तेइयै आपणै सेवका बै बोलू, “ऐ यूहन्ना बपतिस्मै देणु आल़ा सा ज़ो मूँऐंदै न ज़िन्दा हुआ सा होर ऐण्ढै चमत्कारै रै कोम केरदा लागा सा।” "
MAT,14,3,"ऐ सौऐ हेरोदेस राज़ा सा ज़ुणियै आपणै भाई फिलिप्पुस री लाड़ी हेरोदियासा री बजहा न यूहन्ना बँदी बणाईया शाँगीयै बोनिआ कैदखानै न पाऊ ती, "
MAT,14,4,किबैकि यूहन्नै तेइबै आपणै भाई री लाड़ी हेरोदेसै रखणै री तैंईंयैं नाँह केरू ती कि ऐण्ढा केरना तेरी तैंईंयैं ठीक नी ऑथि। 
MAT,14,5,"एसा बजहा न राज़ा हेरोदेस यूहन्ना बै मारना चाहा ती पर सौ लोका न डौरा ती, किबैकि ते यूहन्ना बै भविष्यवाणी केरनु आल़ा मना ती। "
MAT,14,6,"पर ज़ैबै हेरोदेस राज़ा रा जन्म ध्याड़ा आऊ, ता हेरोदेसै री शोहरीये हरोदेस होर तेइरै पाहुँणै सामनै नौच़िया हेरोदेस राज़ा खुश केरू। "
MAT,14,7,"तैबै हेरोदेस राज़ै कसम खाईया तेसा बै बोलू कि, “ज़ो किछ़ तू मुँगली, हांऊँ वचन देआ सा मूँ सौ तौभै देणा।” "
MAT,14,8,"सौ आपणी आमा री गैला न एज़िया तेसै बोलू, “मुँभै थाई न रखिया यूहन्ना बपतिस्मा देणु आल़ै री मुँडी दै।” "
MAT,14,9,राज़ा बोहू दु:खी हुआ पर आपणी कसमी री बजहा सैंघै होर सैंघै बेठैंदै लोका री बजहा न तेइयै तेसरी माँग पूरी केरनै रा हुक्म धिना। 
MAT,14,10,हेरोदेस राज़ै कैदखानै बै यूहन्नै री मुँडी काटणै री तैंईंयैं मांहणु भेज़ै। 
MAT,14,11,"यूहन्नै री मुँडी काटी, होर थाल़ू न पाईआ आंणी होर शोहरी हागै धिनी। तेसै सौ मुँडी आपणी आमा हागै नैंई। "
MAT,14,12,तैबै यूहन्नै रै च़ेले आऐ होर तिन्हैं तेइरी लाश नेइया पौथी होर ज़ाइआ यीशु बै दसू। 
MAT,14,13,"ज़ैबै यीशुऐ यूहन्नै रै बारै न शुणू ता सौ किश्ती पैंधै च़ढ़िया सुनसान ज़ैगा बै नौठा, ऐ शुणिया लोका ग्राँ-ग्राँ न एज़िया पैदल यीशु पिछ़ै च़लै। "
MAT,14,14,"यीशु ज़ैबै किश्ती न बाहरै आऊ, ता लोकै री बोहू बड़ी भीड़ हेरिया तिन्हां पैंधै दया केरी, होर तेइयै तिन्हां सैंघलै बीमार मांहणु ठीक केरै। "
MAT,14,15,"ज़ैबै सौंझ़ हुई ता तेइरै च़ेले एज़िया बोलू, “ऐ सुनसान ज़ैगा सा होर बड़ी देर हुई सा तू इन्हां लोका बै विदा केर ताकि ते ग्राँ न ज़ाइआ आपणै खाँणै रा होर रौहणै रा इंतज़ाम केरलै।” "
MAT,14,16,"पर यीशुऐ तिन्हां बै बोलू,  “इन्हरा जाँणा ज़रूरी नी ऑथि। तुसै इन्हां बै किछ़ खाँणै बै दैआत्।” "
MAT,14,17,"च़ेले यीशु बै बोलू, “आसा हागै सिर्फ़ पौंज़ रोटी होर दूई मैच्छ़ी सी।” "
MAT,14,18,"यीशुऐ बोलू,  “तिन्हां मूँ हागै आंणा।” "
MAT,14,19,तेइयै भीड़ै रै लोका बै गाह पैंधै बैशणै बै बोलू। तैबै यीशुऐ पौंज़ रोटी होर दूई मैच्छ़ी लेइया स्वर्गा धिराबै हेरिया रोटी होर मैच्छ़ी री तैंईंयैं परमेश्वरा रा धन्यवाद केरू। तैबै रोटी चोड़िया आपणै च़ेले बै धिनी होर च़ेले ते लोका बै बौंडी। 
MAT,14,20,होर सैभ खाईया रोज़ै। होर तिन्हैं च़ेले बच़ीदी रोटी न भौरुइन्दी बारा टोकरियाँ च़की। 
MAT,14,21,बेटड़ी होर शोहरू छ़ौड़िआ तौखै खाँणु आल़ै कोई पौंज़ हज़ार मर्द ती। 
MAT,14,22,"एथा न बाद यीशुऐ तुरन्त आपणै च़ेले किश्ती पैंधै बशाइया आपु न पैहलै गलील ज़िलै री समुन्द्रा पारै बै भेज़ै, ज़ाँ तैंईंयैं कि यीशु लोका बै विदा केरलै। "
MAT,14,23,भीड़ै रै लोका बै विदा केरै न बाद यीशु केल्हा प्रार्थना केरदा ढौगा पैंधै बै नौठा। सौंझ़की घेरै यीशु तौखै केल्हा ती। 
MAT,14,24,तेई बौगत किश्ती समुन्द्रा मौंझ़ै पाणी री लैहरा सैंघै डगमगाँदी लागी ती किबैकि बागर सामनै धिरै न च़लदी लागी ती। 
MAT,14,25,राती कोई च़ोऊथै पौहरै यीशु समुन्द्रा न निकल़िया तिन्हां हागै आऊ। 
MAT,14,26,"तेइरै च़ेले ज़ैबै सौ झ़ीला पैंधै च़लदा हेरू ता ते डौरै होर बोलदै लागै, “ऐ ता कोई भूत सा।” ते डौरै लाइया लेरा मारदै लागै। "
MAT,14,27,"यीशुऐ तिन्हां सैंघै गैला केरी होर बोलू,  “हौंसला रखा ऐ हांऊँ सा होर मता डौरदै।” "
MAT,14,28,"पतरसै तेइबै बोलू, “अगर तुसै सी ता मुँभै पाणी पैंधै च़लिया आपु हागै ऐणै बै बोल।” "
MAT,14,29,"यीशुऐ बोलू,  “एज़।” पतरस किश्ती न उतरिआ पाणी पैंधै यीशु धिराबै च़लू। "
MAT,14,30,"पर सौ बागरी ब्यानै हेरिया डौरू। सौ डुबदा लागा होर सौ चिलाऊ, “ओ प्रभु जी मुँभै बच़ात्।” "
MAT,14,31,"यीशुऐ तुरन्त आपणै हौथै लाइया ढौकू होर बोलू,  “ओ थोड़ै बशाह केरनु आल़ै तैं आपणै मना न शक किबै केरू?” "
MAT,14,32,ज़ैबै ते किश्ती पैंधै च़ढ़ै ता बागर रूकी। 
MAT,14,33,"किश्ती पैंधै ज़ो लोका ती, तिन्हैं यीशु बै प्रणाम केरु होर बोलू, “तू सच़, परमेश्वरा रा बेटा सा।” "
MAT,14,34,ते समुन्द्रा पार उतरिआ गन्नेसरत देशा न पूज़ै। 
MAT,14,35,तौखलै लोकै सौ पछ़ियाणु होर औरै-पौरै सैभ ज़ैगा तेइरै ऐणै री खबर भेज़ी ताकि सारै बीमार मांहणु बै तेई हागै आंणलै। 
MAT,14,36,होर ते अर्ज़ा केरदै लागै कि तू आसाबै आपणै झिकड़ै रा पल्लू छ़ुँगणै दै; होर ज़ुणियै छ़ुँगू ते ठीक हुऐ। 
MAT,15,1,"तैबै यरूश्लेम शैहरा न किछ़ फरीसी लोका होर शास्त्री यीशु हागै एज़िया बोलदै लागे, "
MAT,15,2,"“तेरै च़ेले स्याणै रै रीति-रिवाज़ा बै किबै चोड़ा सी, ते हौथ धोऐ बगैर रोटी खा सी।” "
MAT,15,3,"यीशुऐ ज़वाब धिना,  “तुसै भी आपणै रीति-रुआज़ा री तैंईंयैं परमेश्वरै रै हुक्मा बै किबै च़ोड़ा सी? "
MAT,15,4,"किबैकि परमेश्वरै ता बोलू, ‘तू आपणै आमा-बापू रा आदर केर’, होर ‘ज़ुण आमा-बापू बै बुरा बोलला, सौ मौऊत री सज़ा रा हकदार सा।’ "
MAT,15,5,"पर तुसै बोला सी कि अगर कोई मांहणु आपणै आमा-बापू बै बोला सा कि, ‘मेरी ज़ुणी च़ीज़ा न तुसाबै फायदा होई सका ती सौ मैं परमेश्वरा बै भेंट केरी सा।’ "
MAT,15,6,"ता आपणै आमा होर बापू री किछ़ भी सेवा नी केरनै देंदै। ऐण्ढी तैरहा तुसै आपणै बणाऐदै बिधाना री बजहा न परमेश्वरा रै हुक्मा बै टाल़ा सी, "
MAT,15,7,"ओ कपटियो, यशायाह तुसा रै बारै न ठीक भविष्यवाणी केरी ती कि, "
MAT,15,8,"‘ऐ आपणै मुँहा न मेरा आदर केरा सी, पर इन्हरा मन मूँ न दूर रौहा सा। "
MAT,15,9,"मेरी तैंईंयैं तिन्हरी पूजा व्यर्थ सा, किबैकि तिन्हरी शिक्षा मांहणुऐ बणाऐदै नियम सी।’ ” "
MAT,15,10,"होर यीशुऐ भीड़ै रै लोक आपु हागै शाधै होर तिन्हां बै बोलू,  “तुसै सैभ मेरी शुणा, होर समझा। "
MAT,15,11,"मांहणु रै मुँहै न ज़ो भीतरा बै ज़ा सा, तेइन तेइबै छ़ोत नी लागदी बल्कि तेइरै मुँहा न निकल़ैदै शब्दा न तेइबै छ़ोत लागा सा।” "
MAT,15,12,"तैबै यीशु रै च़ेले तेई हागै आऐ होर बोलू, “कि तू जाँणा सा कि तेरी गैला रा फरीसी लोकै बुरा मनू?” "
MAT,15,13,"यीशुऐ ज़वाब धिना,  “हर सौ बूटा ज़ो स्वर्गै रै परमेश्वरै नी लाऊदा तेई पेच़िणा। "
MAT,15,14,तिन्हां बै ज़ाणै दैआ किबैकि ते कांणै सी। कांणा अगर कांणै बै बौत रिहाला ता तिन्हां दुही खाचै न पौड़ना।”  
MAT,15,15,"तैबै पतरसै यीशु बै बोलू, “एसा पठाउणी रा मतलब आसाबै दस।” "
MAT,15,16,"यीशुऐ बोलू,  “कि तुसै हाज़ी भी नी समझ़ू? "
MAT,15,17,"कि तुसै नी ज़ाणदै ज़ो मुँहा न ज़ा सा सौ पेटा न पुजा सा, होर शरीरा न होईया बाहरै निकल़ा सा। "
MAT,15,18,"पर ज़ो मुँहै न बाहरै निकल़ा सा, सौ तेइरै मना न निकल़ा सा होर तेइबै छ़ोत लागा सा। "
MAT,15,19,"किबैकि बुरै विचार, लोहू केरनै रा विचार, व्यभिचार, च़ोरी केरनै रा विचार, झ़ूठ बोलणा होर निन्दा केरना ऐ बुरै विच़ार मना न निकल़ा सी। "
MAT,15,20,इन्हरी बजहा न मांहणु बै छ़ोत लागा सा। हौथ धोऐ बगैर रोटी खाँणै सैंघै कोई छ़ोत नी होंदी।”  
MAT,15,21,तैबै यीशु तेसा ज़ैगा छ़ौड़िआ सूर होर सैदा बै नौठा। 
MAT,15,22,"होर हेरा, तौखै एक कनान ग्राँ री बेटड़ी आई होर रोंदी लागी, “ओ प्रभु! दाऊदै री औलाद मूँ पैंधै दया केर, मेरी बेटी बै बुरी तैरहा बुरी आत्मा फ़सी सा।” "
MAT,15,23,"यीशुऐ तेसा बै एक जवाब बी नी बोलू, तेइरै च़ेले तेई हागै आऐ होर अर्ज़ा केरदै लागै, “एसा बै विदा केर किबैकि ऐ आसा पिछ़ै ऐन्दी लागी सा होर रोंदी लागी सा।” "
MAT,15,24,"यीशुऐ ज़वाब धिना,  “हांऊँ सिर्फ़ पापा न डूबै दै इस्राइली लोकै री तैंईंयैं भेज़ू सा होरी री तैंईंयैं नी।” "
MAT,15,25,"तैबै सौ बेटड़ी आई होर, टुँबड़ै पौड़िया यीशु हागै अर्ज़ा केरी, “ओ प्रभु, मुँभै बच़ात्।” "
MAT,15,26,"यीशुऐ ज़वाब धिना,  “बच्च़ै री रोटी नेइया घौरकै कुतै बै देणा ठीक नी ऑथि।” "
MAT,15,27,"तेसै बेटड़ियै बोलू, “ऐ ठीक सा प्रभु, पर कुतै भी ता मालकै री मेज़ा न शेटु दै चूर-च़ार खा सी।” "
MAT,15,28,"तैबै यीशुऐ तेसा बेटड़ी बै बोलू,  “तेरा बशाह बड़ा सा; ज़ो तू चाहा सा, सौ तेरी तैंईंयैं पूरा लोड़ी हुआ।” होर तेसरी बेटी तुरन्त ठीक हुई। "
MAT,15,29,"तैबै यीशु तौखै न च़लू, होर गलील ज़िलै री झ़ीलै रै कनारै न पुजू। सौ उपदेश देणै री तैंईंयैं एकी उथड़ी धारा पैंधै च़ढ़िया बेठा। "
MAT,15,30,"लोकै री बोहू बड़ी भीड़ तौखै आई। तिन्हैं आपु सैंघै लँगड़ै, कांणै, नाँढै, टुण्डै होर बोहू सारै बीमार मांहणु आपु सैंघै आंणै होर यीशु री ज़ोंघा हागै रखै होर यीशुऐ ते ठीक केरै। "
MAT,15,31,"ज़ैबै लोकै हेरू कि लँगड़ै औंढदै लागै, टुण्डै ठीक हुऐ, नाँढै बोलदै लागै होर कांणै हेरदै लागै ता ते बड़ै हैरान हुऐ होर इस्राइली रै परमेश्वरै री जय-जयकार केरदै लागै। "
MAT,15,32,"यीशुऐ आपणै च़ेले शाधै होर तिन्हां बै बोलू,  “मुँभै एसा भीड़ा पैंधै तरस एज़ा सा, किबैकि ऐ लोका त्रा रोज़ा न मूँ सैंघै सी होर इन्हां हागै खाँणै बै किछ़ नी ऑथि। हांऊँ इन्हां बै भूखा विदा नी केरी सकदा। कोइँछ़ै ऐण्ढा नी लोड़ी हुआ कि ऐ बेहोश होईया लोमै पौड़लै।” "
MAT,15,33,"तैबै तेइरै च़ेले बोलू, “ऐतरी बड़ी भीड़ै री तैंईंयैं एसा सुनसान ज़ैगा न ऐतरी रोटी कौखै न मिलणी?” "
MAT,15,34,"तैबै यीशुऐ तिन्हां न पुछ़ू,  “तुसा हागै केतरी रोटी सी?”  तिन्हैं बोलू, “सौत रोटी होर किछ़ होछ़ी मैच्छ़ी सी।” "
MAT,15,35,"यीशुऐ भीड़ै रै लोका बै ज़मीना न बैशणै बै बोलू होर तिन्हां सौत रोटी होर होछ़ी मैच्छ़ी लेइया परमेश्वरा रा धन्यवाद केरू, "
MAT,15,36,होर रोटी चोड़िया आपणै च़ेले बै देंदा लागा होर तेइरै च़ेले ते लोका न बोंडी। 
MAT,15,37,सैभी लोकै रौज़दै ढौई खाई। तैबै च़ेले बच़ीदी रोटी री सौत टोकरी भौरी। 
MAT,15,38,बेटड़ी होर बच्चै छ़ौडिया तौखै च़ार हज़ार मर्दै रोटी खाई। 
MAT,15,39,भीड़ा बै विदा केरिया यीशु किश्ती न बैशिया मगदन इलाकै बै आऊ। 
MAT,16,1,"तैबै फरीसी होर सदूकी लोका यीशु हागै आऐ। तिन्हैं यीशु बै परखणै री तैंईंयैं तेइबै बोलू, “आसाबै स्वर्गा रा कोई नशाणी रिहा” ताकि ऐ पता लागला कि तेइबै परमेश्वरा न हुक्म मिलु सा। "
MAT,16,2,"यीशुऐ ज़वाब धिना,  “सौंझ़की घेरै तुसै बोला सी कि मौसम ठीक रौहणा किबैकि आसमान लाल सा,”  "
MAT,16,3,"होर दोथी बोला सी कि “औज़ मौसम धुँधला रौहणा,” किबैकि आसमान धुँधला होर लाल सा। तुसै आसमाना रै लछणा बै जाँणा सी पर बौगता री नशाणी होर लछणा बै किबै नी ज़ाणी सकदै? "
MAT,16,4,“ऐई ज़ुगै रै बूरे होर विश्वासघाती लोका नशाणी चमत्कार तोपा सी पर तिन्हां बै योनै रै नशाणी छ़ौड़िआ होर कोई नशाणी नी मिलणा।” तैबै यीशुऐ ते छ़ौड़ै होर आपणै च़ेले सैंघै नौठा।  
MAT,16,5,"होर यीशु रै च़ेले झ़ीला पारा बै आऐ, पर तिन्हैं रोटी आंणनी बिसरी। "
MAT,16,6,"यीशुऐ तिन्हां बै बोलू,  “फरीसी होर सदूकी लोकै रै मलेड़े न साबधान रौहा।” "
MAT,16,7,"तिन्हैं आपु न विचार केरिया बोलू, “होई सका सा आसै रोटी नी आंणी तैबै ऐईयै ऐण्ढा बोलू।” "
MAT,16,8,"ते कि लागै सी बोलदै, ऐ ज़ाणिया यीशुऐ तिन्हां बै बोलू,  “तुसै रोटी नी आंणी ऐण्ढै सोच़िया तुसै आपणा बशाह किबै कम लाऊ केरना? "
MAT,16,9,कि तुसै हाज़ी भी नी समझ़दै। याद केरा कि ज़ैबै पौंज़ हज़ार लोकै रोटी खाई ता तुसै पौंज़ रोटी री केतरी टोकरी भौरिया च़की? 
MAT,16,10,कि तुसाबै याद नी ज़ैबै च़ार हज़ार लोकै रोटी खाई ता तुसै सौत रोटी री केतरी टोकरी भौरी? 
MAT,16,11,तुसै किबै नी समझ़दै कि मैं तुसाबै रोटी रै बारै न नी बोलू? मैं ता तुसाबै फरीसी होर सदूकी लोकै रै खमीरा न बच़णै बै बोलू।” 
MAT,16,12,तैबै ते च़ेले समझ़ै कि रोटी रै मलेड़े न नी बल्कि एथा रा ऐ मतलब सा कि आसा फरीसी होर सदूकी लोकै री बहकाणू आई शिक्षा न बच़िया रौहणा। 
MAT,16,13,"यीशु कैसरिया फिलिप्पी नगरा बै आऊ होर आपणै च़ेले न पुछ़दा लागा,  “लोका मांहणु रै बेटै रै बारै न कि बोला सी कि हांऊँ कुण सा?” "
MAT,16,14,"च़ेले बोलू, “किछ़ यूहन्ना बपतिस्मा देणु आल़ा बोला सी, किछ़ बोला सी कि तू एलिय्याह सा होर किछ़ बोला सी कि तू यिर्मयाह या भविष्यवाणी केरनु आल़ै मौंझ़ै न कोई एक सा।” "
MAT,16,15,"यीशुऐ तिन्हां बै बोलू,  “होर तुसै कि बोला सी कि हांऊँ कुण सा?” "
MAT,16,16,"शमौन पतरसै बोलू, “तू ज़िन्दै परमेश्वरा रा बेटा मसीह सा।” "
MAT,16,17,"यीशुऐ तेइबै बोलू,  “योनै रै बेटै शमौन! तू धन्य सा; किबैकि कोई भी मांहणुऐ तुसाबै ऐ नी दसु एथा रै बजाय, कि ऐ मेरा बापू ती ज़ो स्वर्गा न रौहा सा ज़ो तुसाबै ऐ दसा सा। "
MAT,16,18,"हांऊँ बोला सा कि तू पतरस सा, ज़ुणी रा मतलब सा ‘पाथर’ तुसा तेसा मण्डली री मनियाद होंणा, ज़ुण मूँ बनाणी। नरका न रौहणु आल़ी आत्मा री शक्ति बी मुँभै तेइबै बनाणै न नैंई रोकी सकदी। "
MAT,16,19,मूँ तौभै स्वर्ग राज्य री कुँज़ी देणी: ज़ो किछ़ तू एसा धौरती पैंधै बोनला तेई स्वर्गा न बोनिणा होर ज़ो तू एसा धौरती पैंधै खोलला तेई स्वर्गा न खोलिणा।” 
MAT,16,20,"तैबै यीशुऐ आपणै च़ेले बै बोलू कि तुसै एसा गैल, “कौसी बै हेरेइत दसदै कि हांऊँ मसीह सा।” "
MAT,16,21,"तेई बौगत यीशुऐ आपणै च़ेले बै बोलू, “मेरा यरूश्लेम शैहरा बै जाँणा ज़रूरी सा, कि तौखै हांऊँ मांहणु रै बेटै यीशु बै बोहू दु:ख सौहणा पौड़ना होर स्याणै मुख्यपुरोहित होर शास्त्रियै सौ नकारना होर तेइरी बेइज़ती केरनी होर सौ पक्का मारिना होर तेई त्रीज़ै ध्याड़ी मूँऐंदै न ज़िन्दै होंणा।” "
MAT,16,22,"एथा बजहा न पतरसै यीशु एकी धिरै नेऊ होर तेइबै झ़िड़कदा लागा, “ओ प्रभु! परमेश्वर तौ पैंधै दया केरला होर तौ सैंघै ऐण्ढा नी लोड़ी हुआ।” "
MAT,16,23,"तैबै यीशुऐ पतरसा धिराबै मुड़िया बोलू,  “हे शैतान मूँ सामनै न दूर हो। तू मेरी तैंईंयैं ठोकरा री बजहा सा। तू परमेश्वरै री गैला न मन नी लाँदा पर मांहणु री गैला न मन ला सा।”  "
MAT,16,24,"तैबै यीशुऐ आपणै च़ेले बै बोलू,  “अगर कोई मूँ पिछ़ै ऐणा चाहा सा ता सौ आपणा सैभ किछ़ छ़ौड़ला होर आपणै दु:ख सौहणै री तैंईंयैं त्यार रौहला। "
MAT,16,25,"ज़ुण आपणै प्राण बच़ाणा च़ाहला, तेई ते नाश केरनै पर ज़ुण मेरी तैंईंयैं आपणै प्राण देला तेई ते बच़ाणै। "
MAT,16,26,"अगर कोई मांहणु दुनिया न सैभ किछ़ हासिल केरा सा, ज़ो सौ चाहा ती होर फिरी आपणै प्राणा बै नाश केरा सा ता तेथा रा कि फायदा? किबैकि कोई भी मांहणु आपणै प्राणा रै बदलै हमेशा री ज़िन्दगी नी पाई सकदा। "
MAT,16,27,मांहणु रा बेटा स्वर्गदूता सैंघै परमेश्वरै री महिमा न ऐणा होर तेई बौगत तेई हर एक मांहणु रा तिन्हरै कर्मा रै मुताबक फैसला केरना कि कुणी बै कि ईनाम देणा। 
MAT,16,28,"“हांऊँ तुसाबै सच़ बोला सा, औखै ज़ो खड़ै सी, तिन्हां न किछ़ ऐण्ढै सी तिन्हां मांहणु रै बेटै बै परमेश्वरै रै राज्य न ऐन्दा नी हेरलै तैबै तक तिन्हां नी मौरना।”  "
MAT,17,1,"छ़ौह रोज़ा बाद यीशु पतरस, याकूब होर तेइरा होछ़ा भाई यूहन्ना सैंघै उथड़ै ढौगा पैंधै बै सुनसान ज़ैगा बै नौठा। "
MAT,17,2,तौखै तिन्हां सामनै यीशुऐ आपणा रूप बदलू। तेइरा मुँह सुरज़ा सांही च़मकदा लागा होर तेइरै झिकड़ै भी च़मकदै लागै। 
MAT,17,3,तैबै च़ानक मूसा होर एलिय्याह तिन्हां सामनै प्रगट हुऐ होर यीशु सैंघै गैला केरदै लागै। 
MAT,17,4,"तैबै पतरसै यीशु बै बोलू, “ओ प्रभु ऐ केतरा शोभला सा कि आसै औखै सी। आसाबै त्रा तोम्बू बनाणै दै, एक तेरी तैंईंयैं, एक मूसै री तैंईंयैं होर एक एलिय्याह री तैंईंयैं।” "
MAT,17,5,"पतरस हाज़ी गैला केरदा लागा ती कि एकी च़मकदै बादलै ते एज़िया खौटै होर बादला न आवाज़ हुई, “ऐ मेरा प्यारा बेटा सा ज़ुणीन हांऊँ बोहू खुश सा। ऐईरी शुणा।” "
MAT,17,6,ज़ैबै च़ेले ऐ शुणू ता ते टुँबड़ै मुण्डै धौरती पैंधै पौड़ै होर डौरै। 
MAT,17,7,"तैबै यीशु तिन्हां हागै आऊ होर तिन्हां बै बोलू,  “डौरदै मता, खड़ै होआ।” "
MAT,17,8,ज़ैबै तिन्हैं खड़ै होईया हेरू ता तौखै यीशु केल्हा ती। 
MAT,17,9,"ज़ैबै ते ढौगा पैंधै न ऐन्दै लागै ती ता यीशुऐ तिन्हां बै बोलू,  “ज़ो किछ़ तुसै हेरू सा होरी बै तैबै तैंईंयैं हेरीत् दसदै ज़ैबै तैंईंयैं कि मांहणु रा बेटा मौरै न बाद ज़िन्दा नी केरिला।” "
MAT,17,10,"तैबै तेइरै च़ेले तेईन पुछ़ू, “शास्त्री किबै बोला सी कि एलिय्याह रा पैहलै ऐणा जरूरी सा?” "
MAT,17,11,"यीशुऐ तिन्हां बै बोलू,  “सैभी गैला बै सुधारनै री तैंईंयैं एलिय्याह पैहलै ऐणा। "
MAT,17,12,पर हांऊँ तुसाबै बोला सा कि एलिय्याह ता आऊदा सा पर लोकै सौ पछ़ियाणु नी तिन्हैं ज़ो चाहू तैण्ढा केरू। तिन्हरी बजहा न मांहणु रा बेटा यीशु भी तैण्ढाऐ सताइणा।” 
MAT,17,13,तैबै तेइरै च़ेले समझ़ू कि ऐ बपतिस्मै देणु आल़ै यूहन्नै रै बारै न बोलदा लागा सा। 
MAT,17,14,"ज़ैबै यीशु भीड़ा हागै वापस आऊ ता एक मांहणु तेई हागै आऊ होर टुँबड़ै पौड़िया प्रणाम केरिया बोलू, "
MAT,17,15,"“ओ गुरू जी, मेरै बेटै पैंधै दया केर। तेइबै मिर्गी दौरा एज़ा सा होर बोहू तड़फा सा। सौ औगी होर पाणी न पौड़दा रौहा सा। "
MAT,17,16,मैं सौ तेरै च़ेले हागै आंणु पर ते ऐईबै ठीक नी केरी सकै।” 
MAT,17,17,"यीशुऐ ज़वाब धिना,  “हे हठी होर अविश्वासी लोको! कैधी तैंईंयैं मूँ तुसा सैंघै रोहणा? होर तुसरी सौहणी? तेइबै मूँ हागै आंणा।”  "
MAT,17,18,"तैबै यीशुऐ बुरी आत्मा डाँटी, होर सौ तेइन निकती होर सौ शोहरू तेसा घड़ियै ठीक हुआ। "
MAT,17,19,"तैबै तेइरै च़ेले केल्है ज़ेही यीशु न पुछ़ू, “आसै ऐईन बुरी आत्मा किबै नी खोली सकै?” "
MAT,17,20,"यीशुऐ तिन्हां बै दसू,  “किबैकि तुसा न बशाह री कमी सा। हांऊँ तुसाबै सच़ बोला सा अगर तुसा न राई रै दाणै ज़ेतरा बी बशाह होला, ता तुसै ऐई ढौगा बै बोली सका सी, कि औखै न हट होर तौखै ज़ा, ता तेई जाँणा; तुसरी तैंईंयैं किछ़ भी मुश्किल नी होंणा। "
MAT,17,21,(पर ऐ जाति बिना प्रार्थना होर ब्रता रै नैंई निकल़दी।)” 
MAT,17,22,"ज़ैबै यीशु रै च़ेले गलीला न यीशु सैंघै मिलै ता यीशुऐ तिन्हां बै बोलू, “मांहणु रा बेटा बैरी रै हौथा ढौकिणा। "
MAT,17,23,"होर तिन्हां सौ मकाणा, होर तेई त्रीज़ै रोज़ा बाद ज़िन्दै होंणा।” एथा पैंधै ते बोहू उदास हुऐ। "
MAT,17,24,"ज़ैबै यीशु होर तेइरै च़ेले कफरनहूम शैहरा बै आऐ ता मन्दिरै री च़ुँगी लेणू आल़ै पतरसा हागै आऐ होर बोलू, “कि तेरा गुरू मन्दिरै री च़ुँगी नी देंदा?” "
MAT,17,25,"पतरसै ज़वाब धिना, “हाँ सौ देआ सा।” होर घौरा बै नौठा। पतरसै रै बोलणै न पैहलै यीशुऐ बोलू, “ शमौन तेरा कि विचार सा? धौरती रै राज़ै कुणी न च़ुँगी लेआ सी? आपणै बच्च़ै न या होरी रै बच्च़ै न?” "
MAT,17,26,"पतरसै ज़वाब धिना,  “होरी रै बच्च़ै न।” तैबै यीशुऐ तेइबै बोलू, “मतलब तेइरै बच्च़ै बै छूट सा। "
MAT,17,27,पर आसा ते लोका नराज़ नी केरनै। तू झ़ीला हागै ज़ा होर मैच्छ़ी ढौकणै बै कौन्डा शेट। ज़ो पैहली मैच्छ़ी ढौकिली तेसरा मुँह खोली होर तौभै तेसरै मुँहा न एक च़ाँदी रा सिक्का मिलणा। तेई आंणिआ मेरी होर आपणी तैंईंयैं तिन्हां बै देई।” 
MAT,18,1,"तैबै यीशु रै च़ेले तेई हागै एज़िया पुछ़ू, “स्वर्ग रै राज्य न सैभी न बड़ा कुण सा?” "
MAT,18,2,"तैबै यीशुऐ एक शोहरू आपु हागै शाधु होर तिन्हां मौंझ़ै खड़ा केरू, "
MAT,18,3,"“हांऊँ तुसाबै सच़ बोला सा, ज़ैबै तैंईंयैं तुसै ऐई होछ़े शोहरू सांही नी बणलै स्वर्ग राज्य न नी ज़ाई सकदै।  "
MAT,18,4,अगर कोई आपणै आपु बै ऐई बच्च़ै सांही नम्र बणा सा सौऐ स्वर्ग राज्य न सैभी न बड़ा सा। 
MAT,18,5,ज़ुण मेरी तैंईंयैं ऐण्ढै शोहरू बै ग्रहण केरा सा सौ मुँभै ग्रहण केरा सा।”  
MAT,18,6,"“यीशुऐ भी बोलू, अगर कोई न तुसै पाप करवा सी, ज़ुण मूँ पैंधै बशाह केरा सी, ता परमेश्वरा तुसाबै सख्त सज़ा देणी, भलै सौ मांहणु होछ़ै शोहरू सांही होला, तेइरी तैंईंयैं ऐ भला सा कि एक बड़ा पौट तेई रै गौल़ा न बोनिआ, सौ समुन्द्र न शेटू लोड़ी। "
MAT,18,7,ठोकरा री बजहा न मुँभै दुनिया रै लोकै री तैंईंयैं दु:ख सा। परीक्षा ता ऐणी पर हाय सा! तेई मांहणु पैंधै ज़ौसरी बजहा न ठोकर लागा सा। 
MAT,18,8,अगर तेरै हौथ या ज़ोंघा तौभै ठोकर खिया सा ता तेइबै काटिया शेट किबैकि टुण्डै होर लँगड़ा होईया ज़ाणै न ता तेरै तैंईंयैं ऐ भला सा कि दुई हौथ ज़ोंघा होंदैआ नरका मौंझ़ै तेसा हमेशा री औगी न पाऊ लोड़ी ज़ुण कैधी भी हिशणै री नी ऑथि। 
MAT,18,9,होर अगर तुसै ज़ो हेरा सी सौ तुसाबै पापा री बजहा बणा सा तिन्हां च़ीजा बै हेरना बंद केरा! दुई औछ़ी रखणी होर नरकी री औगी न शेटिणै न ता कांणै होईया परमेश्वरा रै राज्य न प्रवेश केरना भला सा।”  
MAT,18,10,"“होर हेरा, मेरै इन्हां होछ़ै च़ेले न कौसी बै भी बेकार हेरीत् समझ़दै। हांऊँ तुसाबै दसा सा कि इन्हरी हेर-शुण केरनु आल़ै स्वर्गदूतै री पहुँच स्वर्गा न मेरै परमेश्वर पिता हागै लगातार रौहा सा।  "
MAT,18,11,हांऊँ मांहणु रा बेटा भटकैंदै लोका रा उद्धार केरनै री तैंईंयैं आऊ सा।” 
MAT,18,12,"“तुसै कि सोच़ा सी? अगर कौसी मांहणु हागै शौऊ भेड़ा सी, होर तिन्हां न एक भेड़ राहइली ता कि तेई नढ़ीनुऐ भेड़ा छ़ौड़िआ सौ एक भेड़ ढौगा न ज़ाइआ नी तोपणी? "
MAT,18,13,"होर अगर सौ तेइबै मिला सा ता हांऊँ तुसाबै सच़ बोला सा, तेइबै ऐतरी खुशी तिन्हां नढ़ीनुऐ भेड़ै री तैंईंयैं नी होंणी ज़ो राहुईदी नी ती ऑथि पर एसा एकी भेड़ै री तैंईंयैं तेइबै बोहू खुशी होंणी। "
MAT,18,14,ऐण्ढी इच्छा स्वर्गै रै परमेश्वर पिता री भी सा कि कोई बी मांहणु नी भटकला।” 
MAT,18,15,अगर तेरा विश्वासी भाई तेरै खिलाफ़ अपराध केरा सा ता तेइबै केल्है न ज़ाइआ समझ़ा अगर सौ तेरी शुणला ता तैं आपणा भाई पाऊ। 
MAT,18,16,"अगर सौ नी शुणला ता आपु सैंघै एक-दूई होर मांहणु नेइया ज़ा, किबैकि मूसा रै नियमा रै मुताबक, “हर एक शिकायत दुई या दुई न ज़ादा गुआही सामनै सच़ साबित होणी चेहिऐ।”  "
MAT,18,17,अगर सौ तिन्हरी बी नी शुणला ता मण्डली बै दैस। अगर सौ मण्डली री भी नी शुणला ता तू तेइबै होरी ज़ाति होर च़ुँगी लेणू आल़ा बुझ़िया छ़ौड़ी दै।  
MAT,18,18,"“हांऊँ तुसाबै सच़ बोला सा, ज़ो किछ़ तू एसा धौरती पैंधै बोनला, तेई स्वर्गा न बोनिणा होर ज़ो तू एसा धौरती पैंधै खोलला तेई स्वर्गा न खोलिणा। "
MAT,18,19,"“हांऊँ तुसाबै ऐ भी दसा सा, अगर तुसा मौंझ़ै दूई मांहणु एसा धौरती पैंधै कौसी गैला री तैंईंयैं एक मन होईया प्रार्थना केरलै ता सौ बापू रै धिरै न ज़ो स्वर्गा न सा तिन्हरी तैंईंयैं होंणा। "
MAT,18,20,किबैकि ज़ौखै मेरै नाँ न दूई या त्रा मांहणु कठा होआ सी तौखै हांऊँ तिन्हां सैंघै होआ सा।” 
MAT,18,21,"तैबै पतरस यीशु हागै नौठा होर बोलू, “ओ प्रभु, अगर मेरा विश्वासी भाई मेरै खिलाफ़ अपराध केरदा रौहा सा ता मूँ सौ केतरी बार माफ केरना? अगर सौ सौत बार अपराध केरा सा ता तैबै भी?” "
MAT,18,22,"यीशुऐ बोलू,  “सौत बार केल्ही नी बल्कि हांऊँ तौभै दैसा सा, हमेशा तू तेइबै माफ केर।” "
MAT,18,23,"“स्वर्ग राज्य री तुलना तेई राज़ै सैंघै केरी सका सी, ज़ुणियै आपणै नोकरा न हिसाब लेणा चाहू। "
MAT,18,24,"ज़ैबै तेइयै हिसाब लेणा शुरू केरू, ता तेई हागै एक ऐण्ढा मांहणु आंणु ज़ुणी हागै कई लाखा रा ऋण ती, ज़ुणिबै नोकर कैधी भी नी देई सकदा ती। "
MAT,18,25,"पर सौ तेथा बै चुकाई नी ती सकदा। तेइरै मालकै तेइरी लाड़ी, बाल-बच्च़ै होर ज़ायज़ाद बेच़िया ऋण पूरा केरनै रा हुक्म धिना। "
MAT,18,26,"ऐथा पैंधै तेइरा नोकर तेई राज़ै री ज़ोंघा पैंधै पौड़िया गिड़गिड़ाँदा लागा, होर बोलू, हे मालक, सब्र केरा, मूँ सारा ऋण चुकाणा। "
MAT,18,27,तेई नोकरै रै मालक बै तेई पैंधै दया आई होर तेइरा ऋण माफ केरिया सौ छ़ौड़ी धिना। 
MAT,18,28,"“ज़ैबै सौ नोकर तौखै न ज़ाँदा लागा ती ता तेइबै तेइरा सैंघी एक होर नोकर मिलू ज़ुणिबै तेइयै लगभग शौऊ ध्याड़ी री मजदूरी बराबर ऋण धिना ती, तेइयै सौ गौल़ा न ढौकू होर तेइबै बोलू, ‘ज़ो मेरा ऋण तौ हागै सा तैई तू दै।’  "
MAT,18,29,"तैबै तेइरै सैंघियै तेइरी ज़ोंघा पैंधै पौड़िया, तेईन अर्ज़ा केरदा लागा; कि सब्र केर मूँ तेरा ऋण देणा। "
MAT,18,30,पर तेइयै नाँह केरू होर ज़ाँ तैंईंयैं तेइयै सौ ऋण नी चुकाऊ तेइयै सौ कैद भी कराऊ। 
MAT,18,31,होरा नोकर ऐ हेरिया बड़ै दु:खी हुऐ होर तिन्हैं ज़ाइआ एथै री खबर आपणै मालका बै धिनी। 
MAT,18,32,"“तैबै तेइरै मालकै सौ शाधु होर बोलू, ‘ओ दुष्ट नोकरा, तैं ज़ो मूँ सैंघै अर्ज़ केरी, मैं तौ पैंधै दया केरिया तेरा सारा ऋण माफ केरू। "
MAT,18,33,ज़ैण्ढी दया मैं तौ पैंधै केरी तू भी तेई पैंधै केरी सका ती?’ 
MAT,18,34,तेइरै मालका बै बड़ी झ़िक आई होर तैबै तैंईंयैं सज़ा काटणै बै बोलू ज़ैबै तैंईंयैं कि सौ ऋण चुकाला नी। 
MAT,18,35,"“ज़ैबै तैंईंयैं तुसै पूरै मनै आपणै विश्वासी भाई रै अपराध माफ नी केरलै, ता मेरा बापू ज़ो स्वर्गा न सा, तुसा सैंघै भी तैण्ढाऐ केरना।” "
MAT,19,1,"इन्हां गैला केरै न बाद, यीशु गलीला न वापस एज़िया यहूदियै रै देशा बै यरदन नौई पौरै बै नौठा। "
MAT,19,2,लोकै री बोहू बड़ी भीड़ तेई पिछ़ै ती ज़ो तेइयै ठीक केरी। 
MAT,19,3,"तैबै किछ़ फरीसी यीशु हागै एज़िया तेइरी परीक्षा केरनै री तैंईंयैं तेईन पुछ़दै लागै, “कौसी भी बजहा न लाड़ै रा लाड़ी बै छ़ौड़णा ठीक सा कि नैंई?” "
MAT,19,4,"यीशुऐ ज़वाब धिना,  “कि तुसै शास्त्रा न नी पौढ़ू, कि दुनिया बनाणु आल़ै शुरू न ऐ मर्द बेटड़ी केरिया बणाऐ, "
MAT,19,5,‘एसा बजहा न आपणै आमा-बापू बै छ़ौड़िआ मर्दा आपणी लाड़ी सैंघै एक देह होईया रौहणा’ 
MAT,19,6,"होर तिन्हां दुई एक शरीर होंणा; तैबै ते दूई नैंई, पर ऐकै जान सी। ज़ुण परमेश्वरै ज़ोड़ै सी, तिन्हां बै मांहणु अलग मता केरा।”  "
MAT,19,7,"तिन्हैं बोलू, “तैबै मूसै किबै लिखू सा कोई मर्द आपणी लाड़ी बै तलाक देई सका सा?” "
MAT,19,8,"यीशुऐ तिन्हां बै बोलू,  “मूसै ऐ बिधान तुसा लोकै रै कठोर मना री बजहा न धिना ती पर शुरू न ऐण्ढी कोई रीति नी ती ऑथि।  "
MAT,19,9,"हांऊँ तुसाबै बोला सा कि ज़ुण व्यभिचार छ़ौड़िआ कौसी होरी बजहा न आपणी लाड़ी बै तलाक देआ सा होर होरी री बेटड़ी सैंघै ब्याह केरा सा, ता सौ व्यभिचार केरा सा।” "
MAT,19,10,"तेइरै च़ेले तेइबै बोलू, “अगर एक बेटड़ी होर मर्दै रै बीच़ा न ऐण्ढी हालत सा ता कौसी रा ब्याह नी केरना सही सा।” "
MAT,19,11,"यीशुऐ तिन्हां बै बोलू,  “हर कोई ऐई उपदेशा बै ग्रहण नी केरी सकदा। ऐई उपदेशा बै सिर्फ़ ते ग्रहण केरी सका सी ज़ुणिबै परमेश्वरै एथै री सहनशक्ति धिनी सा। "
MAT,19,12,किछ़ ऐण्ढै सी ज़ो आपणी आमै रै पेटा न ऐ खुसरै पैदा हुऐ सी। किछ़ ऐण्ढै सी ज़ो लोकै खुसरै बणाऐ होर किछ़ ऐण्ढै सी ज़ुणियै स्वर्ग राज्य री बजहा न ब्याह नी केरनै रा फैसला लेऊ सा। ज़ुण ऐई उपदेशा बै ग्रहण केरी सका सा केरला।” 
MAT,19,13,तैबै लोकै किछ़ होछ़ै शोहरू यीशु हागै आंणै कि सौ तिन्हरी मुँडी पैंधै हौथ रखिया तिन्हां बै आशीर्वाद देला होर तिन्हरी तैंईंयैं प्रार्थना केरला। पर तेइरै च़ेले ते डाँटै। 
MAT,19,14,"यीशुऐ तिन्हां बै बोलू,  “शोहरू बै मूँ हागै ऐणै रा हुक्म देआ, तिन्हां बै मता रोकदै, इन्हां मूँ हागै ऐणै दैआ किबैकि स्वर्ग रा राज्य ऐण्ढै लोका रा सा ज़ो शोहरू सांही सी।”  "
MAT,19,15,"तैबै तेइयै तिन्हां शोहरू री मूँडी पैंधै आपणा हौथ रखू, होर तौखै न नौठा। "
MAT,19,16,"तौखै एक मांहणु ती सौ यीशु हागै आऊ होर बोलू, “ओ गुरू जी, हमेशा री ज़िन्दगी पाणै री तैंईंयैं हांऊँ कि केरनु?” "
MAT,19,17,"यीशुऐ तेइबै बोलू,  “शोभला कि सा, एथै रै बारै न तू मुँभै किबै लागा सा पुछ़दा? किबैकि शोभला ता सिर्फ़ एकै सा! तैबै भी अगर तू हमेशा री ज़िन्दगी बै पाणा चाहा सा ता तू हुक्मा रा पालन केर।” "
MAT,19,18,"तेइयै यीशु न पुछ़ू,  “कुणा ज़ेही हुक्मा रा?” तैबै यीशुऐ बोलू, “हत्या नी केरनी, व्यभिचार मत केरदा, च़ोरी मत केरदा होर झ़ूठी गुआही मत देंदा।  "
MAT,19,19,"आपणै बापू होर आपणी आमा रा आदर केर, ज़ैण्ढा तू आपु बै झ़ुरा सा तैण्ढा तू आपणै पड़ेशी सैंघै भी झ़ुरी केर।” "
MAT,19,20,"तेई ज़ुआन मांहणुऐ यीशु बै बोलू, “इन्हां गैला बै ता ज़ैबै हांऊँ शोहरू ती तैबै न ओरु मनदा लागा सा। ऐबै मूँ न कौस गैला री कमी सा?” "
MAT,19,21,"यीशुऐ तेइबै बोलू,  “अगर तू सिद्ध होंणा चाहा सा ता ज़ो किछ़ तेरा सा तेइबै बैचिया गरीबा न बौंड, होर तौभै स्वर्गा न धन मिलणा, होर एज़िया मूँ पिछ़ै औंढ।” "
MAT,19,22,पर ज़ैबै तेई नोऊज़वानै ऐ शुणू ता सौ दु:खी होईया तौखै न भैगू किबैकि सौ बड़ा सेठ ती। 
MAT,19,23,"यीशुऐ आपणै च़ेले बै बोलू,  “हांऊँ तुसाबै सच़ बोला सा, कि सेठा रा स्वर्ग राज्य बै जाँणा मुश्किल सा। "
MAT,19,24,"हांऊँ तुसाबै बोला सा, कि एक ऊँटा रा सिऊँणियै फ़ेटै निकलणा ऐतरा मुश्किल सा, तेथा न भी ज़ादा एक सेठ मांहणु रै स्वर्ग राज्य बै जाँणा मुश्किल सा।” "
MAT,19,25,"ऐ शुणिया यीशु रै च़ेले बड़ै हैरान होईया तेईन पुछ़ू, “तैबै कुण मुक्ति पाई सका सा?” "
MAT,19,26,"यीशुऐ तिन्हां हेरिया बोलू,  “मांहणु री तैंईंयैं ऐ मुश्किल सा पर परमेश्वर सैभ किछ़ केरी सका सा।”  "
MAT,19,27,"पतरसै यीशु बै बोलू, “हेरा, आसै सैभ किछ़ छ़ौड़िआ तुसा पिछ़ै च़लै सी आसाबै कि मिलणा?” "
MAT,19,28,"यीशुऐ तिन्हां बै बोलू,  “हांऊँ तुसा लोका बै सच़ बोला सा कि नोंऊँऐं ज़ुगा न ज़ैबै मांहणु रा बेटा आपणी सिंहासना पैंधै बेशला ता तुसा भी ज़ो मेरै पिछ़ै हुऐ सी बारा सिंहासन पैंधै बैशिया इस्राइल रै बारा गोत्रा रा न्याय केरना।” "
MAT,19,29,होर ज़ुणियै मेरी तैंईंयैं आपणै घौर या भाई होर बैहण होर आमा-बापू होर बाल-बच्चे या छेत छ़ौड़ै होलै। तेइबै शौऊ गुणा मिलणा होर हमेशा री ज़िन्दगी रा हकदार बणना। 
MAT,19,30,"पर ज़ो ऐबरै आपणै आपा बै बड़ै बणा सी, काल रोज़ ते होछ़ै केरिनै, होर ज़ो होछ़ै सी ते काल रोज़ बड़ै केरिनै।  "
MAT,20,1,"स्वर्गा रा राज्य एकी ज़मींदारा सांही सा, ज़ो दोथी-दोतियै आपणै अँगूरै रै बगीच़ै नौठा कि सौ तौखै मज़दूरा बै लाला। "
MAT,20,2,तेइयै मज़दूरा बै एक रोज़ा री धिहाड़ी पैंधै रखिया ते अँगूरा रै बगीच़ै बै कोम केरदै भेज़ै। 
MAT,20,3,सौ लगभग नोऊ बाज़ै भी घौरा न निकलू होर तेइयै हेरू कि किछ़ लोका चौराहे न बेकार खड़ै सी। 
MAT,20,4,"तैबै तेइयै तिन्हां बै बोलू, “तुसै भी मेरै अँगूरै रै बगीच़ै बै ज़ाआत्, मूँ तुसाबै ज़ो सही होला, सौ देणा।”  "
MAT,20,5,तैबै ते बी बगीच़ै बै कोमा केरदै नौठै।  लगभग बारा बाज़ै होर त्रा बाज़ै भी तेइयै तैण्ढाऐ केरू।  
MAT,20,6,"लगभग पौंज़ बज़णू आल़ै ती सौ भी घौरा न नौठा होर तेइयै भी किछ़ लोका बज़ारा न औरै-पौरै खड़ै हेरै, होर तिन्हां न पुछ़ू, तुसै औखै पूरी ध्याड़ किबै बेकार खड़ै रौहा सी? तिन्हैं तेइबै बोलू, किबैकि, आसै कौसियै ध्याड़ी पैंधै नी लाऐ।  "
MAT,20,7,"तेइयै तिन्हां बै बोलू,  “तुसै भी मेरै अँगूरै रै बगीच़ै ज़ाआत् होर कोम केरा।” "
MAT,20,8,"“ज़ैबै सौंझ़ हुई ता अँगूरा रै बगीच़ै रै मालकै आपणै मुन्शी बै बोलू, मज़दूरा बै शाधिया ज़ो बादा न लाऐ ती तिन्हां न शुरू केरिया ज़ो पैहलै लाऐ ती तिन्हां सैभी री मज़दूरी चुकती केर।” "
MAT,20,9,"ज़ुणा मज़दूर लगभग पौंज़ आऐ ती, होर तिन्हां सैभी बै भी एकी रोजै री ध्याड़ी धिनी। "
MAT,20,10,"तैबै ज़ुणा पैहलै आऐ ती, होर तिन्हैं सोच़ू कि आसाबै बोहू मिलणा पर तिन्हां हर एकी बै भी एकी रोज़ा री ध्याड़ी मिली। "
MAT,20,11,"तिन्हैं सिक्कै ता लेऐ पर ते ज़मींदारा पैंधै कुड़कुड़ाइया बोलदै लागै, "
MAT,20,12,"ज़ो बादा न लागै ती तिन्हैं सिर्फ़ एक घँटा कोम केरु, होर तैं तिन्हां बै बी एक रोज़ै री ध्याड़ी धिनी, ज़ैबैकि आसै पूरी ध्याड़ धूपै न मेहनत केरी।  "
MAT,20,13,"तैबै ज़मींदारै तिन्हां न एकी बै ज़वाब धिना, “सैंघी मैं तौ सैंघै कोई हेर-फेर नी केरी। कि आसै ऐ गैल नी ती केरी ती कि मूँ तौभै एक रोज़ै री ध्याड़ी देणी? "
MAT,20,14,ज़ो तेरा बणा सा तेइबै नेह होर ज़ा। हांऊँ बादा न लागैदै मज़दूरा बै भी ऐतरी मज़दूरी देणा चाहा सा ज़ेतरी तौभै देणी लाई सा। 
MAT,20,15,कि मुँभै आपणै धना पैंधै हक नी ऑथि। हांऊँ शोभला सा तौभै ऐथा न जलन नैंई होंणी चेहिऐ।”  
MAT,20,16,"“पर ज़ो ऐबरै आपणै आपा बै बड़ै बणा सी, काल रोज़ ते होछ़ै केरिनै, होर ज़ो होछ़ै सी ते काल रोज़ बड़ै केरिनै। सैभ लोका परमेश्वरै हमेशा री ज़िन्दगी री तैंईंयैं शाधै सी, पर किछ़ तेइयै चुनै सी।” "
MAT,20,17,ज़ैबै यीशु आपणै बारा च़ेले सैंघै यरूश्लेम शैहरा बै ज़ाँदा लागा ती ता तेइयै ते सुनसान ज़ैगा बै नेऐ होर गैला ढूणदा लागा 
MAT,20,18,"“शुणा, आसै यरूश्लेम शैहरा बै च़ौलै सी। तौखै मांहणु रा बेटा (यीशु) मुख्यपुरोहित होर शास्त्री रै हौथा न देइणा। तिन्हां तेइबै मौऊत री सज़ा देणी। "
MAT,20,19,तैबै सौ होरी ज़ाति रै हौथा न देइणा कि ते तेइरा मज़ाक उड़ालै होर तेइबै कोड़ै मारलै होर क्रूसा पैंधै च़ढ़ालै पर तेई त्रीज़ै ध्याड़ी भी ज़िन्दै होंणा।” 
MAT,20,20,"तैबै जब्दी रै बेटै याकूब होर यूहन्ना री आमा आपणै बेटै सैंघै यीशु हागै आई होर तेइबै प्रणाम केरिया, तेईन किछ़ मुँगदी लागी। "
MAT,20,21,"यीशुऐ तेसा न पुछ़ू,  “तू कि चाहा सा?”  तेसै बोलू, “मुँभै ऐ दै, कि मेरै ऐ दूई बेटै तेरै राज्य न एक दैहिणी धिरै होर एक बांऊँई धिरै बैशलै।” "
MAT,20,22,"यीशुऐ ज़वाब धिना,  “तुसै नी ज़ाणदै कि तुसै कि लागै सी मुँगदै? कि तुसै तेई दु:खा बै सौही सका सी ज़ुणी दुःखा बै हांऊँ सौहणु आल़ा सा?” तिन्हैं तेइबै बोलू, “हाँ आसै सौही सका सी।” "
MAT,20,23,"यीशुऐ तिन्हां बै बोलू, “तुसै कि मूँ सांही दु:ख सौही सका सी पर दैहिणै बाँऊऐ बेशणै रा हक देणु आल़ा हांऊँ नी ऑथि पर परमेश्वर पिता सा। तेइयै ज़ौसरी तैंईंयैं त्यार केरू सा ते बैशी सका सी।” "
MAT,20,24,ऐ शुणिया दस च़ेले याकूब होर यूहन्ना री झ़िक केरदै लागै 
MAT,20,25,"तैबै यीशुऐ तिन्हां बै आपु हागै शाधिया बोलू,  “तुसै जाँणा सी कि, ज़ुण दुज़ी ज़ाति रै अधिकारी बुझ़िया सी, ते तिन्हां पैंधै आपणा अधिकार चला सी होर तिन्हां मौंझ़ै ज़ुण बड़ै सी, तिन्हां पैंधै अधिकार रखा सी। "
MAT,20,26,पर तुसा बिच़ै न ऐण्ढा नी लोड़ी हुआ बल्कि तुसा मौंझ़ै ज़ो बड़ा बणना चाहला सौ तुसरा सेवक बणला। 
MAT,20,27,होर ज़ो कोई प्रधान बणना चाहला सौ तुसरा दास बणला। 
MAT,20,28,"मांहणु रा बेटा तैबै नी आऊ, कि तेइरी सेवा केरी लोड़ी, पर तैबै आऊ कि सैभी री सेवा केरनी होर बोहू लौका बै छ़ुड़ाणै री तैंईंयैं।”  "
MAT,20,29,"ज़ैबै तै यरीहो नगरा हागै ज़ाँदै लागै ती, ता लोकै री बोहू बड़ी भीड़ तेई पिछ़ै च़ली। "
MAT,20,30,"तौखै बौतै रै कनारै दूई कांणै भिखारी सड़का रै कनारै बेठै ती, ज़ैबै तिन्हैं शुणू कि तिसै यीशु ज़ाँदा लागा सा ता ते चिल्लाँदै लागै, “ओ प्रभु, राज़ा दाऊदै री औलाद आसा पैंधै दया केर।” "
MAT,20,31,"पर भीड़ै रै लोकै तिन्हां बै धमकाइआ च़ुप रौहणै बै बोलू पर ते होर बी ज़ोरा सैंघै चिल्लाँदै लागै, “प्रभु! दाऊदै रै बेटै आसा पैंधै दया केर।” "
MAT,20,32,"तैबै यीशु रुकु होर तिन्हां बै बोलू,  “तुसै कि चाहा सी कि हांऊँ तुसरी तैंईंयैं कि केरनु?” "
MAT,20,33,"तिन्हैं यीशु बै बोलू, “ओ प्रभु आसै हेरना चाहा सी।” "
MAT,20,34,यीशु बै तिन्हां पैंधै दया आई। यीशुऐ तिन्हरी औछ़ी छ़ुँगी होर ते एकदम हेरदै लागै होर ते यीशु पिछ़ै औंढदै लागै। 
MAT,21,1,"ज़ैबै यीशु होर तेइरै च़ेले यरूश्लेमा शैहरा रै नेड़े जैतून ढौगै री बैतफगै ज़ैगा न पुजै ती यीशुऐ आपणै दूई च़ेले आपु न आगै भेज़ै होर तिन्हां बै बोलू, "
MAT,21,2,"“तुसै सामनै रै ऐई ग्राँ बै ज़ाआत्, होर तौखै तुसाबै गधी बोनुईदी मिलणी होर तेसा सैंघै तेसा रा बच्च़ा भी होंणा। तिन्हां बै खोलिया मूँ हागै आंणा। "
MAT,21,3,"अगर तुसा न कोई किछ़ बोलला, ता तुसै बोलीत्, कि प्रभु बै इन्हरी ज़रूरत सा। तैबै तेई ते फट भेज़णै।”  "
MAT,21,4,"ताकि भविष्यवाणी केरनु आल़ै रा ऐ वचन पूरा होला, "
MAT,21,5,"“सिय्योनै री नगरी बै बोला, ‘हेर, तेरा राज़ा तौ हागै ऐन्दा लागा सा; सौ नम्र सा होर गधै पैंधै बेठा सा।’ ” "
MAT,21,6,तैबै तेइरै च़ेले नौठै होर तिन्हैं तैण्ढाऐ केरू ज़ैण्ढा यीशुऐ तिन्हां बै बोलू ती। 
MAT,21,7,तिन्हैं गधी होर तेसरा बच्च़ा आंणु होर तिन्हां पैंधै आपणै झिकड़ै पाऐ होर यीशु तिन्हां पैंधै बेठा। 
MAT,21,8,भीड़ै रै बोहू सारै लोकै आपणै झिकड़ै बौता न बछ़ाऐ होर किछ़ लोकै बूटै री शांणी काटिया बौता न बछ़ाई। 
MAT,21,9,"ज़ो लोका यीशु रै आगै-पिछ़ै च़लदै लागै ती, ते यीशु री जय-जयकार केरिया बोलदै लागै ती, “प्रभु री स्तुति हो! दाऊदै री औलाद!” स्वर्गा न प्रभु री स्तुति हो। “धन्य सा सौ ज़ुण प्रभु रै अधिकारा न एज़ा सा।” "
MAT,21,10,"ज़ैबै सौ यरूश्लेम शैहरा न पुजू ता पूरै शैहरा न खलबली मची होर लोका बोलदै लागै, “ऐ कुण सा?” "
MAT,21,11,"लोकै री भीड़ै बोलू, “ऐ गलील ज़िलै रै नासरत ग्राँ रा भविष्यवाणी केरनु आल़ा यीशु सा।” "
MAT,21,12,"यीशुऐ परमेश्वरै रै मन्दिरा बै ज़ाइआ ते सैभ लोका मन्दिरा न बाहरै खोलै ज़ो तौखै समान बेच़दै होर खरीददै लागै ती, ढैबुऐ रा लेन-देण केरनु आल़ै होर कबूतरा बेच़णू आल़ै री सारी चौकियाँ उलट-पुलट केरी। "
MAT,21,13,"यीशुऐ तिन्हां बै बोलू,  “पवित्र शास्त्रा न ऐ लिखु सा; ‘मेरा मन्दिर प्रार्थना रा घौर होंणा’ पर तुसै लोकै ऐ डाकू रा अड्डा बणाऊ सा।” "
MAT,21,14,मन्दिरा न किछ़ कांणै होर लँगड़ै-लूलै यीशु हागै आऐ होर तेइयै ते ठीक केरै। 
MAT,21,15,"ज़ैबै मुख्यपुरोहिते होर यहूदी शास्त्रियै ते नोखै कोम हेरै ज़ो यीशुऐ केरै ती होर यीशु री जय-जयकार होर शोहरू बै मन्दिरा न शुणी कि, स्तुति हो! दाऊदै री औलाद धन्य सा, तैबै ते झ़िकुऐ। "
MAT,21,16,"तिन्हैं यीशु न पुछ़ू, “तू शुणा सा ते कि बोलदै लागै सी?” यीशुऐ तिन्हां बै बोलू,  “हाँ,”  हांऊँ शुणा सा।  कि “तुसै धर्म शास्त्रा न नी पौढ़ू, ‘तैं शोहरू होर दूध पीणू आल़ै बच्चै न अपार स्तुति कराई?’ ” "
MAT,21,17,तैबै यीशु तिन्हां बै छ़ौड़िआ नगरा रै बाहरै बैतनिय्याह शैहरा बै नौठा होर तौखै रात काटी। 
MAT,21,18,"आगलै रोज़ दोतियै ज़ैबै यीशु आपणै च़ेले सैंघै यरुश्लेम वापस ऐन्दा लागा ती, तैबै यीशु बै भूख लागी। "
MAT,21,19,"बौतै रै कनारै तेइयै एक फेगड़े रा बुटा हेरू होर तेई कौछ़ै नौठा पर तौखै तेइबै पौचै रै अलावा होर किछ़ नी मिलू। तैबै यीशुऐ तेई बुटै बै बोलू, “ऐबै न बाद तौ न कैधी फ़ौल़ नी लागणै होर सौ फेगड़े रा बूटा तुरन्त शुकू।” "
MAT,21,20,"ज़ैबै च़ेले ऐ हेरू ता तिन्हैं बड़ी हैरानी सैंघै पुछ़ू, “ऐ फेगड़े रा बूटा ऐतरी छ़ेकै कैण्ढै शुकू?” "
MAT,21,21,"यीशुऐ तिन्हां बै ज़वाब धिना, “हांऊँ तुसाबै सच़ बोला सा अगर तुसा न भरोसा होर तुसै शक नी केरदै ता तुसै भी ज़ो मैं ऐई बुटै सैंघै केरू ऐण्ढा केरी सका सी बल्कि अगर तुसै ऐई ढौगा बै बोललै, औखै न उठ होर समुन्द्रा न जा, ता सौ तैण्ढाऐ होंणा। "
MAT,21,22,अगर तुसाबै भरोसा ता प्रार्थना न तुसै ज़ो बी मुँगलै सौ तुसाबै मिलणा।” 
MAT,21,23,"ज़ैबै यीशु मन्दिरा न ज़ाइआ उपदेश देंदा लागा ती ता मुख्यपुरोहिते होर यहूदी स्याणै एज़िया यीशु न पुछ़ू, “ऐण्ढी गैला तू कुणी हका सैंघै केरा सा होर ऐ हक तौभै कुणिऐ धिना?” "
MAT,21,24,"यीशुऐ तिन्हां बै ज़वाब धिना,  “हांऊँ तुसा न एक प्रश्न पुछ़ा सा, अगर तुसै मुँभै ज़वाब देलै ता मुँबी तुसाबै दैसणा कि हांऊँ इन्हां गैला कुणी हका सैंघै केरा सा। "
MAT,21,25,"दसा यूहन्ना बै बपतिस्मा कौखै न मिलू? परमेश्वरा न कि मांहणु न?”  ते आपु न बिच़ार केरदै लागै, “अगर आसै बोला सी कि परमेश्वरा न मिलू तै ऐई आसा ऐ बोलणा कि तुसै तेइरा विश्वास किबै नी केरदै?” "
MAT,21,26,"होर अगर आसै बोला सी, मांहणु री धिरै न आसाबै लोकै री डौर सा, किबैकि ते यूहन्ना बै भविष्यवाणी केरनु आल़ा मैना सी। "
MAT,21,27,"तिन्हैं यीशु बै बोलू, “आसै नी ज़ाणदै।” तैबै यीशुऐ तिन्हां बै बोलू,  “हांऊँ भी तुसाबै नी दसदा कि हांऊँ इन्हां कोमा बै कुणी हका सैंघै केरा सा। "
MAT,21,28,"“दसा तुसै लोका एथै रै बारै न कि सोच़ा सी? एकी मांहणु रै दूई बेटै ती, तेइयै बड़ै बेटै बै बोलू, ‘बेटैआ, औज़ तू मेरै अँगूरै रै बगीच़ै बै ज़ा होर कोम केर।’  "
MAT,21,29,"“पर बेटै ज़वाब धिना, ‘मेरा मूढ़ नी ऑथि’, पर बादा न तेइरा मूढ़ बदलू होर सौ नौठा। "
MAT,21,30,"“तैबै सौ बापू दुज़ै बेटै हागै नौठा होर तेइबै भी बगीच़ै न कोम केरनै बै बोलू। तेई बेटै ज़वाब धिना, ‘ओ ज़ी, हांऊँ,’ ज़ा सा पर सौ नी नौठा।  "
MAT,21,31,"“दसा इन्हां दूई न बापू रा कोम कुणिऐ केरू?” तिन्हैं बोलू, “बड़ै बेटै।” यीशुऐ तिन्हां बै बोलू,  “हांऊँ तुसाबै सच़ बोला सा, च़ुँगी लेणू आल़ै होर वैश्या परमेश्वरै रै राज्य बै तुसा न पैहलै जाँणा।” "
MAT,21,32,किबैकि बपतिस्मै देणु आल़ा यूहन्ना तुसाबै ज़िन्दगी री सही बौत रिहाणै री तैंईंयैं आऊ होर तुसै तेइरा बशाह नी केरू। पर च़ुँगी लेणू आल़ै होर वैश्या तिन्हैं तेइरा बशाह केरू। ज़ैबै तुसै ऐ हेरू ता तुसै बादा न भी मन नैंई बदलू होर न तेइरा बशाह केरू। 
MAT,21,33,"“एक होर उदाहरण शुणा, एक ज़मींदार ती। तेइयै एक अँगूरा रा बगीच़ा लाऊ होर तेथा रै च़ोहू पासै बाड़ लाऊ। तैबै अँगूरा रा रस खोलणै री तैंईंयैं एक खाच़ कोतू; होर टापरा बणाईया किसाना बै ठेके पैंधै देइया प्रदेशा बै नौठा। "
MAT,21,34,ज़ैबै अँगूर कौढणै रा बौगत आऊ ता बगीच़ै रै मालकै तिन्हां किसाना हागै आपणै नोकर भेज़ै कि ते फसला रा हिस्सा आंणलै। 
MAT,21,35,“पर किसानै ते नोकर ढौकै होर ते मारै किछ़ पात्थरै लाइया मकाऐ।  
MAT,21,36,तैबै तेइयै पैहलै न ज़ादा होर नोकर भेज़ै। पर ठेकैदारै ते भी मारै।  
MAT,21,37,"बादा न तेइयै तिन्हां हागै आपणा बेटा भेज़ू, कि तै मेरै बेटै रा आदर केरलै। "
MAT,21,38,"“पर ठेकैदारै ज़ैबै मालका रा बेटा हेरू ता ते आपु न बिच़ार केरिया बोलदै लागै, ‘ऐ ता तेइरा वारिस सा, एज़ा, आसा ऐ मारना होर ऐईरा हक लेणा।’ "
MAT,21,39,तिन्हैं सौ ढौकिया अँगूरा रै बगीच़ै न बाहरै केरू होर मारू। 
MAT,21,40,"“तुसै कि सोच़ा सी ज़ैबै अँगूरै रै बगीच़ै रा मालक एला, ता तेई तिन्हां ठेकैदारा सैंघै कि केरना?” "
MAT,21,41,"तिन्हैं तेइबै बोलू, “तेई ते बड़ी बैरहमी सैंघै मारनै; होर सौ अँगूरा रा बगीच़ा होरी ठेकैदारा बै देणा ज़े फैसला रा हिस्सा तेइबै देलै।” "
MAT,21,42,"यीशुऐ तिन्हां बै बोलू, कि  “तुसै शास्त्रा रा सौ वचन नी पौढ़ू “ ‘ज़ुण पात्थर घौर बनाणु आल़ै मिस्त्रियै बेकार समझ़ू, सौहै पात्थर कुणै रा पात्थर बणू; ऐण्ढा प्रभुऐ केरू, ज़ो आसरी नज़री न नौखा सा’ "
MAT,21,43,“हांऊँ तुसाबै बोला सा परमेश्वरा रा राज्य तुसा न छीनिणा; होर तिन्हां लोका बै देणा ज़ो तेइरै राज्य रै मुताबक च़ला सी। 
MAT,21,44,ज़ुण ऐई पात्थरा पैंधै पौड़ला तेइरै टुकड़ै-टुकड़ै होंणै होर ज़ुणी पैंधै ऐ पात्थर पौड़ला तेई पिठै सांही पिशिणा।” 
MAT,21,45,ज़ैबै मुख्यपुरोहिते होर फरीसी लोकै ऐ उदाहरण शुणु ता तिन्हैं ज़ाणू कि आसरै बारै न बोलदा लागा सा। 
MAT,21,46,तैबै तिन्हैं तेइबै ढौकणै री कोशिश केरी पर ते लोका न डौरा ती किबैकि ते यीशु बै भविष्यवाणी केरनु आल़ा मना ती। 
MAT,22,1,"एक बार भी यीशु लोका सैंघै रै उदाहरणा न गैला केरदै लागै होर बोलू, "
MAT,22,2,“स्वर्गा रा राज्य तेई राज़ै सांही सा ज़ुणियै आपणै बेटै रै ब्याह री धाम धिनी। 
MAT,22,3,राज़ै आपणै नोकर छौंदै लाउदै लोका बै शाधदा भेज़ू ज़ुणिबै ब्याह रा छाँदा लाऊ ती पर ते नी आऐ। 
MAT,22,4,"“फिरी तेइयै नोकर ऐ बोलिया भेज़ै, शाधेंदै लोका बै बोला, मैं धाम त्यार केरी सा, एज़ा होर मैं आपणै धाचुऐदै पशु मारिया धाम त्यार केरी सा; ब्याह री धामा न एज़ा। "
MAT,22,5,“पर लोकै कोई ध्यान नी धिना होर ते आपणै-आपणै कोमा नौठै। 
MAT,22,6,किछ़ लोकै ता राज़ै रै नोकर ढौकै होर तिन्हरा अनादर केरू होर ते मकाऐ। 
MAT,22,7,"ज़ैबै राज़ै ऐ शुणु, तेइबै बड़ी झ़िक आई, तैबै राज़ै आपणै सिपाही भेज़ै होर तिन्हैं ते नोकरा बै मारनू आल़ै खूनी मकाऐ, होर तिन्हरै नगरा न औग लाई। "
MAT,22,8,"“ तैबै राज़ै आपणै नोकरा बै बोलू, ‘ब्याह री धाम त्यार सा पर ज़ो शाधै ती ते लोका एसा धामा काबिल सिद्ध नी हुऐ। "
MAT,22,9,"ऐबै तुसै सड़का बै होर गली बै ज़ाआत्, ज़ो भी तुसाबै मिललै तिन्हाबै ब्याह री धामा बै आंणा।’  "
MAT,22,10,तैबै ते नोकर सड़क होर गली बै नौठै। तिन्हां बै भलै-बुरै ज़ो भी लोका मिलै तिन्हैं ते शाधिया आंणै होर ब्याह रा घौर पूरा पाऊणै सैंघै भौरूआ। 
MAT,22,11,"“पर ज़ैबै राज़ा पाऊणै बै हेरदा आऊ; ता तौखै तेइयै एक ऐण्ढा मांहणु हेरू, ज़ुणियै ब्याह रै झिकड़ै नी ती लाऐदै। "
MAT,22,12,"राज़ै तेइबै बोलू, ‘ओ सैंघी, ब्याह रै झिकड़ै लाऐ बगैर तू औखै आँध्रै कैण्ढै आऊ? पर तेइयै किछ़ नी बोलू।’ "
MAT,22,13,"“तैबै राज़ै आपणै नोकरा बै बोलू, ऐईरी हौथ ज़ोंघा बोनिआ बाहरै निहारै न शेटा। ज़ौखै लोका बै बोहू दु:ख सौहणा पौड़ा सा। "
MAT,22,14,"“सैभ लोका परमेश्वरै हमेशा री ज़िन्दगी री तैंईंयैं शाधै सी, पर किछ़ तेइयै चुनै सी।”  "
MAT,22,15,तैबै फरीसियै ज़ाइआ एक सभा रखी कि ते यीशु बै तेइरी आपणी गैला न कैण्ढै फसाई सका सी एथा रा विचार केरी सकलै। 
MAT,22,16,"तिन्हैं आपणै किछ़ च़ेले हेरोदिया हागै भेज़ै। तिन्हैं लोकै यीशु बै बोलू, “ओ गुरू, आसै जाँणा सी कि तू बड़ा सच़ा सा होर एसा गैला री किछ़ भी परवाह नी केरदा कि लोका कि सोच़ा सी। किबैकि तू मांहणु रै रुतवै पैंधै ध्यान नी देंदा बल्कि परमेश्वर रै बारै न सच़ी शिक्षा देआ सा। आसाबै दस, महाराज़ै बै कर देणा सही सा कि नी? "
MAT,22,17,"तू आसाबै दस तेरा विचार कि सा? महाराज़ै बै च़ुँगी देणा सही सा, कि नी?” "
MAT,22,18,"यीशुऐ तिन्हरै मनै री गैल ज़ाणी होर तेइयै बोलू,  “ओ कपटियो! तुसै मुँभै किबै परखणा चाहा सी?” "
MAT,22,19,"मुँभै तेई सिक्के मौंझ़ै न एक सिक्का रिहात्, जुणी सैंघै लोका रोम ऋणा रा भुगतान केरा सी। तैबै तिन्हैं एक सिक्का आंणिआ रिहाऊ। "
MAT,22,20,"तैबै यीशुऐ तिन्हां बै बोलू,  “एथा न कौसरी मोहर होर फोटू सा?” "
MAT,22,21,"तिन्हैं तेइबै बोलू, “महाराज़ै रा।” तैबै यीशुऐ तिन्हां बै बोलू,  “ठीक सा ज़ो महाराज़ै रा सा तेई महाराज़ै बै दैआत् होर ज़ो परमेश्वरा रा सा तेई परमेश्वरा बै दैआत्।” "
MAT,22,22,ऐ शुणिया तिन्हां बै बड़ी हैरानी हुई होर ते यीशु बै छ़ौड़िआ तौखै न नौठै। 
MAT,22,23,"तेही ध्याड़ै न किछ़ सदूकी लोका तौखै आऐ ज़ो दबारा ज़िन्दै होंणै बै नी मैनदै यीशु हागै आऐ, होर तेईन पुछ़ू, "
MAT,22,24,"“ओ गुरू, मूसै री विधि रै मुताबक अगर कोईरी औलाद मौरा सा ता तेइरा भाई तेसा विधवा सैंघै ब्याह केरिया आपणै भाई रा वँश बढ़ाणै री तैंईंयैं औलाद पैदा केरला। "
MAT,22,25,मना कि आसै सौत भाई सी। पैहलै भाई रा ब्याह हुआ होर सौ बै औलाद मूँआ। तैबै तेइरै भाइयै तेसा सैंघै ब्याह केरू। 
MAT,22,26,ऐण्ढै तैरहा ते सौतै रै सौत भाई बै औलाद मूँऐ। 
MAT,22,27,बादा न सौ बेटड़ी भी मूँई। 
MAT,22,28,ऐबै आसै ऐ पुछ़ा सी कि आगली ज़िन्दगी न सौ तिन्हां सौत भाई मौंझ़ै कौसरी लाड़ी होंणी? किबैकि तिन्हैं सैभी भाइयै तेसा सैंघै ब्याह केरू ती।” 
MAT,22,29,"यीशुऐ तिन्हां बै ज़वाब धिना, “तुसै भूल केरा सी किबैकि तुसै पवित्र शास्त्र होर परमेश्वरै री शक्ति बै नी ज़ाणदै। "
MAT,22,30,तुसै ऐसा गैला बै समझा कि तेसा आगली ज़िन्दगी न तिन्हां लोका ब्याह-शादी नी केरनी होर न तौखै ब्याह न देइणा। बल्कि तिन्हां स्वर्गदूता सांही होंणा। 
MAT,22,31,"मूँऐंदै रै ज़िन्दै होंणै रै बारै न तुसै मूसै रै बिधाना न ज़ो लिखू सा पौढ़ा, तौखै परमेश्वरै कि बोलू सा, "
MAT,22,32,"‘हांऊँ अब्राहमा रा परमेश्वर सा, इसहाका रा परमेश्वर सा होर याकूबा रा परमेश्वर सा’ सौ मूँऐंदै रा नी बल्कि ज़िन्दै रा परमेश्वर सा।” "
MAT,22,33,ज़ैबै लोकै ऐ शुणू ता ते तेइरै उपदेश शुणिया बड़ै हैरान हुऐ। 
MAT,22,34,ज़ैबै फरीसियै शुणू कि यीशुऐ सदूकी लोका च़ुप कराऐ ता सैभ कठा हुऐ। 
MAT,22,35,"तिन्हां न एकी यहूदी शास्त्रियै यीशु बै फसाणै री सोच़ा सैंघै तेईन पुछ़ू, "
MAT,22,36,"“ओ गुरू, बिधाना न सैभी न बड़ा हुक्म कुण सा?” "
MAT,22,37,"यीशुऐ तेइबै बोलू, “तू आपणै प्रभु परमेश्वरा सैंघै आपणै पूरै मना सैंघै, पूरै प्राण सैंघै होर सारी बुद्धि सैंघै झ़ुरी केर। "
MAT,22,38,ऐ सैभी न पैहला होर सैभी न बड़ा हुक्म सा।” 
MAT,22,39,"ऐण्ढाऐ दुजा हुक्म ऐ सा, “ज़ैण्ढा तू आपु बै झ़ुरा सा तैण्ढा तू आपणै पड़ेशी सैंघै भी झ़ुरी केर।” "
MAT,22,40,सारै बिधान होर भविष्यवक्तै रै ग्रँथ इन्हां दूई हुक्मा पैंधै टिकै सी। 
MAT,22,41,"ज़ैबै फरीसी लोका कठै ती ता यीशुऐ तिन्हां न एक सवाल पुछ़ू, "
MAT,22,42,"“मसीह रै बारै न तुसै कि सोच़ा सी कि सौ कौसरा बेटा सा?” तिन्हैं तेइबै बोलू, “दाऊदा रा।” "
MAT,22,43,"यीशुऐ तिन्हां बै बोलू, “दाऊद तैबै आत्मा न भौरूइया तेइबै प्रभु किबै बोला सा? "
MAT,22,44,"‘प्रभुऐ, मेरै प्रभु बै बोलू, मेरी दैहिणी धिरै बेश ज़ैबै तैंईंयैं कि हांऊँ तेरै दुश्मना बै तेरै ज़ौघा हेठै नी पानू।’ "
MAT,22,45,"ज़ैबै दाऊदै तेइबै प्रभु बोलू ता, सौ तेइरा बेटा कैण्ढै होई सका सा?” "
MAT,22,46,कोई भी ज़वाब नी देई सकै होर न तैदी न बाद कोई बै भी यीशु न किछ़ पुछ़णै री हिम्मत केरी सकै। 
MAT,23,1,"यीशुऐ आपणै च़ेले होर भीड़ै रै लोका बै बोलू, "
MAT,23,2,“शास्त्री होर फरीसी लोका मूसै रै बिधानै री व्याख्या केरदै लागै सी।”  
MAT,23,3,ते ज़ो किछ़ भी बोललै तेथा पैंधै च़लेइत् होर तेथा बै मनेइत्। पर ज़ो ते कोम केरा सी तेथा बै हेरीत् केरदै किबैकि ते बोला सी पर केरदै नी। 
MAT,23,4,ते लोकै री कोन्हा पैंधै ऐतरा गरका बोझ़ा पा सी कि ते तेथा बै च़किआ च़ली नी सकदै पर आपु ते तेथा बै गुठियै लाईया भी सकाणा नी च़ाँहदै। 
MAT,23,5,ते शोभलै कोम एथै री तैंईंयैं केरा सी कि लोका तिन्हां बै हेरलै। ते आपणै जंतरा बै चौऊड़ा होर कुरतै रै पाल्लै री झालरा बै बड़ा तुंई री तैंईंयैं केरा सी कि लोका तिन्हां बै धर्मात्मा समझ़लै।  
MAT,23,6,"ते धामा न खास-खास ज़ैगा तौपा सी, होर आराधनालय न खास-खास ज़ैगा तोपा सी;  "
MAT,23,7,होर बज़ारा न लोका तिन्हां बै नमस्कार केरलै होर तिन्हां बै गुरू बोललै।  
MAT,23,8,पर तुसै लोका न आपु बै गुरू हेरीत् बोलणै दयाँदै किबैकि तुसरा सच़ा गुरू ता बस एकै सा होर तुसै सारै भाई-बैहण सी।  
MAT,23,9,धौरती पैंधै लोका बै तुसै आपु बै बापू हेरित् बोलणै देंदै किबैकि तुसरा बस एकै पिता परमेश्वर सा ज़ो स्वर्गा न सा।  
MAT,23,10,होर लोका न आपु बै मालक हेरीत् बोलणै दयाँदै किबैकि तुसरा बस एकै मालक सा होर सौ मसीह सा।  
MAT,23,11,तुसा सैभी न महान मांहणु सौ सा ज़ुण तुसरा सेवक बणला। 
MAT,23,12,किबैकि ज़ो कोई आपु बै बैड़ा बुझ़ा सा तेई होछ़ै गिणिना होर ज़ो आपु बै होछ़ा बुझ़ा सा तेई बैड़ै गिणिना।  
MAT,23,13,"“हे कपटी शास्त्री होर फरीसी लोको! हाय सा तुसा पैंधै, तुसै मांहणु री तैंईंयैं स्वर्गा रै राज्य रा दुआर बन्द केरा सी। तुसै न ता आपु तेई दुआरै हागै ज़ाँदै न तिन्हां मांहणु बै ज़ाणै देंदै।” "
MAT,23,14,"“ओ कपटी शास्त्री होर फरीसी लोको, हाय! सा तुसा पैंधै किबैकि तुसै विधवै री सम्पति बै हड़प केरा सी। तुसै लोका न रिहाणै री तैंईंयैं बड़ी-बड़ी प्रार्थना केरा सी। एथै री तैंईंयैं तुसाबै बोहू सज़ा मिलणी। "
MAT,23,15,“ओ कपटी शास्त्री होर फरीसी लोको हाय सा तुसा पैंधै। तुसै एकी मांहणु बै आपणै मता न आंणनै री तैंईंयैं कि समुन्द्र सैभ ज़ैगा पार केरा सी। ज़ैबै सौ तुसा धिराबै फिरा सा ता तुसै तेइबै दुगणै नरकै रै भागीदार बणा सी। 
MAT,23,16,"“हे कांणै धर्मगुरूओ! हाय सा तुसा पैंधै ज़ो बोला सी कि अगर कोई मन्दिरै री कसम खाला ता किछ़ै नी, पर अगर कोई मन्दिरै रै सुनै री कसम खाला ता तेई कसम पूरी केरनी पौई। "
MAT,23,17,"ओ मूर्ख, होर कांणै लोको! बड़ा कुण सा, सुना या मन्दिर ज़ुणियै कि सुना च़ोखा होआ सा? "
MAT,23,18,"तुसै ऐ भी बोला सी, अगर कोई वेदी री कसम खाला ता किछ़ै नी पर ज़ुण वेदी पैंधै च़ढ़ाउदी च़ीज़ै री कसम खा सा तेई सौ कसम पूरी केरनी पौई।  "
MAT,23,19,"ओ कांणै लोको, बड़ा कुण सा, वेदी पैंधै च़ढ़ाईदी च़िज़ा कि सौ वेदी ज़ुणियै कि ते च़ढ़ाईदी च़ीज़ा च़ोखी होआ सी?  "
MAT,23,20,"अगर कोई वेदी री कसम खा, सा ता सौ वेदी सैंघै तिन्हां च़ीज़ै री भी कसम खा सा।  "
MAT,23,21,ज़ुण मन्दिरै री कसम खा सा सौ तेइरी होर मन्दिरा न रौहणु आल़ै परमेश्वरा री बी कसम खा सा।  
MAT,23,22,ज़ुण स्वर्गै री कसम खा सा सौ परमेश्वरै रै सिंहासना सैंघै तेथा पैंधै बेठैंदै री भी कसम खा सा। 
MAT,23,23,"“हे कपटी शास्त्रिओ होर फरीसी लोको हाय सा! तुसा पैंधै; तुसै पदीनै, सौंफ होर ज़ीरै रा दसवाँ हिस्सा ता देआ सी पर बिधाना री ते ज़रूरी गैला तुसै छ़ौड़ी धिनी सी मतलब न्याय, दया, होर बशाह छौड़ी धिना सा। ज़रूरी ऐसा कि तुसै तिन्हां गैला बै भी पूरी केरदै होर तिन्हां बै भी नैंई छ़ौड़दै।  "
MAT,23,24,"ओ कांणै धर्मगुरूओ, पाणी पींदी घेरै तुसै मच्छरा बै बड़ै ध्याना सैंघै छ़ाना सी पर मूसै रै बिधाना रै मुताबक बड़ी गैला बै ता टाल़ा सी ज़ो तुसरी तैंईंयैं ऊँटा बै निंगल़नै सांही सा।  "
MAT,23,25,"“ओ कपटी शास्त्रिओ होर फरीसी लोको, हाय सा तुसा पैंधै; तुसै कटोरै होर थाल़ी बै बाहरै न ता माँज़ा सी पर भीतरै न ते मैली होआ सी।  "
MAT,23,26,"ओ कांणै फरीसी लोको, पहिलै कटोरै होर थाल़ी बै भीतरै न माँज़ा कि ते बाहरै न भी साफ होली। "
MAT,23,27,"ओ कपटी शास्त्री होर फरीसी लोको, हाय सा! तुसा पैंधै, तुसै चुनै लेसुईदी कब्रा सांही सी ज़ो बाहरै न ता साफ हेरिया सी पर भीतरै मुर्दै रै हाड़कै होर गन्दगियै लाइया भौरुइदी सी। "
MAT,23,28,एसा रीतियै तुसै भी मांहणु बै बाहरै न ता धर्मी हेरिया सी पर भीतरै कपट होर पापा रै बिचारा लाइया भौरूऐदै सी।  
MAT,23,29,"“ओ कपटी शास्त्री होर फरीसी लोको हाय सा तुसा पैंधै, तुसै भविष्यवाणी केरनु आल़ै री कब्रा बै सज़ा सी होर धर्मी लोकै री तैंईंयैं कब्रा बै बणा सी।  "
MAT,23,30,"होर बोला सी, ‘अगर आसै बुज़ुर्गा रै बौगतै न होंदै ता भविष्यवक्तै रै लोहू न तिन्हां सैंघै साँझ़ा नी ती होंणा।’  "
MAT,23,31,एसा रीतियै ता तुसै आपणी तैंईंयैं गुआही आपै देआ सी कि तुसै भविष्यवक्तै रै खूनी री औलाद सी।  
MAT,23,32,हांऊँ जाँणा सा कि तुसै आपणै बुज़ुर्गा री बुराई बै खत्म केरनु आल़ै सी। 
MAT,23,33,"तुसै ज़हरीलै कीड़ै रै शोहरु सांही चापलूस लोको, तुसा नरकै री सज़ा न किंहाँ बच़णा? "
MAT,23,34,"ऐबै तुसै शुणा, हांऊँ तुसा हागै भविष्यवाणी केरनु आल़ा, बुद्धिमान होर शास्त्री बै भेज़ा सा; होर तुसा तिन्हां न केतरै ता मारनै न बाद क्रूसा पैंधै च़ढ़ाणै होर आपणै आराधनालय न कोड़ै लाइया मारनै होर एकी ग्राँ न दुज़ै ग्राँ बै भगाणै। "
MAT,23,35,धर्मी हाबिल न लेइया बिरिक्याह रै बेटै जकर्याह तैंईंयैं ज़ो कि तुसै मन्दिर होर वेदी रै बिच़ा न मारै ती होर ज़ेतरै धर्मी लोका रा लोहू एसा धौरती पैंधै हुआ सा सौ तुसाबै खूनी मना सी।  
MAT,23,36,"हांऊँ तुसाबै सच़ बोला सा, इन्हां सारी गैला री सज़ा ऐई ज़ुगै रै लोका पैंधै पौड़नी।  "
MAT,23,37,"“ओ यरूश्लेम शैहरा रै लोको! ओ यरूश्लेम शैहरा रै लोको! तू ज़ो भविष्यवाणी केरनु आल़ै बै मारा सा होर तिन्हां बै पात्थरै लाइया मारा सा ज़ो तौ हागै भेज़िआ सी। केतरी बार मैं चाहू कि ज़ैण्ढै मुर्गी आपणै बच्च़ै बै आपणै पँखा हेठै सम्भाल़िया रखा सा, हांऊँ बी तेरै शोहरू बै कठा केरनु पर तैं नी चाहू।  "
MAT,23,38,"हेरा, तुसरा घौर तुसरी तैंईंयैं खाली छ़ौड़िआ सा।  "
MAT,23,39,"किबैकि हांऊँ तुसाबै बोला सा कि ऐबै न लेइया ज़ैबै तैंईंयैं तुसै नी बोललै कि, ‘धन्य सा सौ, ज़ो प्रभु रै अधिकारा न एज़ा सा’ तैबै तैंईंयैं तुसा हांऊँ कैधी भी नी हेरना।”  "
MAT,24,1,ज़ैबै यीशुऐ मन्दिरा रै ब्राम्दै छ़ौड़िआ ज़ाँदै लागै ती ता तेइरै च़ेले मन्दिरै री बनावट रिहाणै री तैंईंयैं तेई हागै आऐ। 
MAT,24,2,"यीशुऐ तिन्हां बै बोलू,  “कि तुसै ऐ सैभ नी हेरदै? हांऊँ तुसाबै सच़ बोला सा, औखै एकी पात्थरै पैंधै दुज़ा पात्थर नी टिकी रौहणा। बल्कि सैभ किछ़ नाश होंणा।” "
MAT,24,3,"ज़ैबै सौ जैतून ढौगा पैंधै बेठा ती ता च़ेले तेई हागै एज़िया बोलू, “आसाबै दैस कि ऐ गैला कैबै होंणी? होर तेरै ऐणै री, कि नशाणी होंणी? होर दुनियै रै आखरी होंणै री कि नशाणी होंणी?” "
MAT,24,4,"यीशुऐ तिन्हां बै ज़वाब धिना,  “होशियार रौहा! कि कोई तुसाबै भरमाला नी। "
MAT,24,5,"किबैकि बोहू ऐण्ढै हौंणै ज़ुणी मेरै नाँ न एज़िया बोलणा, ‘कि हांऊँ मसीह सा’, होर तिन्हां बोहू सारै लोका भरमाणै। "
MAT,24,6,तुसा लड़ाई-झ़गड़ै री अफवाहै रै बारै न शुणलै पर तुसै घबराँदै हेरीत् किबैकि इन्हरा होंणा ज़रूरी सा पर तेई बौगतै आखरी नी होंणा। 
MAT,24,7,"किबैकि ज़ाति-ज़ाति आपु न लड़ीना, एकी राज्य होरी राज्य सैंघै लड़ीना, ज़ैगा-ज़ैगा अकाल पौड़ना होर ज़ौज़री होंणी। "
MAT,24,8,इन्हां सारी गैला सैंघै दु:खै री शुरूआत होंणी। 
MAT,24,9,"“तैबै ज़ो लोका तुसरै खिलाफ़ सी, दु:ख देणै री तैंईंयैं तुसै ढौकणै द्याणै होर तिन्हां तुसै मारनै होर सैभ ज़ाति रै लोका मेरी बजहा न तुसा सैंघै बैर रखणा, किबैकि तुसै मूँ पैंधै बशाह रखा सी। "
MAT,24,10,"तैबै बोहू सारै लोका मूँ पैंधै बशाह केरना छ़ौड़ना, एकी-दुज़ै ढौकणै द्याणै होर एकी-दुज़ै सैंघै बैर रखणा। "
MAT,24,11,बोहू सारै झ़ूठै भविष्यवाणी केरनु आल़ै ऐणै होर तिन्हां बोहू सारै लोका बै धोखा देणा। 
MAT,24,12,होर पाप बढ़नै री बजहा न बोहू सारै लोकै री झ़ुरी कम होंणी। 
MAT,24,13,पर ज़ुण आखरी तैंईंयैं धीरज रखला तेई मुक्ति पाणी। 
MAT,24,14,होर परमेश्वरै रै राज्य रा खुशी रा समाद सारी दुनिया रै हर ज़ैगा न प्रचार केरिना कि सैभी देशा रै लोका बै ऐ ग्रहण केरनै रा मौका मिलणा। 
MAT,24,15,"“ज़ैबै तुसै ‘घृणित च़ीज़ा बै तौखै खड़ी हेरलै’ ज़ौखै ते नी ती लोड़ी, ज़ुणी रै बारै न दानिय्येल भविष्यवाणी केरनु आल़ै बोलू ती, (ज़ो कोई ऐ पौढ़ा सा तिन्हां बै समझणै री कोशिश केरनी चेहिऐ) "
MAT,24,16,"अगर तुसै तेई बौगता यहूदिया न रौहंदै लागै सी, ता ढौगा बै भैगा। "
MAT,24,17,ज़ो घौरै रै छ़ापरा पैंधै सी ते आपणा समान नेहणै री तैंईंयैं नी ओसलै। 
MAT,24,18,ज़ो छेता न सी ते आपणै झिकड़ै नेहणै री तैंईंयैं पिछ़ै नी हटलै। 
MAT,24,19,"“तिन्हां बेटड़ी री तैंईंयैं ज़ुणा सुज़दी होली होर ज़ुणिरै शोहरू दूधा पीणू आल़ै होलै, तिन्हां ध्याड़ै बड़ै भयानक होंणा।  "
MAT,24,20,प्रार्थना केरा कि तुसाबै ठण्डै रै मौसमा न या बशाँ रै ध्याड़ै न भैगणा नी पौड़ला। 
MAT,24,21,किबैकि तेई बौगतै ऐण्ढा भारी दु:ख होंणा ज़ैण्ढा कि दुनिया री शुरूआता न लेइया औज़ा तैंईंयैं नी हुआ होर नी होंणा। 
MAT,24,22,"होर अगर परमेश्वरै ते ध्याड़ै कम केरनै रा फैसला नी केरुदा होंदा, ज़ैबै लोका ऐतरै दुःख भुगतणै, ता हर कोइयै मौरना ती। पर तिन्हैं एथा बै होछ़ा केरनै रा फैसला केरुदा सा किबैकि तिन्हां बै तिन्हां लोका रै बारै न चिन्ता सा ज़ो परमेश्वरै चुनै सी। "
MAT,24,23,"तिन्हां ध्याड़ै न अगर कोई तुसाबै बोलला, ‘हेर, ऐ सा मसीह!’ होर, ‘सौ सा मसीह!’ ता तेइरा भरोसा हेरी केरदै। "
MAT,24,24,किबैकि झ़ूठै मसीह होर भविष्यवाणी केरनु आल़ै हेरिदै लागणै होर तिन्हां ऐण्ढै नशाण चमत्कार रिहाणै होर नोखै कोम केरनै होर तिन्हां ते चुनैदै मांहणु भी भरमाणै। 
MAT,24,25,"तुसै होशियार रौहित्, हेरा मैं बौगता न पैहलै तुसाबै सैभ किछ़ दसू सा। "
MAT,24,26,"“अगर ते तुसाबै बोललै, ‘हेरा सौ बौणा न सा’, ता तुसै बाहरै हेरीत् निकल़दै; अगर ते बोललै कि ‘हेरा’ सौ कोठरी न सा, ता तुसै बशाह हेरीत् केरदै। "
MAT,24,27,"“किबैकि ज़ैण्ढै बिजली पूर्वा न पश्चिमा तैंईंयैं च़मकदी लोका हेरा सी, तैण्ढाऐ मांहणु रै बेटै रा मतलब मेरै ऐणै रै बौगता सैभी लोका मुँभै हर ज़ैगा हेरणा । "
MAT,24,28,"ज़ौखै लाश होली, तौखै इलणी-काऊड़ै भी कठा होंणै। "
MAT,24,29,"“तिन्हां ध्याड़ै रै दु:खा न बाद सूरज़ काल़ै होंणा, होर ज़ोथा रा प्याशा नी रौहणा, तारै आसमाना न औल़नै होर आसमानै री सारी शक्ति हिलाइणी। "
MAT,24,30,"तैबै मांहणु रै बेटै रा मतलब मेरा चिन्ह आसमाना न हेरिना, तैबै धौरती रै सैभी खानदाना रै लोका छ़ाती पिटणी होर मांहणु रै बेटै बै बड़ी शक्ति होर महिमा सैंघै आसमाना न बादला पैंधै ऐन्दै हेरना। "
MAT,24,31,"तेई तुरही री बड़ी छ़ेड़ा सैंघै, आपणै स्वर्गदूत भेज़णै, होर तिन्हां आसमाना रै कुणै न लेईया पूरी धौरती मौंझ़ै न च़ोहू दिशा न परमेश्वरा रै चुनैदै लोका कठा केरनै। "
MAT,24,32,“फेगड़ा रै बुटै न ऐ उदाहरण सीखा; ज़ैबै तेइरी शांणी नरम होआ सी होर पौचा निकल़दै लागा सी ता तुसै जाँणा सी कि गर्मी रै ध्याड़ै नेड़ सी। 
MAT,24,33,"ऐण्ढी तैरहा ज़ैबै तुसै इन्हां सैभी गैला बै हेरलै, ता ज़ाणी लेआ कि परमेश्वरा रा राज्य नेड़ सा। "
MAT,24,34,"हांऊँ तुसाबै सच़ बोला सा, ज़ैबै तैंईंयैं ऐ सारी गैला पूरी नी होली तैबै तैंईंयैं एसा पीढ़ी रा आखरी नी होंणा। "
MAT,24,35,"आसमान होर धौरती नाश होंणै, पर मेरी गैला कैधी भी नाश नी होंणी। "
MAT,24,36,"“तेई ध्याड़ै होर तेसा घड़ी रै बारै न कोई नी ज़ाणदा, न स्वर्गदूत, न बेटा, पर परमेश्वर पिता जाँणा सा। "
MAT,24,37,"ज़ैण्ढा नूहै रै ध्याड़ै न हुआ, तैण्ढाऐ मांहणु रै बेटै रा ऐणा बी होंणा। "
MAT,24,38,किबैकि ज़ैण्ढा जल-प्रलय रै पैहलकै ध्याड़ै न ज़ुणी रोज़ा तैंईंयैं नूह ज़हाज़ा नी च़ढ़ू तेई ध्याड़ै तैंईंयैं लोका खाँदै-पींदै ती होर तिन्हां न ब्याह-शादी होआ ती। 
MAT,24,39,होर ज़ैबै तैंईंयैं कि ते प्रलय रै पाणियै नी नेऐ तैबै तैंईंयैं तिन्हां बै किछ़ भी पता नी च़लू; तैण्ढाऐ हांऊँ मांहणु रै बेटै रा ऐणा बी होंणा। 
MAT,24,40,तेई बौगतै दूई लोका छेता न होंणै तिन्हां न एक नेइणा होर दुज़ा छ़ौड़ी देणा। 
MAT,24,41,"अगर दुई बेटड़ी कठै चक्की पीशदी होली, तिन्हां न एक नेईणी, होर दुज़ी छ़ौड़ी देईणी। "
MAT,24,42,"ऐबै बिऊदै रौहा, किबैकि तुसै नी ज़ाणदै कि तुसरै प्रभु कौस ध्याड़ै न ऐणा। "
MAT,24,43,पर एसा गैला ज़ाणी लेआ कि अगर घौरका मालक ज़ाणदा कि च़ोरा कुणी बौगतै ऐणा ता सौ ज़ागदा रौंहदा होर आपणै घौरा न च़ोरी नी ती होंणै देंदा। 
MAT,24,44,तैबै तुसै मेरै वापस ऐणै री तैंईंयैं त्यार हुऐ लोड़ी; किबैकि हांऊँ मांहणु रा बेटा स्वर्गा न तेई बौगतै ऐणै ज़ैबै तुसै मेरै ऐणै री आश भी नी रखदै।” 
MAT,24,45,“विश्वासयोग्य होर बुद्धिमान नोकर कुण सा ज़ुण तेई मालकै आपणै नोकरा पैंधै प्रधान बणाऊ कि तिन्हां बै ठीक बौगता न रोटी देला? 
MAT,24,46,धन्य सा सौ नोकर ज़ुणिबै तेइरा मालक ऐण्ढा केरदा हेरा सा। 
MAT,24,47,हांऊँ तुसाबै सच़ बोला सा; तेई मालका सौ नोकर आपणी सारी सम्पति पैंधै प्रधान बनाणा। 
MAT,24,48,"पर अगर सौ दुष्ट नोकर सोच़ला कि मेरै मालकै रै ऐणै न देर सा, "
MAT,24,49,"होर आपणै सैंघी नोकरा बै मारदा लागला होर पियक्कड़ लोका सैंघै खाला-पीला, "
MAT,24,50,"ता तेई नोकरा रा मालक ऐण्ढै ध्याड़ै न वापस ऐणा ज़ुणिरै बारै न सौ नोकर ज़ाणदा बी नी, "
MAT,24,51,होर तेई रै मालका तेइबै कठोर सज़ा देणी होर कपटी लोका सैंघै तेइरा हिस्सा ठहराणा। तौखै तेइबै बोहू दु:ख-कष्ट होंणा।” 
MAT,25,1,"“तैबै यीशुऐ आपणै च़ेले सैंघै बोलू, ज़ैबै हांऊँ मांहणु रा बेटै वापस ऐणा, स्वर्ग रा राज्य तिन्हां दस कुँआरी सांही होंणा ज़ो आपणी मशाल लेइया दुल्है सैंघै मिलदी निकती।  "
MAT,25,2,तिन्हां न पौंज़ मूर्ख ती होर पौंज़ समझ़दार ती। 
MAT,25,3,मूर्ख तिन्हैं आपणी मशाला ता आंणी पर आपु सैंघै फालतू तेल नी आंणु। 
MAT,25,4,पर ज़ो समझ़दार ती तिन्हैं मशाला सैंघै आपणी कुप्पी न तेल भी भौरू। 
MAT,25,5,ज़ैबै दुल्है रै ऐणै न देर हुई ता ते सब सुती।” 
MAT,25,6,"“औधी रातियै धूम मच़ी, ‘कि, हेरा, दूल्हा ऐन्दा लागा सा, तेई सैंघै मिलणै री तैंईंयैं च़ला!’ "
MAT,25,7,“तैबै ते दस कुँआरी आपणी-आपणी मशाला बै ठीक केरदी लागी। 
MAT,25,8,"मूर्ख कुँआरियै तिन्हां समझ़दार कुँआरी बै बोलू, ‘आपणै तेला न किछ़ तेल आसाबै बी देआत् किबैकि आसरी मशाला हिशदी लागी सी।’ "
MAT,25,9,"“पर समझ़दार तिन्हैं कुँआरियै ज़वाब धिना, ऐ तेल आसरी होर तुसरी तैंईंयैं पूरा नी होंणा। भला ता ऐसा, कि तुसै तेल बेच़णू हागै न लेइया आंणा। "
MAT,25,10,“ज़ैबै ते तेल लेंदी ज़ाँन्दी लागी ती ता दूल्हा पुजू होर ज़ो त्यार ती ते तेई सैंघै ब्याह रै घौरा बै नौठी होर दुआर बन्द केरूआ। 
MAT,25,11,"“एथा न बाद ते होरा कुँआरियां भी वापस एज़िया बोलदी लागी, ओ मालक, ओ मालक, आसरी तैंईंयैं दुआर खोल। "
MAT,25,12,"“तेइयै ज़वाब धिना, हांऊँ तुसाबै सच़ बोला सा कि हांऊँ तुसाबै नी ज़ाणदा। "
MAT,25,13,"“बिऊदै रौहा, किबैकि तुसै नैंई ज़ाणदै कि मूँ कैबै वापस ऐणा।  "
MAT,25,14,"“दबारा ज़ैबै मूँ वापस ऐणा, स्वर्गा रा राज्य तेई मांहणु री दशा सांही सा ज़ुणियै परदेश ज़ाँदी घेरै आपणा सैभ किछ़ नोकरा रै हवालै केरु। "
MAT,25,15,"तेइयै एकी बै पौंज़ सुनै री थैली, दुज़ै बै दूई सुनै री थैली होर त्रीज़ै बै एक सुनै री थैली धिनी। हर एकी बै तिन्हरी शक्ति रै मुताबक धिना होर प्रदेशा बै नौठा। "
MAT,25,16,ज़ुणिबै पौंज़ थैली मिली ती तेइयै तुरन्त ज़ाइआ तेथा सैंघै लेण-देण केरू होर पौंज़ थैली होर कमौई। 
MAT,25,17,"एसा रीतियै ज़ुणिबै दूई थैली मिली ती, तेइयै दूई होर कमौई। "
MAT,25,18,पर ज़ुणिबै एक मिली ती तेइयै ज़ाइआ ज़मीन कोती होर तेइबै मिलूदी सौ एक थैली तेई माटै न पौथी। 
MAT,25,19,“बोहू ध्याड़ै बाद तिन्हां नोकरा रा मालक वापस आऊ होर तिन्हां न लेखा लेंदा लागा। 
MAT,25,20,"ज़ुणिबै पौंज़ सुनै री थैली मिली ती, तेइयै पौंज़ सुनै री थैली होर आंणिआ बोलू, ‘ओ मालक, तैं मुँभै पौंज़ सुनै री थैली धिनी, ती हेर मैं पौंज़ होर सुनै री थैली कमौई।’  "
MAT,25,21,"तेइरै मालकै नोकरा बै बोलू, हे भरोसै लायक नोकरा तू धन्य सा किबैकि तू थोड़ै ज़ेही न भरोसै लायक रौहू। मूँ तू बोहू च़ीज़ा रा हकदार बणाणा। आपणै मालकै री खुशी न शामिल हो।” "
MAT,25,22,"“ज़ुणिबै दूई सुनै री थैली मिली ती तेइयै बी एज़िया बोलू, ‘ओ मालक, तैं मुँभै दूई थैली धिनी ती, हेर, मैं दूई होर कमौई।’  "
MAT,25,23,"“तेइरै मालकै तेइबै बोलू, ‘हे भरोसै लायक नोकरा तू धन्य सा किबैकि तू थोड़ै ज़ेही न भी भरोसै लायक बणिया रौहू। आपणै मालकै री खुशी न शामिल हो।’ "
MAT,25,24,"“तैबै ज़ुणिबै एक थैली मिली ती तेइयै एज़िया बोलू, ‘ओ मालक, हांऊँ तौभै जाँणा सा, कि तू बड़ा कठोर मांहणु सा, कि तू ज़ौखै नी बाँहदा तौखै न काटा सा।’ "
MAT,25,25,"हांऊँ डौरू कि अगर मैं तुसरा धन बर्वाद केरू, ता तुसा मुँभै सज़ा देणी। ज़ाइआ तेरी थैली ज़मीना न पौथिया रखी, ‘हेर ज़ो तेरा सा, सौ ऐ सा।’  "
MAT,25,26,"“तेइरै मालकै तेई नोकरा बै ज़वाब धिना, हे दुष्ट होर आलसी नोकरा; ज़ैबै तू जाँणा ती कि हांऊँ ज़ौखै नी बाँहदा तौखै न काटा सा होर ज़ौखै नी शेटदा तौखै न कठा केरा सा, "
MAT,25,27,तैबै तैं मेरा सुनै रा सिक्का व्यापारी बै ब्याज़ा पैंधै किबै नी धिना ताकि मुँभै वापस एज़िया ब्याज़ ता मिलदा? 
MAT,25,28,"“ऐई सुनै री थैली बै ऐई हागै न वापस लेआत्, होर ज़ुणी हागै दस सी तेइबै देआत्। "
MAT,25,29,किबैकि ज़ौस हागै सा तेइबै होर देईणा होर तेई हागै बोहू होंणा पर ज़ुणी हागै नी ऑथि तेईन सौ भी वापस लेईणा ज़ो तेई हागै सा। 
MAT,25,30,ऐई नक्कमै नोकरा बै निहारै न शेटा ज़ौखै ऐईबै बोहू दु:ख होर कष्ट सौहणा पौड़ना।  
MAT,25,31,"“ज़ैबै हांऊँ, मांहणु रै बेटै दबारा ऐणा, ता आपणी महिमा न ऐणा होर सैभ स्वर्गदूत आपु सैंघै आंणनै। तैबै मूँ आपणी महिमै रै सिंहासना पैंधै सैभी लोका रा न्याय केरनै री तैंईंयैं बेशणा। "
MAT,25,32,होर सैभ ज़ाति मेरै सामनै कठा केरिनी। ज़ैण्ढा फुआल भेड़ा बै बौकरी न अलग केरा सा तैण्ढाऐ मूँ तै एकी होरी न अलग केरनै। 
MAT,25,33,होर मूँ भेड़ा (धर्मी लोक) आपणी दैहिणी धिरै होर बौकरी (पापी लोक) बांऊँई धिरै खड़ी केरनी। 
MAT,25,34,"“तैबै हांऊँ राज़ै आपणै दैहिणी धिरलै तिन्हां बै बोलणा, ओ मेरै बापू रै धन्य लोको, एज़ा तेई राज्य रै हकदार बैणा ज़ो दुनिया रै शुरूआती न लेइया तुसरी तैंईंयैं त्यार केरू सा। "
MAT,25,35,"किबैकि हांऊँ भूखा ती होर तुसै मुँभै खाँणै बै धिना, हांऊँ शोखुआ ती तुसै मूँ न पाणी प्याऊ, हांऊँ परदेशी ती तुसै हांऊँ आपणै घौरा न रौहणै धिना। "
MAT,25,36,"हांऊँ नाँगा ती तुसै मुँभै झिकड़ै धिनै, हांऊँ बीमार ती तुसै मेरा ध्यान डाहू, हांऊँ कैदखानै न ती तुसै मुँभै मिलदै आऐ। "
MAT,25,37,"“तैबै धर्मी लोका तेइबै ज़वाब देणा, हे प्रभु आसै कैबै तू भूखा हेरू होर तौ न रोटी ख्याई? आसै कैबै तू शोखा हेरू होर तौ न पाणी प्याऊ? "
MAT,25,38,आसै तू कैबै परदेशी हेरू होर आपणै घौरा न रौहणै धिना? आसै कैबै तू नाँगा हेरू ज़ो तौभै झिकड़ै धिनै? 
MAT,25,39,आसै कैबै तू बीमार हेरू होर कैदखानै न हेरू ज़ो तौभै मिलदै आऐ? 
MAT,25,40,"“तैबै मूँ राज़ै तिन्हां बै ज़वाब देणा, हांऊँ तुसाबै सच़ बोला सा कि तुसै बशाह केरनु आल़ै मौंझ़ै होछ़ै न होछ़ै विश्वासी भाई सैंघै ज़ो भी केरू सौ मूँ सैंघै केरू। "
MAT,25,41,"“तैबै मूँ बांऊँई धिरलै तिन्हां बै बोलणा, ओ श्रापित लोको, मूँ हागै न फ़ेटै नरकै री हमेशा री औगी बै ज़ाआत्, ज़ो शैतान होर तेइरै दूतै री तैंईंयैं परमेश्वरै त्यार केरी सा। "
MAT,25,42,"किबैकि हांऊँ भूखा ती तुसै मुँभै खाँणै बै नी धिना, हांऊँ शोखा ती तुसै मूँ न पाणी नी प्याऊ। "
MAT,25,43,हांऊँ परदेशी ती तुसै हांऊँ आपणै घौरा न नी रौहणै धिना। हांऊँ नाँगा ती तुसै मुँभै लाणै बै झिकड़ै नी धिनै। हांऊँ बीमार ती होर कैदखानै न ती पर तुसै मुँभै मिलदै नी आऐ। 
MAT,25,44,"“तैबै तिन्हां ज़वाब देणा, ‘ओ प्रभु, आसै कैबै तू भूखा, शोखा, परदेशी, नाँगा, बीमार होर कैदखानै न हेरू ज़ो तेरी सेवा टहल नी केरी?’ "
MAT,25,45,"“तैबै मूँ तिन्हां बै ज़वाब देणा, हांऊँ तुसाबै सच़ बोला सा, तुसै बशाह केरनु आल़ै मौंझ़ै होछ़ै न होछ़ै विश्वासी भाई सैंघै ज़ो नी केरू सौ मूँ सैंघै भी नी केरू। "
MAT,25,46,“होर इन्हां नरकै री हमेशा री सज़ा भुगतणी पर धर्मी मांहणु बै स्वर्गा न हमेशा री ज़िन्दगी मिलणी ज़ो कैधी भी नी खत्म होंणी।” 
MAT,26,1,"ज़ैबै यीशुऐ ऐ सारी गैला बोली ता सौ आपणै च़ेले बै बोलदा लागा, "
MAT,26,2,"“तुसै जाँणा सी, कि दूई रोज़ा बाद फसह रा त्यौहार होंणा होर मांहणु रै बेटै (यीशु) क्रूसा पैंधै च़ढ़ाणै री तैंईंयैं ढौकणै द्याइणा।” "
MAT,26,3,तैबै मुख्यपुरोहिता होर लोकै रै स्याणै पतरसा रै महापुरोहिता रै नाँ रै बरामदै न कठा हुऐ। 
MAT,26,4,होर आपु न विचार केरदै लागै कि आसा यीशु कैण्ढै ढौकणा होर मारना। 
MAT,26,5,"पर ते बोला ती, कि त्यौहार रै बौगतै नी, कोइँछ़ै ऐण्ढा नी लोड़ी हुआ कि लोका न हुलड़ मच़ला। "
MAT,26,6,"ज़ैबै यीशु बैतनिय्याह शैहरा न शमौन ज़ुणिबै कोढ़ ती तेइरै घौरा न रोटी खाँदा बेठा ती, "
MAT,26,7,ता एक बाँकी बेटड़ी सँगमरमरै री एक शीशी (ऐ नर्म पात्थरै लाईया बणीदी कीमती शीशी सा) न कीमती खुशबूदार तेल लेइया यीशु हागै आई होर ज़ैबै यीशु रोटी खाँदा बेठा ती ता तेइरी मुँडी पैंधै पेरू। 
MAT,26,8,"ज़ैबै तेइरै च़ेले ऐ हेरू, ता ते झ़िकुऐ होर बोलदै लागै, “ऐ खुशबूदार तेल किबै ऐण्ढा बर्बाद केरू?” "
MAT,26,9,ऐईबै ता शोभली कीमतियै बेच़िया कंगाला बै बोंडी सका ती। 
MAT,26,10,"ऐ ज़ाणिया यीशुऐ तिन्हां बै बोलू,  तुसै एसा बेटड़ी बै किबै सता सी? एसै मूँ सैंघै भलाई केरी सा। "
MAT,26,11,कंगाल तुसा सैंघै हमेशा रौहा सी पर मूँ तुसा सैंघै हमेशा नी रौहणा। 
MAT,26,12,तेसै मेरी देही पैंधै ज़ो खुशबूदार तेल पेरू सा सौ मेरै पौथिणै री तैंईंयैं केरू सा। 
MAT,26,13,हांऊँ तुसाबै सच़ बोला सा कि सारी दुनिया न ज़ौखै खुशी रै समादा रा प्रचार केरिला तौखै एसा बेटड़ी रै कोमा रा ज़िक्र भी एसरी यादी न केरिना। 
MAT,26,14,"तैबै बारा च़ेले मौंझ़ै न यहूदा इस्करियोती नाँ रै च़ेले मुख्यपुरोहिता हागै ज़ाइआ बोलू, "
MAT,26,15,"“अगर हांऊँ यीशु बै तुसरै हौथै ढौकणै द्यानू, ता तुसा मुँभै कि देणा?” तिन्हैं तेइबै तीह च़ाँदी रै सिक्कै तोलिया धिनै। "
MAT,26,16,होर सौ तैदी न बाद यीशु बै ढौकणै रा मौका तोपदा लागा। 
MAT,26,17,"अखमीरी रोटी रै त्यौहारा रै पैहलै रोज़ै च़ेले यीशु हागै एज़िया पुछ़दै लागै, “तू कि चाहा सा कि आसै तेरी तैंईंयैं फसह री रोटी खाँणै री तैंईंयैं त्यारी केरलै?” "
MAT,26,18,"यीशुऐ बोलू,  “तुसै ग्राँ बै ज़ात् तौखै तुसाबै एक मांहणु मिलणा। तुसै तेई हागै ज़ाइआ बोलीत् कि, गुरू बोला सा कि मेरा बौगत नेड़ आऊ सा। मूँ आपणै च़ेले सैंघै तेरी हागै साज़ा मनाणा।”  "
MAT,26,19,च़ेले यीशु री गैल मैनी होर फसह रा भोज त्यार केरू। 
MAT,26,20,सौंझ़की घेरै यीशु आपणै बारा च़ेले सैंघै रोटी खाँणै री तैंईंयैं बेठा। 
MAT,26,21,"ज़ैबै ते फसह री रोटी खाँदै लागैदैं ती ता यीशुऐ बोलू,  “हांऊँ तुसाबै सच़ बोला सा कि तुसा मौंझ़ै न एकी हांऊँ ढौकणै द्याणा।” "
MAT,26,22,"एसा गैला शुणिया ते च़ेले ऊदास हुऐ होर हर एक च़ेला पुछ़दा लागा, हे गुरू कि हांऊँ ता नी? "
MAT,26,23,"यीशुऐ ज़वाब धिना,  “ज़ुणियै मूँ सैंघै थाल़ी न हौथ पाऊ सा तेई हांऊँ ढौकणै द्याणा। "
MAT,26,24,"मांहणु रै बेटै रा जाँणा ता ज़रूरी सा, ज़ैण्ढा कि तेइरै बारै पवित्र शास्त्र न लिखू सा, पर तेई मांहणु री तैंईंयैं दुःख सा ज़ौसरी बजहा न मांहणु रै बेटै ढौकिणा। अगर तेई मांहणु री तैंईंयैं केतरा भला होंदा कि सौ पैदा नी ती होंदा।” "
MAT,26,25,"तैबै तेइबै ढौकणै द्याणू आल़ै यहूदा इस्करियोतीयै बोलू, “हे गुरू कि सौ हांऊँ सा?” तेइयै तेइबै बोलू,  “तुसै सौ सी।” "
MAT,26,26,"यीशुऐ तेइबै बोलू, तैं बोलू: तैबै यीशुऐ रोटी च़की होर प्रार्थना केरिया चोड़ी, होर च़ेले बै देंदी घेरै बोलू, “एसा बै खात्; ऐ मेरी देह सा।” "
MAT,26,27,"तैबै यीशुऐ कटोरा च़कू होर प्रार्थना केरिया च़ेले बै देंदी घेरै बोलू,  “तुसै सैभियै ऐई कटोरै न पीआ, "
MAT,26,28,किबैकि ऐ वायदै रा सौ लोहू सा ज़ो बोहू लोकै रै पापै री माफी री तैंईंयैं बहाइणा। 
MAT,26,29,हांऊँ तुसाबै सच़ बोला सा कि मूँ ऐ अँगूरा रा रस तेई ध्याड़ै तैंईंयैं कैधी बी नी पीणा ज़ैबै तैंईंयैं कि हांऊँ परमेश्वर पिता रै राज्य न तुसा सैंघै नोंऊँआं नी पीनू।” 
MAT,26,30,तैबै ते फसह रा भजन गाईया जैतून ढौगा पैंधै बै नौठै। 
MAT,26,31,"तैबै यीशुऐ तिन्हां बै बोलू,  “तुसा सैभी औज़ राती मेरी बजहा न ठोकर खाँणी; किबैकि ऐ लिखू सा, कि ‘मूँ फुआल मारना; होर छ़ुण्डै री भेड़ा तितर-बितर होंणी।’ "
MAT,26,32,पर मूँ ज़िन्दै होंणै न बाद तुसा न पैहलै गलीला बै जाँणा।” 
MAT,26,33,"एथा पैंधै पतरसै तेइबै बोलू, “अगर सारै तेरै बारै न ठोकर खालै ता खालै पर मूँ ठोकर नी खाँणी।” "
MAT,26,34,"यीशुऐ तेइबै बोलू,  “हांऊँ तौभै सच़ बोला सा, औज़ राती मुर्गै रै बाँग देणै न पैहलै तौ त्रा बार मेरा नाँह केरना कि तू मुँभै नी ज़ाणदा।”  "
MAT,26,35,"पतरसै तेइबै बोलू, “अगर मुँभै तौ सैंघै मौरना भी पौड़ला तैबै भी मूँ नी मुकरना” होरी सैभी च़ेले भी ऐण्ढा बोलू। "
MAT,26,36,"तैबै यीशु आपणै च़ेले सैंघै गतसमनी ज़ैगा बै आऊ होर आपणै च़ेले बै बोलू, कि तुसै  “औखै बैशा, होर मूँ आगै ज़ाइआ प्रार्थना केरनी।” "
MAT,26,37,यीशुऐ पतरस होर जब्दी रै दूई बेटै आपु सैंघै नेऐ। तैबै यीशु उदास होर व्याकुल होंदा लागा। 
MAT,26,38,"तैबै यीशुऐ च़ेले बै बोलू,  “मेरा ज़ीऊ बोहू उदास सा औखै तैंईंयैं कि मेरै प्राण निकल़दै लागै सी। तुसै औखै ठहरा, होर मूँ सैंघै बिऊदै रौहा।”  "
MAT,26,39,"तैबै सौ थोड़ा आगै ज़ाइआ टुँबड़ा पौड़ू, होर प्रार्थना केरदा लागा,  “हे मेरै बापू, अगर होइ सका सा, ता एसा दु:खै री घड़ी मूँ न दूर केरा पर तैबै भी मेरी नी पर तुसरी इच्छा पूरी लोड़ी हुई।” "
MAT,26,40,"तैबै तेइयै एज़िया आपणै च़ेले सोंदै हेरै होर पतरसा बै बोलू,  कि तुसै एक घड़ी बी मूँ सैंघै ज़ागी नी सकै? "
MAT,26,41,"“बिऊदै रौहा होर प्रार्थना केरदै रौहा कि तुसै परीक्षा न नी लोड़ी पौड़ै, मना न ता तुसै त्यार सी, पर शरीरा न कमज़ोर सी।”  "
MAT,26,42,"तैबै यीशुऐ दुज़ी बार ज़ाइआ प्रार्थना केरी,  “हे मेरै परमेश्वर पिता, अगर ऐ दु:ख मेरै भुगतै बगैर नी हटी सकदा ता तेरी इच्छा पूरी लोड़ी हुई।”  "
MAT,26,43,तैबै यीशुऐ एज़िया ते च़ेले भी सुतैदै हेरै किबैकि तिन्हरी औछ़ी नींज़ै लाइया भौरूइदी ती। 
MAT,26,44,होर तिन्हां छ़ौड़िया भी नौठा होर सौहै गैल बोलिया त्रीजी बार प्रार्थना केरी। 
MAT,26,45,"तैबै तेइयै एज़िया आपणै च़ेले बै बोलू,  “तुसै कि हाज़ी बी आरामा सैंघै सोंदै लागै सी, हेरा, सौ बौगत आऊ सा होर मांहणु रा बेटा यीशु पापी रै हौथै ढोकिणा। "
MAT,26,46,"उठा, च़ला; मुँभै ढौकणै द्याणू आल़ा नेड़ पुजू सा।” "
MAT,26,47,"यीशु बोलदा लागा ती, कि यहूदा ज़ो बारा च़ेले मौंझ़ै एक च़ेला यहूदा इस्करियोती तौखै आऊ, होर तेई सैंघै मुख्यपुरोहिता होर स्याणै री भीड़ तलवारी होर शोठे लेइया आई। "
MAT,26,48,"यहूदा इस्करियोतीयै तिन्हां बै दैसू ती कि, “ज़ुणिबै हांऊँ माँकी देनू तुसै तेइबै ढौकेइत्।” "
MAT,26,49,"होर तुरन्त यीशु हागै एज़िया बोलू, “ओ गुरू, नमस्कार!” होर तेइबै माँकी धिनी। "
MAT,26,50,"यीशुऐ तेइबै बोलू,  “ओ सैंघी, ज़ुणी कोमै री तैंईंयैं तू आऊ सा, तेइबै केर।” तैबै तिन्हैं एज़िया यीशु ढौकू होर आपणी हिरासता न लेऊ। "
MAT,26,51,होर यीशु रै एकी च़ेले आपणी तलवार खींच़ी होर महापुरोहिता रै एकी सपाही रा कोन काटू। 
MAT,26,52,"तैबै यीशुऐ तेइबै बोलू,  “आपणी तलवार म्याना न डाआ किबैकि ज़ो तलवार च़ला सी, तिन्हां सैभी तलवारियै लाइया नष्ट केरिना। "
MAT,26,53,"कि तू नी समझदा, कि हांऊँ आपणै परमेश्वर पिता हागै अर्ज़ा केरी सका सा होर तेई तुसा नी बी ज़ादै स्वर्गदूत ऐबै मूँ हागै भेज़णै?  "
MAT,26,54,पर पवित्र शास्त्रै री गैला रा पूरा होंणा ज़रूरी सा।”  
MAT,26,55,"तेसा घड़ियै यीशुऐ भीड़ै रै लोका बै बोलू,  “कि तुसै तलवारी होर डँडै लेइया मुँभै डाकू सांही ढौकणै री तैंईंयैं आऐ सी? हांऊँ हर रोज़ मन्दिरा न तुसा सामनै उपदेश देआ ती, पर तुसै हांऊँ नी ढौकू।  "
MAT,26,56,पर ऐ सैभ एथै री तैंईंयैं हुआ कि भविष्यवक्तै रै वचन पूरै होलै।” तैबै सैभ च़ेले तेइबै छ़ौड़िया भैगै।  
MAT,26,57,"तिन्हैं यीशु ढौकिया कैफा नाँ रै, महापुरोहिता हागै नेऊ ज़ौखै शास्त्री होर स्याणै कठा हुऐ ती। "
MAT,26,58,होर पतरस तेई पिछ़ै-पिछ़ै महापुरोहित रै ब्राम्दै तैंईंयैं नौठा होर भीतरै ज़ाइआ पौहरैदारा सैंघै नतीज़ै हेरदा बेठा। 
MAT,26,59,मुख्यपुरोहिता होर सारी सभा यीशु बै मारनै री तैंईंयैं तेइरै खिलाफ़ झ़ूठी गुआही देणै री तैंईंयैं त्यार ती। 
MAT,26,60,पर बोहू सारी झ़ूठी गुआही सैंघै बी यीशु पैंधै दोष साबित नी हुआ। 
MAT,26,61,"आखरी न दूई मांहणु एज़िया बोलू, हांऊँ परमेश्वरै रै मन्दिरा बै ढाई सका सा होर त्रा रोज़ा न बणाई सका सा। "
MAT,26,62,"तैबै महापुरोहित खड़ै होईया बोलू, “कि तू कोई ज़वाब नी देंदा? ऐ लोका तेरै खिलाफ़ कि गुआही देआ सी? पर यीशु च़ुपच़ाप रौहू।” "
MAT,26,63,"महापुरोहितै तेइबै बोलू, “हांऊँ तौभै ज़िन्दै परमेश्वरै री कसम देआ सा कि अगर तू परमेश्वरा रा बेटा मसीह सा ता आसाबै बोल।” "
MAT,26,64,"यीशुऐ तेइबै बोलू,  “तैं आपुऐ बोलू बल्कि हांऊँ तुसाबै ऐ बी बोला सा कि ऐबै न तुसा मांहणु रा बेटा सर्वशक्तिमान परमेश्वरै री दैहिणी धिरै बेठैंदै होर आसमानै रै बादलै न ऐन्दै हेरना।” "
MAT,26,65,"तैबै महापुरोहितै आपणा चोल़ा च़िरिया बोलू, “ऐईयै परमेश्वरै री निन्दा केरी सा ऐबै आसाबै गुआही री कि ज़रूरत सा? "
MAT,26,66,"हेरा तुसै ऐबै ऐ निन्दा शुणी। तुसै कि समझा सी?” तिन्हैं ज़वाब धिना, ऐ ज़ानिया मारनै लायक सा। "
MAT,26,67,"तैबै तिन्हैं तेइरै मुँहा बै थुकू, सौ मुक्कै लाइया मारू, होर तेइरै थप्पड़ बाहै, "
MAT,26,68,"होर बोलू, हे मसीह, “भविष्यवाणी केर कि तेरै कुणिऐ बाही?” "
MAT,26,69,"पतरस बाहरै ब्राम्दै न बेठा ती कि एकी बेटड़ियै तेई हागै एज़िया बोलू, “तू बी ता गलीला न यीशु सैंघै ती।” "
MAT,26,70,"तेइयै सैभी सामनै नाँह केरू, कि “हांऊँ नी ज़ाणदा कि तू कि लागी सा बोलदी?” "
MAT,26,71,"तैबै पतरस बाहरै डेही हागै नौठा ता एकी होरी नोकराणियै बी तौखै बेठैंदै लोका बै बोलू, ऐ बी ता यीशु नासरी सैंघै ती। "
MAT,26,72,"तेइयै भी कसम खाईया नाँह केरू, कि “हांऊँ तेई मांहणु बै नी ज़ाणदा।” "
MAT,26,73,"थोड़ी देर बाद ज़ो लोका तौखै ती तिन्हैं पतरसा हागै एज़िया बोलू, “सच़िऐ तू बी ता तिन्हां मांहणु न एक सा किबैकि तेरी बोली तेरा भेद खोला सा।” "
MAT,26,74,"तैबै सौ कसम खाँदा लागा, कि “हांऊँ तेई मांहणु बै नी ज़ाणदा।” होर मुर्गै तुरन्त बाँग धिनी। "
MAT,26,75,"तैबै पतरसा बै यीशुऐ बोली दी गैल याद आई,  “मुर्गै रै बाँग देणै न पहिलै तौ मेरा त्रा बार नाँह केरना।” होर सौ बाहरै ज़ाइआ बड़ै दु:खी होईया रोंदा लागा। "
MAT,27,1,"ज़ैबै दोथ हुई ता, मुख्यपुरोहिते होर लोकै रै स्याणै यीशु बै मारनै री योजना बणाई। "
MAT,27,2,तिन्हैं सौ बोनू होर पिलातुस राज़पाला रै हवालै केरू। 
MAT,27,3,ज़ैबै तेइबै ढौकणै द्याणू आल़ै यहूदै महसूस केरू कि यीशू दोषी ठहराऊ सा ता सौ पछताऊ होर तेइयै ते तीह च़ाँदी रै सिक्कै मुख्यपुरोहित होर स्याणै हागै वापस आंणै। 
MAT,27,4,"होर बोलू, “मैं मोरनै री तैंईंयैं एक निर्दोष मांहणु ढौकणै द्याइआ पाप केरू सा।” तिन्हैं बोलू, “आसरा कि सा? तुसै जाँणा।” "
MAT,27,5,तैबै तेइयै ते सिक्कै मन्दिरा रै ब्राम्दै न शेटै होर भैगू होर ज़ाइआ आपु बै फाँसी लाई। 
MAT,27,6,"मुख्यपुरोहिता ते सिक्कै आंणै होर बोलू, “इन्हां, सिक्कै रा मन्दिरा न रखणा ठीक नी ऑथि, किबैकि ऐ आसै कोई मांहणु बै मकाणै री कीमत धिनी सा।” "
MAT,27,7,तैबै तिन्हैं आपु न सलाह केरिया तिन्हां सिक्कै लाइया परदेशी बै पौथणै री तैंईंयैं कुम्हारा रा एक छेत लेऊ। 
MAT,27,8,एसा बजहा न तेई छेता बै औज़ा तैंईंयैं लोहू रा छेत बोला सी। 
MAT,27,9,"ऐ यिर्मयाह भविष्यवक्तै बोलूदा सौ वचन पूरा हुआ, कि “तिन्हैं ते तीह सिक्कै वापस लेऐ ज़ो इस्राइली लोकै तेइरी तैंईंयैं देणै केरै ती। "
MAT,27,10,"होर ज़ैण्ढै प्रभुऐ मुँभै हुक्म केरू, तैण्ढै तिन्हैं कुम्हारै रा छेत खरीदणै री तैंईंयैं ऐ इस्तेमाल केरू।” "
MAT,27,11,"ज़ैबै यीशु पिलातुस राज़पाल सामनै खड़ा ती ता तेइयै यीशु न पुछ़ू, “कि तू यहूदी रा राज़ा सा?” यीशुऐ तेइबै बोलू,  “तू आपुऐ लागा सा बोलदा।” "
MAT,27,12,"ज़ैबै मुख्यपुरोहिता होर स्याणै तेई पैंधै दोष लाँदै लागै ती, ता यीशुऐ किछ़ बी ज़वाब नी धिना। "
MAT,27,13,"तैबै पिलातुसै तेइबै बोलू, “कि तू नी शुणदा, कि ऐ लोका तेरै खिलाफ़ ऐतरी गुआही देंदै लागै सी?” "
MAT,27,14,पर यीशुऐ तेइबै एकी गैला रा बी ज़वाब नी धिना। औखै तैंईंयैं कि पिलातुस बी बड़ा हैरान हुआ। 
MAT,27,15,राज़ै रा एक नियम ती कि त्यौहारा रै ध्याड़ै न लोकै री तैंईंयैं सौ एक कैदी बै छ़ौड़ी सका ती ज़ुणिबै लोका चाहा सी। 
MAT,27,16,तेई बौगतै बरअब्बा नाँ रा एक डाकू कैद ती। 
MAT,27,17,"ज़ैबै ते कठा हुऐ ता पिलातुसै तिन्हां बै बोलू, “तुसै कुणी बै चाहा सी, कि हांऊँ तुसरी तैंईंयैं छ़ौड़नू? बरअब्बा या यीशु बै ज़ो मसीह सा।” "
MAT,27,18,किबैकि सौ पिलातुस जाँणा ती कि तिन्हैं यीशु जलनै री बजहा न ढौकू ती। 
MAT,27,19,"ज़ैबै पिलातुस न्याय री राज़गद्दी पैंधै बेठा ती ता तेइरी लाड़ियै तेई हागै एक सँदेशा भेज़ू, “कि तू तेई धर्मी होर सच़ै मांहणु सैंघै किछ़ मतेई केरदा; मैं तेइरै बारै न एक सुपना हेरू सा होर हांऊँ औज़ पूरी ध्याड़ी न बैचैन रौही।” "
MAT,27,20,पर मुख्यपुरोहिते होर स्याणै भीड़ै रै लोका बहकाऐ कि ते पिलातुसा हागै बरअब्बा बै छ़ौड़नै होर यीशु बै मारनै री माँग केरलै। 
MAT,27,21,"पिलातुसै तिन्हां न पुछ़ू, “इन्हां दूई न तुसै कुणी बै चाहा सी, कि तुसरी तैंईंयैं छ़ौड़नू?” तिन्हैं बोलू, “बरअब्बा बै।” "
MAT,27,22,"पिलातुसै तिन्हां न पुछ़ू, “ज़ैबै यीशु ज़ुणिबै मसीह बोला सी तेइरा कि केरना?” सैभियै तेइबै बोलू, “यीशु बै क्रूसा पैंधै च़ढ़ा।” "
MAT,27,23,"पिलातुसै बोलू, “किबै तेइयै कि बुराई केरी सा?” ते होर बी ज़ोरा सैंघै बोलदै लागै, “तेइबै क्रूसा पैंधै च़ढ़ा।” "
MAT,27,24,"तैबै पिलातुसै पाणियै लाइया आपणै हौथ धोऐ होर बोलू, “हांऊँ ऐई धर्मी मांहणु रै लोहू न निर्दोष सा तुसै जाँणा।” "
MAT,27,25,"सैभी लोकै ज़वाब धिना, “ऐईरा लोहू आसा पैंधै होर आसरी औलादा पैंधै पौड़ला!” "
MAT,27,26,"तैबै पिलातुसै तिन्हरी तैंईंयैं बरअब्बा छ़ौड़ू होर यीशु तिन्हरै हवालै केरू, कि ते कोड़ै मारिया तेइबै क्रूसा पैंधै च़ढ़ालै। "
MAT,27,27,तैबै राज़ै रै सिपाहियै यीशु किलै आँध्रै नेऊ होर सारी पलटन तेइरै च़ोहू पासै कठा हुई। 
MAT,27,28,"तैबै तिन्हैं तेइरै झिकड़ै उतारै होर तेइरै लाल रँगै रै च़मकीलै झिकड़ै लाऐ होर, "
MAT,27,29,"तेइरै कौन्डै रा मुकट बणाईया तेइरी मुँडी पैंधै रखू। तेइरै दैहिणै हौथा न डँडा धिना होर तेई हागै टुँबड़ै पौड़िया ज़ो महाराज़ केरिया तेइरा मज़ाक उड़ांदै लागे, “हे यहूदियै रै राज़ा नमस्कार!” "
MAT,27,30,होर तेई पैंधै थुकू; होर तेही डँडै लाइया तेइरी मुँडी पैंधै मारदै लागै। 
MAT,27,31,ज़ैबै तिन्हैं तेइरा ठठा केरू ता तिन्हैं तेइरै ते लाल झिकड़ै उतारै होर तेइरै तेही रै झिकड़ै लाऐ। तैबै तिन्हैं सौ क्रूसा पैंधै च़ढ़ाणै री तैंईंयैं नेऊ। 
MAT,27,32,बाहरै ज़ाँदी घेरै तिन्हां बै शमौन नाँ रा एक कुरेनी मांहणु मिलू। तिन्हैं सौ बेकारा न ढौकू कि सौ यीशु रा क्रूस च़ेकला। 
MAT,27,33,"ज़ैबै ते गुलगुता नाँ री ज़ैगा न ज़ुणिबै खोपड़ी री ज़ैगा बोला सी पुजै, "
MAT,27,34,ता तिन्हैं यीशु बै पित मिलूदा अँगूरा रा रस पीणै बै धिना पर यीशुऐ सौ च़खू होर पीणै न नाँह केरू 
MAT,27,35,तैबै तिन्हैं सौ क्रूसा पैंधै च़ढ़ाऊ होर चिट्ठी पाईआ तेइरै झिकड़ै आपु न बोंडै। 
MAT,27,36,ते तौखै बैशिया तेइरी पहरैदारी केरदै लागै। 
MAT,27,37,"तिन्हैं तेइरा दोषपत्र, तेइरी मुँडी उजी धिरै लाऊ, कि “ऐ यहूदी रा राज़ा यीशु सा।” "
MAT,27,38,तैबै तिन्हैं तेइरी दैहिणी होर बांऊँई धिरै क्रूसा पैंधै दूई होरा डाकू बी च़ढ़ाऐ। 
MAT,27,39,"ऐणु-ज़ाणू आल़ै मुँडी थलाई थलाइया तेइरी निन्दा केरा ती, "
MAT,27,40,"होर बोला ती, “हे मन्दिरा बै ढाणू आल़ै होर त्रा रोज़ा न बनाणु आल़ै, आपणै-आपु बै ता बच़ा! अगर तू परमेश्वरा रा बेटा सा, ता क्रूसा पैंधै न उतर।” "
MAT,27,41,"ऐण्ढी तैरहै मुख्यपुरोहिता होर शास्त्रियै होर स्याणै भी मज़ाक केरिया बोला ती, ऐईयै होरा ता बच़ाऐ पर ऐ आपु बै नी बच़ाई सकदा। "
MAT,27,42,"“ऐईयै दुज़ै बचाये, होर आपणै आपा बै नैंई बच़ाई सकदा ऐ तौ ‘इस्राइला रा राज़ा सा’। अगर ऐ क्रूसा पैंधै न उतरला, ता आसा विश्वास केरना। "
MAT,27,43,"तेइयै परमेश्वरा रा भरोसा रखू सा, अगर सौ ऐईबै चाहा सा ता, ऐबै ऐईबै छुड़ाला किबैकि ऐईयै बोलू ती, कि ‘हांऊँ परमेश्वरा रा बेटा सा।’” "
MAT,27,44,ज़ो डाकू तेई सैंघै क्रूसा पैंधै च़ढ़ाऐ ती ते बी तेइरी निन्दा केरा ती। 
MAT,27,45,बारा बज़ै न लेइया त्रा बज़ै तक सारै देशा न निहारा रौहू। 
MAT,27,46,"त्रीज़ै पौहरै यीशुऐ बड़ी ज़ोरा सैंघै बोलू,  “एली-एली लमा शबक्तनी?” कि “हे मेरै परमेश्वर, हे मेरै परमेश्वर, तैं हांऊँ किबै छ़ौड़ू?” "
MAT,27,47,"ज़ो तौखै खड़ै ती, तिन्हैं ऐ शुणिया बोलू, “ऐ ता एलिय्याह बै पुकारदा लागा सा।” "
MAT,27,48,"तिन्हां मौंझ़ै न एक ठोर मारिया भैगू, होर स्पंज लेइया सौ सिरकै न डूबाऊ होर नगाल़ी रै डँडै पैंधै रखिया तेइबै चुशणै बै धिना। "
MAT,27,49,"होरियै बोलू, “ऐईबै केल्है रौहणै देआ, हेरदै कि, एलिय्याह ऐईबै बच़ा सा कि नी।” "
MAT,27,50,तैबै यीशुऐ ज़ोरा सैंघै बोलिया प्राण छ़ौड़ै। 
MAT,27,51,होर शुणा मन्दिरा रा परदा ऊझै न लेइया बुनै ढौई तैंईंयैं च़िरूआ होर तेथै रै दूई टुकड़ै हुऐ होर धौरती न ज़ौज़री हुई। 
MAT,27,52,औखै तैंईंयैं कि मूँऐंदै कई धर्मी लोकै री कब्रा खुली होर ते ज़िन्दै हुऐ। 
MAT,27,53,ते कब्रा न निकतै होर यीशु रै ज़िन्दै होंणै न बाद शैहरा होर ग्राँ न बोहू सारै न हेरूऐ। 
MAT,27,54,"तैबै सिपाही होर ज़ो तिन्हां सैंघै ती ज़ो किछ़ हुआ तेथा हेरिया डौरै होर बोलू, “सच़िऐ ऐ मांहणु, परमेश्वरा रा बेटा ती!” "
MAT,27,55,तौखै बोहू सारी बेटड़ी गलीला न यीशु री सेवा केरदी तेई सैंघै आई ती ते दूरा न हेरदी लागी ती। 
MAT,27,56,"तिन्हां न मरियम मगदलीनी, याकूब होर यूसुफ आमा मरियम होर जब्दी रै बेटै री आमा ती। "
MAT,27,57,ज़ैबै सौंझ़ हुई ता यूसुफ नाँ रा अरिमतियाह ग्राँ रा रौहणु आल़ा ज़ो कि एक सेठ मांहणु ती होर यीशु रा च़ेला भी ती सौ आऊ होर पिलातुस राज़पाल हागै ज़ाइआ यीशु री लाश मुँगी। 
MAT,27,58,पिलातुस राज़पालै लाश देणै रा हुक्मा केरू। 
MAT,27,59,"यूसुफै लाश नेइया साफ कपड़ै न लपेटी, "
MAT,27,60,"होर सौ नौंऊँईं कब्रा न रैखी, होर कब्रा बाहरै एक बड़ै पात्थर डाहिया तौखै न नौठा। "
MAT,27,61,मरियम मगदलीनी होर दुज़ी सौ मरियम तौखै कब्रा सामनै बेठी ती। 
MAT,27,62,"दुज़ै रोज़ै बशाँ रै ध्याड़ै किछ़ मुख्यपुरोहित होर फरीसी पिलातुस राज़पाला सैंघै मिलै होर बोलू, "
MAT,27,63,"“हे महाराज़, आसाबै याद डाह, तेई धोखै देणु आल़ै बोलू सा, कि मूँ मौरनै रै त्रा रोज़ा बाद फिरी ज़िन्दै होंणा। "
MAT,27,64,"तुसै हुक्म केरा कि आसै त्रा रोज़ा तैंईंयैं कब्रै री पहरैदारी केरूई लोड़ी, कोइँछ़ै तेइरै च़ेले एज़िया तेइरी लाश नी लोड़ी च़ोरी होर लोका बै बोललै कि सौ ज़िन्दा हुआ सा। तैबै ऐ दुज़ा धोखा पिछ़लै धोखै न बी बुरा होंणा।” "
MAT,27,65,"पिलातुसै तिन्हां बै बोलू, “तुसा हागै ता पहरैदार सी ज़ाआत्, होर आपणी समझ़ै रै मुताबक पहरैदारी केरा।” "
MAT,27,66,"तैबै तिन्हैं पहरैदार नेऐ, होर कब्रा न मोहर लाइया पहरैदारी केरदै लागै। "
MAT,28,1,बशाँ रै ध्याड़ै बाद तुआरै री दोतियै मरियम मगदलीनी होर दुज़ी मरियम कब्रा हागै नौठी। 
MAT,28,2,"शुणा एक बड़ी ज़ौज़री हुई, होर एक स्वर्गदूत तौखै उतरु तेइयै भेटी एज़िया सौ बड़ा पात्थर लुढ़काऊ, होर तेई पैंधै बेठा। "
MAT,28,3,तेइरा रूप बिजली सांही च़मकदा लागा ती होर तेइरै झिकड़ै हिंऊँआ सांही शेतै ती। 
MAT,28,4,"ते पैहरैदार ज़ो कब्रा रा पैहरा देंदै लागै ती ते डौरै लाइया कोमदै लागै, होर मूँऐंदै सांही हुऐ। "
MAT,28,5,"तैबै स्वर्गदूतै तिन्हां बेटड़ी बै बोलू, “डौरदी मता, हांऊँ जाँणा सा कि तुसै यीशु बै तोपदी लागी सी ज़ो क्रूसा पैंधै च़ढ़ाऊ ती। "
MAT,28,6,"सौ औखै नी ऑथि, ज़ैण्ढा तेइयै बोलू ती सौ मौरै न बाद ज़िन्दा हुआ सा। एज़ा, तेसा ज़ैगा बै हेरा ज़ौखै सौ रैखू ती। "
MAT,28,7,"तुसै तुरन्त ज़ात होर तेइरै च़ेले बै बोला, कि सौ ज़िन्दा हुआ सा होर तुसा न पैहलै गलीला बै ज़ाँदा लागा सा, तुसा सौ तौखै हेरना, ज़ो मैं बोलू तेइबै याद रखेइत्।” "
MAT,28,8,होर तै बेटड़ी डौर होर बड़ी खुशी सैंघै च़ेले बै दैसणै री तैंईंयैं कब्रा न दौड़िया नौठी। 
MAT,28,9,"च़ानक यीशु तिन्हां बै मिलू होर बोलू,  “ओहो तुसै सी।” ते बेटड़ी यीशु हागै आई होर तिन्हैं यीशु री ज़ोंघा ढौकिया प्रणाम केरु। "
MAT,28,10,"तैबै यीशुऐ तिन्हां बै बोलू,  “डौरदी मता मेरै च़ेले हागै ज़ाइआ तिन्हां बै बोला गलीला बै च़ला तुसा हांऊँ तौखै हेरना।” "
MAT,28,11,"ते बेटड़ी च़ेले बै ऐ खबर दसणै री तैंईंयैं हाज़ी बौता न ती, कि पौहरैदारा मौंझ़ै किछ़ तिन्हां न पैहलै ग्राँ न ज़ाइआ ऐ घटना मुख्यपुरोहिता बै दसी। "
MAT,28,12,"तिन्हैं स्याणै यहूदी नेता सैंघै मिलिया एक तरकीब बणाई। तिन्हैं सपाई बै बोहू सारा च़ाँदी देइया बोलू, "
MAT,28,13,"“तुसै लोका बै बोलीत् कि यीशु रै च़ेले राती ज़ैबै आसै सोंदै लागै ती, आऐ होर यीशु री लाश च़ोरिया नैंई। "
MAT,28,14,अगर तुसरी ऐ गैल राज़पाला हागै पुजा सा ता आसा सौ समझ़ाणा होर तुसाबै किछ़ नी होंणै देणा।” 
MAT,28,15,पहरैदारै तिन्हां ढैबुऐ नेइया तैण्ढाऐ केरू होर ऐ गैल यहूदी रै बिच़ा न एसा रीतिऐ फैली सा। 
MAT,28,16,तैबै ते ग्यारा च़ेले गलीला न तेसा ज़ैगा बै नौठै ज़ो ज़ैगा यीशुऐ तिन्हां बै दसी ती। 
MAT,28,17,ज़ैबै तिन्हैं यीशु हेरू ता तिन्हैं तेइबै प्रणाम केरु पर कौसी-कौसी बै शक हुआ कि सौ ज़िन्दा वापस आऊ। 
MAT,28,18,"तैबै यीशुऐ तिन्हां हागै एज़िया बोलू,  “स्वर्ग होर धौरती रा सारा हक मुँभै धिना सा। "
MAT,28,19,"ऐबै तुसै ज़ाआत् होर सैभी ज़ाति बै मेरा च़ेला बणात् होर तिन्हां बै परमेश्वर पिता, बेटै होर पवित्र आत्मै रै नाँ न बपतिस्मा दैआत्,  "
MAT,28,20,"तिन्हां बै तिन्हां सारै हुक्म मनणा सिखात् ज़ो मैं तुसाबै सीखाई। शुणा, हांऊँ दुनिया रै आखरी तैंईंयैं तुसा सैंघै सा।” "
MRK,1,1,ऐ परमेश्वरा रै बेटै यीशु मसीह री खुशी रै समादै री गैला री शुरूआत। 
MRK,1,2,"ज़ैण्ढा यशायाह भविष्यवाणी री कताबा न लिखूंदा सा “हेर, हांऊँ मेरा संदेशा देणै आल़ै बै तेरै आगै भेज़ा सा, ज़ुण तेरै ऐणै री तैंईंयैं लोका बै त्यार केरला।” "
MRK,1,3,"“सुनसान ज़ैगा न एक मांहणु री हाक्क शुणदी लागी सा कि, प्रभु रा स्वागत केरनै री तैंईंयैं आपणै आपा बै त्यार केरा।” "
MRK,1,4,"तैबै यूहन्ना बपतिस्मा देणु आल़ा आऊ, ज़ुण सुनसान ज़ैगा न बपतिस्मा देआ ती, होर पापै री माफी री तैंईंयैं मन बदलनै री तैंईंयैं बपतिस्मा रा प्रचार केरा ती। "
MRK,1,5,"यहूदिया ज़िलै रै, होर यरूश्लेम शैहरा रै बोहू सारै लोका निकल़िया तेई हागै बै नौठै होर आपणै पापा बै मनिया यरदन नौई न यूहन्ना द्वारा बपतिस्मा लेऊ। "
MRK,1,6,यूहन्ना ऊँटा रै ऊना रै बणाऐदै झिकड़ै लाइया होर आपणै चेकै न च़ंबड़ै री गाच़ी बौनिया डाह ती होर टिट्ड़ै होर बौणै रा मखीर खाया केरा ती। 
MRK,1,7,"होर ऐ प्रचार केरा ती, “मेरै बाद सौ छे़कै ऐणु आल़ा सा, ज़ुण मूँ न भी बड़ा शक्तिशाली सा। हांऊँ ता एथा रै काबिल भी नी टुँबड़ै पौड़िया एक नोकरा सांही तेइरै बूटा रै तस्मै खोलनू। "
MRK,1,8,हांऊँ ता पाणी लाईया बपतिस्मा देआ सा पर तेई तुसाबै पवित्र आत्मा रा बपतिस्मा देणा।” 
MRK,1,9,तिन्हां रोजा न यीशु गलील ज़िलै रै नासरता शैहरा न एज़िया यरदन नौई न यूहन्ना रै ज़रियै बपतिस्मा लेऊ। 
MRK,1,10,होर ज़ैबै यीशु ज़ैण्ढै पाणी न निकल़िया बाहरै आऊ तैबै तुरन्त तेइयै स्वर्ग खुलदा होर कबूतरा रै रूपा न पवित्र आत्मा आपु पैंधै उतरदा हेरू। 
MRK,1,11,"होर स्वर्गा न एक आवाज़ हुई, “तू मेरा प्यारा बेटा सा हांऊँ तौ न खुश सा।” "
MRK,1,12,तैबै पवित्र आत्मै यीशु सुनसान ज़ैगा धिरै बै भेज़ू। 
MRK,1,13,"होर सुनसान ज़ैगा न चाल़ी ध्याड़ी तैंईंयैं शैतानै यीशु री परीक्षा लेई; होर सौ बौणा रै पशु सैंघै रौहु, होर स्वर्गदूतै तेइरी जरूरता बै पूरा केरू। "
MRK,1,14,यूहन्नै रै ढौकिणै धियाणै न बाद यीशुऐ गलील ज़िलै न एज़िया परमेश्वरै रै राज्य रै खुशी रै समादा बै दसदै लागै। 
MRK,1,15,"होर बोलू,  “बौगत पूरा हुआ सा, होर परमेश्वरा रा राज्य नेड़ आऊ सा, पापा न मन बदला होर खुशी रै समादा पैंधै बशाह केरा।” "
MRK,1,16,"एक रोज़ ज़ैबै गलीलै री समुन्द्रा रै कनारै-कनारै ज़ाँदी घेरै, यीशुऐ शमौन होर तेइरा होछ़ा भाई अन्द्रियासा बै समुन्द्रा न जाल शेटदै हेरै किबैकि ते मैच्छ़ी ढौकणु आल़ै ती। "
MRK,1,17,"तैबै यीशुऐ तिन्हां बै बोलू,  “मूँ पिछ़ै एज़ा, ज़ैण्ढै तुसै मैच्छ़ी ढौका सी, तैण्ढै मूँ तुसै मांहणु बै मेरा च़ेला बनाणा सिखाणै।” "
MRK,1,18,"ते तुरन्त जाला बै छ़ौड़िआ, यीशु पिछ़ै औंढदै लागै। "
MRK,1,19,"थोड़ी आगै ज़ेही ज़ाइआ, यीशुऐ जब्दी रै दुई बेटै याकूब होर तेइरै होछ़ै भाई यूहन्ना बै किश्ती पैंधै आपणै-आपणै ज़ाल ठीक केरदै हेरै। "
MRK,1,20,"यीशुऐ ते हेरदैआऐ शाधै होर ते आपणै बापू जब्दी रै नोकरा सैंघै किश्ती छ़ौड़िआ, यीशु रै पिछ़ै औंढदै लागै। "
MRK,1,21,"तैबै यीशु होर तेइरै च़ेले कफरनहूम शैहरा बै आऐ, होर यीशु बशाँ रै ध्याड़ै आराधनालय न जाईया लोका बै उपदेश शुणादै लागै "
MRK,1,22,"होर लोका यीशु रै उपदेश शुणिया हैरान हुऐ किबैकि यीशु तिन्हां शास्त्री सांही नी, पर अधिकारा सैंघै उपदेश देआ ती। "
MRK,1,23,"च़ानक, ज़ैबै यीशु शिक्षा देंदा लागा ती तिन्हरै आराधनालय न एक मांहणु ती ज़ुणीन बुरी आत्मा ती सौ ज़ोरा सैंघै क्रींजा मारिया बोलदा लागा, "
MRK,1,24,"तेइयै ज़ोरा सैंघै बोलू, “ओ यीशु नासरी आसाबै तौ सैंघै कि कोम? कि तू आसाबै मारणै री तैंईंयैं आऊ सा? हांऊँ तुसाबै जाँणा सा, तू कुण सा! परमेश्वरा रा पवित्र मांहणु!” "
MRK,1,25,"यीशुऐ तेइबै झिड़काईया बोलू,  “च़ुप रौह; होर ऐई मांहणु न फ़ेटै निकल़।” "
MRK,1,26,तैबै बुरी आत्मा तेइबै मरोड़ीया होर बड़ा फियाड़ा बोलिया लेरा पाईआ तेईन निकती। 
MRK,1,27,"एथा पैंधै सारै लोका हैरान होईया एकी होरा बै बोलदै लागै, “ऐ कि गैल सा? ऐ ता कोई नोंऊँआं उपदेश सा ऐ अधिकारा सैंघै बुरी आत्मा बै भी हुक्म देआ सा, होर ते तेइरी हुक्म बै मैना सी।” "
MRK,1,28,होर यीशु रा नाँ तैबै गलीलै रै औरलै पौरलै सारै ज़िलै न फैलू। 
MRK,1,29,यीशु तैबै आराधनालय घौरा न निकल़िया सीधै याकूब होर यूहन्नै सैंघै शमौन होर आंद्रियासा रै घौरा बै आऊ। 
MRK,1,30,"शमौने री शौशु जौरे लाईया बीमार ती, होर तैबै तेसरै बारै न यीशु आगै दैसू। "
MRK,1,31,"तैबै यीशुऐ तेसा हागै जाईया तेसरा हौथ ढौकु होर सौ च़की होर तेसरा जौर उतरु, होर तिन्हरा आदर-खातर केरदी लागी। "
MRK,1,32,सौंझ़की घेरै ज़ैबै ध्याड़ा डूबू ता मांहणुए सैभ बीमार होर तिन्हां न ज़ुणीन बुरी आत्मा ती यीशु आगै बै आंणै। 
MRK,1,33,होर नगरा रै बोहू सारै लोका शमौना रै दुआरा पैंधै कठा हुऐ। 
MRK,1,34,"यीशुऐ ज़ो मांहणु बोहू किस्मै री बीमारी आल़ै ती ठीक केरै, बोहू बुरी आत्मा खोली, होर बुरी आत्मा बोलणै बी नी धिनी, किबैकि ते जाँणा ती कि सौ परमेश्वरा धिरै न सा। "
MRK,1,35,"दोथी झिशा, यीशु उठिया निकतै, होर एक सुनसान ज़ैगा बै नौठै होर तौखै प्रार्थना केरदै लागै। "
MRK,1,36,तैबै शमौन होर तेई रै साथी यीशु बै तोपणै री तैंईंयैं निकतै। 
MRK,1,37,"ज़ैबै यीशु मीलै, ता तेइबै बोलू, आसा सैंघै शैहरा बै वापस एज़ा “किबैकि बोहू सारै लोका कफरनहूमा न तुसाबै तोपदै लागै सी।” "
MRK,1,38,"यीशुऐ तिन्हां बै बोलू,  “एज़ा आसा होर कोइँछ़ै औरलै-पोरलै ग्राँ न जाँणा कि हांऊँ तौखै भी प्रचार केरनु, किबैकि हांऊँ प्रचार केरनै री तैंईंयैं आऊ सा।” "
MRK,1,39,"तैबै यीशु होर तेइरै च़ेले पूरै गलील ज़िलै न जाईया, आराधनालय न प्रचार केरा ती होर बुरी आत्मा बै बाहरै खोलदै रौहा ती। "
MRK,1,40,"तैबै एक कोढ़ी यीशु हागै बै आऊ, यीशु हागै अर्ज़ा केरी, होर यीशु रै सामनै ज़ानू टेकिआ तेइबै बोलू, “अगर तुसै च़ाहलै ता मुँभै ठीक केरी सका सी।” "
MRK,1,41,"यीशुऐ तेई पैंधै रैहम रिहाइया हौथ बढ़ाऊ, होर तेइबै छ़ुँगिया बोलू,  “हांऊँ चाहा सा कि, तू ऐबरै ठीक लोड़ी हुआ।” "
MRK,1,42,होर तुरन्त तेइरा कोढ़ साफ़ हुआ होर सौ ठीक हुआ। 
MRK,1,43,तैबै यीशुऐ सौ चेताऊणी देइया भेज़ू। 
MRK,1,44,"होर तेइबै बोलू,  “हेर, कौसी बै किछ़ हेरी दैसदा, पर यरुश्लेम जाईया आपणै आपा बै पुरोहिता बै रिहाई, होर आपु बै च़ोखै होंणै रै बारै न ज़ो किछ़ बिधाना न मूसै ठहराऊ ती, तेई भेंट च़ढ़ा कि तिन्हां लोका बै पता च़लला कि तू कोढ़ा न ठीक हुआ सा।” "
MRK,1,45,"तैबै कोढ़ी मन्दिरा बै नौठा होर आपणै-आपा बै पुरोहिता बै रिहाऊ, पर सौ बाहरै जाईया ऐसा गैला बै दैसदा लागा, पर होर औखै तैंईंयैं फैलांदा लागा कि फिरी यीशु दुज़ी घेरै खुलेआम लोका री भीड़ा री बजहा न कोई बी शैहरा न एज़ी न सकू, होर तेइबै बाहरै सुनसान ज़ैगा न रौहणा पौड़ू, पर तेसा ज़ैगा न च़ोहू धिरै न लोका यीशु हागै बै ऐन्दै रौहे। "
MRK,2,1,बोहू रोजा बाद यीशु भी कफरनहूम शैहरा बै वापस आऐ होर लोकै शुणु कि यीशु आपणै घौरा सा। 
MRK,2,2,तैबै ऐतरै लोका कठा हुऐ कि दुआरा हागै भी ज़ैगा नी ती होर यीशु तिन्हां बै परमेश्वरै रै वचन शुणादा लागा ती। 
MRK,2,3,"होर किछ़ लोका आऐ, तिन्हां मौंझ़ै न च़ार मांहणुऐ एक ध्रँगा रै मरीज़ा बै माँज़ै न च़किया तेई हागै आंणु। "
MRK,2,4,पर ज़ैबै ते भीड़ होंणै री बजहा न यीशु भेटी नी पुजी सकै ता घौरै रै छ़ापरा पैंधै च़ढ़िया किछ़ पौट पेच़ै होर सौ मरीज़ माँज़ै न पाईआ यीशु सामनै उतारू। 
MRK,2,5,"यीशुऐ तिन्हरै बशाह हेरिया तेई ध्रँगै रै मरीज़ा बै बोलू,  “ओ बेटैआ तेरै पाप माफ हुऐ।”  "
MRK,2,6,"तैबै बोहू सारै शास्त्री ज़ो तौखै बेठै ती, आपणै-आपणै मना न विचार केरदै लागै, "
MRK,2,7,“ऐ मांहणु ऐण्ढा किबै बोला सा? ऐ ता परमेश्वरै री निन्दा केरा सा! परमेश्वरा बै छ़ौड़िआ होर कुण पापा बै माफ केरी सका सा?” 
MRK,2,8,"तैबै यीशुऐ एकदम ज़ाणू कि ते ऐण्ढा विचार केरदै लागै सी होर तिन्हां बै बोलू,  “तुसै आपणै-आपणै मना न ऐण्ढा विचार किबै केरदै लागै सी? "
MRK,2,9,एक ध्रँगै रै मरीज़ा बै उठ होर आपणै माँज़ै च़किया औंढ फिर एथा न ज़ादा ऐ बोलणा सान कि तेरै पाप माफ हुऐ।  
MRK,2,10,"पर तुसै ज़ाणी लेआ कि हांऊँ मांहणु रै बेटै बै एसा धौरती पैंधै पापा बै माफ केरनै रा भी हक सा।” यीशुऐ तेई ध्रँगै रै मरीज़ा बै बोलू, "
MRK,2,11,"“हांऊँ तौभै बोला सा कि, आपणै माँज़ै च़किया आपणै घौरा बै ज़ा।”  "
MRK,2,12,"तैबै सौ उठु होर आपणै माँज़ै च़किया सैभी सामनै नौठा। तौखै बेठैंदै सैभै लोका हैरान हुऐ होर परमेश्वरै री सराउथी केरिया बोलदै लागै, “आसै ऐण्ढा चमत्कार कैधियै नी हेरू।” "
MRK,2,13,"यीशु कफरनहूम शैहरा न निकल़िया आपणै च़ेले सैंघै समुन्द्रा रै बौढ़ा बै नौठा होर सारी भीड़ यीशु हागै आई, होर यीशु तिन्हां बै उपदेश देंदा लागा। "
MRK,2,14,"ज़ाँन्दी घेरै यीशुऐ हलफई रा बेटा लेवी च़ुँगी लेणै री च़ोऊकी हागै बेठादा हेरू होर तेइबै बोलू,  “मूँ पिछ़ै एज़।”  होर सौ उठिया यीशु पिछ़ै च़लू "
MRK,2,15,"ज़ैबै यीशु लेवी रै घौरा न रोटी खाँदा बेठा तैबै बोहू सारै च़ुँगी लेणु आल़ै होर पापी, यीशु होर तिन्हरै च़ेले सैंघै रोटी खाँदै बेठै, किबैकि ते बोहू ती, होर यीशु पिछ़ै हर ज़ैगा जाया केरा ती। "
MRK,2,16,"ज़ैबै शास्त्री होर फरीसियै ऐ हेरू कि सौ ता पापी होर च़ुँगी लेणु आल़ै सैंघै रोटी खा सा, यीशु रै च़ेले बै बोलू, “सौ ता च़ुँगी लेणु आल़ै, होर पापी सैंघै खा पीआ सा।” "
MRK,2,17,"यीशुऐ ऐ शुणिया तिन्हां बै बोलू,  “भलै-चँगै मांहणु बै बैदै री जरूरत नैंई, पर बीमारा बै सा, हांऊँ धर्मी मांहणु री तैंईंयैं नी बल्कि पापी बै शाधणै री तैंईंयैं आऊ सा।” "
MRK,2,18,"यूहन्नै रै च़ेले होर फरीसी ब्रत रखा ती, तिन्हैं एज़िया यीशु न ऐ पुछ़ू, “यूहन्नै रै च़ेले होर, फरीसी लोका किबै ब्रत रखा सी, पर तेरै च़ेले ब्रत नैंई रखदै?” "
MRK,2,19,"यीशुऐ तिन्हां बै बोलू,  “ज़ाँ ढौई लाड़ा बराती सैंघै रौहा सा, कि ते ब्रत केरी सका सी? तिन्हां सैंघै सा, तैबै तैंईंयैं ते ब्रत नैंई केरी सकदै। "
MRK,2,20,"पर तिन्हां ध्याड़ै ऐणा ज़ैबै लाड़ा तिन्हां न अलग केरिना, तैबै तेई बौगत तिन्हां ब्रत केरना।  "
MRK,2,21,"“नोंऊँऐं कपड़ै रा टौला पराणै झिकड़ै न कोई नी लाँदा, ऐण्ढा केरनै सैंघै तेई पराणै झिकड़ै न किछ़ खींच़णा होर तेई पैहलै न भी ज़ादा च़िरिना।  "
MRK,2,22,"नोंऊँऐं अँगूरा रा रसा बै पराणै च़ंबड़ै री खौलड़ी न कोई नी रैखदा, ऐण्ढा केरनै सैंघै तेई अँगूरा रा रसा होर च़ंबड़ै री खौलड़ी फूटणै होर अँगूरा रा रस ता च़ंबड़ै री खौलड़ी दुहै नाश होंणै पर नोंऊँऐं अँगूरा रा रसा बै नोंऊँऐं च़ंबड़ै री खौलड़ी न रैखा सी।”  "
MRK,2,23,एक रोज़ यीशु होर तेइरै च़ेले बशाँ रै ध्याड़ै न छेतै बोलिया ज़ाँदै लागै ती होर तेइरै च़ेले च़लदै-च़लदै सीला चोड़दै लागै होर खाँदै लागै। 
MRK,2,24,"तैबै किछ़ फरीसियै तेइबै बोलू, “हेर, तेरै च़ेले बशाँ रै ध्याड़ै न तेई कोमा बै किबै केरा सी ज़ो मूसा री बिधान रै मुताबक ठीक नी ऑथि?” "
MRK,2,25,"यीशुऐ तिन्हां बै बोलू,  “कि तुसै ऐ कैधियै नी पौढ़ू कि ज़ैबै राजा दाऊदा बै जरूरत हुई, होर ज़ैबै सौ होर तेइरै सैंघी भूखै ती, तैबै तेइयै कि केरू ती? "
MRK,2,26,"तेइयै कैण्ढै अबियातर महापुरोहित रै बौगता न, परमेश्वरै रै तोम्बू न ज़ाईया च़ढ़ाईदी रोटी खाई, बिधान रै मुताबक ज़ुणी बै सिर्फ़ पुरोहित खाई सका ती होर कौसी री तैंईंयैं ठीक नी ती ऑथि, होर आपणै सैंघी बै भी धिनी।” "
MRK,2,27,"तैबै यीशुऐ तिन्हां बै बोलू,  “बशाँ रा ध्याड़ा मांहणु री तैंईंयैं बणाऊ सा, न कि मांहणु बशाँ रै ध्याड़ै री तैंईंयैं। "
MRK,2,28,तैबै हांऊँ मांहणु रा बेटा बशाँ रै ध्याड़ै रा भी मालक सा।”  
MRK,3,1,यीशु तैबै आराधनालय बै नौठा। तौखै एक शुकेंदै हौथा आल़ा मांहणु ती। 
MRK,3,2,"तौखै फरीसी मौंझ़ै न किछ़ लोकै यीशु बै ध्याना सैंघै हेरू कि ऐ बशाँ रै ध्याड़ै न मांहणु बै ठीक केरा सा होर नी। तिन्हैं ऐण्ढा तैबै केरू कि अगर तेइयै ऐ मांहणु ठीक केरू कि ते पैंधै दोष लालै कि तिन्हैं मूसै धिनैदै बिधान रा पालन नी केरू, किबैकि सौ बशाँ रै ध्याड़ै न कोम केरा ती। "
MRK,3,3,"यीशुऐ शुकेंदै हौथा आल़ै मांहणु बै बोलू, “औखै सैभी रै सामनै खड़ा हो!” तैबै सौ मांहणु खड़ा हुआ। "
MRK,3,4,"यीशुऐ शुकेंदै हौथा आल़ै मांहणु बै बोलू, “कि ज़ो बिधान मैं मूसा बै धिनी कि सौ लोका बै शोभलै कोम केरनै रा हुक्म देआ सा या बुरै कोम?” कि बिधान आसाबै बशाँ रै ध्याड़ै न कोई मांहणु बै बच़ाणै रा हुक्म देआ सा होर फिरी मज़त केरनै री तैंईंयैं नाँह केरा सा? होर तिन्हां बै मौरनै देंदा? पर तिन्हैं जवाब नी धिना। "
MRK,3,5,"तेइयै च़ोहू पासै तिन्हां बै झ़िका न हेरू होर उदास हुऐ, किबैकि ते ज़िदी ती होर मांहणु री मज़ती री तैंईंयैं त्यार नी ती ऑथि। तैबै यीशुऐ तेई मांहणु बै बोलू, “आपणा हौथ आगै केर!” ज़ैबै तेई मांहणुऐ आपणा शुकुदा हौथ आगै केरू, तैबरै सौ ठीक हुआ। "
MRK,3,6,"तैबै फरीसी लोका आराधनालय घौरा न बाहरै एज़िया तुरन्त किछ़ यहूदी लोका सैंघै मिलै ज़ो कि राज़ा हेरोदिया रा समर्थन केरा ती, ज़ुणियै गलील ज़िलै न राज़ केरु ती, होर तिन्हां सैंघै मिलिया यीशु रै खिलाफ़ ऐ फ़ैसला केरू कि ते यीशु बै कैण्ढी तैरहा मकाई सका सी। "
MRK,3,7,कफरनहूमा न यीशु आपणै च़ेले सैंघै समुन्द्रा धिरै बै नौठा होर गलील ज़िलै न लोकै री एक बड़ी भीड़ तेई पिछ़ै च़ली। ज़ो कि गलीली होर यहूदिया ज़िलै न आऐ ती 
MRK,3,8,"ऐ शुणिया कि यीशु चमत्कार केरा सा, यहूदिया ज़िलै रै नगरा न होर यरूश्लेम शैहरा होर इदुमिया ज़िला न, होर यरदन नौई पारै रै इलाकै न, होर सूर होर सैदै शैहरा रै औरै-पौरै न बोहू बड़ी भीड़ कठा हुई। किबैकि तिन्हैं तेइरै बारै न शुणु ती, सौ कि केरदा लागा सा। "
MRK,3,9,"यीशुऐ कई लोका ठीक केरै ती, ऐण्ढै लोका ज़ुणी हागै हर किस्मै री बीमारी, तेइबै छ़ुँगणै री तैंईंयैं आगै आऐ। तिन्हरा ऐ मनणा ती कि अगर कोई बी तेइबै छ़ुँगला ता तिन्हां ठीक होंणा। तैबै तेइयै आपणै च़ेले बै बोलू कि तिन्हां बै तेइरी तैंईंयैं एक होछ़ी किश्ती त्यार केरनी चेहिऐ, ताकि लोका री भीड़ ज़ैबै तेइबै छ़ुँगली ता सौ नी लोड़ी दाबू। "
MRK,3,10,"होर ज़ैबै बी बुरी आत्माएँ फसैदै लोका यीशु बै हेरा ती, तेई हागै लोमै पौड़ा ती होर ज़ोरा सैंघै क्रींजा मारिया बोला ती, “तू परमेश्वरा रा बेटा सा।” "
MRK,3,11,"होर यीशुऐ आत्मा बै बोहू घेरै बोलू, कि मेरै बारै न कोई बै मता दैसदै। "
MRK,3,12,तैबै यीशु बोहू लोका सैंघै ढौगा पैंधै नौठा होर ज़ुणिबै सौ चाहा ती ते आपु हागै शाधै होर ते तेई हागै आऐ। 
MRK,3,13,तैबै यीशुऐ बारा लोका छाँटै ज़ो कि तेई सैंघै रौहलै होर सौ तिन्हाबै प्रचार केरनै री तैंईंयैं भेज़ला। ज़ुणिबै तेइयै प्रेरित बोलू। 
MRK,3,14,होर तिन्हां बै यीशुऐ बुरी आत्मा खोलणै रा भी हक धिना। 
MRK,3,15,"होर ते बारा च़ेले ऐ सी, शमौन ज़ुणिरा नाँ यीशुऐ पतरस रैखू। "
MRK,3,16,"जब्दी रा बेटा याकूब, होर याकूबा रा होछ़ा भाई यूहन्ना, ज़ुणिरा नाँ तेइयै बुअनरगिस, मतलब बादला रै गर्जना सांही मांहणु रैखु। "
MRK,3,17,"होर अन्द्रियास, फिलिप्पुस, बरतुल्मै, मती, थोमा, हलफई रा बेटा याकूब, तद्दै होर शमौन कनानी। "
MRK,3,18,"होर यहूदा इस्करियोती, ज़ुणियै यीशु बै धोखा देइया ढौकणै द्याऊ। "
MRK,3,19,"तैबै यीशु आपणै च़ेले सैंघै कफरनहूम ज़ौखै सौ रौहा ती नौठै। फिरी लोकै री एक भीड़ ज़ौखै सौ ती कठा हुई, ज़ुणी बजहा तेइबै रोटी खाँणै रा भी मौका नी मिलू। "
MRK,3,20,"ज़ैबै तेइरै रिश्तैदारै ऐ गैला शुणी ता ते यीशु बै घौरा आंणनै री तैंईंयैं निकतै किबैकि ते बोला ती कि, “ऐईरा दिमाग खराब हुआ सा।” "
MRK,3,21,"होर ज़ुणा शास्त्री यरूश्लेम शैहरा न आऐ ती, ते ऐण्ढा बोला ती कि, “तेई आँध्रै शैतान सा होर सौ बुरी आत्मा बै शैताना री मज़ती सैंघै बुरी आत्मा बै खोला सा।” "
MRK,3,22,"यीशुऐ ते आपु हागै शाधै, होर उदाहरण देइया तिन्हां बै बोलू, “शैतान कैण्ढै शैताना बै खोली सकदा?” "
MRK,3,23,"अगर एकी देशा न रौहणु आल़ै लोका आपु न लड़दै रौहलै ता, तिन्हरा देश एक मजबूत देश नी रौहणा। "
MRK,3,24,होर अगर एकी घौरा न रौहणु आल़ै लोका एकी दुज़ै न लड़ाई केरा सी ता ऐ पक्का सा कि ते कैधी भी एक टबरा मौंझ़ै नी रौही सकदै। 
MRK,3,25,होर ऐण्ढी तैरहा शैतान होर तेइरी बुरी आत्मा एकी दुज़ै लड़दै ता तिन्हां तकड़ै होंणै रै बजायै कमज़ोर होंणा। 
MRK,3,26,"“कोई भी मांहणु कोई तकड़ै शैताना सांही मांहणु रै घौरा न जाईया च़ोरी नी केरी सकदा, ज़ैबै तैंईंयैं कि सौ तेई मांहणु बै बोनिआ नी रखला, होर तैबै सौ तेइबै लूटी सका सा। "
MRK,3,27,"“हांऊँ तुसाबै सच़ बोला सा, कि लोका रै सैभ पाप होर परमेश्वरा री निन्दा ज़ो ते केरा सी माफ केरिनै, अगर ते पश्चाताप केरलै। "
MRK,3,28,"पर ज़ो कोई पवित्र आत्मै री निन्दा केरला, सौ कैधी भी माफ नी केरिना, बल्कि सौ हमेशै रै पापा रा दोषी ठहरा सा।” "
MRK,3,29,"किबैकि यीशुऐ तिन्हां बै एथा री तैंईंयैं बोलू ती, “कि तेई आँध्रै बुरी आत्मा सा।” "
MRK,3,30,"तैबै तेइरी आमा होर तेइरा होछ़ा भाई आऐ, होर बाहरै खड़ै होईया सौ शधाऊ। "
MRK,3,31,"होर भीड़ यीशु रै आसै-पासै बेठी ती, होर तिन्हां मौंझ़ै एकियै बोलू, “हेर, तेरी आमा होर तेरै भाई, बैहण तौ सैंघै बाहरै मिलना चाहा सी।” "
MRK,3,32,"यीशुऐ तिन्हां बै ज़वाब धिना कि, “मेरी आमा होर भाई, बैहण कुणा सी?” "
MRK,3,33,"होर ज़ुणा लोका तेइरै आसै-पासै बेठै ती तिन्हां धिरै हेरिया बोलू, “हेरा, मेरी आमा होर भाई, बैहण ऐ सी। "
MRK,3,34,"किबैकि ज़ुण परमेश्वरै री इच्छा पैंधै च़ला सा सौऐ मेरा भाई, बैहण होर आमा सी।” "
MRK,4,1,यीशु समुन्द्रा रै बौढ़ा न लोका बै उपदेश देंदा लागा होर लोकै री ऐतरी बड़ी भीड़ कठा हुई कि यीशु एकी किश्ती न च़ढ़िया बेठै होर लोका समुन्द्रा रै बौढ़ा न खड़ै रौहै। 
MRK,4,2,"होर सौ उदाहरण देइया तिन्हां बै बोहू सारी गैला सिखाँदा लागा होर आपणै उपदेशा न तिन्हां बै बोलू, "
MRK,4,3,"“शुणा! एक किसान आपणै छेता न, बेज़ै बाँहदा निकता। "
MRK,4,4,होर बाँहदी घेरै किछ़ बेज़ा बौतै री बौढ़ा न औल़ू होर च़िड़ूऐ च़ुगू। 
MRK,4,5,होर किछ़ बेज़ा रड़खड़ी ज़मीना पैंधै औल़ै होर बेज़ै बै बढ़नै री तैंईंयैं बोहू माटा नी मिलू होर डूघा माटा नी मिलणै री बजहा न सौ छ़ेकै निकता। 
MRK,4,6,होर ज़ैबै धूपा निकता ता बूटा फुकुआ होर पक्की जड़ नी होंणै री बजहा न शुकू। 
MRK,4,7,होर किछ़ बेज़ा कौन्डै रै झ़ौकड़ा ज़ोंदरै पौड़ू होर बेज़ा झ़ौकड़ै लाइया पौथुआ होर कोई फ़ौल़ नी लागै। 
MRK,4,8,"पर किछ़ बेज़ा शोभली ज़मीना पैंधै औल़ै होर बहड़े, होर बढ़िया फ़ौल़ धिनै, कोइयै तीह गुणा, होर कोइयै शौऊ गुणा फ़ौल़ धिना।” "
MRK,4,9,"तैबै तेइयै बोलू, “अगर तुसै समझ़णा चाहा सी ता ज़ो मैं ऐबै तक बोलू सा तेथा बै ध्याना सैंघै शुणित्।” "
MRK,4,10,"ज़ैबै यीशु आपणै बारा च़ेले होर किछ़ लोका सैंघै केल्है न ती, तैबै तिन्हैं ऐई उदाहरणै रै बारै न पुछ़ू। "
MRK,4,11,"यीशुऐ तिन्हां बै बोलू, “तुसाबै ता परमेश्वरै रै राज्य रै भेदा री समझ़ धिनी सा, पर ज़ो लोका इन्हां गैला बै नी समझदै तिन्हरी तैंईंयैं सारी गैला उदाहरणा न होआ सी। "
MRK,4,12,"किबैकि “ ‘ते हेरिया भी नी हेरदै होर शुणिया भी नी शुणदै होर शुणदी घेरै शुणलै बी पर समझ़लै नी, ऐण्ढा नी होला कि ते पापा न फिरलै होर परमेश्वर तिन्हरै पापा माफ केरिनै।’ ” "
MRK,4,13,"यीशुऐ तिन्हां बै भी बोलू, “कि तुसै ऐई उदाहरणा बै नी समझ़दै? ता होरा उदाहरण कैण्ढै समझ़णै? "
MRK,4,14,"उदाहरणा न ज़ो मैं बोलू, बेज़ा बाहणु आल़ा परमेश्वरै रै वचना बाहा सा। "
MRK,4,15,बौतै रै बौढ़ा रा बेज़ा सौ सा कि ज़ैबै तिन्हैं वचन शुणू ता शैतान तिन्हरै मना न बाहुऐदै वचना बै नेआ सा। 
MRK,4,16,"होर तैण्ढी रड़खड़ी ज़मीना रा बेज़ा सौ सा, ज़ुणा वचना बै शुणिया खुशी सैंघै ग्रहण केरा सी। "
MRK,4,17,पर ऐ बचना न जड़ नी ढौकणै री बजहा न थोड़ै रोज टिका सी होर ज़ैबै वचना री बजहा दुःख या क्लेश एज़ा सा ता ते ठोकर खा सी। 
MRK,4,18,"होर झ़ौकड़ा न औल़ूदा बेज़ा सौ सा, ज़ुणियै वचन शुणू, "
MRK,4,19,"होर दुनिया री चिंता, ढैबुऐ रा धोखा होर हर किस्मै री च़ीज़ा रा लालच तिन्हरै मना न भौरूइया वचना बै दबा सा होर ते फलदै नी। "
MRK,4,20,"होर शोभली ज़मीना रा बेज़ा सौ सा, ज़ुणा वचना बै शुणिया ग्रहण केरा सी होर फ़ौल़ा सी, कोई तीह गुणा, कोई शौठ गुणा, कोई शौऊ गुणा।” "
MRK,4,21,"यीशुऐ तिन्हां बै बोलू, “कि दिऊये बै एथै री तैंईंयैं आंणा सी कि तेइबै भाँडै या माँज़ै हेठै रखलै? पर एथा री तैंईंयैं उथड़ी ज़ैगा पैंधै रैखा सी कि पूरै घौरा बै प्याशा दै। "
MRK,4,22,"ऐण्ढी तैरहा किछ़ गैला छुपीदी ती, एक रोज सैभी लोका ते गैला ज़ाणनी, होर ज़ो किछ़ छुपीदी सा एक रोज़ सैभ लोका ते पूरै प्याशै न हेरणा। "
MRK,4,23,अगर कोई समझणा चाहा सा तेथा बै ध्याना सैंघै शुणित्।” 
MRK,4,24,"यीशुऐ तिन्हां बै बोलू, “होशियार रौहा कि तुसै कि शुणा सी, ज़ुणी नापै तुसै नापा सी तेही नापै लाइया तुसरी तैंईंयैं भी नापिणा होर तुसाबै बोहू देइणा। "
MRK,4,25,किबैकि ज़ुणी हागै सा तेइबै होर देणा होर ज़ुणी हागै नी ऑथि तेईन सौ भी वापस लेइणा ज़ो तेई हागै सा।” 
MRK,4,26,"यीशुऐ तिन्हां बै बोलू, “परमेश्वरा रा राज्य ऐण्ढा सा, ज़ैण्ढा कि कोई किसान ज़मीना न बेज़ा शेटा सा, "
MRK,4,27,होर राती बै सुता होर ध्याड़ी बै ज़ागला होर सौ बेज़ा ऐण्ढा बढ़ू कि तेइबै पता नी च़लू। 
MRK,4,28,"ज़मीन आपणै आप फ़ौल़ आंणा सा, पैहलै टीरा फुटा सी, तैबै लूड़ी लागा सी होर तेथा न बाद लूड़ी न त्यार दाणै। "
MRK,4,29,"पर ज़ैबै दाणा पौकिया त्यार होआ सा, तैबै सौ दाची ला सा किबैकि काटणै रा बौगत आऊ सा।” "
MRK,4,30,"होर यीशुऐ तिन्हां बै बोलू, “हांऊँ परमेश्वरै रै राज्य रा बर्णन किज़ी सैंघै केरनु, होर कुणी उदाहरणा सैंघै तेथा बै दसी सका सा? "
MRK,4,31,सौ राई रै दाणै सांही सा; ज़ैबै तेइबै ज़मीना न बाहा सी ऐ ज़मीना रै सैभी बेज़ै मौंझ़ै न होछ़ा होआ सा। 
MRK,4,32,"पर ज़ैबै बेज़ा बाहिया, उगा सा ता सैभी सागपाता न बड़ा होआ सा होर तेथै री शांणी ऐतरी बड़ी होआ सी कि आसमाना न उड़नू आल़ै च़िड़ू तेथा पैंधै रौही सका सी।” "
MRK,4,33,होर यीशु तिन्हां बै ऐण्ढै बोहू सारै उदाहरण देइया तिन्हरी समझ़ै रै मुताबक वचन शुणा ती। 
MRK,4,34,होर सौ बगैर उदाहरणै रै तिन्हां बै किछ़ नी ती बोलदा; पर केल्है न सौ आपणै च़ेले बै सैभी उदाहरणा रा मतलब दसा ती। 
MRK,4,35,"तेई रोज़ै ज़ैबै सौंझ़ हुई ता यीशुऐ आपणै च़ेले बै बोलू, “एज़ा आसा गलीली समुन्द्रा रै पौरै बै जाँणा।” "
MRK,4,36,"यीशु पैहलै न ओरु किश्ती न ती तैबै ते लोकै री भीड़ छ़ौड़िआ होर तौखै न नौठा, तिन्हां सैंघै दुज़ै लोका भी आपणी-आपणी किश्ती पैंधै नौठै। "
MRK,4,37,तैबै बड़ा भारी बागर ब्याना आऊ होर पाणी रै छलाकै ऐतरै हुऐ कि किश्ती न पाणी भौरिदा लागा ती। 
MRK,4,38,"पर यीशु किश्ती रै पिछ़लै हिस्सै न सोंदा लागा ती। तैबै तिन्हैं सौ बझ़ेऊ होर तेइबै बोलू, “ओ गुरू, कि तौभै फिक्र नी ऑथि कि आसै डूबदै लागै सी?” "
MRK,4,39,"तैबै तेइयै उठिया बागर ब्याना झ़िड़कू होर समुन्द्रा बै बोलू, “शान्त रौह, रुक!” होर बागर ब्याना रुकु होर बड़ी शान्ति हुई। "
MRK,4,40,"होर तिन्हां बै बोलू, “तुसै किबै डौरा सी? कि तुसाबै हाज़ी तैंईंयैं बशाह नी?” "
MRK,4,41,"ते बोहू डौरै होर आपु न ढुणिदै लागै, “ऐ कुण सा कि बागर होर पाणी री लैहरा भी ऐईरा हुक्म शुणा सी?” "
MRK,5,1,"यीशु होर तेइरै च़ेले गलीली समुन्द्रा रै पूर्व देशा न किश्ती न पुजै, तेसा ज़ैगा रै नेड़ गिरासेनियां लोका रौहा ती। "
MRK,5,2,"तौखै एक मांहणु ती, ज़ुणिबै बुरी आत्मा फ़ैसी ती। "
MRK,5,3,"सौ कब्रा न रौहा ती होर तेइबै कोई भी शाँगल़ीयै लाइया नी ती बोनी सकदा, "
MRK,5,4,किबैकि तेइबै बार-बार शाँगीयै लाइया बोना ती होर सौ तिन्हां बै च़ोड़ा ती। तेइबै कोई वशा न नी ती केरी सकदा। 
MRK,5,5,सौ लगातार रात ध्याड़ कब्रा न होर ढौगा न चिलाँदा रौहा ती होर आपणै आपु बै पात्थरै लाइया घायल केरा ती। 
MRK,5,6,"ज़ैण्ढै यीशु होर तेइरै च़ेले किश्ती न बाहरै निकतै, सौ यीशु बै हेरिया दूरा न दौड़ू होर तेइबै प्रणाम केरू। "
MRK,5,7,"होर ज़ोरा सैंघै चिलाइया बोलू, “ओ यीशु नासरी परमप्रधान परमेश्वरै रै बेटै, मेरा तौ सैंघै कि कोम? हांऊँ तौभै परमेश्वरै री कसम देआ सा कि मुँभै कष्ट मत देंदा।” "
MRK,5,8,"किबैकि यीशुऐ तेइबै बोलू ती, “हो बुरी आत्मा, ऐई मांहणु न निकल़िया एज़।” "
MRK,5,9,"यीशुऐ तेईन पुछ़ू, “तेरा नाँ कि सा?” तेइयै बोलू, “मेरा नाँ सेना सा; किबैकि आसै बोहू सी।” "
MRK,5,10,"होर तेइयै यीशु हागै अर्ज़ा केरी कि, “आसाबै ऐई ज़ैगा न बाहरै मत भेज़दा।” "
MRK,5,11,तौखै ढौगा पैंधै सूँगरा रा एक बड़ा छ़ुण्ड च़ौरदा लागा ती। 
MRK,5,12,"होर बुरी आत्मै अर्ज़ केरिया तेइबै बोलू, “आसाबै तिन्हां सूँगरा रै बिच़ा न भेज़ कि आसै तिन्हां आँध्रै ज़ालै।” "
MRK,5,13,तैबै यीशुऐ तिन्हां बै हुक्म केरू होर बुरी आत्मा निकल़िया तिन्हां सूँगरा बै फसी। तेई छ़ुण्डा न लगभग दूई हज़ार सूँगर ती होर ते झपटिया समुन्द्रा न पौड़िया मूँऐ। 
MRK,5,14,तिन्हां बै च़ारनू आल़ै भैगिया नगर होर ग्राँ न दैसू होर ज़ो किछ़ हुआ ती लोका तुंई हेरदै आऐ। 
MRK,5,15,यीशु हागै एज़िया तिन्हैं बुरी आत्मा फैसूदा सौ मांहणु झिकड़ै लाइया होशी न बेठादा हेरू। ऐ हेरिया ते लोका डौरै। 
MRK,5,16,ज़ुणी लोकै ऐ घटना हेरी ती तिन्हैं बुरी आत्मा आल़ै मांहणु रै बारै न होर तिन्हां सूँगरै रै बारै न तिन्हां बै दसू। 
MRK,5,17,"तैबै लोका यीशु हागै अर्ज़ा केरदै लागै, “आसरै इलाकै न फ़ेटै ज़ा।” "
MRK,5,18,"ज़ैबै सौ किश्ती न च़ढ़दा लागा, ता ज़ुणिबै पैहलै बुरी आत्मा फ़ैसी ती सौ यीशु हागै विनती केरदा लागा कि मुँभै आपु सैंघै ऐणै दै। "
MRK,5,19,"पर यीशुऐ तेइबै नाँह केरू होर बोलू,  “आपणै घौरा ज़ाइआ आपणै लोका बै दैस कि तौ पैंधै दया केरिया प्रभुऐ तेरी तैंईंयैं कैण्ढै बड़ै कोम केरै सी।”  "
MRK,5,20,सौ दिकापुलिसा न ज़ाइआ एसा गैला रा प्रचार केरदा लागा कि यीशुऐ मेरी तैंईंयैं कैण्ढै बड़ै कोम केरै होर सैभै लोका हैरान हुऐ ती। 
MRK,5,21,ज़ैबै यीशु भी किश्ती न गलील समुन्द्रा रै बौढ़ा बै नौठा ता लोकै री एक बड़ी भीड़ तेई हागै कठा हुई। होर सौ समुन्द्रा रै बौढ़ा न ती। 
MRK,5,22,"याईर नाँ रा एक आराधनालय रा अगुवा आऊ होर तेइबै हेरिया तेइरी ज़ोंघा पैंधै पौऊ, "
MRK,5,23,"होर ऐ बोलिया अर्ज़ा केरी कि, “मेरी होछ़ी बेटी मौरनू आल़ी सा; तू मेरै घौरा एज़िया तेसा पैंधै हौथ रख कि सौ ठीक होईया ज़िन्दी रौहली।” "
MRK,5,24,तैबै यीशु होर च़ेले याईरै सैंघै नौठै; होर लोकै री बड़ी भीड़ तेई पिछ़ै च़ली होर भीड़ै री बजहा न यीशु बै धक्का मुकी लागा ती। 
MRK,5,25,भीड़ा न एक ऐण्ढी बेटड़ी ती ज़ुणिबै बारा बौर्षा न लोहू बैंहणै री बीमारी ती। 
MRK,5,26,"होर तेसै बोहू वैदा न बड़ा दु:ख च़कू होर ज़ो किछ़ तेसा हागै ती खर्च़ केरनै न बाद भी तेसा बै कोई फायदा नी हुआ, पर होर भी ज़ादा बीमार हुई ती। "
MRK,5,27,सौ बेटड़ी यीशु रै बारै न शुणिया तेई पिछ़ै आई होर तेइरै झिकड़ै छ़ुँगै। 
MRK,5,28,"किबैकि सौ बोला ती कि, “अगर हांऊँ यीशु रै झिकड़ै पालै बै छ़ुँगली ता मूँ ठीक होंणा।” "
MRK,5,29,होर एकदम तेसरा लोहू बैहणा बन्द हुआ होर तेसै ऐ महसूस केरू कि हांऊँ तेसा बीमारी न ठीक हुई सा। 
MRK,5,30,"यीशुऐ तुरन्त ज़ाणू कि मूँ न शक्ति निकती सा होर भीड़ा न पिछ़ै फिरिया पुछ़ू,  “मेरै झिकड़ै कुणिऐ छ़ुँगै?” "
MRK,5,31,"तेइरै च़ेले तेइबै बोलू, “तू हेरा सा कि भीड़ तौ पैंधै पौड़दी लागी सा होर तू बोला सा कि,  हांऊँ कुणिऐ छ़ुँगू?” "
MRK,5,32,"तैबै यीशुऐ हेरनै री तैंईंयैं, ज़ुणियै सौ छ़ुँगू ती च़ोहू पासै हेरू। "
MRK,5,33,"तैबै सौ बेटड़ी ऐ जाणिया कि तेसा सैंघै कि हुआ सा, डौरदी होर कोमदैआ आई होर तेइरी ज़ोंघा पैंधै पौड़िया आपणा सारा हाल शुणाऊ। "
MRK,5,34,"यीशुऐ तेसा बेटड़ी बै बोलू,  “ओ बेटी तेरै बशाहै तू ठीक हुई; शान्ति सैंघै ज़ा होर आपणी एसा बीमारी न बच़िया रौह।”  "
MRK,5,35,"यीशु ज़ैबै बोलदा लागा ती कि, आराधनालय रै प्रधाना रै घौरा न एज़िया लोकै बोलू, “तेरी बेटी ता मूँई, ऐबै गुरू बै किबै दु:ख देआ सा?” "
MRK,5,36,"ज़ो गैल ते लोका केरदै लागै ती यीशुऐ सौ नशुणी केरिया, आराधनालय रै प्रधाना बै बोलू,  “डौरदा मत सिर्फ़ बशाह रख।”  "
MRK,5,37,"होर यीशुऐ सिर्फ़ पतरस, याकूब होर याकूबा रा होछ़ा भाई यूहन्ना आपु सैंघै नेऐ होर कोई नी ऐणै धिनै। "
MRK,5,38,आराधनालय रै प्रधाना रै घौरा न पुजिआ तेइयै लोका बड़ै भारी रोंदै होर राड़ी मारदै हेरै। 
MRK,5,39,"तैबै यीशुऐ भीतरै ज़ाइआ तिन्हां बै बोलू,  “तुसै किबै राड़ी मारदै लागै सी होर रोआ सी, ऐ शोहरी मूँईदी नी ऑथि बल्कि सोंदी लागी सा।”  "
MRK,5,40,"ते सैभै यीशु रा मज़ाक उड़ांदै लागै। तेइयै ते सारै बाहरै खोलै, होर शोहरी रै आमा बापू होर आपणै त्राई च़ेले सैंघै भीतरै नौठा। "
MRK,5,41,"होर शोहरी रा हौथ ढौकिया तेसा बै बोलू,  “तलीता कूमी!” ज़ौसरा मतलब होआ सा, “ओ शोहरी हांऊँ तौभै बोला सा, उठ।” "
MRK,5,42,"होर सौ शोहरी एकदम उठिया औंढदी लागी, किबैकि सौ बारा बौर्षै री ती। तैबै सैभ लोका ऐ हेरिया बड़ै हैरान हुऐ। "
MRK,5,43,"यीशुऐ तिन्हां बै चेताऊणी देइया बोलू, “ऐ गैल कौसियै नी लोड़ी ज़ाणी होर एसा बै किछ़ खाँणै बै दैआ।” "
MRK,6,1,"यीशु कफरनहूमा न निकल़िया आपणै घौरा नासरत नगरा बै आऊ, होर तेइरै च़ेले बी तेई पिछ़ै नौठै। "
MRK,6,2,"बशाँ रै ध्याड़ै न यीशु आराधनालय घौरा जाईया लोका बै उपदेश देंदा लागा होर बोहू सारै लोका उपदेश शुणिया हैरान हुऐ होर बोलदै लागै, “ऐईबै ऐ गैला कौखै न आई?” तिन्हैं बोलू, “ऐ कुण ज्ञान सा ज़ो ऐईबै धिना सा? ऐईरी हौथै कैण्ढै चमत्कारा रै कोम प्रगट होआ सी? "
MRK,6,3,"कि ऐ सौहै लकड़ी रै कोमा केरनु आल़ा (मिस्त्री) नी ऑथि ज़ो मरियमा रा बेटा होर याकूब, योसेस, यहूदा होर शमौना रा भाई सा? होर कि तेइरी होछ़ी बैहणिया बी आसरै बिच़ा न ऐई शैहरा न नी रौंहदी?” एसा बजहा न तिन्हैं तेइरै बारै न ठोकर खाई। "
MRK,6,4,"यीशु जाँणा ती कि तिन्हैं तेई पैंधै बशाह केरनै न नाँह केरा सी तैबै यीशुऐ तिन्हां बै बोलू,  “एक भविष्यवाणी केरनु आल़ै रा आपणै देश, आपणै परिवार होर आपणै घौरा छ़ौड़िआ हर ज़ैगा आदर होआ सा।”  "
MRK,6,5,"यीशु नासरता न कोई चमत्कारा रै कोम नी केरी सकू, तैबै तेइयै सिर्फ़ थोड़ै ज़ेही बीमार लोका पैंधै हौथ रैखिया ते ठीक केरै। "
MRK,6,6,"यीशु बै तिन्हरै कम बशाह होंणै पैंधै हैरानी हुई, सौ होर तेइरै च़ेले तेई इलाकै रै सैभी ग्राँ न जाईया लोका बै उपदेश केरदा फिरू। "
MRK,6,7,एक रोज़ यीशुऐ आपणै बारा च़ेले आपु हागै शाधै होर तिन्हां बै दूई-दूई केरिया लोका बै उपदेश देणै री तैंईंयैं कई नगरा बै भेज़दा लागा; होर तिन्हां बै लोका न बुरी आत्मा बाहरै खोलणै रा हक धिना। 
MRK,6,8,"यीशुऐ तिन्हां बै हुक्म केरू,  “बौतै री तैंईंयैं शोठे रै अलावा होर किछ़ मता नेंदै, न रोटी, न झ़ोल़ा, न बटुऐ न ढैबुऐ।  "
MRK,6,9,पर बूट लात् होर दूई-दूई कुरतै मता लाँदै।”  
MRK,6,10,"यीशुऐ तिन्हां बै बोलू, “अगर तुसै कोई एक शैहरा बै ज़ा सी होर तौखलै लोका तुसाबै आपणै घौरा बै शाधा सी, होर तौखै तैबै तैंईंयैं रूकिया रौहीत ज़ैबै तैंईंयैं कि तुसै तौखै न विदा नी होलै।  "
MRK,6,11,"ज़ुणी ज़ैगा रै लोका तुसाबै ग्रहण नी केरलै होर तुसरी नी शुणलै, तौखै न च़लदी घेरै आपणै बूटै रै धूड़ै बै ठुड़केइत्, ऐण्ढा केरिया तुसै तिन्हाबै चेताऊणी देणी कि परमेश्वरा तिन्हां बै, तुसरै संदेशा बै ग्रहण नी केरनै री तैंईंयैं सज़ा देणी।”  "
MRK,6,12,तैबै तिन्हैं ज़ाइआ प्रचार केरू कि आपणै मना बै पाप केरनै न बदला। 
MRK,6,13,होर बोहू सारै लोका न बुरी आत्मा खोली होर बोहू सारै बीमार लोका तिन्हां पैंधै तेल मौल़िया ठीक केरै। 
MRK,6,14,"होर हेरोदेस राज़ै यीशु रै बारै न किछ़ लोका न शुणू, किबैकि तेइरा नाँ च़ोहू पासै फैलू ती, होर तेइयै बोलू, “यूहन्ना बपतिस्मा देणु आल़ा मूँएंदै न ज़िन्दा हुआ सा, तैबै ता तेईन ऐ चमत्कारा रै कोम होंदै लागै सी।” "
MRK,6,15,"होर किछ़ लोकै बोलू, “ऐ एलिय्याह भविष्यवाणी केरनु आल़ा सा।” ज़ुणिबै परमेश्वरै भेज़णै रा वायदा केरू ती, होर किछ़ लोकै बोलू, “भविष्यवक्ता मौंझ़ै कोई एकी रै बराबर सा।” "
MRK,6,16,"हेरोदेस राजै़ ऐ शुणिया बोलू, “ज़ुणी यूहन्नै री मैं मुँडी काटणै द्याई ती सौहै ज़िन्दा हुआ सा।” "
MRK,6,17,"ज़ैबै यूहन्ना ज़िन्दा ती तैबै हेरोदेस राज़ै आपणै भाई फिलिप्पुसै री लाड़ी हेरोदियासा सैंघै ब्याह केरू ती, पर यूहन्नै तेइबै बोलू ती, “कि आपणै भाई री लाड़ी सैंघै ब्याह केरना ठीक नी ऑथि”, एथा बजहा न हेरोदेस राज़ै री निन्दा केरी ती होर हेरोदेसै यूहन्ना लोका न ढौकणै द्याऊ होर कैदखानै न पाऊ। "
MRK,6,18,"ऐसा बजहा न हेरोदियास तेईन दुश्मनी रैखा ती होर सौ यूहन्ना बै मरवाणा चाहा ती, पर ऐण्ढा नी हुआ। "
MRK,6,19,"किबैकि हेरोदेस यूहन्ना बै पवित्र होर धर्मी मांहणु मनीआ डौरा ती, होर तेइबै बच़ा ती, होर तेइरी गैला शुणिया घबरा ती, पर खुश होईया शुणा ती। "
MRK,6,20,"होर सही बौगतै ज़ैबै हेरोदेसै आपणै जन्म ध्याड़ै न प्रधान, सेनापति होर गलीलै रै बड़ै-बड़ै लोका बै धाम धिनी। "
MRK,6,21,"होर तेसा हेरोदियासे री शोहरी भीतरै आई, होर नौच़िया हेरोदेस राज़ा होर तेइरै सैंघी खुश केरै, तैबै राजे शौहरी बै बोलू, “तू चाहे किछ़ मुँगली मूँ तौभै देणा।” "
MRK,6,22,"होर तेसा सैंघै वाईदा केरू, “कि मूँ आपणै औधै राज्य न ज़ो किछ़ तू मुँगली तौभै देणा।” "
MRK,6,23,"तेसै बाहरै जाईया आपणी आमा पूछ़ी, “कि हांऊँ कि मुँगनू?” तेसै बोलू, “यूहन्ना बपतिस्मा देणु आल़ै री मुँडी मुँग।” "
MRK,6,24,"सौ फट राज़ै हागै आँध्रै आई, होर राज़ै बै बोलू, “कि हांऊँ चाहा सा कि तुसै ऐबै यूहन्ना बपतिस्मा देणु आल़ै री मुँडी काटिया एकी थाल़ू न मेरै तैंईंयैं मुँग।” "
MRK,6,25,"तैबै राज़ा बड़ा उदास हुआ, पर आपणी कसमी री बजहा सैंघै होर सैंघै बेठैंदै लोका री बजहा न नाँह नी केरना चाहा ती। "
MRK,6,26,"होर राज़ै फट एक सपाई बै हुक्म देइया भेज़ू, कि यूहन्नै री मुँडी काटिया आंणा। "
MRK,6,27,"तेइयै जेला न जाईया तेइरी मुँडी काटी, होर थाल़ू न पाईआ आंणु होर शोहरी बै धिना, होर शोहरीये आपणी आमा बै धिना। "
MRK,6,28,ऐ बुरी खबर शुणिया यूहन्नै रै च़ेले आऐ होर तेइरी लाश च़किया कब्रा न रैखी। 
MRK,6,29,"बारा प्रेरित नगरा न प्रचार केरनै न बाद यीशु हागै कठै हुऐ, होर ज़ो किछ़ तिन्हैं केरू ती, होर सिखाऊ ती, सैभ किछ़ यीशु बै दैसू। "
MRK,6,30,"तैबै यीशुऐ तिन्हां बै बोलू,  “तुसै एक सुनसान ज़ैगा न जाईया थोड़ा राम केरा।”  किबैकि बोहू लोका ऐन्दै-ज़ाँदै रौहा ती, होर तिन्हां बै रोटी खाँणै रा भी मौका नी ती मिलदा। "
MRK,6,31,तैबै ते किश्ती न बैशिया अलग सुनसान ज़ैगा बै नौठै। 
MRK,6,32,"होर बोहू लोकै ते ज़ाँदै भाल़ै होर पछ़ियाणै, होर सैभ लोका नगरा न कठै होईया पैदल दौड़दे लागै होर तिन्हां न पैहलै तौखै पूज़ै। "
MRK,6,33,"होर यीशुऐ किश्ती न निकल़िया बोहू बड़ी भीड़ हेरी, होर तिन्हां पैंधै दया केरी, किबैकि तै तिन्हां भेड़ा सांही ती ज़ुणिरा कोई फुआल नी होंदा, होर सौ तिन्हां बै बोहू गैला सिखाँदा लागा। "
MRK,6,34,"ज़ैबै ध्याड़ा ऊड़दा लागा ता तेइरै च़ेले तेई आगै एज़िया बोलदै लागे, “ऐ सुनसान ज़ैगा सा होर ध्याड़ा बी बोहू हुआ सा।” "
MRK,6,35,तैबै इन्हां बै भेज़ा कि ऐ औरलै-पौरलै ग्राँ न ज़ाइआ आपु बै किछ़ खाँणै बै आंणलै। 
MRK,6,36,"यीशुऐ तिन्हां बै ज़वाब धिना,  “कि तुसै इन्हां बै खाँणै बै देआ”  तिन्हैं यीशु बै बोलू, “आसै कि दुई शौऊ रोजै़ री ध्याड़ी री रोटी आंणिआ इन्हां बै खियाणी?” "
MRK,6,37,"यीशुऐ तिन्हां बै बोलू,  “जाईया हेरा कि तुसा आगै केतरी रोटी सा?” तिन्हैं जाईया पता लाईया बोलू कि, “आसा हागै सिर्फ़ पौंज़ रोटी होर पकाईदी दुई मैच्छ़ी सी।” "
MRK,6,38,"तैबै यीशुऐ च़ेले बै हुक्म धिना, कि सैभी बै होरै गाह पैंधै लाईणी न बशात्। "
MRK,6,39,ते शोऊ-शोऊ होर पज़ाह-पज़ाह केरिया लाईणी न बेठै। 
MRK,6,40,"होर यीशुऐ ते पौंज़ रोटी होर दुई मैच्छ़ी हौथा न लेई, होर स्वर्गा धिरै बै हेरिया परमेश्वरा बै धन्यवाद धिना, होर रोटीयां चोड़ी-चोड़िया च़ेले बै देंदा लागा, कि तै लोका बै बौंडै, होर ते दुई मैच्छ़ी भी तिन्हां सैभी न बौंडी। "
MRK,6,41,होर सैभ रोटी खाईया रोज़ै। 
MRK,6,42,"होर तिन्हैं बच़ुदै खाँणै न भौरुइन्दी बारा टोकरियाँ च़की, होर किछ़ मैच्छ़ी न भौरुइन्दी भी च़की "
MRK,6,43,"ज़ुणियै रोटी खाई, ते पौंज़ हज़ार मर्द ती। "
MRK,6,44,"फिरी यीशुऐ तुरन्त आपणै च़ेले किश्ती पैंधै बशायै, कि सौ तेईन पैहलै समुन्द्रा पारै बैतसैदा शैहरा बै जालै, ज़ाँ तैंईंयैं कि यीशु लोका बै विदा केरलै। "
MRK,6,45,होर तिन्हां बै विदा केरिया यीशु ढौगा पैंधै प्रार्थना केरदा नौठा। 
MRK,6,46,"होर ज़ैबै सौंझ़ हुई ता च़ेले री किश्ती समुन्द्रा मौंझ़ै ती, होर सौ केल्हा धौरती पैंधै ती। "
MRK,6,47,"ज़ैबै तेइयै हेरू कि सौ किश्ती चलांदै-चलांदै घबराऊऐ सी, किबैकि तेज़ बागर उल्टी धिरै बै च़ला ती, ता यीशु च़ोऊथै पौहरै रै लगभग त्रा बाज़ै समुन्द्रा न निकल़िया तिन्हां हागै आऊ, होर तिन्हां न आगै जाँणा चाहा ती। "
MRK,6,48,"पर तिन्हैं तेइबै झ़ीला पैंधै औंढदै हेरिया बुझ़ु, कि ऐ ता कोई भूत सा, होर सैभ लेरा मारदै लागे, होर घबराऊऐ। "
MRK,6,49,"पर यीशुऐ फट च़ेले सैंघै बोलू,  “धीरज रखा, डौरदै मता, किबैकि हांऊँ सा।” "
MRK,6,50,"तैबै सौ तिन्हां हागै किश्ती पैंधै आऊ, होर बागर भी रुकी। होर ते सैभ बड़ै हैरान हुऐ, "
MRK,6,51,किबैकि ते आपणी बुद्धि री कमी री बजहा न तिन्हां रोटी रै बारै न नी ती बूझ़दै। 
MRK,6,52,"होर ते उतरिआ, गन्नेसरता देशा न पूज़ै, होर किश्ती बौढ़ै लाई। "
MRK,6,53,"होर ज़ैबै सौ किश्ती न उतरै, ता लोकै ते पछ़ियाणिया। "
MRK,6,54,"औरै-पौरै सैभ देशा न दौड़े, होर ज़ेतरै बीमार मांहणु ती तिन्हां सैभी बै माँज़ै पैंधै, ज़ौखै सौ ती तौखै आंणदै रौहे। "
MRK,6,55,"होर ज़ौखै-ज़ौखै सौ ग्राँ, नगरा न जा ती, ता लोका तौखै बीमारा बै बजारा न रैखिया तेईन अर्ज़ा केरा ती, कि ते तिन्हां बै आपणै झिकड़ै रा पल्लू छ़ुँगणै दै, होर ज़ेतरै तेई रै झिकड़ै छ़ुँगा ती, सैभ ठीक होआ ती। "
MRK,7,1,"एक रोज़ तैबै किछ़ फरीसी लोका होर शास्त्री ज़ो कि यरूश्लेम शैहरा न आऐ ती, यीशु हागै कठा हुऐ। "
MRK,7,2,तिन्हैं हेरू कि तेइरै च़ेले हौथ धोऐ बगैर रोटी खाँदै लागै सी। 
MRK,7,3,किबैकि आपणै बुज़ुर्ग री रीति रै मुताबक फरीसी लोका होर यहूदी शोभली तैरहा हौथ धोऐ बगैर रोटी नी ती खाँदै। 
MRK,7,4,"होर बज़ारा न एज़िया, ज़ैबै तैंईंयैं नैंई नहांदे, तैबै तैंईंयैं नैंई खा ती, होर बोहू सारी ऐण्ढी गैला सी, ज़ो तिन्हां हागै मनणै री तैंईंयैं पजेरी सा, ज़ैण्ढै कटोरै, होर लोटे होर ताँबै रै भाँडै बै धोणा होर माँजणा। "
MRK,7,5,"तेई रोज़ इन्हैं फरीसी होर शास्त्रियै यीशु न पुछ़ू, “तेरै च़ेले बुज़ुर्ग री रीति बै किबै नी मँनदै? बल्कि हौथ धोऐ बगैर रोटी खा सी।” "
MRK,7,6,"यीशुऐ तिन्हां बै बोलू,  “कि यशायाहे तुसा कपटी रै बारै न ठीक भविष्यवाणी केरी, ज़ैण्ढा पवित्र शास्त्रा न लिखू सा, ‘ऐ लोका मुँहा न ता मेरा आदर केरा सी,  पर इन्हरै मन मूँ न दूर सी।  "
MRK,7,7,"होर ऐ मेरी पूजा बेकार केरा सी,  किबैकि ऐ लोका बै मांहणुऐ बणाईदी रीति री शिक्षा सिखा सी।’  "
MRK,7,8,“तुसै परमेश्वरै रै हुक्मा छ़ौड़िआ मांहणुऐ बणाईदी रीति बै मैनदै लागै सी।” 
MRK,7,9,"यीशुऐ तिन्हां बै बोलू, “तुसै परमेश्वरै रै हुक्मा बै चोड़नै न बड़ै माहिर हुऐ सी ताकि तुसै आपणी रीति बै मनलै।  "
MRK,7,10,"उदाहरणै री तैंईंयैं मूसै बोलू, ‘आपणै आमा-बापू रा आदर केरा,’ होर ‘ज़ुण आपणै आमा-बापू बै बुरा बोलला, सौ मौऊत री सज़ा रा हकदार सा।’  "
MRK,7,11,"पर तुसै बोला सी कि अगर कोई मांहणु आपणै आमा-बापू बै बोला सा कि, ‘मेरी ज़ुणी च़ीज़ा न तुसाबै फायदा होई सका ती सौ मैं परमेश्वरा बै भेंट केरी सा,’ "
MRK,7,12,ता तेई बौगता न बाद तुसै तेइबै आपणै आमा होर बापू री किछ़ भी सेवा नी केरनै देंदै। 
MRK,7,13,"ऐण्ढी तैरहै तुसै आपणै बणाऐदै रीति रुआज़ा री बजहा न। परमेश्वरा रै हुक्म बै टाल़ा सी, होर भी ऐण्ढै बोहू कोम केरा सी।” "
MRK,7,14,"होर यीशुऐ भीड़ै रै लोक आपु हागै शाधै होर तिन्हां बै बोलू,  “तुसै सैभ मेरी शुणा, होर समझा।  "
MRK,7,15,"ऐण्ढी कोई च़ीज़ नी ऑथि ज़ो बाहरै न मांहणु भीतरै ज़ाइआ तेइबै छ़ोत लागली, बल्कि ज़ो च़ीज़ा मांहणु रै भीतरै न बाहरै एज़ा सी, तेइन मांहणु बै छ़ोत लागा सा।  "
MRK,7,16,ज़ुण शुणना चाहा सी ते ध्याना सैंघै शुणा।”  
MRK,7,17,"ज़ैबै यीशु भीड़ै रै लोका बै छ़ौड़िआ घौरा भीतरै नौठा, ता तेइरै च़ेले यीशु न ऐई उदाहरणा रा मतलब पुछ़ू। "
MRK,7,18,"तैबै यीशुऐ च़ेले बै बोलू,  “कि तुसै किछ़ भी नी समझ़ै?” कि तुसै नी हेरदै कि कोई बी च़ीज़ ज़ो किछ़ मांहणु भीतरै ज़ा सा सौ तेइन मांहणु बै छ़ोत नी लागी सकदी। तैबै यीशुऐ च़ेले बै बोलू, कि तुसै किछ़ बी नी समझ़ै? कि तुसै नी हेरदै कि कोई बी खाँणै री च़ीज़ ज़ो मांहणु भीतरै ज़ा सा तेइन मांहणु बै छ़ोत नी लागी सकदी। "
MRK,7,19,किबैकि सौ तेइरै दिला नी बल्कि तेइरै पेटा बै ज़ा सा होर शरीरा न होईया बाहरै निकल़ा सा।  ऐ बोलिया यीशुऐ सैभ खाँणै री च़ीज़ा च़ोखी ठहराई। 
MRK,7,20,"यीशुऐ बोलू,  “मांहणु रै भीतरा न ज़ो बुरी गैला निकल़ा सा, तेइन मांहणु बै छ़ोत लागा सा। "
MRK,7,21,"किबैकि मांहणु रै दिला आँध्रै न बुरै विचार, बुरै कोम, च़ोरी केरना, लोहू केरना, "
MRK,7,22,"व्यभिचार, लालच, दुष्टता, छल कपट, बुरी नज़र, निन्दा, चुगलखोरी, घमण्ड होर मुर्खता रै विचार बाहरै एज़ा सी।  "
MRK,7,23,ऐ सारी बुरी गैला भीतरै न एज़ा सी होर मांहणु बै छ़ोत लागा सा।”  
MRK,7,24,"तैबै यीशुऐ होर तेइरै च़ेले तेसा ज़ैगा छ़ौड़िआ सूर होर सैदा शैहरा रै औरलै-पौरलै देशा बै नौठा, तौखै सौ एकी घौरा बै नौठा, सौ नी ती च़ाँहदा कि तेइरै ऐणै रा कौसी बै पता च़लला। पर सौ आपु बै छुपाई नी सकू। "
MRK,7,25,एक बेटड़ी ज़ुणी री शोहरी बै बुरी आत्मा फ़ैसी ती यीशु हागै आई होर तेइरी ज़ोंघा पैंधै पौई। 
MRK,7,26,सौ बेटड़ी होरी ज़ाति री ती होर सीरिया ज़िला री फिनीकि नाँ री नगरा न पैदा हुई ती। तेसै आपणी बेटी न बुरी आत्मा खोलणै री तैंईंयैं यीशु हागै अर्ज़ा केरी। 
MRK,7,27,"यीशुऐ तेसा बै बोलू,  “पैहलै शोहरू बै रौज़णै दै किबैकि शोहरू री रोटी लेइया कुतै बै देणा ठीक नी ऑथि।” "
MRK,7,28,"तेसै तेइबै ज़वाब धिना, “ऐ ता सच़ सा प्रभु, तैबै भी कुतै शोहरू रै मेजा हेठै रा चूरा खा सी।” "
MRK,7,29,"यीशुऐ तेसा बै बोलू,  “ऐसा गैला री बजहा न जा, तेरी शोहरी न बुरी आत्मा निकती ऐबै घौरा बै ज़ा।” "
MRK,7,30,"होर तेसै आपणै घौरा एज़िया हेरू, कि शौहरी माँज़ै पैंधै सा, होर बुरी आत्मा तेसा आँध्रै न नौठी सा। "
MRK,7,31,सौ सूर होर सैदा रै नगरा न बाहरै निकल़िया दिकपुलिस ज़िला न होईया गलीला रै समुन्द्रा हागै पुजू। 
MRK,7,32,"होर लोकै एक टाऊँणै बै ज़ुण हकला भी ती, यीशु हागै आंणिआ अर्ज़ा केरी, कि आपणै हौथ ऐई पैंधै रख होर ठीक केर। "
MRK,7,33,"तैबै यीशुऐ सौ भिड़ा न अलग नेऊ, होर तेइरी कोना न गुठी भौरी होर थूक लाईया तेइरी ज़ीभ छ़ुँगी। "
MRK,7,34,"होर स्वर्गा बै हेरिया आह भौरी, होर तेई आपणी भाषा न बोलू,  “इफ्फतह!” मतलब  “खुल!” "
MRK,7,35,"सौ शुणदा लागा, होर सौ ऐबै ज़ीभा सैंघै साफ बोलदा लागा। "
MRK,7,36,तैबै यीशुऐ तिन्हां बै हुक्म केरू कि कौसी बै किछ़ हेरीत् दसदै पर तेइयै लोका बै ज़ेतरा रोकणा चाहू तिन्हैं ऐ गैल तेतरी ज़ादा फैलाई। 
MRK,7,37,"लोका हैरान होईया बोलदै लागै, “यीशु ज़ो किछ़ केरा सा, भला केरा सा। औखै तैंईंयैं कि सौ टाऊँणै बै शुणनै री शक्ति देआ सा होर गूंगे बै बोलणै री।” "
MRK,8,1,"तिन्हां ध्याड़ै न, ज़ैबै फिरी दुज़ी घेरै लोकै री एक बड़ी भीड़ कठा हुई, तिन्हां हागै खाँणै बै किछ़ नी ती ऑथि। यीशुऐ आपणै च़ेले शाधै होर तिन्हां बै बोलू, "
MRK,8,2,"“मुँभै इन्हां लोका पैंधै दया ऐन्दी लागी सा किबैकि इन्हां लोका बै मूँ सैंघै त्रा ध्याड़ै हुऐ सी होर इन्हां हागै खाँणै बै किछ़ नी बैचु़ ती, "
MRK,8,3,अगर हांऊँ इन्हां बै भूखा घौरा बै भेज़ा सा ता इन्हां बौता न कमज़ोर होंणा होर किछ़ ता बोहू दूरा न आऐ सी।” 
MRK,8,4,"तेइरै च़ेले ज़वाब धिना, “ऐई जंगल न इन्हां बै खयाणै री तैंईंयैं ऐतरा भोजन कौखै न मिली सका सा?” "
MRK,8,5,"यीशुऐ तिन्हां न पुछ़ू,  “तुसा हागै केतरी रोटी सी?” तिन्हैं ज़वाब धिना, “सौत रोटी।” "
MRK,8,6,"तैबै तेइयै तिन्हां बै ज़मीना न बैशणै रा हुक्म केरू होर आपणै च़ेले ते सौत रोटी मुँगी, परमेश्वरा रा धन्यवाद केरू होर रोटी चोड़िया आपणै च़ेले बै बोंडणै री तैंईंयैं धिनी होर तिन्हैं च़ेले ते भीड़ै रै लोका न बोंडी। "
MRK,8,7,"तिन्हां हागै किछ़ होछ़ी मैच्छ़ी भी ती, यीशुऐ धन्यवाद केरिया तिन्हां बोंडणै बै बी बोलू। "
MRK,8,8,लोकै रौज़दै तैंईंयैं रोटी खाई होर तिन्हैं बच़ीदी रोटी री सौत टोकरी भौरी। 
MRK,8,9,तौखै कोई च़ार हज़ार मर्द ती। तैबै यीशुऐ ते विदा केरै 
MRK,8,10,तैबै यीशु फट आपणै च़ेले सैंघै किश्ती न बैशिया दलमनूता ज़िलै बै नौठा। 
MRK,8,11,"तैबै फरीसी लोका आऐ होर यीशु न सवाल पुछ़दै लागै, होर तेइबै प्रेखणै री तैंईंयैं यीशु बै स्वर्गीय नशाणी प्रगट केरनै बै बोलू। "
MRK,8,12,"तैबै यीशुऐ लोमा शाह लेऊ होर बोलू,  “ऐई ज़ुगै रै लोका नशाणी चमत्कार किबै चाहा सी? इन्हां बै कोई नशाणी नी देइणा।”  "
MRK,8,13,तैबै सौ तिन्हां बै छ़ौड़िआ वापस किश्ती बै आऊ होर समुन्द्रा पारै बै नौठा। 
MRK,8,14,"होर च़ेले रोटी आंणनी बिसरी ती, होर किश्ती न तिन्हां आगै सिर्फ़ ऐकै रोटी ती। "
MRK,8,15,"ज़ैबै ते ज़ाँदै लागै ती तैबै यीशुऐ तिन्हां बै च़िताऊणी देइया बोलू,  “हेरा, फरीसी रै मलेड़े होर हेरोदेसै रै मलेड़े न साबधान रौहा।” "
MRK,8,16,"च़ेले गलत बुझ़ु। तैबै ते आपु न विचार केरिया एकी दुज़ै बै बोलदै लागै, “तिन्हैं बोलू होला कि आसा हागै कम रोटी सा” "
MRK,8,17,"ते कि लागै सी बोलदै, ऐ ज़ाणिया यीशुऐ तिन्हां बै बोलू,  “रोटी नी होंणै रै बारै न तुसै किबै लागै सी सोच़-विचार केरदै? कि तुसै हाज़ी बी नी समझ़दै? कि तुसरी बुद्धि ऐतरी कठोर हुई सा? "
MRK,8,18,"तुसरी औछ़ी सी, कि तुसै हेरी नी सकदै? तुसरै कोन सी, कि तुसै शुणी नी सकदै? कि तुसाबै याद नी? "
MRK,8,19,"कि ज़ैबै मैं पौंज़ झ़ार मांहणु बै पौंज़ रोटी चोड़ी ती ता तुसै रोटी न भौरिया केतरी टोकरियाँ च़की ती?” तिन्हैं तेइबै बोलू, “बारा टोकरियाँ।”  "
MRK,8,20,"“होर ज़ैबै मैं च़ार हज़ार मांहणु री तैंईंयैं सौत रोटी रै टुकड़ै केरै ती ता, तुसै केतरी टोकरी भौरिया च़की ती?”  तिन्हैं बोलू, “सौत टोकरी।” "
MRK,8,21,"यीशुऐ तिन्हां बै भी बोलू,  “कि तुसै हाज़ी भी नी समझ़दै?” "
MRK,8,22,तैबै ते बैतसैदा शैहरा बै आऐ; तौखै किछ़ लोकै एक कांणा मांहणु यीशु हागै आंणु होर तेई हागै अर्ज़ केरी कि सौ तेई कांणै मांहणु बै छ़ुँगला। 
MRK,8,23,"यीशुऐ तेई कांणै मांहणु रा हौथ ढौकू होर सौ ग्राँ बाहरै नेऊ। यीशुऐ तेई कांणै मांहणु री औछ़ी पैंधै थुक लाऊ, आपणै हौथ तेई पैंधै रखै होर तेईन पुछ़ू,  “तौ न किछ़ हेरिया सा?” "
MRK,8,24,"तेइयै ऊझै हेरिया बोलू, “मूँ न किछ़ लोका हेरिदै लागै सी। ते औरै-पौरै च़लदै बूटै सांही लागदै लागै सी।” "
MRK,8,25,ज़ैबै यीशुऐ तेइरी औछ़ी पैंधै दुज़ी बार आपणै हौथ रैखै ता तेई मांहणुऐ आपणी औछ़ी पूरी खोली होर तेईन सैभ किछ़ साफ-साफ हेरिदा लागा। 
MRK,8,26,"तैबै यीशुऐ सौ घौरा बै भेज़ू होर बोलू,  “बैतसैदा ग्राँ बै हेरी ज़ाँदा।”  "
MRK,8,27,"तैबै यीशु होर तेइरै च़ेले फिलिप्पी नगरा रै औरलै-पौरलै ग्राँ बै नौठै। बौता न यीशुऐ आपणै च़ेले न पुछ़ू,  “लोका कि बोला सी कि हांऊँ कुण सा?”  "
MRK,8,28,"च़ेले ज़वाब धिना, “बपतिस्मै देणु आल़ा यूहन्ना, पर किछ़ लोका तौभै एलिय्याह बोला सी होर किछ़ लोका बोला सी कि ऐ भविष्यवाणी केरनु आल़ै मौंझ़ै न कोई एक सा।” "
MRK,8,29,"तैबै यीशुऐ तिन्हां न पुछ़ू,  “होर तुसै कि बोला सी कि हांऊँ कुण सा?” पतरसै ज़वाब धिना, “तू मसीह सा।” "
MRK,8,30,तैबै यीशुऐ तिन्हां बै च़िताऊणी धिनी कि ते मेरै बारै न कौसी बै नी दैसलै। 
MRK,8,31,"होर यीशुऐ तिन्हां बै समझ़ाणा शुरू केरू, “मांहणु रै बेटै (यीशु) बै बोहू दु:ख सौहणा पौड़ू होर स्याणै, मुख्यपुरोहित होर शास्त्रियै सौ नकारना होर तेइरी बेइज़ती केरनी होर सौ पक्का मारिना होर तेई त्रीज़ै ध्याड़ी मूँऐंदै न ज़िन्दै होंणा।” "
MRK,8,32,यीशुऐ आपणै च़ेले बै ऐ साफ-साफ दैसू। एथा बजहा न पतरसै यीशु एकी धिरै नेऊ होर तेइबै झ़िड़कदा लागा। 
MRK,8,33,"पर यीशुऐ पिछ़ै मुड़िया आपणै च़ेले धिरै हेरिया पतरसा बै फटकारिया बोलू,  “शैतान मूँ न दूर हो, तू परमेश्वरै री गैला रा भरोसा नी रैखदा बल्कि मांहणु री गैला पैंधै भरोसा रखा सा।” "
MRK,8,34,"तैबै यीशुऐ च़ेले समेत लोकै री भीड़ बी आपु हागै शाधी होर बोलू,  “अगर कोई मूँ पिछ़ै ऐणा चाहा सा ता सौ आपणा सैभ किछ़ छ़ौड़ला होर आपणै दु:ख सौहणै री तैंईंयैं त्यार रौहला। "
MRK,8,35,"किबैकि ज़ुण आपणै प्राणा बै बच़ाणा चाहा सा, तेई सौ गवाणी होर ज़ुण मेरी तैंईंयैं होर मेरै खुशी रै समादै री तैंईंयैं आपणी ज़िन्दगी देला तेइरा प्राण बच़ाला।  "
MRK,8,36,"अगर कोई मांहणु दुनिया न सैभ किछ़ हासिल केरा सा, ज़ो सौ चाहा ती होर फिरी आपणै प्राणा बै नाश केरा सा ता तेथा रा कि फायदा?  "
MRK,8,37,किबैकि कोई भी मांहणु आपणै प्राणा रै बदलै हमेशा री ज़िन्दगी नी पाई सकदा।  
MRK,8,38,"अगर कोई एसा व्यभिचारी होर पापी पीढ़ी न मेरै नाँ न होर मेरै वचना न शर्मिया सा ता मांहणु रै बेटै बी, ज़ैबै हांऊँ पवित्र स्वर्गदूता सैंघै आपणै परमेश्वरै री महिमा समेत एला ता तेई बी तिन्हां मांहणु न शर्मिणा।” "
MRK,9,1,"यीशुऐ तिन्हां बै बोलू,  “हांऊँ तुसाबै सच़ बोला सा, औखै ज़ो खड़ै सी, तिन्हां न किछ़ ऐण्ढै सी तिन्हां परमेश्वरै रै राज्य री शक्ति बै ऐन्दा नी हेरलै तैबै तक तिन्हां नी मौरना।”  "
MRK,9,2,"छ़ौह रोज़ा बाद यीशु पतरस, याकूब होर तेइरा होछ़ा भाई यूहन्ना सैंघै एकी उथड़ै ढौगा पैंधै नौठा। तौखै तिन्हां सामनै यीशुऐ आपणा रूप बदलू। "
MRK,9,3,तेइरै झिकड़ै ऐण्ढै शेतै होईया च़मकदै लागै। धौरती न कोई भी धोबी झिकड़ै बै धोइया ऐतरै च़मकदार नी केरी सकदा। 
MRK,9,4,"दुई भविष्यवक्ता एलिय्याह होर मूसा ज़ो बोहू पैहलै ती, तिन्हां बै हेरूऐ। ते यीशु सैंघै गैला केरदै लागै ती। "
MRK,9,5,"तैबै पतरसै यीशु बै बोलू, “ओ गुरू ऐ केतरा शोभला सा कि आसै औखै सी। आसाबै त्रा तोम्बू बनाणै दै, एक तेरी तैंईंयैं, एक मूसै री तैंईंयैं होर एक एलिय्याह री तैंईंयैं।” "
MRK,9,6,"पतरसै ऐ एथै री तैंईंयैं बोलू किबैकि सौ नैंई ज़ाणदा ती, कि जवाब देणा, तैबै ते बोहू डौरै ती। "
MRK,9,7,"तैबै ते एकी बादलै घेरै होर बादला न ऐ आवाज़ हुई, “ऐ मेरा प्यारा बेटा सा ऐईरी शुणा।” "
MRK,9,8,होर ज़ैबै तिन्हैं च़ोहू पासै हेरू ता तिन्हैं आपु सैंघै सिर्फ़ यीशु हेरू होर कोई नी। 
MRK,9,9,"ढौगा न उतरदी बार यीशुऐ च़ेले बै हुक्म धिना कि, “ज़ैबै तैंईंयैं मांहणु रा बेटा मूँऐंदै न ज़िन्दा नी होला तैबै तैंईंयैं ज़ो किछ़ तुसै हेरू कौसी बै हेरीत् दसदै।” "
MRK,9,10,"तिन्हैं ऐ गैल आपणै मना न रैखी पर ते सोच़-विच़ार केरदै लागै कि, “मूँऐंदै न ज़िन्दै होंणै रा कि मतलब सा?” "
MRK,9,11,"तैबै च़ेले यीशु न पुछ़ू, “शास्त्री किबै बोला सी कि एलिय्याह भविष्यवाणी केरनु आल़ै रा पैहलै ऐणा जरूरी सा?” "
MRK,9,12,"यीशुऐ तिन्हां बै बोलू,  “हाँ, सच़िऐ सैभी गैला बै सुधारनै री तैंईंयैं एलिय्याह पैहलै ऐणा। पर हांऊँ मांहणु रै बेटै रै बारै न ऐ किबै लिखुआ सा कि बोहू दु:ख सौहणा पौड़ना होर बैइज़त केरिनी।  "
MRK,9,13,"पर हांऊँ तुसाबै सच़ बोला सा, कि एलिय्याह ता आऊदा सा, होर ज़ो किछ़ तेइरै बारै न लिखू ती, तिन्हैं ज़ो चाहू तैण्ढा केरू।” "
MRK,9,14,"होर ज़ैबै यीशु होर तेइरै त्राई च़ेले दुज़ै च़ेले हागै वापस आऐ, ता हेरू कि तिन्हां रै च़ोहू पासै बड़ी भीड़ लागी सा होर शास्त्री तिन्हां सैंघै बैहस बाजी केरदै लागे सी। "
MRK,9,15,"होर यीशु बै हेरिया सैभ लौका हैरान हुऐ, होर तेइरी धिरै ठोर मारिया तेइबै नमस्कार केरी। "
MRK,9,16,"तेइयै तिन्हां न पुछ़ू,  “कि तुसै इन्हां सैंघै कि बैहस केरा सी?”  "
MRK,9,17,"भिड़ा न ऐकी मांहणुऐ बोलू कि, “ओ गुरू, मैं आपणा शोहरू ज़ुणीन बुरी आत्मा सा होर सौ तेइबै बोलणै नी देंदी, तौ हागै बै आंणु ती। "
MRK,9,18,"ज़ौखै भी सौ आत्मा तेइबै ढौका सा, तौखै धौरती न लोमा पा सा, होर मुँहा न झाग खोला सा, होर दोंद पिशा सा, होर शुकदा लागा सा, मैं तेरै च़ेले बै खोलणै बै बोलू, पर ते तिन्हां बै खोली नी सकदै।” "
MRK,9,19,"ऐ शुणिया यीशुऐ तिन्हां बै ज़वाब धिना,  “ओ अविश्वासी लौको, कैधी तैंईंयैं मूँ तुसा सैंघै रोहणा? होर कैधी तैंईंयैं तुसा री दाह सौहणी? तेइबै मूँ आगै आंणा।”  "
MRK,9,20,"तैबै तिन्हैं सौ शोहरू यीशु आगै आंणु, होर ज़ैबै बुरी आत्मै यीशु हेरू, ता तेसै बुरी आत्मै फट सौ शोहरू मरोड़ीया ज़मीना पैंधै शैटू, होर मुँहा न झाग निकल़िया ज़ाँदा रौहू। "
MRK,9,21,"यीशुऐ तेइरै बापू न पुछ़ू कि,  “ऐईरा ऐ हाल कैधी न ओरु सा”  तेइयै बोलू कि, “बचपना न। "
MRK,9,22,"बुरी आत्मै ऐ शोहरू नाश केरनै री तैंईंयैं कैधी औगी न शैटू ता कैधी पाणी न, पर अगर तू किछ़ केरी सका सा ता, आसा पैंधै दया केर होर आसरी मज़त केर।” "
MRK,9,23,"यीशुऐ तेइबै बोलू,  “अगर तू केरी सका सा! ऐ तैं कि गैल केरी? बशाह केरनु आल़ै री तैंईंयैं परमेश्वर सैभ किछ़ केरी सा।”  "
MRK,9,24,"शोहरू रै बापूऐ लेरा मारिया बोलू, “ओ प्रभु, हांऊँ बशाह केरा सा; कि तू मेरी मज़त केरी सका सा, पर हांऊँ पक्का बशाह नी केरी सकदा। मेरै बशाह बै पक्का केरनै री तैंईंयैं मेरी मज़त केरा।” "
MRK,9,25,"ज़ैबै यीशुऐ हेरू, कि लौका री बोहू भीड़ कठा लागी होंदै, ता तेइयै बुरी आत्मा बै झिड़किया बोलू,  “ओ गूंगी होर टाऊँणी केरनु आल़ी बुरी आत्मा, हांऊँ तौभै हुक्म देआ सा, कि ऐई शोहरू न बाहरै निकल़, होर फिरी कैधी भी ऐई आँध्रै मत ज़ाँदी।”  "
MRK,9,26,"तैबै बुरी आत्मा बोहू लेरा मारिया, होर बोहू मरोड़िया निकती, होर शोहरू मूँआदा ज़ेही हुआ, कई लौका बोलदै लागै कि ऐ ता मूँआ। "
MRK,9,27,"पर यीशुऐ तेइरा हौथ ढोकिया सौ च़कू, होर सौ खड़ा हुआ। "
MRK,9,28,"ज़ैबै यीशु घौरा बै आऊ, ता तेइरै च़ेले केल्है न पुछ़दै लागै कि, “आसै तेसा बुरी आत्मा बै किबै नी खोली सके?” "
MRK,9,29,"यीशुऐ तिन्हां बै बोलू,  “ऐण्ढी किस्मै री बुरी आत्मा बै खोलणै री तैंईंयैं प्रार्थना रै अलावा होर कोई च़ारा नी ऑथि।”  "
MRK,9,30,"फिरी तै तौखै न च़लै, होर गलीला न होईया ज़ाँदै लागे ती, होर चाहा ती कि कोई भी तेइबै नी पछ़ियाणला, "
MRK,9,31,"होर सौ आपणै च़ेले बै शिक्षा देआ ती होर तिन्हां बै बोला ती कि,  “हांऊँ मांहणु रा बेटा, दुश्मनै रै हौथा ढौकिणै, होर तिन्हां सौ मकाणा, होर तेई मौरने रै त्रीज़ै रोज़ा बाद ज़िन्दा होंणा।”  "
MRK,9,32,"पर ऐ गैल तिन्हां रै समझा न नी आई, होर तै तेईन पुछ़णै न डौरा ती। "
MRK,9,33,"तैबै तै कफरनहूम शैहरा बै आऐ, घौरा एज़िया यीशुऐ तिन्हां न पुछ़ू कि,  “बौता न तुसै कुणी गैला पैंधै बैहस केरदै लागे ती?” "
MRK,9,34,"ते च़ुप रौहे, किबैकि बौता न तै ऐसा गैला पैंधै बैहस केरदै लागे ती, कि आसा मौंझ़ै बड़ा कुण सा? "
MRK,9,35,"तैबै यीशुऐ बैशिया बारा रै बारा च़ेले शाधै, होर तिन्हां बै बोलू,  “अगर कोई बड़ा होंणा चाहा सा, ता सैभी न होछ़ा होर सेवा केरनु आल़ै बणा।”  "
MRK,9,36,"यीशुऐ एक होछ़ा शोहरू तिन्हां मौंझ़ै खड़ा केरू, होर तेइबै फाह्ड़ै न च़किया तिन्हां बै बोलू। "
MRK,9,37,"“ज़ुण कोई मूँ सैंघै झ़ुरी रखा सा होर मेरी तैंईंयैं ऐण्ढै शोहरू बै ग्रहण केरा सा, सौ मुँभै ग्रहण केरा सा, होर ज़ुण कोई मुँभै ग्रहण केरा सा सौ मेरै भेजणु आल़ै बै ग्रहण सा।” "
MRK,9,38,"तैबै यूहन्नै यीशु बै बोलू, “ओ गुरू, आसै एक मांहणु बै तेरै नाँ न बुरी आत्मा खोलदै हेरू होर आसै तेइबै नाँह केरदै लागे, किबैकि सौ तेरा च़ेला नी ती ऑथि।” "
MRK,9,39,"यीशुऐ बोलू, “तेइबै नाँह मता केरदै, किबैकि ऐण्ढा कोई नी ऑथि कि मेरै नाँ न कोई चमत्कारा रा कोम केरला, होर ज़ो मेरी बुराई केरला। "
MRK,9,40,"किबैकि ज़ुण आसरै बरखलाप नी ऑथि, सौ आसा धिरै सा। "
MRK,9,41,होर ज़ो कोई तुसाबै एक गलास पाणी रा ऐ सोचिया पियाला कि तुसै मसीह रै सी ता हांऊँ सच़ बोला सा कि तेई आपणा ईनाम पाणा।” 
MRK,9,42,"यीशुऐ बी बोलू,  “अगर कोई न तुसै पाप करवा सी, ज़ुण मूँ पैंधै बशाह केरा सी ता परमेश्वरा तुसाबै सख्त सज़ा देणी, भलै सौ मांहणु होछ़ै शोहरू सांही होला, तेइरी तैंईंयैं ऐ भला सा कि एक बड़ा पौट तेई रै गौल़ा न बोनिआ, सौ समुन्द्र न शेटू लोड़ी।  "
MRK,9,43,"अगर तेरा हौथ तौभै ठोकर खिया सा ता तेइबै काटिया शेट टुण्डै होईया हमेशा री ज़िन्दगी न जाँणा, तेरै तैंईंयैं ऐ भला सा कि दुई हौथ होंदै नरका मौंझ़ै तेसा औगी न पाऊ लोड़ी ज़ुण कैधी भी हिशणै री नी ऑथि।  "
MRK,9,44,तेरै तैंईंयैं ऐ शोभला सा कि दुई हौथ होंदै नरका मौंझ़ै तेसा औगी न पाऊ लोड़ी ज़ुण कैधी भी हिशणै री नी ऑथि। 
MRK,9,45,"होर अगर तेरै पैर तौभै ठोकर खिया सा ता तेइबै काटिया शेट, लैंगड़ा होईया तेरै तैंईंयैं हमेशा री ज़िन्दगी न जाँणा ऐसा गैला न शोभला सा कि दुई पैर होंदेआ तू नरका बै जाला। "
MRK,9,46,"ज़ौखै तिन्हरा कीड़ा नैंई मौरदा होर औग नैंई हिशदी,  "
MRK,9,47,"होर अगर तेरी औछ़ी तौभै ठोकर खियाए, ता तू तेसा बै खोलिया, कांणै होईया परमेश्वरा रै राज्य न जाँणा तेरै तैंईंयैं भला सा कि दुई औछ़ी होईया भी तू नरका बै जाला। "
MRK,9,48,"ज़ौखै  ‘तिन्हां रा कीड़ा नी मौरदा, होर औग नी हिशदी’ "
MRK,9,49,“हर एक मांहणु औगी लाईया च़ोखा केरिना ज़ैण्ढै बली बै लूणा लाईया च़ोखी केरा सी।” 
MRK,9,50,"“लूण खाँणै न पा सी, पर अगर लुणा रा स्वाद बिगड़ू ता किज़ी लाईया लुणा केरना? आपु आँध्रै लूण सांही स्वभाव रैखा होर आपु न मिली-जुलिया रौहा।” "
MRK,10,1,"तैबै यीशु उठिया यहूदिया रै देशा न होर यरदन नौई पारै बै आऊ, होर भीड़ यीशु हागै फिरी कठा हुई, होर सौ आपणै तरीकै न तिन्हां बै शिक्षा देंदा लागा। "
MRK,10,2,"तैबै किछ़ फरीसी यीशु हागै एज़िया तेइरी परीक्षा केरनै री तैंईंयैं तेईन पुछ़दै लागै, “लाड़ै रा लाड़ी बै छ़ौड़णा ठीक सा कि नैंई?” "
MRK,10,3,"यीशुऐ तिन्हां बै ज़वाब धिना कि,  “मूसै तुसाबै कि हुक्म धिना सा?”  "
MRK,10,4,"तिन्हैं बोलू, “मूसै ता तलाक लिखणै होर छ़ौड़णै री तैंईंयैं हुक्म धिना सा।” "
MRK,10,5,"यीशुऐ तिन्हां बै बोलू,  “ऐण्ढा ता नी कि तुसरै कठोर मना री बजहा न मूसै तुसाबै ऐ हुक्म धिना।” "
MRK,10,6,“पर ऐसा सृष्टि री शुरूआता न परमेश्वरै मर्द-बेटड़ी केरिया बणायै सी। 
MRK,10,7,"ऐसा बजहा न मांहणु आपणै आमा-बापू बै छ़ौड़िआ आपणी लाड़ी सैंघै रोहणा, होर तिन्हां दुई एक जान होंणा। "
MRK,10,8,"होर तिन्हां दुई एक शरीर होंणा; तैबै ते दूई नैंई, पर ऐकै जान सी। "
MRK,10,9,"ज़ुण परमेश्वरै ज़ोड़ै सी, तिन्हां बै मांहणु अलग मता केरा।”  "
MRK,10,10,होर घौरा वापस ऐज़िया च़ेले इन्हां गैला रै बारै न भी पुछ़ू। 
MRK,10,11,"यीशुऐ तिन्हां बै बोलू,  “ज़ुण कोई आपणी लाड़ी बै छ़ौड़िआ होरी सैंघै ब्याह केरला ता सौ, पहली लाड़ी रै बरखलाप व्यभिचार केरा सा। "
MRK,10,12,"होर अगर लाड़ी आपणै लाड़ै बै छ़ौड़िआ, कोई होरी सैंघै ब्याह केरा सा, ता सौ व्यभिचार केरा सा।”  "
MRK,10,13,"फिरी लौका शोहरु बै तेई आगै आंणदै लागे, कि तिन्हां पैंधै हौथ रैखिया आशीर्वाद दै, पर च़ेले तिन्हां बै झिड़कदै लागै। "
MRK,10,14,"ज़ैबै यीशुऐ हेरू कि सौ झ़िकुआ। तेइयै च़ेले बै बोलू,  “शोहरू बै मूँ हागै ऐणै रा हुक्म देआ! किबैकि परमेश्वरा रा राज्य ऐण्ढै लोका रा सा ज़ो शोहरू सांही सी। "
MRK,10,15,"हांऊँ तुसाबै सच़ बोला सा, कि ज़ो कोई परमेश्वरा रै राज्य बै शोहरू सांही नैंई अपनाला, सौ कैधी भी परमेश्वरा रै राज्य न नैंई जाई सकदा।” "
MRK,10,16,"होर तेइयै सौ फाह्ड़ै न च़कै, होर तिन्हां पैंधै आपणा हौथ रखिया तिन्हां बै आशीष धिनी। "
MRK,10,17,"होर ज़ैबै यीशु बौता न औंढदा लागा ती, ता एक मांहणु ठोर मारदा आऊ, होर ज़ानू न बैशिया पुछ़दा लागा, “ओ शोभलै गुरू जी, हमेशा री ज़िन्दगी पाणै री तैंईंयैं हांऊँ कि केरनु?” "
MRK,10,18,"“तू मुँभै शोभला किबै बोला सा?” यीशुऐ तेइबै बोलू,  “कोई शोभला नैंई ऑथि, ऐकै सा, परमेश्वरा रै अलावा कोई शोभला नी ऑथि। "
MRK,10,19,"तू हुक्मा बै ता जाँणा सा, ‘लोहू नी केरना, व्यभिचार नी केरना, च़ोरी नी केरनी, झ़ूठी गुआही नी देणी, धोखा नी देणा, आपणै आमा बापू रा आदर केरना।’” "
MRK,10,20,"तेइयै यीशु बै बोलू, “ओ गुरू, इन्हां गैला बै ता ज़ैबै हांऊँ शोहरू ती तैबै न ओरु मैनदा लागा सा।” "
MRK,10,21,"यीशुऐ तेई पैंधै आपणी नज़रा फेरी, होर तेइबै झ़ुरी केरी होर बोलू,  “तो न एकी गैला री कमी सा, जा, ज़ो किछ़ तेरा सा तेइबै बैचिया गरीबा न बौंड, होर तौभै स्वर्गा न धन मिलणा, होर एज़िया मूँ पिछ़ै औंढ।” "
MRK,10,22,"ऐसा गैला बै शुणनै न बाद सौ उदास हुआ, होर सौ बड़ा दुःखी होईया नौठा, किबैकि सौ बोहू सेठ ती। "
MRK,10,23,"यीशुऐ च़ोहू पासै हेरिया आपणै च़ेले बै बोलू,  “सेठ मांहणु रा परमेश्वरा रै राज्य न जाँणा कैण्ढा मुश्किल सा!”  "
MRK,10,24,"च़ेले तेइरी गैला न बड़ै हैरान हुऐ, एथा पैंधै यीशुऐ तिन्हां बै भी ज़वाब धिना,  “ओ मेरै शोहरूओ, ज़ुण धन दौलता पैंधै बशाह केरा सा, तेइरा परमेश्वरा रै राज्य बै जाँणा केतरा मुश्किल सा।  "
MRK,10,25,"हांऊँ तुसाबै बोला सा, कि ज़ैण्ढा एक ऊँटा रा सिऊँणियै फ़ेटै निकल़णा ऐतरा मुश्किल सा, तेथा न भी ज़ादा एक सेठ मांहणु रै स्वर्ग राज्य बै जाँणा मुश्किल सा।”  "
MRK,10,26,"च़ेले हैरान होईया आपु न ढुणिदै लागे, “तैबै कुण मुक्ति पाई सका सा?” "
MRK,10,27,"यीशुऐ तिन्हां बै हेरिया बोलू,  “मांहणु न ता ऐ होई नी सकदा, पर परमेश्वरा न सैभ किछ़ होई सका सा।”  "
MRK,10,28,"पतरस यीशु बै बोलदा लागा, “हेर, आसै ता सैभ किछ़ छ़ौड़िआ तो पिछ़ै च़लै सी।” "
MRK,10,29,"यीशुऐ बोलू,  “हांऊँ तुसाबै सच़ बोला सा, कि कोई ऐण्ढा नी ऑथि, ज़ुणियै मेरै होर खुशी रै समाद री तैंईंयैं घौर या भाई होर बैहण होर आमा या बापू होर बाल-बच्चे या छेत छ़ौड़ै होलै।  "
MRK,10,30,"तिन्हैं एसा ज़िन्दगी न एक शौऊ बार ज़ेतरा पिछ़ै छ़ौड़ू सा, तेतरा बोहू पाणा। घौर होर भाई होर बैहण होर आमा होर बापू होर बाल-बच्चे होर छेत, एथा रै अलावा, हालांकि लोका ते धौरती न सताणै किबैकि ते मूँ पैंधै बशाह केरा सी, पर ऐणु आल़ै बौगता न तिन्हां बै हमेशा री ज़िन्दगी मिलणी।  "
MRK,10,31,"पर ज़ो ऐबरै आपणै आपा बै बड़ै बैणा सी, काल रोज़ ते होछ़ै केरिनै, होर ज़ो होछ़ै सी, ते काल रोज़ बड़ै केरिनै।” "
MRK,10,32,"होर ते यरूश्लेम शैहरा बै ज़ाँदेआ बौता न ती, होर यीशु तिन्हां न आगै-आगै औंढदा लागा ती, होर सौ हैरान ती होर तेई पिछ़ै-पिछ़ै औंढदैआ डौरदै लागे ती, तैबै भी सौ तिन्हां बारा च़ेले सैंघै सौहै गैला ढूणदा लागा, ज़ुण यीशु पैंधै ऐणु आई ती। "
MRK,10,33,"“हेरा,  आसै यरूश्लेम शैहरा बै जा सी, होर मांहणु रा बेटा मुख्यपुरोहिता होर शास्त्री रै हौथा ढौकिणा, होर तिन्हां मुँभै मौऊती री सज़ा शुनाणी, होर दुज़ी ज़ाति रै हौथा न देणा।  "
MRK,10,34,"तिन्हां तेइरा मज़ाक उड़ाणा, होर तेई पैंधै थूकणा, होर तेइबै कोड़ै मारणै, होर सौ मकाणा, होर त्रीज़ै ध्याड़ी ज़िन्दै होंणा।”  "
MRK,10,35,"तैबै जब्दी रै बेटै याकूब होर यूहन्नै यीशु हागै एज़िया बोलू, “ओ गुरू, आसै चाहा सी, कि ज़ो किछ़ आसै तो न मुँगलै, सौऐ तू आसरी तैंईंयैं केर।” "
MRK,10,36,"यीशुऐ तिन्हां बै बोलू,  “तुसै कि चाहा सी कि हांऊँ तुसा री तैंईंयैं केरनु?” "
MRK,10,37,"तिन्हैं तेइबै बोलू, “आसाबै ऐ दै, कि आसै तेरै राज्य री महिमा केरनै री तैंईंयैं एक दैहिणी धिरै होर एक बांऊँई धिरै बैशलै।” "
MRK,10,38,"यीशुऐ तिन्हां बै बोलू,  तुसै नी ज़ाणदै कि तुसै कि लागे सी मुँगदै? ज़ो दुःख हांऊँ सौहणु आल़ा सा कि सौ दुःख तुसै बी सौही सका सी? होर ज़ैण्ढै हांऊँ मकाइणा तैण्ढै कि तुसै मकाणै रै दुःख सौही सका सी? "
MRK,10,39,"तिन्हैं तेइबै बोलू, “आसै केरी सका सी।” यीशुऐ तिन्हां बै बोलू,  “ज़ुण दुःख हांऊँ सौहणु आल़ा सा कि तुसै सौही सका सी होर ज़ैण्ढै हांऊँ मकाइणा तैण्ढै कि तुसै मकाणै रै दुःख सौही सका सी।  "
MRK,10,40,"पर परमेश्वरै ज़ुणिरी तैंईंयैं ज़ैगा त्यार केरी सा, तिन्हां बै छ़ौड़िआ, होरी कोई बै आपणै दैहिणै होर बांऊँऐ हौथै बशाणा मेरा कोम नी ऑथि।” "
MRK,10,41,ऐ शुणिया दस च़ेले याकूब होर यूहन्ना री झ़िक केरदै लागै। 
MRK,10,42,"होर यीशुऐ सौ आपु आगै शाधिया बोलू, “तुसै जाँणा सी कि, ज़ुण दुज़ी ज़ाति रै अधिकारी बुझ़िया सी, तै तिन्हां पैंधै आपणा अधिकार चला सी, होर तिन्हां मौंझ़ै ज़ुण बड़ै सी, तिन्हां पैंधै अधिकार रखा सी। "
MRK,10,43,"पर तुसा न ऐण्ढा नी ऑथि, पर ज़ो कोई तुसा मौंझ़ै बड़ा होंणा चाहा सा, सौ आपणै आपा बै तुसरा सेवक बैणला। "
MRK,10,44,"होर ज़ो कोई बड़ा बैणना चाहा सा, सौ सैभी रा नोकर बैणला।  "
MRK,10,45,"किबैकि मांहणु रा बेटा तैबै नी आऊ, कि तेइरी सेवा केरी लोड़ी, पर तैबै आऊ कि सैभी री सेवा केरनी, होर बोहू लौका बै छ़ुड़ाणै री तैंईंयैं आपणा प्राण बलिदान केरनै आऊ सा।”  "
MRK,10,46,"तैबै यरूश्लेमा रै बौता न यीशु होर तेइरै च़ेले यरीहो नगरा न आऐ, सौ होर तेइरै च़ेले, होर एक बड़ी भीड़ यरीहो न निकती ती, ता तिमाई रा बेटा बरतिमाई एक कांणा भिखारी, सड़का रै कनारै बेठा ती। "
MRK,10,47,"ऐ शुणिया कि नासरता रा यीशु सा, लेरा मारी-मारिया ज़ोरा सैंघै बोलदा लागा, “ओ दाऊदै राज़ै री औलाद, यीशु मूँ पैंधै दया केर।” "
MRK,10,48,"बोहू लौके तेइबै बोलू कि च़ुप रौह, पर सौ होर भी बोलदा लागा कि, “ओ दाऊदा राज़ै री औलाद, मूँ पैंधै दया केर।” "
MRK,10,49,"तैबै यीशुऐ रुकिया बोलू,  “ऐईबै शाधा।” तैबै तिन्हैं तेई कांणै बै शाधिया बोलू, “हौंसला रख, खड़ा हो, यीशु तौभै शाधा सा।” "
MRK,10,50,"तेइयै आपणी शौल शेटी तुरन्त उठु, होर यीशु हागै आऊ। "
MRK,10,51,"तैबै यीशुऐ तेइबै बोलू,  “तू कि चाहा सा कि हांऊँ तेरै तैंईंयैं केरनु?”  कांणै मांहणुऐ तेइबै बोलू, “ओ गुरू, ऐ कि हांऊँ हेरणू।” "
MRK,10,52,"यीशुऐ तेइबै बोलू,  “जा,” तेरै बशाहे तू ठीक केरू,  होर सौ एकदम हेरदा लागा, होर बौता न यीशु पिछ़ै औंढदा लागा। "
MRK,11,1,"ज़ैण्ढै यीशु होर तेइरै च़ेले यरूश्लेम शैहरा रै नेड़े जैतून ढौगा पैंधै बैतफगे ग्राँ होर बैतनिय्याह रै नेड़े आऐ, ता तेइयै आपणै दुई च़ेले ऐ बोलिया भेज़ै। "
MRK,11,2,"“कि तेई ग्राँ बै ज़ाआत्,  तौखै पूजदेआ तुसाबै एक गधी रा बच्च़ा बौनूआन्दा मिलणा, ज़ुणी पैंधै हाज़ी तक कोई भी नी बेठादा तेइबै खोलिया मूँ हागै आंणा। "
MRK,11,3,"अगर तुसा न कोई पुछ़ला, ऐ किबै बोला सी? ता बोलीत्, ‘प्रभु बै ऐईरी जरूरत सा,’ होर तेई सौ फट औखै भेजणा।” "
MRK,11,4,"तिन्हां बै जाईया सौ बच्च़ा दुआरा हागै चौका न बोनुआन्दा मिलू, होर सौ खोलदै लागै। "
MRK,11,5,"ज़ुण तौखै खड़ै ती, तिन्हां मौंझ़ै किछ़ लोकै ऐ हेरिया पूछू़, “कि तुसै ऐईबै किबै खोलदै लागै सी?” "
MRK,11,6,"तिन्हैं ज़ैण्ढा यीशुऐ बोलू ती, तैण्ढा तिन्हां बै बोलू, तैबै तिन्हैं ते जाणै धिनै। "
MRK,11,7,"होर तिन्हैं गधी रा बच्च़ा यीशु हागै आंणु, तिन्हैं तेई पैंधै आपणै झिकड़ै बछाये होर यीशु तेई पैंधै बेठा। "
MRK,11,8,"होर तेइरा राज़ा सांही आदर केरनै री तैंईंयैं बोहू लौके आपणै झिकड़ै बौता न बछाये, होर किछ़ लौके छेता न खजूरै री होरी डाल़ी काटी-काटिया बछाई। "
MRK,11,9,"होर ज़ो लौका यीशु रै आगै-आगै होर पिछ़ै-पिछ़ै औंढा ती, ज़ोरै-ज़ोरै बोला ती, “कि प्रभु री स्तुति हो, धन्य सौ सा ज़ो प्रभु रै नाँ न एज़ा सा। "
MRK,11,10,"तुसै धन्य सी ज़ैबै आसरै बुज़ुर्ग दाऊद राज़ै सांही राज्य केरना परमेश्वरा री महिमा हो, ज़ो स्वर्गा रै उथड़ै न सा ऐन्दा लागा सा, धन्य सा, स्वर्गा न स्तुति होंणा।” "
MRK,11,11,"होर सौ यरूश्लेम शैहरा न पुजिआ मन्दिरा बै आऊ, होर च़ोहू पासै सैभ च़ीज़ा हेरिया, तिन्हां बारा च़ेले सैंघै बैतनिय्याह बै नौठा किबैकि सौंझ़ हुई ती। "
MRK,11,12,"दुज़ै रोज ज़ैबै ते बैतनिय्याह ग्राँ न निकतै, ता यीशु बै बड़ी भूख लागी। "
MRK,11,13,"होर सौ दूरा न फेगड़े रै बूटै बै हेरिया किछ़ पाणै री सोचिया नेड़े नौठा, पर तेई बूटै न पौचै बै छ़ौड़िआ किछ़ नी मिलू, किबैकि फ़ौल़ा रा मौसम नैंई ती। "
MRK,11,14,"एथा पैंधै यीशुऐ बोलू,  औज़ा न बाद कोई तेरा फ़ौल़ नी खाला। होर तेई रै च़ेले शुणदे लागै ती। "
MRK,11,15,"फिरी तै यरूश्लेम शैहरा बै आऐ, होर यीशु मन्दिरा रै ब्राम्दै बै नौठा, होर तेइयै तिन्हां लोका बै ज़ो तौखै बलि च़ढ़ाणै री तैंईंयैं जानवर बेच़दै होर खरीददै लागै ती, तिन्हां बै बाहरै खोलदा लागा, ढैबुऐ रा लेन-देण केरनु आल़ै होर कबूतरा बेच़णू आल़ै री सारी चौकियाँ उलट-पुलट केरी। "
MRK,11,16,होर तिन्हैं कोई बै बी मन्दिरा न बेच़णै रा समान ऐणै-जाणै रा हुक्म नी धिना। 
MRK,11,17,"तैबै यीशुऐ शिक्षा देंदी घेरै तिन्हां बै बोलू, “कि शास्त्रा न ऐ नी लिखुदा, मेरा मन्दिर सैभी ज़ाति रै लोकै री तैंईंयैं प्रार्थना रा घौर होंणा? पर तुसै सौ च़ोरा रा आड्डा बणाऊ सा।” "
MRK,11,18,ज़ैबै मुख्यपुरोहिता होर शास्त्री बिधान सिखाणु आल़ै ऐ गैला शुणी ता ते यीशु बै कैण्ढै मकाणा री कोई तरकीब सोच़दै लागै किबैकि ते तेईन डौरा ती। किबैकि भीड़ै रै सैभै लोका तेइरै उपदेशा न हैरान ती। 
MRK,11,19,ज़ैबै सौंझ़ हुई ता यीशु होर तेइरै च़ेले नगरा न बाहरै ज़ा ती। 
MRK,11,20,"ज़ैबै दोथी उठिया यीशु होर तेइरै च़ेले यरूश्लेमा बै ज़ाँदै लागै, "
MRK,11,21,"तैबै पतरसै याद केरदैआ यीशु बै बोलू, “ओ गुरू, हेर! ज़ुणी फेगड़े रै बूटै बै तैं श्राप धिना ती सौ शुकू सा!” "
MRK,11,22,"यीशुऐ तिन्हां बै ज़वाब धिना,  “परमेश्वरा पैंधै भरोसा रखा।  "
MRK,11,23,"हांऊँ तुसाबै सच़ बोला सा, अगर कोई ऐई ढौगा बै ऐण्ढा बोलला, तू उखड़िया समुन्द्रा न पौड़ होर तेइरै मना न कौसी किस्मा रा शक नी होला होर पक्का भरोसा होला ता तेइरी तैंईंयैं तैण्ढाऐ होंणा। "
MRK,11,24,हांऊँ तुसाबै बोला कि तुसै प्रार्थना न ज़ो किछ़ मुँगलै होर भरोसा केरलै ता सौ तुसाबै मिलणा। 
MRK,11,25,होर ज़ैबै तुसै प्रार्थना केरदै खड़ै होआ सी होर तुसाबै कोई न किछ़ गिला-शिकवा सा ता तेइबै माफ केरा ताकि स्वर्गीय पिता परमेश्वर तुसरै अपराध माफ केरलै। 
MRK,11,26,"अगर तुसै माफ नी केरलै ता तुसरा पिता ज़ो स्वर्गा न सा, तेई भी तुसरै पाप माफ नी केरनै।”  "
MRK,11,27,तैबै ते यरूश्लेम शैहरा बै वापस आऐ। ज़ैबै यीशू मन्दिरा न टैहलदा लागा ती ता मुख्यपुरोहिता होर शास्त्री होर स्याणै यहूदी नेता यीशु हागै आऐ। 
MRK,11,28,"होर बोलू, “तू इन्हां कोमा बै कुणी हका सैंघै केरा सा? इन्हां केरनै रा हक तौभै कुणिऐ धिना सा कि तू ऐ कोम केरै?” "
MRK,11,29,"यीशुऐ तिन्हां बै बोलू,  “हांऊँ तुसा न एक सवाल पुछ़ा सा, अगर तुसै मुँभै ज़वाब धिना ता मूँ तुसाबै दैसणा कि हांऊँ इन्हां कोमा बै कुणी हका सैंघै केरा सा। "
MRK,11,30,ज़ुण बपतिस्मा यूहन्ना देआ ती सौ तेइबै परमेश्वरा न मिलू ती कि मांहणु न? मुँभै ज़वाब दैआ।” 
MRK,11,31,"ते यीशु रै सवाला पैंधै आपु न विचार केरदै लागै कि, “अगर आसै बोला सी कि परमेश्वरा न मिलू तै ऐई आसा ऐ बोलणा कि तुसै तेइरा विश्वास किबै नी केरदै? "
MRK,11,32,"होर अगर आसै बोले, ‘मांहणु री धिरै न,’ ता लोका बै डौर सा, किबैकि सैभ जाँणा सी कि यूहन्ना सच़िऐ भविष्यवक्ता ती।” "
MRK,11,33,"तैबै तिन्हैं यीशु बै ज़वाब धिना,  “आसै नी ज़ाणदै।” तैबै यीशुऐ तिन्हां बै बोलू, “मुँबी तुसाबै नी दैसणा कि हांऊँ इन्हां कोमा बै कुणी हका सैंघै केरा सा।”  "
MRK,12,1,"यीशु तिन्हां यहूदी नेता सैंघै उदाहरणा न तिन्हां बै बोलदा लागा,  “एकी मांहणुऐ अँगूरा रा एक बगीच़ा लाऊ होर तेई बगीच़ै रै च़ोहू पासै दीवार खड़ी केरी। तैबै अँगूरा रा रस खोलणै री तैंईंयैं एक खाच़ कोतू, होर एक टापरा बणाऊ; होर किसाना बै ठेके पैंधै देइया प्रदेशा बै नौठा। "
MRK,12,2,तैबै अँगूर पौकणै रै मौसमा न तेइयै तिन्हां हागै आपणा एक नोकर भेज़ू ताकि सौ बगीच़ै रै अँगूरा रा हिस्सा आंणला। 
MRK,12,3,पर तिन्हैं किसानै ढौकिया तेई नोकरै री पिटाई केरी होर सौ खाली हौथ वापस भेज़ू।  
MRK,12,4,तेइयै एक होर नोकर तिन्हां हागै भेज़ू। तिन्हैं तेइरी मुँडी न बाहिया तेइरा बुरी तैरहा अपमान केरू। 
MRK,12,5,तेइयै तैबै एक होर नोकर भेज़ू होर तिन्हैं तेइरा लोहू केरू। तेइयै ऐण्ढै कई होर नोकर बी भेज़ै होर तिन्हैं तिन्हरी पिटाई केरी होर केतरै तिन्हैं ज़ानियै मकाऐ। 
MRK,12,6,"“ऐबै ऐकै रौहू ती, ज़ुण तेइरा प्यारा बेटा ती, होर सैभी न बाद तेइयै ऐ सोचिया आपणा बेटा भेज़ू, ‘कि तै मेरै बेटै रा आदर केरलै।’  "
MRK,12,7,"“तिन्हैं किसानै एकी होरी बै बोलू, ‘ऐ ता तेइरा वारिस सा। एज़ा आसा ऐ मारना होर आसा वारिस होंणा।’  "
MRK,12,8,होर तिन्हैं सौ ढौकिया मारू होर ज़ानियै मकाइया अँगूरा रै बगीच़ै बाहरै शेटू।  
MRK,12,9,“ऐबै अँगूरै रै बगीच़ै रै मालका कि केरना? तेई एज़िया ते किसान मारनै होर बगीच़ा होरी बै देणा। 
MRK,12,10,"कि तुसै शास्त्रा रा सौ वचन नी पौढ़ू  ‘सौ पात्थर ज़ो कारीगिरै बेकार मैनू, सौऐ कुणै रा पात्थर बैणू। "
MRK,12,11,"ऐ प्रभुऐ केरू, ज़ो आसरी नज़री न नौखै सा!’”  "
MRK,12,12,तिन्हैं ऐ समझ़ू ती कि यीशुऐ ऐ तिन्हरै खिलाफ़ बोलू होर यहूदी नेतै यीशु बै बन्दी बनाणै री तरकीब सोच़दै लागै पर ते लोका न डौरा ती; होर तेइबै छ़ौड़िआ नौठै। 
MRK,12,13,"तैबै यहूदी नेतै किछ़ फरीसी लोका बै ज़ो राज़ा हेरोदिया रै समर्थक ती, यीशु बै गैला न फसाणै री तैंईंयैं तेई हागै भेज़ै। "
MRK,12,14,"तिन्हैं एज़िया यीशु बै बोलू, “गुरू, आसै जाँणा सी कि तू बड़ा सच़ा सा होर एसा गैला री किछ़ भी परवाह नी केरदा कि लोका कि सोच़ा सी। किबैकि तू मांहणु रै रुतवै पैंधै ध्यान नी देंदा बल्कि परमेश्वर रै बारै न सच़ी शिक्षा देआ सा। आसाबै दस, महाराजै बै कर देणा सही सा कि नी?” "
MRK,12,15,"यीशुऐ तिन्हरी च़ाल समझ़ी। तेइयै तिन्हां बै कपट ज़ाणिया तिन्हां सैंघै बोलू,  “तुसै मुँभै किबै परखा सी? च़ाँदी रा एक सिक्का आंणा ताकि हांऊँ तेइबै हेरणू।”  "
MRK,12,16,"तिन्हैं एक सिक्का आंणु। तैबै यीशुऐ तिन्हां न पुछ़ू,  “एथा पैंधै कौसरा नाँ होर फोटू सा?” तिन्हैं बोलू, “महाराजै रा।” "
MRK,12,17,"तैबै यीशुऐ तिन्हां बै बोलू, “ज़ो महाराजै रा सा, तेई महाराजै बै दैआ होर ज़ो परमेश्वरा रा सा तेई परमेश्वरा बै दैआत्।” तैबै ते हैरान हुऐ। "
MRK,12,18,तैबै किछ़ सदूकी ज़ो मूँएंदै न ज़िन्दा होंणै बै नी मैनदै यीशुऐ हागै आऐ। 
MRK,12,19,"“ओ गुरू,” तिन्हैं तेईन पुछ़ू, “मूसै आसरी तैंईंयैं बिधान न लिखू सा कि अगर कौसी रा भाई मौरला होर तेइरी लाड़ी रै कोई औलाद नी होली ता तेइरा भाई तेसा सैंघै ब्याह केरिया आपणै भाई रै खानदाना बै बढ़ाला। "
MRK,12,20,एक बारकी गैल सा कि सौत भाई ती। सैभी न बड़ै भाइयै ब्याह केरू होर बगैर औलादै रै मूँआ। 
MRK,12,21,तैबै दुज़ै भाइयै तेसा बेटड़ी सैंघै ब्याह केरू पर सौ बी बगैर औलादै रै मूँआ। त्रीज़ै भाइयै भी तैण्ढाऐ केरू। 
MRK,12,22,सौतै भाई बगैर औलादै रै मूँऐ होर सौ बेटड़ी बी मूँई। 
MRK,12,23,"तैबै ज़िन्दै होंणै पैंधै सौ तिन्हां मौंझ़ै आसाबै दैसा कि सौ बेटड़ी कौसरी लाड़ी होंणी, किबैकि तिन्हैं सौतै भाइयै सौ आपणी लाड़ी रखी ती?” "
MRK,12,24,"यीशुऐ तिन्हां बै बोलू,  “तुसै न ता पवित्र शास्त्रा रै बचना बै ज़ाणदै होर न परमेश्वरै री शक्ति बै। एसा बजहा न तुसै भटकै सी। "
MRK,12,25,"किबैकि ज़ैबै ते लोका मूँऐंदै न ज़िन्दै होलै ता तिन्हरा ब्याह नी होंणा, बल्कि तिन्हां स्वर्गदूता सांही स्वर्गा न होंणा। "
MRK,12,26,"मूँऐंदै रै ज़िन्दै होंणै रै बारै तुसै मूसै री बिधान न ज़ो लिखू सा पौढ़ा? तौखै परमेश्वरै मूसा बै बोलू ती, हांऊँ तुसरै बुज़ुर्ग अब्राहमा रा, इसहाका रा, होर याकूबा रा परमेश्वर सा।  "
MRK,12,27,सौ मूँऐंदै रा नी बल्कि ज़िन्दै रा परमेश्वर सा। तुसै लोका बोहू बड़ी भूला न पौड़ै सी।”  
MRK,12,28,"तैबै एक यहूदी शास्त्री आऊ होर तेइयै ते बैंहस केरदै शुणै। ऐ हेरिया कि यीशुऐ तिन्हां बै कैण्ढै शोभली रीतियै ज़वाब धिना, तेइयै यीशु बै बोलू, “सैभी न ज़रूरी हुक्म कुण सा?” "
MRK,12,29,"यीशुऐ तिन्हां बै ज़वाब धिना,  सैभी हुक्म न खास हुक्म ऐ सा, “ओ इस्राइल शुण, प्रभु आसरा परमेश्वर ऐकै सा।  "
MRK,12,30,"होर तु प्रभु आपणै परमेश्वरा सैंघै आपणै सारै मना सैंघै होर आपणै सारै प्राणा, होर आपणी सारी बुद्धि सैंघै होर आपणी सारी शक्ति सैंघै झ़ुरी रखा। "
MRK,12,31,"होर दुज़ा हुक्म ऐ सा, कि तू आपणै पड़ेशी सैंघै आपु सांही झ़ुरी रैख, ऐथा न बड़ा कोई हुक्म नैंई ऑथि।”  "
MRK,12,32,"शास्त्रियै तेइबै बोलू, ओ गुरू जी, बिलकुल सही, तैं सच़ बोलू, कि सौ ऐकै परमेश्वर सा, होर तेइबै छ़ौड़िआ, होर कोई नैंई। "
MRK,12,33,"होर तेईन आपणै सारै मन होर सारी बुद्धि होर सारै प्राणा होर सारी शक्ति सैंघै झ़ुरी रैख, होर आपणै पड़ेशी सैंघै आपु बराबर झ़ुरी रैख, ऐ सैभ होमबलि, होर सैभ बलिदाना न बी बड़कर सी। "
MRK,12,34,"ज़ैबै यीशुऐ हेरू कि तेइयै सोच़ी समझीया ज़वाब धिना, ता तेइबै बोलू,  कि तू परमेश्वरा रै राज्य बोहू नेड़ सा, होर कोई बै यीशु न किछ़ पुछ़णै री हिम्मत नैंई हुई। "
MRK,12,35,"फिरी यीशुऐ मन्दिरा न शिक्षा देंदी घेरै बोलू,  “शास्त्री किबै बोला सी, कि मसीह दाऊदा रा बेटा सा? "
MRK,12,36,"दाऊदै आपुऐ पवित्र आत्मा न भौरिया बोलू, ‘कि परमेश्वरै मेरै प्रभु बै बोलू, मेरै सीधै हौथै बेश, ज़ैबै तैंईंयैं हांऊँ तेरै दुश्मना बै तेरी ज़ोंघा हेठै नी केरनु।’  "
MRK,12,37,"“दाऊद ता आपुऐ मसीह बै ‘प्रभु’ बोला सा, फिरी सौ तेइरा बेटा कौखै न हुआ?” होर भिड़ा रै लौका तेइरी गैला खुश होईया शुणा ती। "
MRK,12,38,"तेइयै आपणी शिक्षा न बोलू,  शास्त्री लौका न साबधान रौहा, ज़ुण लोमे झिकड़ै लाईया घुमा सी। "
MRK,12,39,"होर बजारा न नमस्कार, होर आराधनालय न खास-खास ज़ैगा होर धामा न भी खास-खास ज़ैगा तौपा सी।  "
MRK,12,40,"ते बिधवा रै घौर बै लूटा सी, होर रिहाणै री तैंईंयैं लोमी-लोमी प्रार्थना केरा सी, इन्हां बै ज़ादा सज़ा मिलणा। "
MRK,12,41,"होर यीशु मन्दिरा रै भण्डारा सामनै बैशिया हेरदा लागा, कि लोक भण्डारा न ढैबुऐ कैण्ढै पा सी, होर बोहू सेठ लौके बोहू किछ़ पाऊ। "
MRK,12,42,"तैबै एक गरीब विधवै एज़िया दूई ताँबै रै सिक्के (दुई ढैबुऐ) भौरै, ज़ुण एक धेले बराबर होआ सी पाऊ। "
MRK,12,43,"तैबै यीशुऐ च़ेले नेड़े शाधिया तिन्हां बै बोलू,  “हांऊँ तुसाबै सच़ बोला सा, कि मन्दिरा रै भण्डारा न पाणु आऐ न ऐसै विधवा बै सैभी न ज़ादा धिना। "
MRK,12,44,"किबैकि सैभियै आपणै ज़ादा ढैबुऐ न थोड़ा धिना, पर ऐसै आपणी घटी न ज़ो किछ़ ऐसा हागै ती सैभ धिना मतलब आपणी सारी कमाई धिनी।” "
MRK,13,1,"ज़ैबै यीशु मन्दिरा न ज़ाँदा लागा ती, तेइरै एकी च़ेले तेइबै बोलू, “गुरू, हेर! ऐ पात्थर होर भवन केतरै बाँकै होर नोखै सी।” "
MRK,13,2,"यीशुऐ तिन्हां बै बोलू,  “तुसै इन्हां बड़ै भवना बै हेरदै लागै सी, औखै एकी पात्थरै पैंधै दुज़ा पात्थर नी टिकी रौहणा। बल्कि सैभ किछ़ नाश होंणा।” "
MRK,13,3,"ज़ैबै यीशु जैतून ढौगा पैंधै मन्दिरा सामनै बेठा ती, ता पतरस, याकूब, यूहन्ना होर अन्द्रियासै तेईन केल्है न पुछ़ू, "
MRK,13,4,"“आसाबै दस, ऐ सैभ किछ़ कैबै होंणा? ज़ैबै ऐ सैभ किछ़ पूरा होंणू आल़ा होला ता तेई बौगतै कैण्ढै नशाण होंणै?” "
MRK,13,5,"तैबै यीशु बोलदा लागा,  “साबधान! कोई तुसाबै धोखा नी देला।  "
MRK,13,6,"मेरै नाँ न बोहू सारै लोका ऐणा होर दावा केरना कि, हांऊँ मसीह सा। तिन्हां बोहू बै धोखा देणा। "
MRK,13,7,ज़ैबै तुसै लड़ाई होर लड़ाई-झ़गड़ै री अफवाहै रै बारै न शुणलै ता घबराँदै हेरीत्। ऐण्ढा ता होंणा पर हाज़ी आखरी बौगत नी ऑथि। 
MRK,13,8,एकी ज़ाति दुज़ी ज़ाति रै खिलाफ़ होर एकी राज्य होरी राज्य रै खिलाफ़ खड़ै होंणा। बोहू सारी ज़ैगा न ज़ौज़री होंणी होर अकाल पौड़नै। ऐ दु:खै री शुरूआत सा।  
MRK,13,9,“आपणै बारै न साबधान रौहा। तिन्हां लोका तुसै कैदी बणाईया अदालतै रै हवालै केरनै होर तुसै तिन्हरै आराधनालय न पीटणै होर मेरी बजहा न तुसाबै तिन्हरै राज्यपाला होर राज़ै सामनै खड़ै होंणा पौड़ना ताकि तिन्हां बै मेरै बारै न दसणै बै मौका मिलणा। 
MRK,13,10,पर ऐ ज़रूरी सा कि पैहलै सैभी होरी ज़ाति बै खुशी रा समाद शुणाइला।  
MRK,13,11,"ज़ैबै सौ तुसाबै सभा हागै खड़ै केरलै ता पैहलै न फ़िक्र हेरित् केरदै, कि आसा कि बोलणा, पर ज़ो किछ़ तुसाबै तेई बौगतै दसिला, सौहै बोलीत्, किबैकि बोलणु आल़ै तुसै नी ऑथि, परन्तु पवित्र आत्मा सा।  "
MRK,13,12,“भाई-बैहणा दुज़ै भाई-बैहणा बै धोखा देणा। बेटै आपणै बापू बै धोखा देणा होर तिन्हरी औलादा बी आपणै आमा-बापू सैंघै विश्वासघात केरना।  
MRK,13,13,मेरी बजहा न सैभी लोका तुसा सैंघै नफरत केरनी पर ज़ुण आखरी तैंईंयैं धीरज रखला तेई मुक्ति पाणी।”  
MRK,13,14,"ज़ैबै तुसै घृणित च़ीज़ा बै तौखै खड़ी हेरलै ज़ौखै ते नी ती लोड़ी, (ज़ो कोई ऐ पौढ़ा सा तिन्हां बै समझणै री कोशिश केरनी चेहिऐ) अगर तुसै तेई बौगता यहूदिया न रौहंदै लागै सी, ता ढौगा बै भैगा।  "
MRK,13,15,ज़ुणा लोका आपणै घौरा रै छ़ापरा पैंधै होलै ते घौरा भीतरा बै नी उतरलै। 
MRK,13,16,होर ज़ुणा बाहरै मैदाना न होलै ते पिछ़ै मुड़िया आपणै झिकड़ै नी नेलै। 
MRK,13,17,"तिन्हां बेटड़ी री तैंईंयैं ज़ुणा सुज़दी होली होर ज़ुणिरै शोहरू दूधा पीणू आल़ै होलै, तिन्हां ध्याड़ै बड़ै भयानक होंणा। "
MRK,13,18,प्रार्थना केरा कि ऐ सैभ किछ़ हिऊँदा न नैंई लोड़ी हुआ।  
MRK,13,19,तिन्हां ध्याड़ै न ऐण्ढी विपदा ऐणी ज़ैण्ढी कि सृष्टि बणनै न लेइया ज़ो परमेश्वरै बणाई सा औज़ा तैंईंयैं न आई होर न कैधी ऐणी।  
MRK,13,20,"“होर अगर परमेश्वरै तेई बौगता बै कम केरनै रा फैसला नी केरुदा होंदा, ता कोई भी ज़िन्दा नी होंदा। पर तिन्हैं एथा बै कम केरनै रा फैसला केरुदा सा किबैकि तिन्हाबै लोका रै बारै न चिन्ता सा ज़ुणिबै तेइयै चुनै सी।”  "
MRK,13,21,"तिन्हां ध्याड़ै न अगर कोई तुसाबै बोलला, हेर, ऐ सा मसीह होर सौ सा मसीह, ता तेइरा भरोसा हेरी केरदा।  "
MRK,13,22,किबैकि झ़ूठै मसीह होर भविष्यवाणी केरनु आल़ै हेरिदै लागणै होर तिन्हां ऐण्ढै नशाण चमत्कार रिहाणै होर नोखै कोम केरनै होर तिन्हां ते चुनैदै मांहणु भी भरमाणै। 
MRK,13,23,"तुसै होशियार रौहित्, हेरा मैं बौगता न पैहलै तुसाबै सैभ किछ़ दैसू सा। "
MRK,13,24,"पर तिन्हां दु:खै रै ध्याड़ै न,  सूर्य काल़ै होंणा, ज़ोथा प्याशा नी देणा।  "
MRK,13,25,"आसमाना न तारै औल़ना, होर आसमानै री सारी बड़ी शक्ति हिलाइणी। "
MRK,13,26,तैबै लोका मांहणु रै बेटै बै शक्ति होर महिमा सैंघै बादला न ऐन्दै हेरना। 
MRK,13,27,“तैबै तेई आपणै स्वर्गदूत भेज़िआ च़ोहू दिशा न होर धौरती रै एकी कनारै न लेइया आसमाना रै दुज़ै कनारै तैंईंयैं सारै न आपणै चुनैदै लोका कठा केरनै। 
MRK,13,28,"“फेगड़ा रै बूटै न ऐ उदाहरण सिखा, ज़ैबै तेइरी डाल़ी नरम होआ सा, होर पौचै निकल़दै लागा सी, ता तुसै जाँणा सी कि गर्मी रै ध्याड़ै नेड़ ऐणु आल़ै सी। "
MRK,13,29,"ऐण्ढी तैरहा ज़ैबै तुसै इन्हां गैला बै होंदै हेरलै, ता जाणी लेआ कि बौगत नेड़ आऊ सा।  "
MRK,13,30,हांऊँ तुसाबै सच़ बोला सा कि ज़ैबै तैंईंयैं ऐ सारी गैला पूरी नी होली तैबै तैंईंयैं ऐ सारी गैला नी घटणी। 
MRK,13,31,"आसमान होर धौरती नाश होंणै, पर मेरी गैला कैधी नी टलणा।  "
MRK,13,32,"“तेई ध्याड़ै होर तेसा घड़ी रै बारै न कौसी बै किछ़ नी पता, न स्वर्गा न स्वर्गदूता बै होर न ऐबै मांहणु रै बेटै बै, सिर्फ़ परमेश्वर पिता जाँणा सा। "
MRK,13,33,"हेरा, बिऊदै होर प्रार्थना केरदै रौहा; किबैकि तुसै नैंई जाणदै कि सौ बौगत कैबै ऐणा।  "
MRK,13,34,"ऐ हालत ठीक तैण्ढी सा ज़ैण्ढै एक मांहणु आपणा सैभ किछ़ नोकरा रै हवालै केरा सा। सैभी बै आपणा-आपणा कोम बौंडा सा होर च़ोऊकीदारा बै हुक्म केरा सा कि बिऊदै रौहा, ऐण्ढा बोलिया बाहरलै देशा बै जा सा। "
MRK,13,35,"“तुसै बी बिऊदै रौहा किबैकि तुसै नी ज़ाणदै घौरा रा मालक पता नी कैबै एला। सौंझ़की घेरै, औधी रातियै, मुर्गै री बाँग देणै रै बौगतै होर दोथी झिशा। "
MRK,13,36,अगर सौ च़ानक एला ता तुसै ऐण्ढा नी होला कि सौ तुसाबै सुतैदै पाला।  
MRK,13,37,"ज़ो हांऊँ तुसाबै बोला सा, सौहै सैभी बै बोला सा, बिऊदै रौहा।”  "
MRK,14,1,फसह होर अखमीरी रोटी रै त्यौहारा न दूई रोज़ पैहलकी गैल सा कि मुख्यपुरोहिता होर शास्त्री कोई ऐण्ढी तरकीब तोपदै लागै ती कि ते बड़ी च़लाकी सैंघै यीशु बै बन्दी बणालै होर तेइबै मारलै। 
MRK,14,2,"ते बोलदै लागै ती, “पर ऐण्ढा आसाबै त्यौहार रै ध्याड़ै न नी केरना चेहिऐ, होई सका सा कि लोका किछ़ हँगामा खड़ा केरलै।” "
MRK,14,3,"ज़ैबै यीशु बैतनिय्याह शैहरा न शमौन ज़ुणिबै कोढ़ ती तेइरै घौरा न रोटी खाँदा बेठा ती, तैबै एक बाँकी बेटड़ी संगमरमरा री शीशी न जटामांसी रा बोहू कीमती खुशबूदार तेल लेइया आई, होर शीशी चोड़िया सारा तेल यीशु रै च़ोहढ़ै पैंधै पेरू। "
MRK,14,4,"तैबै तौखै बेठैंदै किछ़ लोका आपु न बोलदै लागै, “कीमती खुशबूदार तेला री ऐण्ढी बर्बादी किबै केरूई? "
MRK,14,5,किबैकि ऐ खुशबूदार तेल ता लगभग त्राई शौऊ रोज़ा री ध्याड़ी न ज़ादा रा बैचिया गरीब मांहणु बै बोंडी सका ती।” होर ते तेसा बै झ़िड़कदे लागे। 
MRK,14,6,"यीशुऐ बोलू,  “ऐसा बै छ़ौड़ा, ऐसा बै किबै परेशान केरा सी? ऐसै ता मूँ सैंघै भलाई केरी सा। "
MRK,14,7,"गरीब तुसा सैंघै हमेशा रौहा सी, होर ज़ैबै तुसै च़ाहलै तिन्हरी भलाई केरी सका सी, पर मूँ तुसा सैंघै हमेशा नी रोहणा। "
MRK,14,8,"एसा बेटड़ियै सौहै केरू ज़ो ऐ केरी सका ती, एसै ता बौगता न पैहलै मेरै पौथिणै री तैंईंयैं मेरी देही न खुशबूदार तेल मौल़िया सौ त्यार केरी सा। "
MRK,14,9,"हांऊँ तुसाबै सच़ बोला सा: सारै दुनिया न ज़ौखै बी खुशी रै समादा रा प्रचार केरिला, तौखै एसरी यादी न ज़ो एसै केरू सा, एसरी चर्चा होंणी।” "
MRK,14,10,"तैबै यहूदा इस्करियोती ज़ो बारा च़ेले न एक ती, मुख्यपुरोहिता हागै यीशु बै धोखै न पकड़वाणै री तैंईंयैं नौठा। "
MRK,14,11,"ते तेइरी गैल शुणिया बड़ै खुश हुऐ, तिन्हैं तेइबै ढैबुऐ देणै रा वचन धिना। तैबै यहूदा यीशु बै धोखै न पकड़वाणै रा मौका तोपदा लागा। "
MRK,14,12,"अखमीरी रोटी रै त्यौहारा न पैहलै रोज़, ज़ैबै फसह रै मेमणै री बलि देआ ती, यीशु रै च़ेले तेईन पुछ़ू, “तू कि चाहा सा कि आसै कौखै ज़ाइआ तेरी तैंईंयैं रोटी खाँणै बै तैंईंयैं त्यारी केरलै?” "
MRK,14,13,"तैबै तेइयै आपणै दूई च़ेले भेज़िआ होर बोलू,  “यरुश्लेम नगरा बै ज़ात्, तौखै तुसाबै पाणी रै घड़ै पाईआ एक मांहणु मिलणा, तेई पिछ़ै ज़ाईत्। "
MRK,14,14,"तैबै ज़ौखै बी सौ भितरै ज़ाला, तेई घौरा रै मालका बै बोलीत्, गुरू पुछ़ू सा, मेरी रोटी खाँणै रा सौ कमरा कौखै सा ज़ौखै हांऊँ आपणै च़ेले सैंघै फसह री रोटी खाई सकनू। "
MRK,14,15,"तैबै तेई तौभै ऊझै धिरै एक सज़ाऊदा होर त्यार केरूदा कमरा रिहाणा, तौखै आसरी तैंईंयैं त्यारी केरा।” "
MRK,14,16,तैबै तेइरै च़ेले तौखै न नगरा बै आऐ होर तिन्हैं तौखै हर गैल तैण्ढी हेरी ज़ैण्ढी यीशुऐ तिन्हां बै बोली ती। तैबै तिन्हैं फसह रा भोजन त्यार केरू। 
MRK,14,17,सौंझ़की घेरै यीशु आपणै बारा च़ेले सैंघै तौखै पुजू। 
MRK,14,18,"ज़ैबै ते बैशिया रोटी खाँदै लागै ती, तैबै यीशुऐ बोलू,  “हांऊँ सच़ बोला सा, तुसा न एकी, ज़ो मूँ सैंघै रोटी खाँदा लागा सा, तेई हांऊँ ढौकणै द्याणा।” "
MRK,14,19,"तैबै ते च़ेले दु:खी होईया एकी दुज़ै बै बोलदै लागै, “कि हांऊँ सौ नी ऑथि!” "
MRK,14,20,"यीशुऐ तिन्हां बै बोलू,  “बारा मौंझ़ै न सौहै एक सा, ज़ो मूँ सैंघै एकी थाल़ी न खा सा।  "
MRK,14,21,"मांहणु रै बेटै रा जाँणा ता ज़रूरी सा, ज़ैण्ढा कि तेइरै बारै पवित्र शास्त्र न लिखू सा, पर हाय सा तेई मांहणु पैंधै ज़ौसरी बजहा न मांहणु रै बेटै ढौकिणा। अगर तेई मांहणु री तैंईंयैं केतरा भला होंदा कि सौ पैदा नी ती होंदा।” "
MRK,14,22,"ज़ैबै ते रोटी खाँदै लागै ती, यीशुऐ रोटी लेई होर परमेश्वरा रा धन्यवाद केरिया चोड़ी होर तिन्हां बै देंदी घेरै बोलू,  “खात् लेआ, ऐ मेरी देह सा।” "
MRK,14,23,तैबै तेइयै अँगूरा रै रसा रा कटोरा च़कू होर परमेश्वरा रा धन्यवाद केरिया तिन्हां बै धिना होर तिन्हां सैभियै सौ पीऊ। 
MRK,14,24,"तैबै यीशुऐ बोलू,  “ऐ मेरा लोहू सा, ज़ो एक नोंऊँऐं वायदा री शुरूआत सा, ज़ो कि परमेश्वर होर तिन्हरै लोकै सैंघै केरी ती। ऐ बोहू री तैंईंयैं बहाणा लाऊ सा। "
MRK,14,25,"हांऊँ तुसाबै सच़ बोला सा कि ऐबै मूँ तेई ध्याड़ै तैंईंयैं अँगूरा रा रस नैंई च़खणा, ज़ैबै तैंईंयैं परमेश्वरै रै राज्य न नोंऊँआं अँगूरा रा रस नी पीनू।” "
MRK,14,26,तैबै ते एक भजन गाईया जैतून ढौगा पैंधै बै नौठै। 
MRK,14,27,"बौता न यीशुऐ तिन्हां बै बोलू, “ तुसा सैभी रा बशाह कम होंणा किबैकि लिखू सा: मूँ फुआल मारना होर भेड़ा तितर-बितर होंणी। "
MRK,14,28,पर दबारा ज़िन्दै होंणै न बाद मूँ तुसा न पैहलै गलीला बै जाँणा।” 
MRK,14,29,"तैबै पतरसै बोलू, “चाहे सैभै आपणा विश्वास खोलै पर मूँ नी खोणा।” "
MRK,14,30,"यीशुऐ तेइबै बोलू,  “हांऊँ तौभै सच़ बोला सा, औज़ एसा राती न तौ मुर्गै रै दूई बार बाँग देणै न पैहलै त्रीजी बार मेरा नाँह केरना।”  "
MRK,14,31,"पतरसै भी बोलू, “अगर मुँभै तौ सैंघै मौरना बी पौड़ला, तैबै बी मूँ तेरा नाँह नी केरना!” तैबै बाकि च़ेले बी ऐण्ढाऐ बोलू। "
MRK,14,32,"फिरी ते गतसमनी ज़ैगा बै आऐ। तौखै यीशुऐ आपणै च़ेले बै बोलू,  “मेरै प्रार्थना केरनै तक तुसै औखै रूका।”  "
MRK,14,33,"पतरस, याकूब होर यूहन्ना यीशुऐ आपु सैंघै नेऐ। यीशु बोहू दु:खी होर व्याकुल होंदा लागा ती। "
MRK,14,34,"होर तिन्हां बै बोलू,  “मेरा मन बड़ा उदास हुआ सा, औखै तैंईंयैं कि हांऊँ मौरनु आल़ा सा, तुसै औखै बेशा, होर बिऊदै रौहा।”  "
MRK,14,35,"तैबै थोड़ा आगै ज़ाइआ सौ ज़मीना पैंधै टुँबड़ै पौड़िया प्रार्थना केरदा लागा कि, ओ परमेश्वर अगर होई सका सा ता ऐ दु:खै री घड़ी मूँ पैंधै न दूर केर। "
MRK,14,36,"यीशुऐ बोलू,  “ओ पिता ओ पिता! तेरी तैंईंयैं सैभ किछ़ सान सा। एसा दु:खै री घड़ी बै मूँ न दूर केर। तैबै भी ज़ो किछ़ हांऊँ चाहा सा, सौ नी बल्कि ज़ो तू चाहा सा सौऐ केर।”  "
MRK,14,37,"ज़ैबै यीशु वापस आऊ ता तेइयै आपणै च़ेले बै सोंदै हेरिया, “शमौन” पतरसा बै बोलू, “कि तू सोंदा लागा सा? कि तू एक घड़ी बी बिऊदा नी रौही सकू? "
MRK,14,38,बिऊदै रौहा होर प्रार्थना केरा कि तुसै परीक्षा न नी पौड़लै। मन ता त्यार सा पर देह कमज़ोर सा।” 
MRK,14,39,यीशु भी प्रार्थना केरदा नौठा होर तैण्ढै वचन बोलिया प्रार्थना केरी। 
MRK,14,40,ज़ैबै सौ दबारा वापस आऊ ता तेइयै दबारा आपणै च़ेले सोंदै हेरै। तिन्हरी औछ़ी नींज़ै लाइया भौरूइदी ती। तिन्हां बै पता निसी च़ली कि आसा यीशु बै कि ज़वाब देणा। 
MRK,14,41,"सौ प्रार्थना केरिया त्रीजी बार भी वापस आऊ होर तिन्हां बै बोलू,  “तुसै कि हाज़ी बी आरामा सैंघै सोंदै लागै सी?” रज़ हुआ, सौ बौगत आऊ सा, ज़ैबै मांहणु रा बेटा पापी रै हौथा ढौकिणा। "
MRK,14,42,"खड़ै होआ! होर च़ला, हेरा, मुँभै धोखै सैंघै ढौकणै द्याणू आल़ा मांहणु ऐन्दा लागा सा।  "
MRK,14,43,"यीशु बोलदा लागा ती कि तेइरै बारा च़ेले मौंझ़ै न एक च़ेला यहूदा इस्करियोती तौखै हेरूआ। तेई सैंघै डँडै होर तलवारी लेइया लोकै री एक बड़ी भीड़ ती होर सौ भीड़ मुख्यपुरोहिता, शास्त्री होर स्याणै भेज़ी ती। "
MRK,14,44,"यहूदा इस्करियोतीयै तिन्हां बै दैसू ती कि ज़ुणिबै हांऊँ माँकी देनू सौहै यीशु सा, तेइबै ढौकेइत् होर होशियारी सैंघै नेईत्। "
MRK,14,45,"ज़ैबै यहूदा तौखै आऊ, तुरन्त तेइयै यीशु हागै ज़ाइआ बोलू, “ओ गुरू!” होर तेइबै माँकी धिनी। "
MRK,14,46,तैबै तुरन्त तिन्हैं सौ ढौकू होर आपणी हिरासता न लेऊ। 
MRK,14,47,"यीशु रै एकी च़ेले ज़ो कि तौखै खड़ा ती, तेइयै आपणी तलवारियै लाइया महापुरोहित रै नोकर रा एक कोन काटू। "
MRK,14,48,"तैबै यीशुऐ बोलू,  “हांऊँ कि कोई अपराधी सा ज़ो तुसै मुँभै ढौकणै री तैंईंयैं डँडै होर तलवारी लेइया आऐ सी?”  "
MRK,14,49,हांऊँ हर रोज़ मन्दिरा न तुसा सैंघै उपदेश देआ ती पर तुसै हांऊँ नी ढौकू। ऐबै ऐ एथै री तैंईंयैं तुसै हांऊँ ढौकू कि शास्त्रा रा वचन पूरा होला। 
MRK,14,50,तैबै यीशु रै सारै च़ेले तेइबै केल्है छ़ौड़िआ भगै। 
MRK,14,51,एक नोऊज़ुआन आपणी नाँगी देही न एक च़ादर लपेटिया तेई पिछ़ै ऐन्दा लागा ती। तिन्हैं सौ ढौकणा चाहू। 
MRK,14,52,पर सौ आपणी च़ादर छ़ौड़िआ नाँगा भैगू। 
MRK,14,53,"तिन्हैं यीशु महापुरोहित हागै नेऊ। तैबै सारै मुख्यपुरोहित, स्याणै होर शास्त्री कठा हुऐ। "
MRK,14,54,पतरस तेईन दूर-दूर च़लदै-च़लदै महापुरोहित रै ब्राम्दै आँध्रै तैंईंयैं नौठा होर तौखै पौहरैदारा सैंघै औगी छिपदा लागा। 
MRK,14,55,सारी यहूदी सभा होर मुख्यपुरोहित यीशु बै मौऊत री सज़ा देणै री तैंईंयैं कोई सबूत तोपदै लागै ती पर तिन्हां बै कोई सबूत नी मिलू। 
MRK,14,56,बोहू सारै लोकै यीशु रै बारै न झ़ूठी गुआही धिनी पर ते गुआही एक ज़ेही नैंई ती। 
MRK,14,57,"तैबै किछ़ लोका खड़ै हुऐ होर तेइरै खिलाफ़ झ़ूठी गुआही देइया बोलदै लागै, "
MRK,14,58,"“आसै ऐ ऐण्ढा बोलदा शुणू सा कि मैं मांहणु रै हौथै बैणूदा ऐ मन्दिर मूँ नाश केरना होर त्रा रोज़ा भीतरै मूँ दुज़ा मन्दिर बनाणा, ज़ो कि हौथै लाइया बैणूदा नी होंणा।” "
MRK,14,59,पर एथा न भी तिन्हरी गुआही एक नी ती ऑथि। 
MRK,14,60,"तैबै तिन्हां सामनै महापुरोहित खड़ै होईया यीशु न पुछ़ू, “ऐ लोका तेरै खिलाफ़ कि गुआही देंदै लागै सी? कि तौ इन्हां बै किछ़ ज़वाब नी देणा?” "
MRK,14,61,"पर यीशु च़ुप रौहू, होर किछ़ ज़वाब नी धिना, महापुरोहितै सौ फिरी पुछ़ू, तू कि तेई परमेश्वरा रा बेटा मसीह सा? "
MRK,14,62,"यीशुऐ बोलू,  “हांऊँ सा, होर तुसा मांहणु रै बेटै बै सर्वशक्तिमाना री दैहिणी धिरै बेठादा होर स्वर्गा न बादला सैंघै ऐन्दा हेरना।” "
MRK,14,63,"महापुरोहितै आपणा चोल़ा च़िरिया बोलू, “आसाबै होरी गुआही री कि ज़रूरत सा?” "
MRK,14,64,"तुसै ऐ निन्दा आल़ी गैला बोलदा शुणू, ऐबै तुसरा कि विचार सा? तिन्हैं सैभियै बोलू, ऐईबै मौऊत री सज़ा मिलणी चेहिऐ। "
MRK,14,65,"तैबै किछ़ लोकै तेई पैंधै थुकू, किछ़ लोका तेइरा मुँह खौटा ती होर मुक्कै लाइया मारा ती। किछ़ मज़ाक केरिया बोलदै लागै, “भविष्यवाणी केरिया पता ला कि कुणिऐ मारू!” होर पौहरैदारै सौ ढौकिया मारू। "
MRK,14,66,पतरस हाज़ी ब्राम्दै न बेठा ती होर तौखै महापुरोहितै री एक नोकराणी आई। 
MRK,14,67,"ज़ैबै तेसै पतरस तौखै औगी छिपदा हेरू ता बड़ै ध्याना सैंघै तेइबै पछ़ियाणिया बोलू, “तू बी ता तेई यीशु नासरी सैंघै ती।” "
MRK,14,68,"पर पतरसै नाँह केरू होर बोलदा लागा, “हांऊँ नी ज़ाणदा कि तू कि लागी सा बोलदी।” ऐण्ढा बोलिया सौ डेवढ़ी तैंईंयैं नौठा, होर मुर्गै बाँग धिनी। "
MRK,14,69,"तेसै नोकराणियै ज़ैबै सौ दबारा हेरू ता सौ भी लोका बै बोलदी लागी, “ऐ मांहणु बी तिन्हां न एक सा।” "
MRK,14,70,"पतरसै फिरी नाँह केरू। तैबै थोड़ी देरा बाद तौखै खड़ै हुऐदै लोकै पतरस हेरू होर बोलू, “पक्का तू बी तिन्हां न एक सा किबैकि तू बी गलीला रा सा।” "
MRK,14,71,"तैबै पतरस आपणै आपा बै कोसदा लागा होर कसमा खाँदा लागा, “ज़ौसरै बारै न तुसै बोलदै लागै सी, हांऊँ तेई मांहणु बै नी ज़ाणदा।” "
MRK,14,72,तेसा घड़ियै मुर्गै दुज़ी बार बाँग धिनी। पतरसा बै तुरन्त तेई बौगतै सौ गैल याद आई ज़ो यीशुऐ तेइबै बोली ती कि  “मुर्गै री दूई बार बाँग देणै न पैहलै तौ मेरा त्रा बार नाँह केरना।” तैबै पतरसा रा ज़ीऊ चुटा होर सौ दु:खी होईया लेरा मारिया रोंदा लागा।  
MRK,15,1,"होर दोथ होंदैआ तुरन्त मुख्यपुरोहिते, स्याणै, होर शास्त्रियै बल्कि सैभी महासभा रै लोकै यीशु बोनणै धियाऊ, होर सौ नेइया पिलातुस राज़पाला रै हौथा न धिना। "
MRK,15,2,"होर राज़ा पिलातुसै यीशु न पुछ़ू, “तुसै कि यहूदी लोका रै राज़ा सी?” यीशुऐ ज़वाब धिना,  “कि तू आपुऐ ता बोलदा लागा सा।” "
MRK,15,3,होर मुख्यपुरोहित तेई पैंधै बोहू गैला रा दोष लांदै लागे ती। 
MRK,15,4,"पिलातुसै यीशु फिरी पुछ़ू, “तू कि कोई ज़वाब नी देंदा, हेर ऐ लोका तौ पैंधै केतरी गैला रा दोष ला सी?” "
MRK,15,5,"यीशुऐ फिरी भी कोई ज़वाब नी धिना, औखै तैंईंयैं कि पिलातुसा बै भी हेरानी हुई। "
MRK,15,6,"होर सौ ऐसा फसह रै त्यौहारा न कोई भी एक कैदी बै ज़ुणिबै लोक चाहा ती, तिन्हरी तैंईंयैं छ़ौड़ा ती। "
MRK,15,7,"तेई बौगता बरअब्बा नाँ रा एक डाकू किछ़ लोका सैंघै कैदखानै न रखु ती, ज़ुणियै हत्या केरी ती, ज़ैबै तिन्हैं रोमी सरकारा रै बरोधा न बलवा केरू ती। "
MRK,15,8,"होर सैभी री भीड़ ऊझै जाईया अर्ज़ा केरदी लागी, कि आसरी तैंईंयैं ज़ैण्ढा तू केरदा आऊ सा तैण्ढा केर। "
MRK,15,9,"पिलातुसै तिन्हां बै ज़वाब धिना, “तुसै चाहा सी कि हांऊँ तुसा री तैंईंयैं यहूदी रै राज़ा बै छ़ौड़नू?” "
MRK,15,10,"किबैकि सौ जाँणा ती, कि मुख्यपुरोहिते सौ जलन केरिया ढौकणै धियाऊ सा। "
MRK,15,11,"पर मुख्यपुरोहिते लोका भड़काए ती, कि बरअब्बा बै आसरी तैंईंयैं छ़ौड़। "
MRK,15,12,"ऐ शुणिया पिलातुसै तिन्हां लोका न फिरी पुछ़ू, “कि ज़ुणिबै तुसै यहूदी रा राज़ा बोला सी, तेई सैंघै हांऊँ कि केरनु?” ते लेरा मारिया बोलदै लागे कि तेइबै क्रूसा पैंधै च़ढ़ा। "
MRK,15,13,"पर ते होर ज़ोरा सैंघै लेरा मारदै लागे, “कि तेइबै क्रूसा पैंधै च़ढ़ा।” "
MRK,15,14,"पिलातुसै तिन्हां बै बोलू, “किबै, ऐईयै कि बुरा कोम केरू सा?” पर तै होर भी जौरे सैंघै चीखे, “तेइबै क्रूसा पैंधै च़ढ़ा।” "
MRK,15,15,"तैबै पिलातुसै भिड़ा बै खुश रैखणै री तैंईंयैं, बरअब्बा डाकू तिन्हरी तैंईंयैं छ़ौड़ू, होर यीशु बै कोड़ै लाईया तिन्हरै हवालै केरू कि क्रूसा पैंधै च़ढ़ा। "
MRK,15,16,होर सपाहिये सौ किलै रै आँध्रलै ब्राम्दै बै नेऊ ज़ुण न्याय री ज़ैगा ती होर सारी सैना री पलटन तौखै कठा केरिया शाधी। 
MRK,15,17,"होर तिन्हैं तेइबै बैंगनी रंगा रा झिकड़ा लाऊ, होर कौन्डै रा मुकट बणाईया तेइरी मुँडी न लाऊ। "
MRK,15,18,"होर ऐ बोलिया तेइबै नमस्कार केरदै लागै, “कि ओ यहूदी रै राज़ा, नमस्कार!” "
MRK,15,19,"होर ते तेइरी मुँडी न नगाल़ी रै डँडै सैंघै मारदै, होर तेई पैंधै थूकदे, होर घुटनै पैंधै बैशिया तेइबै नमस्कार केरदै लागे। "
MRK,15,20,"होर ते ज़ैबै तेइरा मज़ाक उड़ाइया बेठै, ता तेई पैंधै न बैंगनी झिकड़ै खोलिया तेइरै झिकड़ै लायै, होर सौ क्रूसा पैंधै च़ढ़ाणै री तैंईंयैं बाहरै नेऊ। "
MRK,15,21,"होर सिकंदर होर रुफुस रा बापू, शमौन नाँ रा एक कुरेनी नगरा रा मांहणु ज़ुण छेता न बापिस ऐन्दा लागा ती, तिन्हैं सौ बिना मतलबै ढौकू कि यीशु रा क्रूस च़कला। "
MRK,15,22,"होर ते तेइबै गुलगुता नाँ री ज़ैगा पैंधै, ज़ुणिरा मतलब खोपड़ी री ज़ैगा सा आंणु। "
MRK,15,23,"होर ते यीशु बै गन्धरस मिलूदा अँगूरा रा रस पियांदे लागे, पर तेइयै नैंई पिऊ। "
MRK,15,24,"तैबै तिन्हैं सौ क्रूसा पैंधै च़ढ़ाऊ, होर तेइरै झिकड़ै पैंधै चिट्ठी पाईआ, कि कुणी बै कि मिलला, होर बोंडै। "
MRK,15,25,"ज़ैबै तिन्हैं सौ क्रूसा पैंधै च़ढ़ाऊ ती, तैबै दोथकै नौऊ बज़ै ती। "
MRK,15,26,होर तेइरा दोषपत्र तेई पैंधै लाऊ कि “यहूदी रा राज़ा।” 
MRK,15,27,"होर तिन्हैं तेई सैंघै दुई डाकू, एक दैहिणै धिरै ता दुज़ा बांऊँई धिरै क्रूसा पैंधै च़ढ़ाये। "
MRK,15,28,"तैबै पवित्र शास्त्रा न लिखूदा सौ वचन पूरा हुआ, कि अपराधी सैंघै तेइरी गिणती हुई।  "
MRK,15,29,"होर बौता न ज़ाणू आल़ै मुँडी थलाई-थलाइया ऐ बोलिया तेइरी निन्दा केरा ती, “कि वाह! मन्दिरा बै चोड़िया, त्रा रोजा न बनाणु आल़ै! "
MRK,15,30,क्रूसा पैंधै न उतरिआ आपणै आपा बै बच़ाई लेया।” 
MRK,15,31,"ऐण्ढी तैरहा मुख्यपुरोहिता भी, शास्त्रियै समेत, आपु न मज़ाक केरिया बोला ती; “कि ऐईयै होर लोका बच़ाए सी, पर आपु बै नैंई बच़ाई सकदा। "
MRK,15,32,"अगर इस्राइला रा राज़ा, मसीह, ऐबै क्रूसा न उतरला, ता आसा हेरिया बशाह केरना।” होर ज़ुण क्रूसा पैंधै तेई सैंघै च़ढ़ाये ती, ते भी तेइरी बुराई केरा ती। "
MRK,15,33,"होर ध्याड़ा च़ढ़ने पैंधै सारै देशा न निहारा हुआ, लगभग त्राई बाज़ै तक रौहू। "
MRK,15,34,"त्राई बाज़ै न बाद यीशुऐ ज़ोरै री आवाज़ा न बोलू,  “इलोई, इलोई, लमा शबक्तनी?” ज़ुणिरा मतलब सा, “ओ मेरै परमेश्वर, ओ मेरै परमेश्वर, तैं हांऊँ किबै छ़ौड़ू?”  "
MRK,15,35,"ज़ो लोका सैंघै खड़ै ती, तिन्हां मौंझ़ै केतरै ऐ शुणिया बोलदै लागे, “हेरा, ऐ एलिय्याह बै पुकारदा लागा सा।” "
MRK,15,36,"होर एकियै ठोर मारिया स्पंज सिरकै न चौकू होर नगाल़ी रै डँडै न रखिया तेइबै चुसाऊ होर बोलू, “रुका; हेरणा, कि एलिय्याह ऐईबै उतारने री तैंईंयैं एज़ा सा कि नैंई।” "
MRK,15,37,तैबै यीशुऐ बड़ी ज़ोरै री आवाज़ केरिया प्राण छ़ौड़ै। 
MRK,15,38,तैबरै मन्दिरा रा पर्दा ऊझै न बुनै ढौई च़िरूआ होर दुई टुकड़ै हुऐ। 
MRK,15,39,"ज़ुण सूबैदार तेई सामनै खड़ा ती, ज़ैबै यीशु ऐण्ढा प्राण छ़ौड़दा हेरू, ता तेइयै बोलू, “कि सच़िऐ ऐ मांहणु, परमेश्वरा रा बेटा सा!” "
MRK,15,40,कई बेटड़ी बी दूरा न हेरदी लागी ती तिन्हां मौंझ़ै मरियम मगदलीनी होर होछ़ै याकूब होर योसेसा री आमा मरियम होर सलोमी ती। 
MRK,15,41,"ज़ैबै यीशु गलीला न ती, ता यीशु पिछ़ै औंढा ती होर तेइरी सेवा केरा ती, होर भी बोहू बेटड़ी ती ज़ुण तेई सैंघै यरूश्लेम शैहरा बै आई ती। "
MRK,15,42,"ज़ैबै सौंझ़ होणु आल़ी ती, तैबै बशाँ रा ध्याड़ा लगभग ऐणु आल़ा ती। "
MRK,15,43,"अरिमतिया ग्राँ रा रौहणु आल़ै युसूफ आऊ, ज़ुण एक मशहूर मंत्री होर आपु भी परमेश्वरा रै राज्य री गैला केरदै रौहा ती, सौ हिम्मत केरिया राज़ा पिलातुसा आगै नौठा होर यीशु री लाश मोंगी। "
MRK,15,44,"पिलातुस ऐ शुणिया हैरान हुआ कि यीशु मूँआ सा, तैबै तेइयै सुबैदार शाधाऐ ज़ुणियै यीशु क्रूसा पैंधै च़ढ़ा ती होर तिन्हां न पूछू़, “कि यीशु पैहलै न मूँआ सा?” "
MRK,15,45,"ज़ैबै सूबैदारै बै पुछ़िया सारा हाल पता केरू, तैबै लाश यूसुफा बै धिनी। "
MRK,15,46,"तैबै तेइयै एक मलमलै रा कफन लेइया आंणु, होर लाश उतारिआ तेसा कफना न लपेटी, होर एक कब्रा न ज़ुण पात्थरा न कोती ती रखी, होर कब्रा रै दुआरा न एक बड़ा पात्थर रखु। "
MRK,15,47,"होर मरियम मगदलीनी होर योसेसा री आमा मरियम हेरदी लागी ती, कि सौ कौखै रैखू। "
MRK,16,1,"ज़ैबै बशाँ रा ध्याड़ा निभु, तैबै मरियम मगदलीनी, होर याकूबा री आमा मरियम, होर सलोमीऐ किछ़ खुशबूदार च़ीज़ा लेइया आंणी, कि एज़िया तेइरै शरीरा पैंधै तेल मौल़ली। "
MRK,16,2,"हफ्ते रै पैहलै ध्याड़ै (तुआरा बै) दोथियै, ज़ैबै सूर्य निकता ती, ते कब्रा पैंधै आई, "
MRK,16,3,"होर आपु न बोला ती, “आसरी तैंईंयैं कब्रा रै द्वारा पैंधै पात्थर कुणिऐ लुढ़काणा?” "
MRK,16,4,"ज़ैबै तिन्हैं हेरू, कि पात्थर लुढ़कुदा सा! सौ बड़ा पात्थर ती। "
MRK,16,5,"होर कब्रा आँध्रै जाईया, तिन्हैं एक ज़ुआन मांहणु शेतै झिकड़ै लाईया दैहिणै बेठादा हेरु, होर बोहू हेरान हुई। "
MRK,16,6,"तेइयै तेइबै बोलू, “हैरान मता होंदै, तुसै यीशु नासरी बै, ज़ो क्रूसा पैंधै च़ढ़ाऊ ती, तोपा सी। सौ ज़िन्दा हुआ, औखै नैंई ऑथि, ऐ सौ ज़ैगा सा, ज़ौखै तिन्हैं सौ रैखु ती। "
MRK,16,7,"पर तुसै ज़ाआत्, होर तेइरै च़ेले होर पतरसा सैंघै बोला, कि तेई तुसा न पैहलै गलील ज़िलै बै जाँणा; ज़ैण्ढा तेइयै तुसा सैंघै बोलू ती, तेई तुसाबै तौखै मिलणा।” "
MRK,16,8,"होर तै निकल़िया कब्रा न भैगी; किबैकि कोमणी होर घबराहट तिन्हां मौंझ़ै छाई ती, होर तिन्हैं कोई सैंघै किछ़ नैंई बोलू, किबैकि तै डौरा ती। "
MRK,16,9,"हफ्ते रै पैहलै ध्याड़ै (तुआरा बै) दोथ होंदेआ सौ ज़िन्दै होईया पैहलै-पैहलै मरियम मगदलीनी बै, ज़ुणी मौंझ़ै न तेइयै सौत बुरी आत्माएँ खोली ती, हेरूई। "
MRK,16,10,"तेइयै जाईया तिन्हरै सैंघी बै ज़ो दुःखा न डूबै ती होर रोंदै लागै ती, समाद धिना। "
MRK,16,11,"होर तिन्हैं ऐ शुणु कि सौ ज़िन्दा सा होर मरियमै सौ हेरू सा, बशाह नैंई केरु। "
MRK,16,12,"एथा न बाद सौ दुज़ै रूपा न तिन्हां मौंझ़ै दुई च़ेले बै ज़ैबै ते ग्राँ धिरै बै जाँदै लागै ती, हेरूआ। "
MRK,16,13,"तिन्हैं बी जाईया होरी बै ऐ समाद धिना, पर तिन्हैं तिन्हरा बी बशाह नी केरू। "
MRK,16,14,"बादा न सौ तिन्हां ग्यारा बै भी, ज़ैबै ते रोटी खाँदै बेठै ती हेरूआ, होर तिन्हरै कम बशाह होर कठोर मना री तैंईंयैं सौ झिड़कै किबैकि ज़ुणियै सौ ज़िन्दै होंणै न बाद हेरू ती, तिन्हैं तेइरा बशाह नैंई केरु। "
MRK,16,15,"होर तेइयै तिन्हां सैंघै बोलू,  “तुसै सारै दुनिया न जाईया सारी दुनिया रै लोका बै खुशी रै समादा रा प्रचार केरा। "
MRK,16,16,"ज़ो कोई बशाह केरला होर बपतिस्मा लेला तेई, मुक्ति पाणी, पर ज़ो कोई बिश्वास नैंई केरला, तेई दोषी बैणना। "
MRK,16,17,होर बशाह केरनु आल़ै री तैंईंयैं ऐ नशाण कि तिन्हां मेरै नाँ न बुरी आत्माएँ खोलणी; नोंऊँई-नोंऊँई भाषा बोलणी।  
MRK,16,18,"तिन्हां कीड़ै च़कणै, होर अगर तै जेहरली च़ीज़ा पीलै तैबै भी तिन्हां रा कोई नुकसान नैंई होंणा; तिन्हां बीमारा पैंधै हौथ रखणै, होर तिन्हां ठीक होंणा।”  "
MRK,16,19,"तैबै प्रभु यीशु तिन्हां सैंघै गैला ढूणनै न बाद स्वर्गा पैंधै च़किया नेऊ, होर परमेश्वरा रै दैहिणै धिरै बेठा। (1 पतरस 3:22) "
MRK,16,20,"होर तिन्हैं निकल़िया हर ज़ैगा प्रचार केरू, होर प्रभु तिन्हां सैंघै कोम केरदा रौहु, होर तिन्हैं चमत्कारा रै द्वारा रिहाऊ कि वचना सच़ा सा। आमीन। "
LUK,1,1,आदरणीय थियुफिलुस ज़ो घटना आसा बीच़ै घटी तिन्हरै बारै न बोहू सारै लोकै लिखणै री कोशिश केरी। 
LUK,1,2,"ज़ैण्ढा कि ते पैहलै न इन्हां सारी गैला रै गुआह ती होर बादा न ते तेई वचना रै गुआह बैणै, होर तिन्हैं आसा तैंईंयैं ऐ गैला पजेरी। "
LUK,1,3,"तिन्हां गैलै री मैं शुरू न लेइया बड़ै ध्याना सैंघै जाँच केरी सा होर तिन्हां गैला बै तेरी तैंईंयैं बौढ़ै लिखणा मुँभै शोभला भी लागा, "
LUK,1,4,ताकि तू ज़ाणला कि ज़ो शिक्षा तौभै धिनी सा सौहै सच़ सा। 
LUK,1,5,"ज़ैबै हेरोदेस यहूदिया ज़िलै रा राज़ा ती तैबै अबिय्याह रै दला न जकर्याह नाँ रा एक यहूदी पुजारी ती, तेइरी लाड़ी बी हारून पुरोहिता रै खानदाना री ती होर तेसरा नाँ एलीशिबा ती। "
LUK,1,6,"ते दुयै परमेश्वरा सामनै धर्मी ती, होर प्रभु री सारै हुक्म ता बिधि पैंधै च़ला ती। "
LUK,1,7,"तिन्हरै कोई भी औलाद नी ती ऑथि, किबैकि एलीशिबा बांढी ती होर ते दुयै बूढ़ै ती। "
LUK,1,8,जकर्याह आपणै दलै री तरफा न परमेश्वरा सामनै पुरोहित रा कोम केरा ती। 
LUK,1,9,"पुरोहित रीति रै मुताबक जकर्याह रै नाँ री चिट्ठी निकती , कि सौ प्रभु रै मन्दिरा न जाईया धूप पकाला। "
LUK,1,10,"ज़ैबै जकर्याह धूप पकांदा लागादा ती ता लोकै री सारी मण्डली मन्दिरा रै ब्राम्दै न प्रार्थना केरदी लागीदी ती, "
LUK,1,11,तैबै प्रभु रा एक स्वर्गदूत जकर्याह न धूप पकेणै री वेदी रै दैहिणी धिरै खड़ा हेरूआ। 
LUK,1,12,जकर्याह तेई स्वर्गदूत हेरिया बोहू डौरू होर कोमदा लागा। 
LUK,1,13,"पर स्वर्गदूतै जकर्याह बै बोलू, “हे जकर्याह, डौरदा मत किबैकि तेरी प्रार्थना परमेश्वरै शुणी दी सा, होर तेरी लाड़ी एलीशिबा सैंघै तेरै एक बेटा पैदा होंणा तू तेइरा नाँ यूहन्ना रैखेई। "
LUK,1,14,तेइरी बजहा न तौभै बोहू खुशी होंणी होर बोहू सारै लोका बी तेई रै पैदा होंणै सैंघै खुश होंणा। 
LUK,1,15,"तेई प्रभु सामनै महान होंणा, तेई अँगूरा रा रस होर शराब कैधी बी नी पीणी होर तेई आपणी आमै रै पेटा न पवित्र आत्मै रै वशा न होंणा। "
LUK,1,16,तेई बोहू सारै इस्राइली लोका तिन्हरै प्रभु परमेश्वरा धिराबै फेरनै। 
LUK,1,17,"होर तेई एलिय्याह सांही आत्मा न बड़ै शक्तिशाली होंणा होर तेई प्रभु रै आगै ज़ाइआ, बापू बै तिन्हरै बच्च़ै सैंघै मिलाणै, होर परमेश्वरै री गैला नी मनणु आऐ बै ऐण्ढी गैला दसला; कि ते धर्मी सांही विचार रखलै, होर परमेश्वरा बै मनला। ऐण्ढै तैरहै तेई प्रभु री तैंईंयैं काबिल लोका त्यार केरनै।”  "
LUK,1,18,"जकर्याहै स्वर्गदूता न पुछ़ू, “हांऊँ कैण्ढै ज़ाणी सका सा कि तेई ऐण्ढा होंणा? किबैकि हांऊँ ता खापरा सा; मेरी लाड़ी बी खापरी हुई सा” "
LUK,1,19,"स्वर्गदूतै जकर्याह बै बोलू, “मेरा नाँ गब्रिएल सा, होर हांऊँ परमेश्वरा सामनै खड़ा रौहा सा। हांऊँ तौभै इन्हां खुशी रै समादा बै दसणै री तैंईंयैं भेज़ू सा। "
LUK,1,20,"शुण, ज़ाँ ढौई ऐ गैला पूरी नी होली, तौ ऐण्ढै रौहणा, होर तेरै गैला नी केरिनी, किबैकि तैं मेरी गैला रा बशाह नी केरू ज़ो ठीक बौगता न पूरी होंणी।” "
LUK,1,21,"एथा मौंझ़ै मन्दिरा रै ब्राम्दै न लोका जकर्याह बै निहाल्दै लागै ती, होर ते ऐसा गैला न हैरान ती कि जकर्याह बै मन्दिरा न ऐतरी देरी किबै होंदै लागी सा। "
LUK,1,22,पर ज़ैबै जकर्याह बाहरै आऊ ता तेइरै तिन्हां सैंघै गैला निस्सी केरूई होर सौ हौथै लाईया इशारा केरा ती तैबै तिन्हैं लोकै ज़ाणू कि जकर्याह बै मन्दिरा न ज़रूर कोई दर्शन मिलू। 
LUK,1,23,ज़ैबै जकर्याह रा मन्दिरा न पुरोहिता रै रूपा न कोम खत्म हुआ ता सौ यरुश्लेम छ़ौड़िआ आपणै घौरा बै नौठा। 
LUK,1,24,"किछ़ रोज़ा बाद जकर्याह री लाड़ी एलीशिबा सुज़दी रौही होर पौंज़ म्हीनै तैंईंयैं आपु बै गजिहाँदी रौही, "
LUK,1,25,"होर बोल्दी लागी, “प्रभुऐ मेरी तैंईंयैं ऐ केतरा शोभला कोम केरू सा। ऐई बौगतै तेइयै मूँ पैंधै केतरी दया केरी सा मेरै कोई औलाद नी ती ऑथि, एसा बेइज़ती न प्रभुऐ हांऊँ बच़ाई।” "
LUK,1,26,ज़ैबै एलीशिबा बै छ़ौऊआ म्हीना लागा ती तैबै परमेश्वरै गब्रिएल स्वर्गदूत गलीलै रै नासरत शैहरा बै एक कुँआरी हागै भेज़ू। 
LUK,1,27,तेसरी बौरनी यूसुफ नाँ रै मांहणु सैंघै हुई ती ज़ो दाऊद राज़ै रै खानदाना रा ती। तेसा कुँआरी रा नाँ मरियम ती। 
LUK,1,28,"स्वर्गदूतै मरियमा हागै भीतरै एज़िया बोलू, “आनन्द होर जय तेरी हो, तौ पैंधै प्रभु रा अनुग्रह हुआ सा!” "
LUK,1,29,पर एसा गैला बै शुणिया मरियम घबराई होर सोच़दी लागी कि स्वर्गदूतै री गैला रा कि मतलब होई सका सा। 
LUK,1,30,"स्वर्गदूतै मरियमा बै बोलू, “हे मरियम; डौरदी मत, किबैकि तौ पैंधै परमेश्वरा रा अनुग्रह हुआ सा। "
LUK,1,31,"शुण, तौ सुज़दी रौहणा, तेरै एक शोहरू होंणा होर तू तेइरा नाँ यीशु रखेई। "
LUK,1,32,"तेई महान होंणा, होर लोका तेइबै परमप्रधान रै बेटै बोलणा। प्रभु परमेश्वरा तेइबै तेइरै पूर्वज़ राज़ा दाऊदा सांही राज़ा बनाणा। "
LUK,1,33,"याकूबा इस्राइली लोका पैंधै सदा राज़ केरना, होर तेइरा राज्य कैधी खत्म नी होंणा।” "
LUK,1,34,"मरियमै स्वर्गदूता न पूछू, “ऐ कैण्ढै होई सका सा? हांऊँ ता हाज़ी कुँआरी सा।” "
LUK,1,35,"स्वर्गदूतै बोलू, “पवित्र आत्मा तौ पैंधै ऐणा होर परमप्रधानै री शक्ति तौ पैंधै ऐणी, तैबै सौ ज़ो पैदा होणू आल़ा सा सौ पवित्र होंणा होर लोका तेइबै परमेश्वरै रै बेटै बोलणा। "
LUK,1,36,"शुणा, तेरी रिश्तैदार एलीशिबै भी बुढ़ापै न बेटा सुज़दी सा, लोका तेसा बै बांढी बोला ती, पर ऐ तेसरा सुज़णै रा छ़ौऊआ म्हीना लागा सा। "
LUK,1,37,परमेश्वर सैभ किछ़ केरी सका सा।” 
LUK,1,38,"मरियमै बोलू, “शुण, हांऊँ ता प्रभु री दासी सा, ज़ैण्ढा तुसै बोलू तैण्ढा मूँ सैंघै हुआ लोड़ी।” तेथा न बाद स्वर्गदूत मरियमा हागै न नौठा। "
LUK,1,39,किछ़ रोज़ा बाद मरियम यहूदिया ज़िलै रै एकी पहाड़ी देश यहूदा रै एक नगरा बै एलीशिबैथा सैंघै मिलदी नौठी ज़ौखै जकर्याह रौहा ती। 
LUK,1,40,होर तौखै ज़ाइआ मरियमै जकर्याह रै घौरा न तेइरी लाड़ी एलीशिबा बै नमस्कार केरी। 
LUK,1,41,ज़ैबै एलीशिबै मरियमै री नमस्कार शुणी ता बच्च़ा तेसरै पेटा न पटीकू होर सौ पवित्र आत्मा न भौरूई। 
LUK,1,42,"होर इलिशिबै ज़ोरा सैंघै बोलू, “तू सैभी बेटड़ी मौंझ़ै धन्य सा, होर तेरै पेटा रा शोहरू भी धन्य सा! "
LUK,1,43,मेरी तैंईंयैं ऐ केतरी इज्ज़ती री गैल सा कि मेरै प्रभु री आमा मुँभै मिलदी मूँ हागै आई सा। 
LUK,1,44,"हेर, ज़ाँ मैं तेरी नमस्कार शुणी ता शोहरू मेरै पेटा न खुशी सैंघै पटीकू। "
LUK,1,45,"तू धन्य सा, किबैकि तैं बशाह केरू कि परमेश्वरा ऐ गैला पूरी केरनी।” "
LUK,1,46,"तैबै मरियमै बोलू, “हांऊँ परमेश्वरै री प्रशंसा केरा सा। "
LUK,1,47,"हांऊँ उद्धार केरनु आल़ै परमेश्वरा न खुश हुई, "
LUK,1,48,"किबैकि तेइयै आपणी दीन-हीन दासी पैंधै कृपा-दृष्टि केरी । ऐबै न लेइया ज़ुगा-ज़ुगा ढौई लोका मुँभै धन्य बोलणा, "
LUK,1,49,"किबैकि सर्वशक्तिमान परमेश्वरै मेरी तैंईंयैं बड़ै-बड़ै कोम केरै सी, तेइरा नाँ पवित्र सा। "
LUK,1,50,"ज़ुणा परमेश्वरा न डौरा सी, तिन्हरी पीढ़ी-पीढ़ी ढौई परमेश्वरै री दया बणी रौहणी। "
LUK,1,51,"हेरा, तेइयै आपणी ताकत रिहाई, ज़ुणा आपणै आपु बै बड़ा होर ताकतवर बुझ़ा ती, प्रभुऐ ते तितर-बितर केरै। "
LUK,1,52,"परमेश्वरै राज़ै राज़गद्दी न हटायै, होर दीन मांहणु रा आदर केरु। "
LUK,1,53,"परमेश्वरै भूखै म्हणू शोभली च़ीज़ा सैंघै तृप्त केरै, होर सेठ मांहणु खाली हौथ वापस भेज़ै। "
LUK,1,54,"परमेश्वरै आपणै सेवक इस्राइलै री मज़त केरी, कि सौ आपणी तेसा दया बै याद केरला, "
LUK,1,55,"ज़ो अब्राहम होर तेइरै खानदाना पैंधै सदा रौहणी, ज़ैण्ढा कि प्रभुऐ आसरै बुज़ुर्गा बै बोलू सा।” "
LUK,1,56,मरियम लगभग त्रा म्हीनै ढौई इलिशिबा सैंघै रौही होर तेथा न बाद आपणै घौरा बै वापस नौठी। 
LUK,1,57,"तैबै एलीशिबै रै सुज़णै रै ध्याड़ै पूरै हुऐ, होर तेसै एकी बेटै बै जन्म धिना। "
LUK,1,58,ज़ैबै तेसरै पड़ोसियै होर रिश्तैदारै शुणू कि प्रभुऐ तेसा पैंधै केतरी दया केरी सा तैबै तिन्हैं तेसा सैंघै खुशी मनाई। 
LUK,1,59,"ज़ैबै शोहरू औठ रोज़ा रा हुआ, तैबै ते तेइरा खतना केरदै आऐ होर तेइरा नाँ तेइरै बापू रै नाँ पैंधै जकर्याह रखणा च़ाहा ती। "
LUK,1,60,"परन्तु तेइरी आमा इलिशिबै बोलू, “नैंई ऐईरा नाँ यूहन्ना रखणा।” "
LUK,1,61,"तिन्हैं लोकै इलिशिबा बै बोलू, “तेरै रिश्तैदारा मौंझ़ै कौसी रा ऐण्ढा नाँ नी ऑथि।” "
LUK,1,62,"तैबै तिन्हैं शोहरू रै बापू न इशारै सैंघै पुछ़ू, “कि तू ऐई शोहरू रा कि नाँ रखणा च़ाहा सा?” "
LUK,1,63,"तेइयै लिखणै री पौटी मँगाई होर तेथा पैंधै लिखू, “ऐईरा नाँ यूहन्ना सा,” तैबै सैभी बै बोहू हैरानी हुई। "
LUK,1,64,तैबै एकदम जकर्याह गैला केरदा लागा होर परमेश्वरा रा धन्यवाद केरदा लागा। 
LUK,1,65,तेई रै औरै-पौरै रौहणु आल़ै लोका डौरै होर एसा गैलै री खबर यहूदिया रै सारै पहाड़ी देशा न फैली। 
LUK,1,66,"सब शुणनु आल़ै आपणै-आपणै मना न बिच़ार केरदै लागै, कि “ऐई शोहरू कैण्ढै होंणा होला।” किबैकि प्रभु रा अनुग्रह ऐई पैंधै सा। "
LUK,1,67,"तेई शोहरू रा बापू जकर्याह पवित्र आत्मा न भौरूआ होर, भविष्यवाणी केरदा लागा; "
LUK,1,68,"“इस्राइला रा प्रभु परमेश्वर धन्य सा, किबैकि तेइयै आपणै लोका पैंधै कृपा दृष्टि केरी होर तिन्हरा छुटकारा केरू सा। "
LUK,1,69,"होर आपणै सेवक दाऊदै रै खानदाना न, आसरी तैंईंयैं एक महान मुक्ति देणु आल़ा भेज़ू सा, "
LUK,1,70,"ज़ैण्ढा कि परमेश्वरै आपणै पराणै बौगतै रै पवित्र, भविष्यवाणी केरनु आल़ै रै द्वारा बोलू ती। "
LUK,1,71,"परमेश्वरै आसरै सैभ दुश्मन होर, बैरी रै हौथा न आसरा उद्धार केरू सा। "
LUK,1,72,"परमेश्वरै आपणै वायदै बै ज़ो आसरै बुज़ुर्गा सैंघै केरी ती, तेसा याद केरिया आपणै लोका पैंधै दया केरी। "
LUK,1,73,सौहै वायदा परमेश्वरै आसरै बापू अब्राहमा सैंघै केरू ती। 
LUK,1,74,"“परमेश्वरा आसै दुश्मना रै हौथा न छ़ुड़ाणै ताकि, आसै नडौरै होईया परमेश्वरै री सेवा केरी सकलै। "
LUK,1,75,"ताकि आसै पवित्रता होर धार्मिकता सैंघै, ज़िंदगी भर परमेश्वरै री सेवा केरलै। "
LUK,1,76,"ओ शोहरुआ तौ परमप्रधाना री भविष्यवाणी केरनु आल़ा कहलाइणा, किबैकि तौ प्रभु रै ऐणै री तैंईंयैं लोका त्यार केरनै,  "
LUK,1,77,"तौ परमेश्वरा रै लोका बै ऐ दैसणा कि, तेई तिन्हां बै कैण्ढै माफ़ केरना; होर तिन्हां बै पापा री माफी री तैंईंयैं सज़ा न कैण्ढै बच़ाई सका सी। "
LUK,1,78,"परमेश्वरै री बड़ी दया सैंघै, स्वर्गा न आसा पैंधै ज्योति च़मकणी। "
LUK,1,79,"ताकि ऐ ज्योति निहारै होर मौऊती रै डौरा न बेठैंदै लोका री तैंईंयैं पुजली होर, आसाबै शान्ति री बौतै औंढणै न बौत रिहाऐ केरली।”  "
LUK,1,80,शोहरू यूहन्ना बड़ा होंदा रौहू होर आत्मिक शक्ति न बढ़दा रौहू। बड़ै होंणै न बाद ज़ाँ तैंईंयैं तेइयै इस्राइली लोका मौंझ़ै आपणी सेवा शुरू नी केरी ताँ तैंईंयैं सौ सुनसान ज़ैगा न रौहू। 
LUK,2,1,तिन्हां ध्याड़ै न अगस्तुस महाराज़ै रोमी देशै रै सैभी लोकै रै नाँ दर्ज़ केरनै रा हुकुम धिना। 
LUK,2,2,"ऐ पैहला नाँ दर्ज़ तेई बौगतै हुआ, ज़ैबै कविरिनियुस सीरिया देशा रा राज़पाल ती। "
LUK,2,3,सैभ लोका राज़ै रै हुक्मै रै मुताबक आपणा-आपणा नाँ दर्ज़ केरनै री तैंईंयैं तेई शैहरा बै नौठै ज़ौखै तिन्हरै बुज़ुर्ग रौहा ती। 
LUK,2,4,"तैबै यूसुफ भी ज़ो दाऊदै रै खानदाना रा ती, गलील ज़िलै रै नासरत शैहरा न यहूदिया ज़िलै रै बैतलैहम शैहरा बै नाँ दर्ज़ केरदा नौठा। "
LUK,2,5,"सौ आपणी लाड़ी मरियमा सैंघै नौठा, ज़ो ऐबै सुज़दी ती, आपणा नाँ लिखान्दा नौठा। "
LUK,2,6,"ज़ैबै तै बैतलहम पूज़ै, तिन्हरी तैंईंयैं रौहणु आल़ै घौरा न कोई ज़ैगा नी ती, तैबै तै खुड़ा न रौहै, ज़ैबै मरियमै रै शोहरू ज़ोंणनै रै ध्याड़ै पूरै हुऐ। "
LUK,2,7,"होर तेसै आपणै पैहलै बेटै बै जन्म धिना होर सौ फालड़ू न लपेटिया खुरली भीतरै रखू। ज़ुणीन लोका गौरु बै च़ारा देआ ती, किबैकि सराय न तिन्हरी तैंईंयैं ज़ैगा नी ती ऑथि। "
LUK,2,8,तेई देशा न किछ़ फुआल तेसा राती न छेता न आपणै भेड़ै रै छ़ुण्डा री पौहरैदारी केरदै लागै ती। 
LUK,2,9,तैबै एकदम प्रभु रा एक स्वर्गदूत तिन्हां सामनै प्रकट हुआ होर प्रभु री महिमा रा प्याशा तिन्हरै च़ोहू पासै च़मकू होर ते फुआल बोहू डौरै। 
LUK,2,10,"पर स्वर्गदूतै फुआला बै बोलू, “डौरदै मता; शुणा मूँ तुसाबै बड़ी खुशी रा समाद दैसणा ज़ो सभी लोकै री तैंईंयैं होंणी, "
LUK,2,11,औज़ दाऊदै रै शैहर बैतलैहम नगरा न तुसरी तैंईंयैं एक मुक्ति देणु आल़ा पैदा हुआ सा होर ऐ मसीह प्रभु सा। 
LUK,2,12,तुसरी तैंईंयैं तुंई री ऐ पछ़ियाण सा कि तुसा एक शोहरू फालड़ू न लपेटुआदा खुरली भीतरै हेरना।” 
LUK,2,13,"तैबै एकदम तेई स्वर्गदूता सैंघै बोहू सारै स्वर्गदूतै री मण्डली परमेश्वरै री स्तुति केरदी होर ऐण्ढी बोलदी हेरूई, "
LUK,2,14,"“स्वर्गा न परमेश्वरै री महिमा होर परमेश्वर बै खुश केरनु आल़ै, हर कोई बै धौरती पैंधै शान्ति लोड़ी हुई।” "
LUK,2,15,"ज़ैबै स्वर्गदूत तिन्हां हागै न स्वर्गा बै नौठै, ता ते फुआल आपु न ढुणुयै कि “एज़ा आसा बैतलैहम बै ज़ाइआ घैटीदी ऐ गैला हेरनी, ज़ो प्रभुऐ आसाबै दैसीदी सा।” "
LUK,2,16,"तिन्हैं फुआलै छ़ेकै ज़ाइआ मरियम, यूसुफ होर खुरली न रैखूदा सौ शोहरू हेरू। "
LUK,2,17,इन्हां हेरिया फुआलै ज़ो गैला तेई शोहरू रै बारै न स्वर्गदूतै तिन्हां बै दसी ती सौ प्रकट केरी। 
LUK,2,18,फुआलै री इन्हां गैला शुणिया सैभी शुणनु आल़ै बै बड़ी हैरानी हुई। 
LUK,2,19,पर मरियमै ऐ सारी गैला आपणै मना न रैखी होर तिन्हरै बारै न सोच़दी रौही। 
LUK,2,20,फुआलै ज़ो किछ़ शुणू होर हेरू तेथै री तैंईंयैं परमेश्वरै री जय-जयकार केरदै वापस नौठै। किबैकि स्वर्गदूतै तिन्हां बै ज़ैण्ढा बोलू ती सैभ किछ़ तैण्ढाऐ हुआ। 
LUK,2,21,"ज़ैबै शोहरू औठ रोज़ा रा हुआ, तैबै पुरोहितै तेइरा खतना केरू होर तेइरै आमा-बापूऐ यीशु नाँ रखू। ऐ नाँ स्वर्गदूतै यीशु रै पैदा होंणै न पैहलै दैसू ती। "
LUK,2,22,ज़ैबै मूसै रै बिधाना रै मुताबक मरियम होर यूसुफै रै च़ोखै होंणै रै ध्याड़ै पूरै हुऐ ता तिन्हैं यीशु यरूश्लेम शैहरा रै मन्दिरा बै परमेश्वरा सामनै आंणु। 
LUK,2,23,"ज़ैण्ढा कि मूसै रै बिधाना न लिखू सा, “हरेक ज़ेठा शोहरू प्रभु री तैंईंयैं च़ोखै ठहरिणा।” तिन्हैं तैण्ढाऐ केरू। "
LUK,2,24,होर मूसै रै बिधाना न लिखू सा: “कबूतरै रै दूई बच्च़ै या तिन्हां सांही दूई च़िड़ू री बलि च़ढ़ा।” एथै रै मुताबक मरियम होर यूसुफ भी बलि च़ढ़ाँदै नौठै। 
LUK,2,25,यरूश्लेम शैहरा न शमौन नाँ रा एक मांहणु रौहा ती। सौ धर्मी होर बड़ा भक्त ती। तेई आँध्रै पवित्र आत्मा ती। सौ तेई बौगता बै हेरदा लागा ती कि ज़ैबै इस्राइलै रै लोका बै तसल्ली देणु आल़ा मसीहा ऐणा। 
LUK,2,26,पवित्र आत्मै तेइबै दसू ती कि ज़ैबै तैंईंयैं सौ परमेश्वरै भेज़ै दै मसीह बै नी हेरला तैबै तैंईंयैं तैई नी मौरना। 
LUK,2,27,पवित्र आत्मै रै बोलणै सैंघै सौ मन्दिरा बै आऊ होर तेई ध्याड़ै न मरियम होर यूसुफै मूसै रै बिधाना न दैसीदी गैला बै पूरा केरनै री तैंईंयैं यीशु मन्दिरा बै आंणु। 
LUK,2,28,"तैबै शमौने यीशु आपणै फाह्ड़ै न च़कू, होर परमेश्वरा रा धन्यवाद केरिया बोलू: "
LUK,2,29,"“हे प्रभु, आपणै वायदै रै मुताबक, आपणै ऐई नोकरा बै शान्ति सैंघै मौरनै दैआ। "
LUK,2,30,"किबैकि मैं मुक्तिदाता हेरू सा, ज़ुणिबै तैं सैभी लोका बै बच़ाणै री तैंईंयैं भेज़ूदा सा। "
LUK,2,31,ज़ो कि तैं सैभी लोकै रै सामनै त्यार केरू सा। 
LUK,2,32,"तेई एक प्याशा सांही होंणा ज़ो परमेश्वरा री सच़ाई बै होरी ज़ाति सामनै प्रकट केरनी, होर तेई इस्राइली रा आदर केरना, होर तेरै इस्राइलै रै लोकै री तैंईंयैं महिमा री बजहा होंणा।” "
LUK,2,33,शमौन यीशू रै बारै न ज़ो किछ़ बोलदा लागा ती तेई शुणिया यीशु रै आमा-बापू हैरान हुऐ। 
LUK,2,34,"शमौनै तिन्हां बै आशीष धिनी, होर तेइरी आमा मरियमा बै बोलू, “हेर परमेश्वरै ऐ निश्चय केरू सा कि ऐई शोहरू री बजहा न बोहू सारै इस्राइली लोका परमेश्वरा न दूर होंणै होर दुज़ै लोका परमेश्वरा धिराबै फिरना होर बोहू सारै लोका तेइरा बरोध केरना। "
LUK,2,35,तैबै बोहू सारै लोकै रै दिला आँध्रै ज़ो विच़ार सी ते प्रकट होंणै। ज़ो बर्ताव लोका तेई सैंघै केरना तेतै री बजहा न तौभै बड़ा भारी दु:ख होंणा।” 
LUK,2,36,भविष्यवाणी केरनु आई बेटड़ी हन्ना बी तेई बौगतै मन्दिरा न ती। सौ अशेरै रै गोत्रा न ती। तेसरै बापू रा न फनुएल ती होर सौ बूढ़ी ती। सौ विधवा ती किबैकि ब्याह रै सौत बौर्षा बाद तेसरा लाड़ा मुँआ ती। 
LUK,2,37,तेसरी उम्र चौरासी बौर्ष ती होर सौ हाज़ी बी विधवा ती। सौ मन्दिरा बै छ़ौड़िआ कोइँछ़ै नी ती ज़ाँदी। सौ रात ध्याड़ व्रत रखिया होर प्रार्थना केरिया मन्दिरा न परमेश्वरै री पूजा केरा ती। 
LUK,2,38,"ज़ौस बौगतै शमौन मरियम होर यूसुफा सैंघै गैला केरदा लागा ती, हन्ना बी तेई बौगतै तौखै पुजी होर परमेश्वरै रा धन्यवाद केरदी लागी। तेसै एज़िया यीशू रै बारै न तिन्हां सैभी बै दैसू ज़ो यरूश्लेम शैहरा रै लोका बै छड़ाणू आल़ै मसीहा रा इंतज़ार केरदै लागै ती। "
LUK,2,39,होर ज़ैबै ते प्रभु रै बिधाना रै सारै कोम-काज़ निबटाइया यूसुफ होर मरियम गलीली ज़िला न आपणै शैहर नासरता बै वापस नौठै। 
LUK,2,40,शोहरू यीशू परमेश्वरै री दया सैंघै शरीर होर बुद्धि न बढ़दा रौहू किबैकि परमेश्वरा रा अनुग्रह तेई पैंधै ती। 
LUK,2,41,यीशू रै आमा-बापू हर साल फसह री जाच मनाँदै यरूश्लेम शैहरा बै ज़ा ती। 
LUK,2,42,यीशू ज़ैबै बारा बौर्षा रा हुआ ता ते आपणी रीति रै मुताबक फसह री जाच मनाँणै री तैंईंयैं यरूश्लेम शैहरा बै नौठै। 
LUK,2,43,"जाच़ खत्म होईया ज़ैबै यीशु रै आमा-बापू वापस नासरता बै आऐ ता यीशू यरूश्लेम शैहरा न रुकु, पर यीशू रै आमा-बापू एसा गैल नी ति ज़ाणदै। "
LUK,2,44,यीशू रै आमा-बापुयै ऐ सोच़ू कि यीशू होरी मांहणु सैंघै होला। सौंझ़की ढौई ज़ैबै यीशू तिन्हां न नी हेरूआ ता ते आपणै सैंघी होर रिश्तैदारा ज़ोंदरै यीशू बै तोपदै लागै। 
LUK,2,45,ज़ैबै यीशू तिन्हां बै नी मिलू ता ते तेइबै तोपदै-तोपदै यरूश्लेम शैहरा बै वापस आऐ। 
LUK,2,46,तिन्हां बै यीशू त्रा रोज़ा बाद मन्दिरा रै ब्राम्दै न धर्मगुरू री गैला शुणदा होर तिन्हां सैंघै स्वाल केरदा मिलू। 
LUK,2,47,ज़ेतरै बी मांहणुयै यीशू री गैला शुणी ते तेइरी री समझ़दारी होर स्वालै रै ज़वाब देणै रै तरीकै हेरिया हैरान ती कि ऐ ऐतरी समझ़दारी री गैला कौखै न केरा सा। 
LUK,2,48,"यीशू रै आमा-बापूऐ ज़ैबै सौ हेरू ता ते हैरान हुऐ। तेइरी आमा मरियमै यीशू बै बोलू, “बेटैआ, तैं आसा सैंघै ऐण्ढा किबै केरू? तेरा बापू ता हांऊँ तौभै तोपदै-तोपदै केतरै परेशान ती।” "
LUK,2,49,"तैबै यीशुऐ तिन्हां बै बोलू,  “तुसै मुँभै किबै तोपा सी, कि तुसै नी ज़ाणदै कि मुँभै आपणै बापू रै घौरा न होंणा चेहिऐ?” "
LUK,2,50,पर ज़ो गैल यीशुऐ तिन्हां बै बोली सौ गैल तिन्हैं नी समझ़ी। 
LUK,2,51,तैबै न बाद यीशू आपणै आमा-बापू सैंघै नासरता बै वापस नौठा होर आपणै आमा-बापू री गैल मनदा रौहू। पर तेइरी आमै ऐ सारी गैला दिला न डाही। 
LUK,2,52,यीशु बुद्धि होर शरीरा न बढ़दा रौहू। परमेश्वर होर लोका रा अनुग्रह तेई पैंधै ती। 
LUK,3,1,"तिबिरियुस महाराज़ै रै राज्य रै पँध्रुऐ बौर्षा न ज़ैबै पुन्तियुस पिलातुस यहूदिया देशा रा राज़पाल ती। तेई बौगता न हेरोदेस तेसा रियासता रै च़ार इलाकै मौंझ़ै अनतिपास, गलील ज़िलै रा राजा ती। हेरोदेसा रा भाई फिलिप्पुस, इतुरैया होर त्रखोनितिस इन्हां दुई इलाकै रा राजा ती। लिसानियास अबिलेनै इलाकै रा राजा ती। "
LUK,3,2,"ज़ैबै हन्ना होर कैफा यरूश्लेम शैहरा न माहापुजारी ती, तेई बौगतै परमेश्वर रा सन्देश सुनसान ज़ैगा न जकर्याह रै बेटै यूहन्ना हागै पुजू। "
LUK,3,3,तैबै यूहन्ना यरदन नौइ रै औरलै-पौरलै सारै इलाकै न ज़ाइआ पापै री माफी री तैंईंयैं मन बदलावा रै बपतिस्मा रा प्रचार केरदा लागा। 
LUK,3,4,"ऐ भविष्यवक्तै यशायाह आपणी कताबा न यूहन्नै रै बारै न ऐ लिखू सा: “सुनसान ज़ैगा न एक पुकारनू आल़ै री आवाज़ शुणिदी लागी सा, प्रभु री तैंईंयैं बौत त्यार केरात्, तेइरी सड़का सीधी बणात। "
LUK,3,5,"हरेक घाटी भौरूई लोड़ी, होर सैभै ढौग ता धारा निशटी केरिनी, होर ज़ो डैंगा सा सौ सिधा केरिना होर ज़ो उथड़ा-निष्टा सा सौ बराबर केरुआ लोड़ी। "
LUK,3,6,हर ज़ैगा लोका हेरना कि परमेश्वर लोका बै कैण्ढै बच़ा सा।” 
LUK,3,7,"ज़ो लोकै री भीड़ यूहन्ना हागै बपतिस्मै लेंदी एज़ा ती, तिन्हां बै सौ बोला ती, “तुसै ज़हरीलै कीड़ै रै शोहरु सांही सी, तुसाबै कौसियै नी दसु कि एक रोज़ परमेश्वरा तुसा रै पापा री तैंईंयैं तुसाबै सज़ा देणी। ऐण्ढा मता सोच़दै कि तुसा बची जाँणा? "
LUK,3,8,"सबूत देआ कि तुसै सच़ीऐ पापा न पश्चाताप केरू सा। होर आपणै-आपणै मना न ऐ मता सोच़ा, कि आसरा बापू अब्राहम सा; किबैकि हांऊँ तुसा न सच़ बोला सा परमेश्वर इन्हां पात्थरा न अब्राहमा री तैंईंयैं औलाद पैदा केरी सका सा। "
LUK,3,9,"परमेश्वर तुसाबै सज़ा देणै री तैंईंयैं त्यार बेशु सा, ज़ैण्ढै एक मांहणु फ़ौल़ नी देणै आल़ै बूटै रै जलाड़ै बै काटा सा, तैण्ढाऐ परमेश्वरै ते लोका बी आँगी केरिया औगी न पाणै ज़ो शोभलै कोम नी केरा सी।” "
LUK,3,10,"तैबै लोकै यूहन्ना न पुछ़ू, “परमेश्वरै री सज़ा न बचणै री तैंईंयैं आसा कि केरना?” "
LUK,3,11,"यूहन्नै तिन्हां बै बोलू, “ज़ुणी हागै दुई कुरतै सी ता एक सौ तेई मांहणु बै देला ज़ुणी हागै नी ऑथि होर ज़ुणी हागै खाँणै बै सा सौ तिन्हां सैंघै बौंडला ज़ुणी हागै नी ऑथि।” "
LUK,3,12,"किछ़ च़ुँगी लेणु आल़ै भी बपतिस्मा लेन्दै आऐ, होर तिन्हैं यूहन्ना न पुछ़ू, “ओ गुरू जी, आसा कि केरना?” "
LUK,3,13,"यूहन्नै तिन्हां बै बोलू, “ज़ेतरी च़ुँगी सरकारै ठहराई दी सा तेथा न ज़ादा मता लेंदै।” "
LUK,3,14,"तैबै किछ़ सपाई भी बोलदै लागै, “आसै कि केरना?” यूहन्नै तिन्हां बै बोलू, “तुसै कौसी सैंघै ढैबुऐ देणै री तैंईंयैं ज़बरदस्ती मता केरदै, होर कौसी पैंधै झूठा दोष मता लांदै, आपणी कमाई न खुश रौहात्।” "
LUK,3,15,ज़ैबै सैभै लोका मसीह री आश लाइया बेठैंदै ती होर सैभै आपणै-आपणै मना न यूहन्नै रै बारै न विचार केरदै लागैदै ती कि ऐ मसीह ता नी। 
LUK,3,16,"तैबै यूहन्नै तिन्हां सैभी बै बोलू, “हांऊँ ता तुसाबै पाणियै लाइया बपतिस्मा देआ सा पर सौ छ़ेकै ऐणु आल़ा सा ज़ो मूँ न शक्तिशाली सा। हांऊँ ता एस लायक बी नी ऑथि कि तेइरै बूटै रै तस्मै खोलनू। तेई तुसाबै पवित्र आत्मा होर औगी सैंघै बपतिस्मा देणा। "
LUK,3,17,तेइरा शूप तेइरै हौथा न सा। तेई आपणा खौल़ शोभली तैरहै साफ केरना। तेई गेहूँ भूज़ा न आँगी केरिया आपणी कोठड़ी न डाहणै होर भूज़ नैंई हिशणु आई औगी न फुकणा।” 
LUK,3,18,यूहन्ना ऐण्ढै तैरहै बोहू सारी शिक्षा देइया लोका बै खुशी रा समाद शुणादा रौहू। 
LUK,3,19,"पर ज़ैबै यूहन्नै हेरोदेस राज़ै बै तेइरै भाई फिलिप्पुसै री लाड़ी हेरोदियासा सैंघलै बुरै कोमै रै बारै न झ़िड़कू, "
LUK,3,20,ता हेरोदेसै राज़ै यूहन्ना बै जेला न पाईआ एथा न बी बुरा कोम केरू। 
LUK,3,21,"पर यूहन्नै रै जेल होंणै न पैहलै एक रोज़ ज़ैबै बोहू लोकै बपतिस्मा लेऊ, ता यीशुऐ बी बपतिस्मा लेऊ। ज़ैबै यीशु प्रार्थना केरदा लागा तैबै स्वर्ग खुलू। "
LUK,3,22,"तैबै न बाद पवित्र आत्मा कबूतरै रै रूपा न आत्मा आपु पैंधै उतरी होर स्वर्गा न एक आवाज़ हुई “तू मेरा प्यारा बेटा सा, हांऊँ तौ न खुश सा।” "
LUK,3,23,"ज़ैबै यीशुऐ लोका मौंझ़ै आपणी सेवा केरनी शुरू केरी, तैबै ते लगभग तीह बौर्षै रै ती। लोका यीशु बै यूसुफा रा बेटा समझा ती। यूसुफ एली रा बेटा ती, "
LUK,3,24,"एली मताता रा बेटा ती। मतात लेवी रा बेटा ती, लेवी मलकी रा बेटा ती, मलकी यन्ना रा बेटा ती, होर यन्ना यूसुफा रा बेटा ती, "
LUK,3,25,"यूसुफ मतित्याह रा बेटा ती। मतित्याह आमोसा रा बेटा, आमोस नहूमा रा बेटा ती। नहूम असल्याह रा बेटा होर असल्याह नग्‍गई रा बेटा ती, "
LUK,3,26,"नोगहा माता रा बेटा ती, मात मत्तित्याह रा बेटा ती, मत्तित्याह शिमी रा बेटा, शिमि योसेखा रा बेटा होर योसेख योदाह रा बेटा ती, "
LUK,3,27,"योदाह यूहन्ना रा बेटा ती, योना रेसा रा बेटा, रेसा जरूब्बाबिला रा बेटा ती। जरूब्बाबिल शालतियेला रा बेटा होर शालतिएल नेरी रा बेटा ती, "
LUK,3,28,"नेरी मलकी रा बेटा ती। मलकी अद्दी रा बेटा ती, अद्दी कोसामा रा बेटा ती। कोसाम इलमोदामा रा बेटा होर इलमोदामा रा होर सौ एरा रा बेटा ती, "
LUK,3,29,"ऐ यहोशू रा बेटा ती। यहोशू इलाज़ारा रा बेटा, इलाज़ार योरीमा रा बेटा ती। योरीम मताता रा बेटा होर मतात लेवी रा बेटा ती, "
LUK,3,30,"लेवी शमौना रा बेटा ती। शमौन यहूदा रा बेटा, यहूदा यूसुफा रा बेटा ती। युसूफ योनाना रा बेटा होर योनान इलयाकीम रा बेटा ती, "
LUK,3,31,"इलयाकीम मलेआह रा बेटा ती। मलेआह मिन्नाह रा बेटा, मिन्नाह मतता रा बेटा ती। मतता, नातान रा बेटा होर नातान दाऊदा रा बेटा ती, "
LUK,3,32,"दाऊद यिशै रा बेटा ती। यिशै ओबैदा रा बेटा, ओबैद बोआज़ा रा बेटा ती। बोआज़ सलमोना रा होर सलमोन नहशोन रा बेटा ती। "
LUK,3,33,"नहशोन अम्मीनादाबा रा बेटा ती। अम्मीनादाब आदमीना रा बेटा, होर आदमीन अरनी रा, अरनी हेस्रोन रा बेटा ती, हिस्रोन फिरिया रा बेटा होर पेरेस यहूदा रा बेटा ती, "
LUK,3,34,"यहूदा याकूबा रा बेटा ती। याकूब इसहाका रा बेटा ती, इसहाक अब्राहमा रा बेटा ती। अब्राहम तिरह रा बेटा ती होर तिरह नाहोरा रा बेटा ती, "
LUK,3,35,"नाहोर सरूगा रा बेटा ती। सरूग रऊ रा बेटा, रऊ फिलिगा रा बेटा ती, फिलिग एबिरा रा बेटा ती होर एबिर शिलह रा बेटा ती, "
LUK,3,36,"शिलह केनाना रा बेटा ती। केनान अरफक्षदा रा बेटा ती, अरफक्षद शेम रा बेटा ती। शेम नूहा रा बेटा होर नूह लिमिक रा बेटा ती। "
LUK,3,37,"लिमिक मथूशिलह रा बेटा ती। मथूशिलह हनोका रा बेटा ती, हनोक यिरिदा रा बेटा ती, यिरिद महललेला रा बेटा होर महललेल केनाना रा बेटा ती, "
LUK,3,38,"होर सौ एनोशा रा बेटा ती। एनोश शेता रा बेटा ती, शेतै आदमा रा बेटा होर आदम परमेश्वरै बणाऊ ती। "
LUK,4,1,"यीशु पवित्र-आत्मा न भौरूइया, यरदन नौई न वापस आऐ होर पवित्र आत्मै यीशु सुनसान ज़ैगा न घुमाऊ। "
LUK,4,2,तौखै शैतानै चाल़ी ध्याड़ी तैंईंयैं यीशु री परीक्षा केरदा रौहू। इन्हां रोज़ा न यीशुऐ किछ़ नी खाऊ। ज़ैबै ऐ ध्याड़ै पूरै हुऐ ता यीशु बै भूख लागी। 
LUK,4,3,"तैबै शैतानै यीशु बै बोलू, “अगर तू परमेश्वरा रा बेटा सा ता इन्हां पात्थरा बै रोटी बैणनै बै बोल।” "
LUK,4,4,"पर यीशुऐ शैताना बै बोलू,  “पवित्र शास्त्रा न ऐ लिखू सा ‘मांहणु रोटिए लाइया केल्ही ज़िन्दै नी रौहणा’।” "
LUK,4,5,तैबै शैतानै यीशु नेऊ होर एकी घड़ी न दुनियै रै सारै राजपाठ रिहाऐ। 
LUK,4,6,"तेथा न बाद शैतानै यीशु बै बोलू, “मूँ राज़पाठा रा हक तौभै देणा, किबैकि ऐ सैभ किछ़ मेरा सा, हांऊँ ज़ुणिबै देंणा चाहा सा तेइबै देई सका सा। "
LUK,4,7,"अगर तू मुँभै प्रणाम केरला ता, मूँ इन्हां सैभी राज़पाठा रा हक तौभै देणा।” "
LUK,4,8,"प्रभु यीशुऐ शैताना बै ज़वाब धिना,  “पवित्र शास्त्रा न ऐ लिखू सा: ‘तू सिर्फ़ आपणै प्रभु परमेश्वरा बै प्रणाम केर; होर तेइरी पूजा केर’।” "
LUK,4,9,"तैबै शैतानै प्रभु यीशुऐ यरूश्लेम मन्दिरै री सैभी न उथड़ी ज़ैगा पैंधै नेऐ होर बोलू, “अगर तू परमेश्वरा रा बेटा सा ता आपु बै औखै न ढौगै शेट। "
LUK,4,10,"किबैकि पवित्र शास्त्र बाइबला न ऐ लिखू सा, ‘परमेश्वरा आपणै स्वर्गदूता बै हुक्म देणा, ताकि ते तौभै बच़ालै’ "
LUK,4,11,होर तिन्हां तू आपणै हौथा न च़कणा ताकि तेरी ज़ोंघा न पात्थरै लाइया ठोकर नी लागी लोड़ी।” 
LUK,4,12,"यीशुऐ शैताना बै ज़वाब धिना,  “पवित्र शास्त्रा न ऐ बी बोलूआ सा तू आपणै प्रभु परमेश्वरै री परख हेरेई केरदा।” "
LUK,4,13,ज़ैबै शैतानै हर तैरहा न यीशु री परीक्षा केरी ता शोभला मौका मिलणै तैंईंयैं शैतान किछ़ बौगतै री तैंईंयैं यीशु हागै न भैगू। 
LUK,4,14,तैबै यीशु आत्मा री शक्ति न भौरूइया गलील ज़िलै बै वापस आऐ होर ज़ो किछ़ यीशु केरा ती तेथै री खबर बोणै री औगी सांही सारै देशा न फैली। 
LUK,4,15,यीशु यहूदी आराधनालय न उपदेश देआ ती होर सैभ लोका यीशु री सराहणा केरा ती। 
LUK,4,16,एथा न बाद यीशु नासरत नगरा बै वापस आऐ ज़ौखै ते होछ़ै न बड़ै हुऐ ती होर आपणै रीति-रिवाज़ै रै मुताबक बशाँ रै ध्याड़ै आराधनालय न ज़ाइआ पवित्र शास्त्र पौढ़नै री तैंईंयैं खड़ै हुऐ। 
LUK,4,17,"तैबै यीशु हागै यशायाह भविष्यवक्तै री कताब पौढ़नै री तैंईंयैं धिनी, यीशुऐ कताबै री सौ ज़ैगा खोली ज़ौखै ऐ लिखू ती, "
LUK,4,18,"“प्रभु री आत्मा मूँ पैंधै सा, किबैकि परमेश्वरै मूँ पैंधै अभिषेक केरू कि गरीबा बै खुशी रा समाद देणै री तैंईंयैं हांऊँ चुनू सा, गुलाम आज़ाद केरिनै, कांणै हेरदै लागणा, दु:खी होर लाचार लोका तिन्हां पैंधै ज़ुल्म केरनु आल़ै न बच़ाइणै, "
LUK,4,19,होर परमेश्वरा रा आपणै लोका पैंधै दया केरनै रा बौगत आऊ सा। एसा गैला प्रगट केरनै री तैंईंयैं परमेश्वरै हांऊँ भेज़ू सा।” 
LUK,4,20,एथा न बाद यीशुऐ कताब बन्द केरी होर सेवकै रै हौथा न कताब देइया बेठै। तैबै आराधनालय रै सैभ लोका यीशु धिरै भाल्दै लागै। 
LUK,4,21,"तैबै यीशु तिन्हां बै बोल्दै लागै,  “औज़ ज़ो पवित्र शास्त्रा न तुसै शुणु सौ ऐबै पूरा हुआ।” "
LUK,4,22,"तौखै बेठैंदै सैभी लोकै यीशु री सराहणा केरी होर तिन्हरै मुँहा न निकुणू आई ज्ञानै री गैला शुणिया सैभै हैरान ती। ते एकी दूज़ै बै बोलदै लागै, “ऐ कैण्ढै होई सका सा कि ऐ यूसुफा रा बेटा नी ऑथि” "
LUK,4,23,"यीशुऐ तिन्हां बै बोलू,  “तुसा मूँ सैंघै ऐ कहावत ज़रूर बोलणी, ‘बैध ज़ी, पहिलै आपणै आपु बै ठीक केर!’ ज़ो च़मत्कार तैं कफरनहूम शैहरा न केरै तिन्हां औखै आपणै शैहरा न बी केर।” "
LUK,4,24,"तेइयै बोलू,  “हांऊँ तुसाबै सच़ बोला सा, कि कोई भविष्यवाणी केरनु आल़ै री आपणै देशा न इज्ज़त नी होन्दी। "
LUK,4,25,"ऐ सच़ सा कि ज़ैबै परमेश्वरै रै भविष्यवाणी केरनु आल़ा एलिय्याह रै बौगता न साढ़ै त्रा बौर्षा तैंईंयैं स्वर्ग बंद रौहु, औखै तैंईंयैं कि सारै इस्राइल देशा न अकाल पौऊ, तैबै इस्राइला न ऐतरी बोहू विधवा ती ज़ौसबै मज़ती री ज़रूरत ती। "
LUK,4,26,पर परमेश्वरै एलिय्याह बै तिन्हां न कौसी बी यहूदी विधवा हागै नी भेज़ू पर सिदोन शैहरा रै सारफत ग्राँ री विधवा हागै भेज़ू ज़ो यहूदी नी ती ऑथि। 
LUK,4,27,"होर एलीशा भविष्यवाणी केरनु आल़ै रै बौगता न इस्राइला देशा न बोहू सारै कोढ़ी ती पर तेइयै तिन्हां न कोई बी ठीक नी केरू, सिर्फ़ सीरिया देशा रा नामान कोढ़ी ठीक केरू ज़ुण कि यहूदी नी ती ऑथि।”  "
LUK,4,28,आराधनालय रै लोकै ज़ैबै ऐ गैला शुणी ता ते झ़िकुऐ। 
LUK,4,29,"तिन्हैं लोकै उठिया यीशु शैहरा न बाहरै खोलू होर सौ एकी ढौगा पैंधै बै नेऊ। ज़ुणी पैंधै सौ शैहर बैंणू ती, एथा न बाद ते यीशु बै ढौगै भ्याँऊ शेटिया मकाणा च़ाहा ती। "
LUK,4,30,पर यीशु तिन्हां मौंझ़ै न निकतै होर तौखै न भैगै। 
LUK,4,31,तैबै प्रभु यीशु गलील ज़िलै रै कफरनहूम शैहरा बै नौठै होर बशाँ रै ध्याड़ै आराधनालय न जाईया उपदेश देंदै रौहै। 
LUK,4,32,तौखै भी लोका यीशु रै उपदेश शुणिया हैरान हुऐ किबैकि यीशु आपणै वचना बै पूरै अधिकारा सैंघै बोला ती। 
LUK,4,33,"एक रोज़ ज़ैबै यीशु आराधनालय न एक मांहणु ती, ज़ुणीन बुरी आत्मा ती होर सौ ज़ोरा सैंघै क्रींजा मारीया बोलदा लागा, "
LUK,4,34,"“ओ नासरतै रै यीशु मेरा होर तेरा कि सबंध? तू कि आसाबै परेशान केरदा आऊ सा? आसाबै नाश केरदा आऊ सा, हांऊँ जाँणा सा कि तू कुण सा? तू परमेश्वरा रा पवित्र मांहणु सा।” "
LUK,4,35,"यीशुऐ तेइबै झिड़काईया बोलू,  “च़ुप रौह ऐई मांहणु न फ़ेटै निकल़!” तैबै तेई बुरी आत्मै सौ मांहणु धौरती पैंधै छ़ाटू होर तेईन निकती। सैभै लोका भाल्दै लागैदै ती। "
LUK,4,36,"ऊँई पैंधै सारै लोका हैरान होईया एकी होरा बै बोलदै लागै, “ऐईरै बोलणै न ऐण्ढी कि शक्ति सा कि बुरी आत्मा बै हुक्म देआ सा, होर निकल़ा सा।” "
LUK,4,37,प्रभु यीशुऐ ज़ो किछ़ केरू तेथै री खबर औगी सांही सारै ज़िलै न फैली। 
LUK,4,38,"यीशु आराधनालय घौरा न ऐणै न बाद शमौनै रै घौरा बै नौठै। तौखै शमौनै री शौशु जौरे लाईया बीमार ती, सैभै लोका यीशु हागै अर्ज़ा केरदै लागै कि एसा बै ठीक केरा। "
LUK,4,39,यीशु तेसरै माँज़ै हागै खड़ै होईया ज़ौरा न डाँटा सी होर सौ ठीक हुई होर सौ तिन्हरा आदर-खातर केरदी लागी। 
LUK,4,40,ज़ैबै धुपा ऊड़दा लागा तैबै ते तेई ग्राँ रै सैभी बीमार मांहणु बै प्रभु यीशु हागै आंणदै लागै होर ते प्रभु यीशु रै छ़ुँगणै सैंघै ठीक होआ ती। 
LUK,4,41,"ज़ेतरै लोका बै बुरी आत्मा फसी ती, सौ बुरी आत्मा तिन्हां न ऐण्ढा बोलदै-बोलदै निकल़ा ती, “तू परमेश्वरा रा बेटा सा,” किबैकि ते जाँणा ती, कि प्रभु यीशु परमेश्वरै भेज़ूदा मसीह सा। "
LUK,4,42,दोथी झिशा प्रभु यीशु एकी सुनसान ज़ैगा बै प्रार्थना केरदै ज़ाँदै लागै ता लोकै री बोहू बड़ी भीड़ तिन्हाबै तोपदी तिन्हां हागै पुजी होर प्रभु यीशु बै रोकदी लागी। 
LUK,4,43,"यीशुऐ तिन्हां बै बोलू,  “मुँभै होरी नगरा न भी परमेश्वरा रै राज्य रा खुशी रा समाद शुनाणा जरूरी सा, किबैकि परमेश्वरै हांऊँ ऐई कोमै री तैंईंयैं भेज़ू सा।” "
LUK,4,44,प्रभु यीशु गलील ज़िलै न यहूदिया रै आराधनालय न ज़ाइआ प्रचार केरदै रौहै। 
LUK,5,1,एक रोज़ परमेश्वरा रा वचन शुणनै री तैंईंयैं ज़ैबै लोकै री भीड़ कठा हुई ता यीशु गन्नेसरतै री समुन्द्रा रै बौढ़ा न खड़ै हुऐ ती। 
LUK,5,2,"यीशुऐ समुन्द्रा रै बौढ़ा न दूई किश्ती लागीदी हेरी, होर मैच्छ़ी ढौकणु आल़ै आपणी किश्ती छ़ौड़िआ आपणै ज़ाला बै धोंदै लागैदै ती। "
LUK,5,3,"तिन्हां मौंझ़ै एक किश्ती शमौनै री ती, होर यीशु तेसा किश्ती न च़ढ़िया लोका बै उपदेश देंदै लागै। "
LUK,5,4,"उपदेश देणै न बाद यीशुऐ शमौना बै बोलू,  “आपणी किश्ती डूगै पाणी बै च़ला होर मैच्छ़ी ढौकणै री तैंईंयैं ज़ाला शेट।” "
LUK,5,5,"तैबै शमौनै यीशु बै बोलू, “ओ गुरू ज़ी, आसै सारी रात मेहनत केरी पर किछ़ भी नी ढौकी पर तुसै बोला सी ता हांऊँ ज़ाला शेटणू।” "
LUK,5,6,ज़ैबै पतरस होर तेइरै सैंघियै ज़ाला शेटू ता तिन्हैं ऐतरी बोहू मैच्छ़ी ढौकी कि तिन्हरै ज़ाल च़िरिदै लागै। 
LUK,5,7,तैबै तिन्हैं दुज़ी किश्ती रै सैंघी भी मज़ती केरनै री तैंईंयैं इशारै केरिया शाधै होर तिन्हैं दुऐ किश्ती ऐतरी भौरी कि ते डूबनू आल़ी ती। 
LUK,5,8,"ऐई चमत्कार हेरिया शमौन पतरस यीशु री ज़ोंघा पैंधै पौऊ होर बोलू, “गुरू जी मूँ हागै न दूर ज़ाआत्, किबैकि हांऊँ पापी मांहणु सा।” "
LUK,5,9,किबैकि ऐतरी मैच्छ़ी ढौकणै री बजहा न तेइबै होर तेइरै सैंघी बै बड़ी हैरानी हुई। 
LUK,5,10,"जब्दी रै बेटै याकूब होर यूहन्ना भी ज़ो शमौनै रै सैंघी ती, तिन्हां बै बी बड़ी हैरानी हुई होर तैबै यीशुऐ शमौना बै बोलू,  “डौरदा मत, औज़ा न बाद मूँ तुसै मांहणु बै मेरा च़ेला बनाणा सिखाणै।” "
LUK,5,11,तैबै तिन्हैं किश्ती बौढ़ा बै आंणी होर ते सैभ किछ़ छ़ौड़िआ यीशु पिछ़ै च़लै। 
LUK,5,12,"ज़ैबै सौ कोई नगरा न ती, ता हेरा, तौखै कोढ़ा न भौरु हुन्दा एक मांहणु आऊ, होर सौ यीशु बै हेरिया टुँबड़ै पौड़ू, होर अर्ज़ा केरी, “हे प्रभु अगर तुसै च़ाहलै ता मुँभै ठीक केरी सका सी।” "
LUK,5,13,"तैबै यीशुऐ कोढ़ी आपणै हौथा सैंघै छ़ुँगू होर बोलू,  “हांऊँ च़ाहा सा कि तू ऐबरै ठीक लोड़ी हुआ।” तुरन्त तेइरा कोढ़ खत्म हुआ होर सौ ठीक हुआ। "
LUK,5,14,"तैबै यीशुऐ तेइबै हुक्म धिना,  “एसा गैल तू कौसी बै हेरेई दसदा। पर ज़ाइआ यहूदी पुरोहिता बै रिहा होर कोढ़ा न ठीक हुऐदै लोका बै मूसै ज़ो बलि च़ढ़ाणै बै बोलू सा तेसा बै च़ढा ताकि लोक ज़ाणलै कि तू ठीक हुआ सा।” "
LUK,5,15,पर यीशु रै बारै न केरीदी ऐ गैल औगी सांही फैलदी रौही होर लोकै री भीड़ यीशु री शिक्षा शुणनै री तैंईंयैं होर तिन्हरी बीमारी न ठीक होंणै री तैंईंयैं कठी होंदै रौही। 
LUK,5,16,पर यीशु तिन्हां न दूर सुनसान ज़ैगा न ज़ाइआ प्रार्थना केरा ती। 
LUK,5,17,"एक रोज़ ज़ैबै यीशु उपदेश देंदै लागै ती, तैबै तौखै फरीसी पंथै रै किछ़ लोका होर यहूदी शास्त्री भी तौखै बेठैंदै ती ज़ो कि गलील होर यहूदिया देशा रै हरेक ग्राँ न होर यरूश्लेम शैहरा न आऐ ती। बीमारी न लोका बै ठीक केरनै तैंईंयैं प्रभु री शक्ति यीशु सैंघै ती। "
LUK,5,18,तेई बौगतै किछ़ लोकै एक ध्रँगा रा मरीज़ माँज़ै पैंधै आंणु। तिन्हैं लोकै मरीज़ा बै घौरा भीतरै नेहणै होर यीशु सामनै रखणै री बड़ी कोशिश केरी। 
LUK,5,19,पर लोकै री बड़ी भीड़ै री बजहा सैंघै ते मरीज़ा बै भीतरै नी नैंई सकै ता तिन्हैं घौरै रै छ़ापरा पैंधै च़ढ़िया किछ़ पौट पेच़ै होर सौ मरीज़ यीशु सामनै उतारू। 
LUK,5,20,"यीशुऐ तिन्हरा बशाह हेरिया तेई मरीज़ा बै बोलू,  “ऐई बेटैआ तेरै पाप माफ हुऐ।” "
LUK,5,21,"तैबै शास्त्री होर फरीसी लोक आपु न बैहस केरदै लागै, “ऐ कुण सा ज़ो परमेश्वरै री निन्दा केरा सा? परमेश्वरै रै सिवाए कोई बी पापा बै माफ नी केरी सकदा।” "
LUK,5,22,"यीशुऐ तिन्हरै मनै रै विचार ज़ाणिया तिन्हां बै बोलू,  “तुसै आपणै मना न किबै वहस केरदै लागै सी?” "
LUK,5,23,"सान कि सा, “ऐण्ढा बोलणा कि तेरै पाप माफ हुऐ या ऐण्ढा बोलणा सान सा उठ होर औंढदा लाग।” "
LUK,5,24,"पर तुसै ज़ाणि लेआ कि हांऊँ मांहणु रै बेटै बै एसा धौरती पैंधै पापा बै माफ केरनै रा भी हक़ सा। तेथा न बाद यीशुऐ ध्रँगै रै मरीज़ा बै बोलू, “हांऊँ तौभै बोला सा उठ होर आपणै माँज़ै च़किआ घौरा बै ज़ा।” "
LUK,5,25,तैबै सौ मरीज़ एकदम उठु होर ज़ुणी माँज़ै पैंधै सौ सुता ती तेई माँज़ै च़किआ परमेश्वरै री जय-जयकार केरदै-केरदै आपणै घौरा बै नौठा। 
LUK,5,26,"तौखै बेठैंदै लोका बड़ै हैरान हुऐ होर परमेश्वरै री जय-जयकार केरदै लागै होर बोलदै लागै, “औज़ आसै नौखी गैला हेरी।” "
LUK,5,27,"एथा न बाद यीशु शैहरा न बाहरै नौठै होर एक लेवी नाँ रा मांहणु च़ुँगी लेणै री च़ोऊकी हागै बेठादा हेरू होर तेइबै बोलू, “मूँ सैंघै च़ला होर मेरा च़ेला बैण।” "
LUK,5,28,तैबै सौ सैभ किछ़ छ़ौड़िआ उठु होर यीशु पिछ़ै च़लू। 
LUK,5,29,बादा न लेवियै आपणै घौरा न यीशु री तैंईंयैं एक बड़ी धाम रखी। सैभै च़ुँगी लेणू आऐ होर होरी लोकै री एक बोहू बड़ी भीड़ यीशु सैंघै रोटी खाँदी बेठी ती। 
LUK,5,30,"फरीसी होर शास्त्री यीशु रै च़ेले न पुछ़दै लागै, “तुसै च़ुँगी लेणू आल़ै सैंघै होर पापी लोका सैंघै किबै खा पीआ सी?” "
LUK,5,31,"यीशुऐ तिन्हां बै ज़वाब धिना,  “ठीक मांहणु बै बैदै री ज़रूरत नी होंदी पर बीमार मांहणु बै बैदै री ज़रूरत होआ सा।” "
LUK,5,32,"यीशुऐ बोलू, “तैण्ढाऐ हांऊँ धर्मी री तैंईंयैं नी, बल्कि पापी री तैंईंयैं आऊ सा ताकि ते आपणै पापा बै छ़ौड़लै।” "
LUK,5,33,"तिन्हैं यहूदी नेतै यीशु बै बोलू, “यूहन्नै रै च़ेले ता बार-बार ब्रत रैखा सी होर प्रार्थना केरा सी, फरीसी लोकै होर रै च़ेले भी कई बार ब्रत रखा सी, पर तेरै च़ेले ता खाँदै-पींदै रौहा सी।” "
LUK,5,34,"तैबै यीशुऐ तिन्हां बै बोलू,  “ज़ाँ ढौई लाड़ा सैंघै सा कि तुसै बराती न ब्रत कराई सका सी?” "
LUK,5,35,पर तिन्हां ध्याड़ै ऐणा ज़ैबै लाड़ा बराती न लग केरिना तैबै तिन्हां ब्रत केरना। 
LUK,5,36,यीशुऐ तिन्हां बै एक होर उदाहरण बी दसू  “कोई बी मांहणु नोंऊँऐं कपड़ै रा टौला पराणै झिकड़ै न कोई नी लाँदा। अगर तैण्ढा केरला ता नोंऊँऐं कपड़ै पैहलै न बी ज़ादा च़िरिना। 
LUK,5,37,तैण्ढाऐ न कोई मांहणु नोंऊँआं अँगूरा रा रस च़ंबड़ै री पराणी खौलड़ी न भौरदा। अगर ऐण्ढा केरलै ता नोंऊँऐं अँगूरा रा रसा पराणी खौलड़ी भोनणी होर अँगूरा रा रस ता थैली दुऐ नष्ट होंणी। 
LUK,5,38,पर नोंऊँआं अँगूरा रा रस च़ंबड़ै री नोऊँई थैली न भौर न पौड़ा सा। 
LUK,5,39,"होर ज़ुणियै पराणा अँगूरा रा रस पीऊ सा सौ नोंऊँआं अँगूरा रा रस नी पीणा च़ाँहदा। किबैकि सौ ऐण्ढा बोला सा, पराणा ऐ अँगूरा रा रस शोभला सा।” "
LUK,6,1,"एक रोज़ बशाँ रे ध्याड़ै न यीशु नाज़ै रै छेतै हागै ज़ाँदै लागै ती। तैबै तिन्हरै च़ेले सीला चोड़िया, होर हौथै लाइया मौल़ी-मौइया खाँदै लागै ती। "
LUK,6,2,"तैबै किछ़ फरीसी लोकै यीशु बै बोलू, “तुसै ऐई कोमा बै किबै केरा सी ज़ो बशाँ रे ध्याड़ै न केरना ठीक नी ऑथि।” "
LUK,6,3,"यीशुऐ तिन्हां बै ज़वाब धिना,  “ज़ैबै दाऊद होर तेइरै सैंघी भूखै ती ता दाऊदै कि केरू? कि तुसै तेइरै बारै न पौढ़ू?  "
LUK,6,4,सौ परमेश्वरै रै तोम्बू बै नौठा होर परमेश्वरा बै च़ढ़ाईदी रोटी खाई होर आपणै सैंघी बै भी धिनी ज़ुणिबै कि सिर्फ़ पुरोहित केल्है खाई सका ती।” 
LUK,6,5,"यीशुऐ तिन्हां बै ऐ बी बोलू, “मांहणु रा बेटा बशाँ रे ध्याड़ै रा भी प्रभु सा।” "
LUK,6,6,एक होरी बशाँ रै ध्याड़ै न यीशु आराधनालय न ज़ाइआ उपदेश देंदै लागै ती। तौखै एक शुकेंदै हौथा आल़ा मांहणु ती। 
LUK,6,7,शास्त्री होर फरीसी यीशु पैंधै दोष लाणै रा मौका तोपदै लागै ती कि यीशु बशाँ रे ध्याड़ै न शुकेंदै हौथा आऐ बै ठीक केरा सा कि नी। 
LUK,6,8,"यीशु तिन्हरै मनै रै बिचार बै जाँणा ती। यीशुऐ शुकेंदै हौथा आल़ै मांहणु बै बोलू,  “उठ, औखै सैभी रै सामनै खड़ा हो! सौ उठु होर मौंझ़ै खड़ा हुआ।” "
LUK,6,9,"यीशुऐ तिन्हां लोका बै बोलू,  “हांऊँ तुसा न पुछ़ा सा कि बशाँ रै ध्याड़ै न भला केरना ठीक सा कि बुरा केरना? ज़िंदगी बच़ाणी या नाश केरनी?” "
LUK,6,10,"यीशुऐ तिन्हां सैभी धिरै हेरू होर तेई मांहणु बै बोलू, “आपणा हौथ आगै केर। तेई मांहणुऐ आपणा हौथ आगै केरू होर सौ भी बिलकुल ठीक हुआ।” "
LUK,6,11,धर्मगुरू होर फरीसियै हेरिया झ़िकुऐ होर आपु न बैंहस केरदै लागै कि आसा यीशु रै खिलाफ़ कि केरना। 
LUK,6,12,तिन्हां ध्याड़ै न यीशु ढौगा पैंधै प्रार्थना केरदै नौठै होर पूरी रात परमेश्वरा सैंघै प्रार्थना केरनै न बिताई। 
LUK,6,13,ज़ैबै दोत हुई ता यीशुऐ आपणै प्रेरित आपु हागै शाधै होर तिन्हां न आपणै बारा च़ेले चुनै होर तिन्हरै नाँ ऐ सी; 
LUK,6,14,"शमौन ज़ौसरा नाँ यीशुऐ पतरस रैखू, पतरसा रा भाई अन्द्रियास, याकूब होर यूहन्ना, फिलिप्पुस, बरतुलमै, "
LUK,6,15,"मती, थौमा होर हलफई रा बेटा याकूब होर शमौन ज़ुणिबै जलोतेस भी बोला ती, "
LUK,6,16,"होर याकूबा रा बेटा यहूदा इस्करियोती, ज़ो तेइबै ढौकणु आल़ा बणु। "
LUK,6,17,"तैबै यीशु ढौगा पैंधै न आपणै च़ेले सैंघै भ्याँऊ आऐ, होर तेइरै च़ेले री एक बड़ी भीड़, सारै यहूदिया प्रदेश, यरूश्लेम शैहरा होर सूर होर सैदा शैहरै रै समुन्द्री बौढ़ै रै लोकै री एक बड़ी भीड़ तेई पिछ़ै च़ली, "
LUK,6,18,ते यीशु री शिक्षा शुणदै होर आपणी बीमारी न ठीक हौंणै री तैंईंयैं आऐ ती। यीशुऐ बुरी आत्मा फसैदै लोक बी ठीक केरै। 
LUK,6,19,सारै लोक यीशु बै छ़ुँगणै री कोशिश केरदै लागै ती किबैकि सौ आपणी शक्ति सैंघै सैभी बै ठीक केरा ती। 
LUK,6,20,"तैबै यीशुऐ आपणै च़ेले धिराबै हेरिया बोलू, “धन्य सी तुसै ज़ो गरीब सी, किबैकि परमेश्वर रा राज्य तुसरा सा। "
LUK,6,21,"धन्य सी तुसै लोका, ज़ो ऐबै भूखै सी; किबैकि तुसा रौज़णा, धन्य सी तुसै ज़ो ऐबै रोआ सी, किबैकि तुसा हौसणा। "
LUK,6,22,"धन्य सी तुसै ज़ैबै मांहणु रै बेटै मतलब  मेरी बजहा न लोका तुसा सैंघै बैर रखलै, तुसाबै बुरै बोलिया खोललै होर, तुसरी निन्दा केरलै, होर तुसरा बुरा च़ाहलै।” "
LUK,6,23,"“ज़ैबै तुसा सैंघै ऐण्ढा होला ता तुसै खुश होर मगन होईत्, किबैकि तुसरी तैंईंयैं स्वर्गा न बड़ा ईनाम रखू सा। याद रैखा कि तुसा सैंघै बैर रखणू आल़ै रै बुज़ुर्ग भी भविष्यवाणी केरनु आल़ा सैंघै ऐण्ढा केरा ती।”  "
LUK,6,24,"“पर तुसै ज़ो सेठ सी तुसरै दु:खै रै ध्याड़ै ऐणै, किबैकि तुसाबै आपणा पूरा सुख चैन मिलदा लागा सा। "
LUK,6,25,"तुसै ज़ो ऐबै रौज़ै-पुज़ैदै सी, तुसरै दु:खै रै ध्याड़ै ऐणा। किबैकि तुसा भुखिणा। औज़ ज़ो तुसै हौसा सी तुसरै रोणै रै ध्याड़ै ऐणा। किबैकि तुसा दुःख मनाणा होर रोणां। "
LUK,6,26,"केतरी दु:खै री गैल सा ज़ैबै सारै मांहणु तुसाबै भला बोललै, किबैकि तिन्हरै बुज़ुर्गै भी झ़ूठै भविष्यवाणी केरनु आल़ा बै भला बोला ती। "
LUK,6,27,"“पर हांऊँ तुसा शुणनू आल़ै बै बोला सा, आपणै बैरी सैंघै झ़ुरी रखा ज़ो तुसा सैंघै बैर रखा सी तिन्हरा भला केरा।” "
LUK,6,28,"ज़ूँणा तुसाबै श्राप देआ सी, तिन्हां बै आशीष देआ होर ज़ुँणा तुसरी बेइज़ती केरा सी तिन्हरी तैंईंयैं प्रार्थना केरा। "
LUK,6,29,"ज़ुण तेरै एकी गलोटै न थप्पड़ बाहला ता आपणा दुज़ा गलोटा बी तेई धिराबै फेर, ज़ुण तेरा कोट छ़ड़ाहला ता तेइबै आपणा कुरता भी नेणै दै। "
LUK,6,30,"कौसी बी मुँगणू आल़ै बै नाँह मता केरदै, अगर तुसा न कोई तुसरी च़ीज नेआ सा ता तेसा वापस मता मुँगदै। "
LUK,6,31,ज़ैण्ढा बर्ताव तुसै होरी न च़ाहा सी तुसै भी तिन्हां सैंघै तैण्ढाऐ बर्ताव केरा। 
LUK,6,32,"“अगर तुसै आपु सैंघै झ़ुरी रखणू आल़ै सैंघै झ़ुरी रखा सी ता तुसरी सराहना कुणी केरनी, किबैकि पापी लोका भी आपु सैंघै झ़ुरी रखणू आल़ै सैंघै झ़ुरी रखा सी। "
LUK,6,33,अगर तुसै आपु सैंघै भला केरनु आल़ै रा भला केरा सी ता तुसाबै तेथै री कि सराहना मिलणी किबैकि पापी मांहणु बी ऐण्ढा केरा सी। 
LUK,6,34,अगर तुसै तिन्हां लोका बै उधार देआ सी ज़ुणीन वापस मिलणै री आशा रखा सी ता तुसाबै तेतै री तैंईंयैं कि प्रशंसा मिलणी? किबैकि पापी मांहणु बी एकी दुज़ै बै उधार देआ सी ताकि तिन्हां बै तेतरै ढैबुऐ वापस मिललै। 
LUK,6,35,"बल्कि आपणै बैरी सैंघै झ़ुरी रखा होर तिन्हरा भला केरा। उद्धार देइया वापस पाणै री इच्छा मता रखदै तैबै तुसाबै बड़ा ईनाम मिलणा होर तुसा परमप्रधान परमेश्वरै री औलाद बणना, किबैकि परमेश्वर पापी होर धर्मी दुही पैंधै दया केरा सा। "
LUK,6,36,"ज़ैण्ढा तुसरा परमेश्वर बापू दयालू सा, तुसै बी दयालू बैणा। "
LUK,6,37,“कौसी पैंधै दोष मता लादैं। तैबै तुसा पैंधै बी दोष नी लागणा। अगर तुसै होरी बै माफ केरलै ता तुसाबै बी माफी मिलणी। 
LUK,6,38,"होरी बै देआत्। तैबै तुसाबै भी मिलणा। पूरा नापी-नापिया, दबाई-दबाइया होर हिलाई-हिलाईया तुसाबै देईणा। किबैकि ज़ौस नापा सैंघै तुसै नापलै तेई नापा सैंघै तुसाबै भी नापिणा।” "
LUK,6,39,"यीशुऐ तिन्हां बै एक उदाहरण बी दसू,  “कांणा, कांणै बै बौत नी रिहाई सकदा किबैकि ऐण्ढा केरनै सैंघै तिन्हां दुही खाचै बै पौड़ना।” "
LUK,6,40,च़ेला आपणै गुरू न बड़ा नी होंदा। पर पूरी रीतिऐ ज़ो कोई सिद्ध होला सौ च़ेला गुरू रै बराबर होआ सा। 
LUK,6,41,“तू आपणै भाई री औछ़ी रै आल्है सांही होछ़ी गलती बै किबै हेरा सा ज़ैबैकि तौ न आपणी औछ़ी रै लक्ड़ा सांही बड़ी गलती नी हेरिदी।” 
LUK,6,42,"ज़ैबै तौ न आपणी औछ़ी रै लक्ड़ा सांही बड़ी गलती नी हेरिदी ता तू आपणै भाई बै कैण्ढै बोली सका सा, कि भाई रूक, हांऊँ तेरी औछ़ी रै आल्है बै खोलणु? ऐई कपटिया, पैहलै तू आपणी औछ़ी रै लक्ड़ा बै ता खोल, तैबै तू आपणै भाई री औछ़ी रै आल्है बै शोभली तैरहा हेरिया खोली सका सा। "
LUK,6,43,"“कौसी भी शोभलै बूटै न माड़ै फ़ौल़ नी लागदै, होर न माड़ै बूटै न शोभलै फौल़ लागी सकदै। "
LUK,6,44,किबैकि हरेक बूटा आपणै फ़ौला सैंघै पछ़ियाणिया सा किबैकि कोई बी मांहणु झ़ौकड़ा न फेगड़े नी चोड़ी सकदै होर न ज़िढ़ी न अँगूर चोड़ी सकदै। 
LUK,6,45,भला मांहणु आपणै मनै रै भलै भण्डारा न भली गैला खोला सा होर बुरा मांहणु आपणै मनै रै बुरै भण्डारा न बुरी गैला खोला सा। किबैकि ज़ो किछ़ मना न भौरूआन्दा सा सौऐ मुँहा न निकल़ा सा।  
LUK,6,46,"“ज़ैबै तुसै मेरी गैला नी मनदै, ता तुसै मुँभै ‘ओ प्रभु ओ प्रभु,’ बोला सी तेथा रा कि फायदा? "
LUK,6,47,ज़ुण कोई मूँ हागै एज़ा सा होर मेरी गैला बै शुणिया तिन्हां बै मैना सा हांऊँ तुसाबै दस सा कि सौ मांहणु कुणी सांही सा; 
LUK,6,48,सौ तेई मांहणु सांही सा ज़ुणियै डूगै कोतिया मनियाद पाईआ घौर बणाऊ। बादा न ज़ैबै औढ़-काठ आऊ ता तेई घौरा बै किछ़ फर्क नी पौऊ किबैकि तेइरी मनियाद पक्की ती।  
LUK,6,49,पर ज़ुण मेरी गैला बै शुणिया बी नी मैनदा सौ तेई मांहणु सांही सा ज़ुणियै आपणा घौर मनियादी बगैर ज़मीना पैंधै बणाऊ। ज़ैबै औढ़ आऊ तैबै सौ घौर ढौऊ होर बुरी तैरहा चुटू।” 
LUK,7,1,ज़ैबै यीशुऐ लोका सैंघै सारी गैला केरी ता सौ कफरनहूम शैहरा बै आऊ। 
LUK,7,2,तौखै रोमी सेनै रै मुखिया रा एक झ़ुरी नोकर बीमार ती होर मौरनु आल़ा ती। 
LUK,7,3,ज़ैबै सेनै रै मुखियै यीशु रै बारै न शुणू ता तेइयै कई यहूदी स्याणै यीशु हागै अर्ज़ा केरनै बै तेई आगै भेज़ै ताकि यीशु एज़िया तेइरै नोकरा बै ठीक केरलै। 
LUK,7,4,ज़ैबै ते यीशु हागै पुजै ता तिन्हैं सच़ै मना सैंघै यीशु हागै अर्ज़ा केरी “कि सौ एज़िया तेई मांहणु री मज़त केरला। तिन्हैं बोलू ऐ मुखिया तुसरी मज़ती पाणै रै लायक सा। 
LUK,7,5,"किबैकि सौ आसरै लोका सैंघै झ़ुरी केरा सा, होर तेइयै आसरी तैंईंयैं आराधनालय घौर बणाणै री तैंईंयैं ढ़ैबुए धिनै सी।” "
LUK,7,6,"तैबै यीशु तिन्हां सैंघै नौठै। यीशु हाज़ी घौरा रै नेड़ ती कि सेनै रै सूबैदारै आपणै सैंघी यीशु हागै ऐण्ढै बोलणै री तैंईंयैं भेज़ै कि, “ओ प्रभु जी, तुसै आपु बै ऐतरा कष्ट मता देंदै किबैकि हांऊँ एस काबिल नी ऑथि, कि तुसै मेरै घौरा बै एलै। "
LUK,7,7,"तैण्ढाऐ हांऊँ तुसा सामनै ऐणै रै काबिल आपु बै नी समझ़दा, तुसै मेरै नोकरा बै ठीक होंणै री तैंईंयैं सिर्फ़ वचन बोललै ता तेई ठीक होंणा। "
LUK,7,8,"किबैकि हांऊँ बी कौसी रै अधीन सा होर सपाई मेरै अधीन सी; ज़ैबै हांऊँ एकी बै ऐणै बै बोला सा, ता सौ ‘एज़ा,’ सा होर दुज़ै बै ज़ाणै बै बोला सा ता सौ ज़ा सा होर ज़ैबै हांऊँ आपणै नोकरा बै बोला सा ऐण्ढा केर ता सौ तेई कोम केरा सा।” "
LUK,7,9,"ऐ शुणिया यीशु बै हैरानी हुई, होर पिछ़ै ऐन्दी लागीदी लोकै री भीड़ा धिराबै हेरिया बोलू,  “हांऊँ तुसाबै बोला सा, कि ऐण्ढा बशाह केरनु आल़ै मुँभै इस्राइला न भी नी मिलै।” "
LUK,7,10,"तैबै भेज़ेंदै तिन्हैं लोकै तेई मुखियै रै घौरा ज़ाइआ हेरू ता, सौ नोकर ठीक हुआ ती। "
LUK,7,11,"तैबै न बाद तुरन्त यीशु नाईन नाँ रै ग्राँ बै नौठै, तिन्हरै च़ेले होर लोकै री बोहू बड़ी भीड़ यीशु सैंघै ती। "
LUK,7,12,"ज़ैबै यीशु ग्राँ बाहरै पुजै ता लोकै तिसै आगै ज़ुआन मांहणु रा एक मुर्दा नेणा लाऊदा ती। सौ एकी विधवा रा केल्हा बेटा ती, होर ग्राँ रै लोकै री बोहू बड़ी भीड़ तेसा विधवा सैंघै ती। "
LUK,7,13,"तेसा विधवा हेरिया प्रभु बै तेसा पैंधै बड़ी दया आई, होर तेसा विधवा बेटड़ी बै बोलू,  “रोंदी मत।”  "
LUK,7,14,"तेथा न बाद यीशु आगै नौठै होर तिन्हैं सौ धड़ छ़ुँगू ता ते अर्थी च़कणू आऐ रूकै। तैबै यीशुऐ बोलू,  “ऐई ज़ुआना, हांऊँ तौभै बोला सा खड़ा उठ!” "
LUK,7,15,तैबै सौ मुँआन्दा मांहणु खड़ा उठु होर बोलदा लागा। तैबै यीशुऐ सौ तेइरी आमा हागै धिना। 
LUK,7,16,"तैबै तौखलै सैभी लोका बै बड़ी डौर पौई, ते परमेश्वरै री जयकार केरिया बोलदै लागै, “आसरै बिच़ा न एक बड़ा भविष्यवाणी केरनु आल़ा आऊ सा, होर परमेश्वरै आपणै लोका पैंधै दया केरी सा।” "
LUK,7,17,यीशु रै बारै न ऐ गैल सारै यहूदिया देश होर औरलै-पौरलै सैभी ज़ैगा न फैली। 
LUK,7,18,इन्हां सैभी गैला रै बारै न यूहन्नै रै च़ेले यूहन्ना बै सैभ किछ़ दैसू। 
LUK,7,19,"तैबै यूहन्नै आपणै दूई च़ेले शाधै होर प्रभु हागै ऐ पुछ़णै री तैंईंयैं भेज़ै, “ऐणु आल़ै मसीह तुसै सी कि आसै कौसी होरी रा इंतज़ार केरै?” "
LUK,7,20,"तिन्हैं मांहणुऐ यीशु हागै एज़िया बोलू, “आसै यूहन्नै बपतिस्मै देणु आऐ ऐ पुछ़णै री तैंईंयैं भेज़ै सी, कि ऐणु आल़ै मसीह तुसै सी या आसा कौसी होरी रा इंतज़ार केरना?” "
LUK,7,21,"ठीक तेही बौगतै यीशुऐ बोहू सारै लोका बीमारी न, दु:खा न, होर बुरी आत्मा न ठीक केरै होर कांणै बै हेरनै री शक्ति धिनी; "
LUK,7,22,"तैबै यीशुऐ तिन्हां बै बोलू,  “ज़ो किछ़ तुसै हेरू होर शुणू तेई ज़ाइआ यूहन्ना न बै दसा कि कांणै हेरा सी, लँगड़ै औंढा सी होर कोढ़ी ठीक केरिया सी, टाऊँणै शुणा सी होर मुर्दै ज़िंदै केरिया सी होर कंगाला बै परमेश्वरै रा खुशी रा समाद दसिआ सा। "
LUK,7,23,धन्य सी ते ज़ुणा मूँ पैंधै हमेशा बशाह केरा सी।”  
LUK,7,24,"ज़ैबै यूहन्नै रै च़ेले वापस नौठै ता यीशु यूहन्नै रै बारै न लोका बै बोलदै लागै,  “तुसै सुनसान ज़ैगा बै कैण्ढै मांहणु बै हेरदै नौठै ती? कि तुसै बागरियै लाइया हिलदै लागैदै नगाल़ी रै डँडै हेरदै आऐ सी?” "
LUK,7,25,"नी ता तुसै होरी कैण्ढै मांहणु बै हेरदै तौखै नौठै दै ती। कि तुसै मैंहगै झिकड़ै लाउऐंदै मांहणु हेरदै नौठै दै ती? शुणा, मैंहगै झिकड़ै लाणु आल़ै होर सुख चैना सैंघै रौहणु आऐ ता मैहला न मिला सी सुनसान ज़ैगा न नैंई। "
LUK,7,26,"ता तुसै फिरी कैण्ढै मांहणु बै हेरदै नौठै ती? तुसै कि कौसी भविष्यवाणी केरनु आल़ा बै हेरदै नौठै ती? हाँ, पर हांऊँ तुसाबै बोला सा, “सौ भविष्यवाणी केरनु आल़ा न भी बड़ा सा।” "
LUK,7,27,"यूहन्ना सौहै भविष्यवाणी केरनु आल़ा सा ज़ौसरै बारै न पवित्र शास्त्रा न लिखू सा: “‘हेरा, मूँ तौ न आगै-आगै आपणा दूत भेज़णा होर तेई तेरी तैंईंयैं बौत त्यार केरनी।’  "
LUK,7,28,"हांऊँ तुसाबै सच़ बोला सा ज़ेतरै बी मांहणु दुनिया न रौहै सी, बपतिस्मा देणु आल़ै यूहन्ना न बड़ा कोई मांहणु पैदा नी हुआ। पर ज़ुण परमेश्वरै रै राज्य न सैभी न होछ़ा सा, सौ यूहन्ना न बड़ा सा।” "
LUK,7,29,आम लोकै होर च़ुँगी लेणू आऐ ऐ शुणिया यूहन्ना न बपतिस्मा लेइया ऐ मैनू कि परमेश्वरा री बौत सच़ी सा। 
LUK,7,30,पर फरीसी होर शास्त्री लोकै यूहन्ना न बपतिस्मा नी लेऊ होर ऐण्ढै तैरहै परमेश्वरै री इच्छा रा नाँह केरू। 
LUK,7,31,“औज़कै ज़ुगै रै लोकै री तुलना हांऊँ कुणी सैंघै केरनु कि तै कुणी सांही सी? 
LUK,7,32,"ते बज़ारा न बेठैंदै तिन्हां शोहरू सांही सी ज़ो एकी होरी बै पुकारिया बोलदै लागै सी ‘आसै तुसरी तैंईंयैं बैंउसरी बज़ाई, पर तुसै नी नौच़ै,  आसै तुसरी तैंईंयैं दु:खै री गीत लायै; पर तुसै नी रूणै!’ "
LUK,7,33,"किबैकि बपतिस्मै देणु आल़ै यूहन्नै कैधी भी रोटी नी खाई होर न अँगूरा रा रस पीऊ, पर तुसै बोला सी, तेईन बुरी आत्मा सा। "
LUK,7,34,"हांऊँ मांहणु रा बेटा आम लोका सांही खा-पिया सा; ता तुसै बोला सी, कि ‘हेरा, ऐ ता पेटू होर पियक्कड़ सा। होर ऐ ता च़ुँगी लेणू आऐ होर पापी रा सैंघी सा।’ "
LUK,7,35,पर तेइरै कोमै लाइया तेइरी बुद्धि रा पता च़ला सा कि सौ केतरा सच़ा सा।” 
LUK,7,36,"एक रोज़ शिमौन नाँ रे फरीसियै यीशु हागै अर्ज़ा केरी कि सौ तेई सैंघै रोटी खाला, ता यीशु तेई सैंघै तेइरै घौरा बै नौठै होर रोटी खाँणै री तैंईंयैं बेठै। "
LUK,7,37,"तेई ग्राँ न एक ऐण्ढी बेटड़ी ती ज़ो पापै री ज़िंदगी ज़िंदी लागीदी ती। ज़ैबै तेसा बै ऐ पता च़लू कि यीशु फरीसी रै घौरा न रोटी खाँदै लागै सी, ता सौ बेटड़ी सँगमरमरै रै भाँडै न खुशबूदार कीमती तेल लेइया आई, "
LUK,7,38,"सौ बेटड़ी यीशु री ज़ोंघा हागै खड़ी होईया रोंदी लागी। तेसै आपणै औछू लाइया यीशु री ज़ोंघा सिनी केरी होर आपणै च़ोहढ़ै लाइया टुशदी लागी, तेसै यीशु री ज़ोंघा न मांकी धिनी होर खुशबूदार तेल मौल़ू। "
LUK,7,39,"ऐसा बै हेरिया सौ फरीसी आपणै मना न सोच़दा लागा, “अगर ऐ भविष्यवाणी केरनु आल़ा होंदा ता ज़ाणदा कि ज़ुण बेटड़ी ऐईबै छ़ुँगदी लागी सा, ऐ कैण्ढी सा होर कैण्ढी पापै री ज़िंदगी ज़िंदी लागी सा।” "
LUK,7,40,"यीशुऐ तेई फरीसी बै बोलू,  “ऐई शमौना, हांऊँ तौभै किछ़ बोलणा च़ाहा सा।” फरीसियै बोलू, “गुरू जी बोलात्।” "
LUK,7,41,"यीशुऐ ऐ उदाहरणा न बोलू,  “कौसी सेठै रै दूई कर्ज़दार ती, एक पौंज़ शौऊ च़ाँदी रै सिक्कै रा होर दुज़ा पज़ाह च़ाँदी रै सिक्कै रा कर्ज़दार ती।  "
LUK,7,42,ज़ैबै ते ऋण नी देई सकै ता तेई सेठै तिन्हां दुही रा ऋण माफ केरू। ऐबै तिन्हां दुई न सेठा सैंघै कुणी ज़ादा झ़ुरी केरनी?” 
LUK,7,43,"शमौनै बोलू, “मेरै ख्याल ता ज़ुणिरा बोहू ऋण माफ हुआ।” यीशुऐ तेइबै बोलू,  “तैं ठीक बोलू।” "
LUK,7,44,"तेथा न बाद यीशुऐ तेसा बेटड़ी धिराबै फिरिया शमौना बै बोलू,  “एसा बेटड़ियै ज़ो केरू कि तू हेरा सा? हांऊँ तेरै घौरा आऊ तैं मुँभै ज़ोंघा धोणै री तैंईंयैं पाणी तक नी धिना, पर एसै बेटड़ियै आपणै औछू सैंघै मेरी ज़ोंघा सिनी केरी होर आपणै च़ोहढ़ै सैंघै टुशी।” "
LUK,7,45,तैं मुँभै माँकी नी धिनी पर ज़ैबै न लेइया हांऊँ आऊ सा एसै बेटड़ियै मेरी ज़ोंघा न मांकी देणी नी छ़ौड़ी। 
LUK,7,46,"तैं मेरै च़ोड़ै न तेल नी मौऊ, पर एसै बेटड़ियै मेरी ज़ोंघा पैंधै खुशबूदार तेल मौल़ू।  "
LUK,7,47,"“ऐबै हांऊँ तौभै बोला सा; कि एसा बेटड़ी रै पाप ज़ो बोहू ती ते माफ हुऐ, किबैकि एसै बोहू झ़ुरी केरी, पर ज़ुणिरा थोड़ा माफ हुआ तेई झ़ुरी बी थोड़ी केरनी।”  "
LUK,7,48,"तेथा न बाद यीशुऐ तेसा बेटड़ी बै बोलू,  “तेरै पाप माफ हुऐ।” "
LUK,7,49,"तैबै ते लोका ज़ुणा यीशु सैंघै रोटी खाँदै बेठैंदै ती आपणै-आपणै मना न सोच़दै लागै, “ऐ कुण सा ज़ो पापा बै बी माफ केरा सा?” "
LUK,7,50,"पर यीशुऐ तेसा बेटड़ी बै बोलू,  “तैं बशाह केरू तैबै तू बच़ी, परमेश्वरै री शान्ति पाईआ घौरा बै ज़ा।”  "
LUK,8,1,"ऐथा न बाद यीशु शहरा-शहरा न होर ग्राँ-ग्राँ न परमेश्वरै रै राज्य रै खुशी रै समादा रा प्रचार केरदै लागै, होर ते बारा च़ेले बी यीशु सैंघै ती, "
LUK,8,2,"किछ़ बेटड़ी भी ती ज़ो बुरी आत्मा न होर बीमारी न ठीक केरीदी ती ते यीशु सैंघै ती होर ते ऐ सी: मगदला ग्राँ री मरियम मगदलीनी ज़ौसा न यीशुऐ सौत बुरी आत्मा खोली ती, "
LUK,8,3,"राज़ा हेरोदेसै रै मुन्शी खुज़ै री लाड़ी योअन्ना, सुसन्नाह होर बोहू सारी बेटड़ी ती, ते आपणी कमाई न यीशु होर तिन्हरै च़ेले री सेवा केरा ती। "
LUK,8,4,"ज़ैबै शहरा-शहरा न एज़िया लोकै री बोहू भीड़ यीशु हागै कठा हुई, ता यीशुऐ तिन्हां बै एक उदाहरण दैसु। "
LUK,8,5,"“एक बेज़ै बाँहणु आल़ा बेज़ै बाँहदा लागा, बाँहदी घेरै किछ़ बेज़ा बौतै रै बौढ़ा न पौऊ होर लोके री ज़ोंघा हेठै जैखडुआ, होर आसमाना रै सौ च़िड़ूऐ च़ुगू।” "
LUK,8,6,"किछ़ बेज़ा रड़खड़ी ज़मीना पैंधै पौऊ, सौ बेज़ा निकता पर पांणी नी मिलणै री बजहा सैंघै ते बुटै शुकै। "
LUK,8,7,किछ़ बेज़ा कौन्डै रै झौकड़ा ज़ोंदरै पौड़ू होर झ़ौकड़ बढ़ै होर तिन्हैं ते बुटै दबाऐ। 
LUK,8,8,"“होर किछ़ बेज़ा शोभली ज़मीना न पौऊ, सौ बेज़ा निकता होर शौऊ गुणा फ़ौल़ आंणु।” तुंईन बाद यीशुऐ ज़ोरा सैंघै बोलू, “तुसै ज़ो शुणु सा तेथा बै ध्याना सैंघै शुणित्।” "
LUK,8,9,"तेइरै च़ेले यीशु न पुछ़ू, “एई उदाहरणा रा मतलब कि सा?” "
LUK,8,10,"तैबै यीशुऐ तिन्हां बै ज़वाब धिना,  “तुसाबै परमेश्वरै रै राज्य रै भेदा री समझ़ धिनी सा, पर होरी बै ऐ उदाहरणा न दसिआ सा; तैबै ‘ते हेरिया भी नी हेरदै, होर शुणिया भी नी शुणदै होर न समझ़दै’  "
LUK,8,11,“ऐसा कथा रा मतलब ऐ सा कि बेज़ा परमेश्वरा रा वचना सा।  
LUK,8,12,"किछ़ लोका बौतै रै बौढ़ा न पौऐ दै बेज़ै सांही सी। ऐ लोका परमेश्वरा रा वचन ता शुणा सी पर शैतान एज़िया तिन्हरै मना न तेई वचना बै नेआ सा, ताकि तिन्हैं वचना पांधै बशाह केरिया मुक्ति नी पाई लोड़ी। "
LUK,8,13,"किछ़ लोका रड़खड़ी ज़मीना पैंधै पौऐ दै बेज़ै सांही सी, ते परमेश्वरा रा वचन ता शुणा सी होर वचना बै खुशी सैंघै ग्रहण बी केरा सी पर वचन तिन्हरै मनै री गहराई तैंईंयैं नी पुज़ै री बजहा सैंघै ते थोड़ी देर ता बशाह केरा सी पर ज़ैबै परीक्षा एज़ा सी ता ते तेई वचना पैंधै बशाह नी रखदै। "
LUK,8,14,"होर झ़ौकड़ा न औल़ूदा बेज़ा सौ सा, ज़ुणियै वचन शुणू, होर दुनिया री चिंता, ढैबुऐ रा धोखा होर हर किस्मै री च़ीज़ा मौज़-मस्ती न फसा सी, होर तेथै री बजहा सैंघै ते परमेशवरा बै खुश केरना रा कोम नी केरदै। "
LUK,8,15,"शोभली ज़मीना रा बेज़ा सौ सा, ज़ुणा वचना बै शुणिया ग्रहण केरा सी होर ते शौ गुणा फ़ौल़ आंणनु आल़ै बुटै सांही परमेशवरा बै खुश केरना रा कोम केरदै रौहा सी।  "
LUK,8,16,"“कोई भी मांहणु दियै पकेईया भाँडै लाइया नी खौटदा, होर न ता तेइबै माँज़ै हेठै रखदा, पर दियै बै पकेईया उथड़ी ज़ैगा पैंधै रैखा सी ताकि भीतरै ऐणु आऐ बै प्याशा होला। "
LUK,8,17,"किबैकि ज़ो किछ़ गैला छुपीदी ती, एक रोज सैभी लोका ते गैला ज़ाणनी, होर ज़ो किछ़ छुपीदी सा एक रोज़ सैभ लोका ते पूरै प्याशै न हेरणा। "
LUK,8,18,"ऐबै होशियार रौहात् कि तुसै कौस रीतियै मेरी गैला शुणा सी? किबैकि ज़ुणी हागै सा तेइबै होर भी देणा, होर ज़ुणी हागै नी ऑथि तेईन सौ बी वापस मुँगिणा ज़ुणिबै सौ आपणा बुझा सा।” "
LUK,8,19,"एक रोज़ यीशु री आमा होर होछ़ा भाई तिन्हां बै मिलदै आऐ, पर भीड़ै री बजहा सैंघै तै तिन्हां हागै नैंई पुजी सकै। "
LUK,8,20,"तैबै कौसियै तेइबै बोलू, “तुसरै आमा होर भाई, बैहण बाहरै खड़ै सी: ते तुसा सैंघै मिलणा च़ाहा सी।” "
LUK,8,21,"तैबै तेइयै ज़वाब धिना,  “मेरी आमा होर भाई ता ऐ सी ज़ो परमेश्वरा रा वचन शुणा सी होर तिन्हां पैंधै च़ला सी” "
LUK,8,22,"एक रोज़ यीशु आपणै च़ेले सैंघै एकी किश्ती पैंधै च़ढ़ै, होर यीशुऐ च़ेले बै बोलू, “एज़ा आसा समुन्द्रा पौरै बै जाँणा।” तैबै तिन्हैं किश्ती खोली होर ते ज़ाँदै लागै। "
LUK,8,23,ज़ैबै ते किश्ती च़लांदै लागै ती तैबै यीशु सुतादा ती। झ़ीला न औढ़-काठ आऊ होर किश्ती पांणी सैंघै भौरीदी लागी होर तिन्हरी ज़िन्दगी खतरै न पौई। 
LUK,8,24,"तैबै तिन्हैं भेटी एज़िया सौ बझ़ेऊ होर बोलू, “गुरू जी, गुरू जी आसाबै बच़ात् आसै नाश होंदै लागैदै सी।” तैबै यीशुऐ औढ़-पाणी बै बोलू शान्त हो होर सौ शान्त हुआ "
LUK,8,25,"तैबै यीशुऐ तिन्हां बै बोलू,  “तुसै बशाह किबै नी केरू?”  ते डौरै होर हैरान होईया आपु न बोलदै लागै, “ऐ कुण सा, ज़ो बागर ब्याना होर पाणी बै भी हुक्म देआ सा होर ते ऐईरी मना सी।” "
LUK,8,26,"तैबै ते गिरासेनीयै रै तेई देशा न पुजै, ज़ुण गलीला रै सामनै ती। "
LUK,8,27,"ज़ैबै यीशु बौढ़ा पैंधै किश्ती न उतरै ता तिन्हां बै तेई शैहरा रा एक मांहणु मिलू ज़ुणिबै बुरी आत्मा फैसीदी ती। सौ बोहू रोज़ा न झिकड़ै (कपड़ै) नीती लांदा होर न घौरा न नीती रौंहदा, सौ कब्रा न रौहा ती। "
LUK,8,28,"ज़ैबै तेइयै यीशु हेरू ता सौ क्रींजा मारदा लागा होर तेइरै सामनै लोमै पौड़िया ज़ोरा सैंघै बोलू, “हे परमप्रधान परमेश्वरै रै बेटै यीशु, मेरा तौ सैंघै कि कोम? हांऊँ तुसा हागै अर्ज़ा केरा सा मुँभै कष्ट मता देंदै।” "
LUK,8,29,किबैकि यीशु तेसा बुरी आत्मा बै तेई मांहणु न फ़ेटै ज़ांणै री हुक्म देंदै लागै ती किबैकि सौ बुरी आत्मा तेई मांहणु बै घड़ी-घड़ियै आपणै वशा न केरा ती। लोका तेइबै शाँगीयै होर बेड़ियै लाइया बोना ती। पर सौ तिन्हां शाँगल़ी होर बैड़ी बै च़ोड़ा ती होर सौ बुरी आत्मा तेइबै सुनसान ज़ैगा न भगा ती। 
LUK,8,30,"यीशुऐ तेईन पुछ़ू,  “तेरा नाँ कि सा?” तेइयै बोलू “मेरा नाँ सेना सा,” किबैकि तेइबै बोहू सारी बुरी आत्मा फैसीदी ती। "
LUK,8,31,"होर तिन्हैं तेईन अर्ज़ा केरी, “आसाबै नरका रै कुण्डा बै ज़ाणै रा हुक्म मता देंदैं।” "
LUK,8,32,"तौखै ढौगा न सूँगरा रा एक छ़ुण्ड च़ौरदा लागादा ती। बुरी आत्मा यीशु हागै अर्ज़ा केरी, कि “आसाबै तिन्हां सूँगरा रै बिच़ा न ज़ाणै रा हुक्म दैआत्।” यीशुऐ तै बुरी आत्मा सूँगरा बै ज़ाणै धिनी। "
LUK,8,33,तैबै सौ बुरी आत्मा तेई मांहणु न निकल़िया तिन्हां सूँगरा बै फैसू होर सौ पूरा छ़ुण्ड ढौगै भयांऊ झ़ीला बै पौउ होर सौ खत्म हुआ 
LUK,8,34,"सूँगरा च़ारनू आल़ै ऐ सैभ हेरिया भगै, होर ग्राँ न होर औरलै-पौरलै रै नगरा न ज़ाइआ होरी बै बी दैसू। "
LUK,8,35,"होर लोका ऐ ज़ो हुआ ती तेइबै हेरणै री तैंईंयैं निकतै, होर यीशु हागै एज़िया ज़ुणीन बुरी आत्मा निकती ती, तेइबै यीशु री ज़ोंघा हागै सचेत बेठादा हेरू होर ते लोका डौरै। "
LUK,8,36,हेरणू आल़ै सैभी लोकै तिन्हां बै दसू कि ऐ मांहणु कैण्ढै तैरहा ठीक हुआ। 
LUK,8,37,तैबै गिरासेनी रै औरलै-पौरलै सैभी लोकै यीशु हागै इलाकै न फ़ेटै ज़ाणै री तैंईंयैं अर्ज़ा केरी; किबैकि तिन्हां बै बड़ी डौर पौई। यीशु झ़ीला न पार ज़ांणै री तैंईंयैं किश्ती न बेठै। 
LUK,8,38,"ज़ुणी मांहणु न यीशुऐ बुरी आत्मा खोली ती सौ यीशु हागै अर्ज़ा केरदा लागा, “मुँभै आपु सैंघै ऐणै दै।” पर यीशुऐ तेइबै विदा केरिया बोलू; "
LUK,8,39,“तू आपणै घौरा बै ज़ा होर लोका बै दैस कि परमेश्वरै तेरी तैंईंयैं कैण्ढा नौखा कोम केरूदा सा। सौ मांहणु ग्राँ न ज़ाइआ सैभी लोका बै दसदा लागा कि यीशुऐ मेरी तैंईंयैं कैण्ढै बड़ै-बड़ै कोम केरै।” 
LUK,8,40,"ज़ैबै यीशु वापस आऐ ता लोकै तिन्हरा स्वागत केरू होर खुशी-खुशी तिन्हां सैंघै मिलै, किबैकि ते बड़ी बैसब्री सैंघै तिन्हरा इंतज़ार केरदै लागैदै ती। "
LUK,8,41,"होर हेरा, तैबै याईर नाँ रा एक मांहणु यीशु हागै आऊ ज़े कि आराधनालय रा मुखिया ती सौ यीशु री ज़ोंघा पैंधै पौऊ होर अर्ज़ा केरदा लागा, कि “मेरै घौरा बै च़ला।” "
LUK,8,42,किबैकि मेरी ऐकै बेटी सा ज़ो बारा बौर्षै री सा होर सौ मौरनू आई सा। ज़ैबै यीशु ज़ांदै लागैदै ती तैबै बोहू सारै लोका तिन्हां पैंधै पौड़े ती। 
LUK,8,43,"तौखै एक बेटड़ी ती ज़ुणिबै बारा बौर्षा न लोहू बैंहणै री बीमारी ती, होर तेसै आपणी सारी कमाई लाज़ी न खर्च़ केरी ती। तैबै भी सौ ठीक नी हुई। "
LUK,8,44,तेसै पिछ़ै न एज़िया यीशु रै कुरतू रा पाला छ़ुँगू होर तेसरा लोहू बैंहणा एकदम बंद हुआ। 
LUK,8,45,"तैबै यीशुऐ बोलू,  “हांऊँ कुणिऐ छ़ुँगू?” ज़ैबै सब लोका शुणिया मुकरदै लागै, तैबै पतरसै होर तेइरै सैंघियै बोलू, “ओ मालक, बोहू भीड़ै री बजहा लोका तुसाबै छुँगदै लागै सी।” "
LUK,8,46,"पर यीशुऐ बोलू,  “कौसियै हांऊँ छ़ुँगू सा, किबैकि मुँभै पता च़लू होर मूँ न शक्ति निकती।” "
LUK,8,47,"ज़ैबै तेसै बेटड़ियै हेरू कि हांऊँ छ़ुपी नी सकदी सौ डौरी होर कोमदैआ यीशु री ज़ोंघा पैंधै पौई। तैबै तेसै सैभी लोका सामनै दैसू, तेसै कुणी बजहा सैंघै ते छ़ुँगै होर सौ कैण्ढै बीमारी न एकदम ठीक हुई। "
LUK,8,48,"यीशुऐ तेसा बै बोलू,  “बेटी तेरै बशाहै तू ठीक केरी, शान्ति सैंघै घौरा बै जा।” "
LUK,8,49,"ज़ैबै यीशु ऐण्ढा बोलदै लागै ती, तैबै कौसियै आराधनालय रै प्रधाना रै औखा न एज़िया बोलू, “तेरी बेटी मूँईदी सा, ऐबै गुरू बै कष्ट मता देंदै।” "
LUK,8,50,"पर ज़ैबै यीशुऐ ऐ शुणू ता तिन्हां बै ज़वाब धिना,  “डौरदा मत; सिर्फ़ बशाह रैख। ता तेसा ठीक होंणा।” "
LUK,8,51,"ज़ैबै ते तेई घौरा बै पुजै ता यीशुऐ पतरस, होछ़ै भाई यूहन्ना, याकूब होर तेसा शोहरी रै आमा-बापू छ़ौड़िआ होर कोई आपु सैंघै भीतरै नी ऐणै धिनै। "
LUK,8,52,"सैभै लोका तेसरी तैंईंयैं रौंदै लागै ती, पर यीशुऐ तिन्हां बै बोलू,  “रोंदै मता; सौ मूंइंदी नी ऑथि, पर सोंदी लागी सा।” "
LUK,8,53,"ते जाँणा ती कि, ऐ मुँइंदी सा यीशु रा मज़ाक उड़ांदै लागै। "
LUK,8,54,"पर यीशुऐ तेसरा हौथ ढौकिया बोलू,  “हे बेटी उठ!” "
LUK,8,55,"तैबै सौ ज़िन्दी हुई, होर सौ एकदम खड़ी हुई, तैबै यीशुऐ तिन्हां बै बोलू ऐसा बै किछ़ खाँणै बै दैआत। "
LUK,8,56,"तेसरै आमा-बापू हैरान हुऐ, पर यीशुऐ तिन्हां बै चेताऊणी धिनी ज़ो किछ़ औखै हुआ सा, कौसी बै हेरेइत दसदै। "
LUK,9,1,एक रोज़ यीशुऐ आपणै बारा च़ेले आपु हागै शाधै होर तिन्हां बै सैभ बुरी आत्मा होर हर किस्मै री बीमारी बै दूर केरनै री शक्ति होर हक धिना। 
LUK,9,2,"होर तिन्हैं परमेश्वरै रै राज्य रा प्रचार केरनै, होर बीमारा बै ठीक केरदै भेज़ै। "
LUK,9,3,"तिन्हां बै भेज़दी घेरै यीशुऐ तिन्हां बै बोलू,  “बौतै री तैंईंयैं किछ़ मतेइत् नेंदै, न शोठा, न रोटी, न झोल़ा न ढैबुऐ होर न दुई-दुई कुरतै। "
LUK,9,4,"ज़ुणी बी घौरा बै तुसै ज़ालै, ज़ाँ ढौई तुसै तेई ग्राँ न प्रचार केरलै ता तेही घौरा न रौहित्। "
LUK,9,5,"ज़ुँणी ग्राँ न लोका तुसाबै ग्रहण नी केरलै ता, तेई ग्राँ न निकलदी घेरै आपणी ज़ोंघै रै धुड़ै बै ठुड़केइत् ताकि सौ धुड़ा तिन्हां बै च़िताऊणी देला कि परमेश्वरा तिन्हां बै सज़ा देणी।” "
LUK,9,6,तैबै तिन्हैं च़ेले ग्राँ-ग्राँ न जाईया परमेश्वरै रै राज्य रै बारै न खुशी रा समाद दैसू होर कई बीमार लोका तिन्हरी बीमारी न ठीक केरै। 
LUK,9,7,"गलील ज़िलै रै राज़ा हेरोदेसै ज़ैबै यीशु रै इन्हां सैभी कोमै रै बारै न शुणू ता सौ डौरू, किबैकि किछ़ लौकै बोलू कि बपतिस्मै देणु आल़ा यूहन्ना न मूँऐंदै न ज़िन्दा हुआ सा। "
LUK,9,8,"किछ़ होरी लोकै बोलू, ऐ एलिय्याह भविष्यवाणी केरनु आल़ा सा, किछ़ होरी लौकै बोलू, कि पराणै भविष्यवाणी केरनु आल़ा न कोई ज़िन्दा हुआ सा। "
LUK,9,9,"पर हेरोदेस राज़ै बोलू, “यूहन्नै री ता मैं मुँडी काटणै द्याई ती, ऐबै ऐ कुण सा, ज़ुणिरै बारै न हांऊँ ऐण्ढी गैला शुणदा लागा सा?” होर हेरोदेस तेइबै हेरना चाहा ती। "
LUK,9,10,"तैबै ते बारा प्रेरित वापस आऐ होर ज़ो किछ़ तिन्हैं केरू ती, सौ यीशु बै दसू होर ते यीशुऐ लग केरिया बैतसैदा शैहरा बै नेऐ। "
LUK,9,11,"पर ऐ ज़ाणिया लोकै री भीड़ यीशु पिछ़ै हुई होर यीशु खुशी-खुशी तिन्हां सैंघै मिलै, होर तिन्हां बै परमेश्वरै रै राज्य रै बारै न दसदै लागै होर ज़ो ठीक होंणा च़ाहा ती ते ठीक केरै। "
LUK,9,12,"ज़ैबै ध्याड़ा ऊड़दा लागा ता ते बारा च़ेले आऐ होर यीशु बै बोलू, “गुरू जी, लोकै री भीड़ा बै बिदा केरात् ताकि ऐ औरलै-पौरैलै ग्राँ न ज़ाइआ आपणै खाँणै होर रौहणै रा इंतज़ाम केरलै, किबैकि आसै औखै सुनसान ज़ैगा न सी।” "
LUK,9,13,"तैबै यीशुऐ तिन्हां बै बोलू,  “तुसै इन्हरै खाँणै रा इंतज़ाम केरा।” च़ेले बोलू, “आसा हागै पौंज़ रोटी होर दूई मैच्छ़ी केल्ही सी; अगर आसै ज़ाइआ इन्हां सैभी बै रोटी लेइया आंणलै ता होई सका सा।” पर ऐ लोका ता लगभग पौंज़ हज़ार मर्द सी। "
LUK,9,14,"(किबैकि तौखै लगभग पौंज़ हज़ार मर्द ती) तैबै यीशुऐ आपणै च़ेले बै बोलू,  “इन्हां बै पज़ाह-पज़ाह री लाईणी न बशात्।” "
LUK,9,15,तिन्हैं ते सारै मांहणु गिढ़ी न बशाऐ। 
LUK,9,16,तैबै यीशुऐ ते पौंज़ रोटी होर दुई मैच्छ़ी मुँगी होर स्वर्गा धिराबै हेरीया धन्यवाद केरू होर रोटी चोड़ी-चोड़िया च़ेले बै देंदै लागै होर च़ेले लोका बै लाईणी न बोंडदै लागै। 
LUK,9,17,तैबै सैभै लोका रोटी खाईया रोज़ै होर च़ेले बच़ीदी रोटी री बारा टोकरी भौरिया च़की। 
LUK,9,18,"ज़ैबै यीशु एकान्त ज़ैगा न प्रार्थना केरदै लागैदै ती होर तिन्हरै च़ेले भी सैंघै ती ता यीशुऐ च़ेले न पुछ़ू,  “लोका कि बोला सी कि हांऊँ कुण सा?” "
LUK,9,19,"तिन्हैं ज़वाब धिना, “यूहन्ना बपतिस्मा देणु आल़ा होर कोई बोला सी एलिय्याह, होर किछ़ बोला सी कोई पराणै भविष्यवाणी केरनु आल़ै मौंझ़ै न कोई एक ज़िन्दा हुआ सा।” "
LUK,9,20,"यीशुऐ तिन्हां बै बोलू,  “पर तुसै कि बोला सी कि हांऊँ कुण सा?” पतरसै ज़वाब धिना, “तुसै परमेश्वरै रै मसीह सी।” "
LUK,9,21,"तैबै यीशुऐ तिन्हां बै बोलू, “च़िताऊणी धिनी, एसा गैला कौसी बै हेरेइत दसदै।” "
LUK,9,22,"तैबै यीशुऐ बोलू,  “मांहणु रै बेटै यीशु बै बोहू दु:ख सौहणा पौड़ू होर स्याणै, मुख्यपुरोहित होर शास्त्रियै सौ नकारना होर तेइरी बेइज़ती केरनी होर सौ पक्का मारिना होर तेई त्रीज़ै ध्याड़ी मूँऐंदै न ज़िन्दै होंणा।”  "
LUK,9,23,"तैबै यीशुऐ सैभी बै बोलू,  “अगर कोई मूँ पिछ़ै ऐणा चाहा सा ता सौ आपणा सैभ किछ़ छ़ौड़ला होर आपणै दु:ख सौहणै री तैंईंयैं त्यार रौहला।  "
LUK,9,24,"किबैकि ज़ुण आपणा प्राण बच़ाणा च़ाहला तेई सौ गँवाणा, पर ज़ुण मेरी तैंईंयैं आपणी जान गवाला ता तेई सौ बच़ाणी।” "
LUK,9,25,"अगर कोई मांहणु दुनिया न सैभ किछ़ हासिल केरा सा, ज़ो सौ चाहा ती होर फिरी आपणै प्राणा बै नाश केरा सा ता तेथा रा कि फायदा? किबैकि कोई बी मांहणु आपणै प्राणा रै बदलै हमेशा री ज़िन्दगी नी पाई सकदा।  "
LUK,9,26,"ज़ुण मांहणु मूँ न होर मेरी गैला न शर्मिया सा, ता मांहणु रा बेटा मतलब हांऊँ ज़ैबै बी आपणी होर आपणै बापू री होर पवित्र स्वर्गदूतै री महिमा न ऐनु ता मूँ बी तेई मांहणु न शर्मिणा। "
LUK,9,27,"“हांऊँ तुसाबै सच़ बोला सा, औखै ज़ो खड़ै सी, तिन्हां न किछ़ ऐण्ढै सी तिन्हां परमेश्वरै रै राज्य री शक्ति बै ऐन्दा नी हेरलै तैबै तक तिन्हां नी मौरना।” "
LUK,9,28,"यीशु री इन्हां गैलै रै औठ रोज़ा बाद यीशु, पतरस याकूब होर यूहन्ना सैंघै प्रार्थना केरदै एकी उथड़ै ढौगा पैंधै नौठै। "
LUK,9,29,"ज़ैबै यीशु प्रार्थना केरदै लागै ती, ता तौखै तिन्हां सामनै यीशुऐ आपणा रूप बदलू होर झिकड़ै शेतै होईया च़मकदै लागै। "
LUK,9,30,होर च़ानक मूसा होर एलिय्याह दुई मांहणु तौखै तिन्हां सैंघै गैला केरदै लागै ती। 
LUK,9,31,"ते दूऐ आपणी पूरी महिमा सैंघै हेरूऐ होर यीशु रै मौरनै रै बारै न चर्चा केरदै लागैदै ती, ज़ो यरूश्लेम शैहरा न होणु आई ती। "
LUK,9,32,तेई बौगतै पतरस होर तेइरै सैंघी नींज़ा न ती पर ज़ैबै ते पुरी तैरहा विउदै ता तिन्हैं यीशु री महिमा तिन्हां दुई मांहणु सैंघै हेरी ज़ो तेई सैंघै खड़ै ती। 
LUK,9,33,"ज़ैबै मूसा होर एलिय्याह यीशु हागै न ज़ाँदै लागै ता पतरसै बोलू, “ओ गुरू, आसरा औखै रौहणा केतरा शोभला सा, आसाबै त्रा तोम्बू बनाणै दै, एक तेरी तैंईंयैं, एक मूसै री तैंईंयैं होर एक एलिय्याह री तैंईंयैं।” सौ नी ती ज़ाणदा कि सौ कि बोलदा लागा सा। "
LUK,9,34,पतरस हाज़ी बोलदा लागा ती कि ते एकी बादलै घेरै होर ते डौरदै लागै। 
LUK,9,35,"तैबै बादला मौंझ़ै न ऐ आवाज़ हुई, “ऐ मेरा प्यारा बेटा सा, तुसै ऐईरी शुणा, किबैकि ऐ मैं चुनूदा सा।” "
LUK,9,36,"एसा आवाज़ होंणै न बाद यीशु केल्हा ती, च़ेले च़ुप रौहै, होर ज़ो किछ़ तिन्हैं हेरू ती सौ तिन्हैं तिन्हां ध्याड़ै न कौसी बै नी दैसू। "
LUK,9,37,दुज़ै ध्याड़ी ज़ैबै यीशु ढौगा पैंधै न भ्याँऊ आऐ ता लोकै री एक बड़ी भीड़ तिन्हां सैंघै मिली। 
LUK,9,38,"तैबै भीड़ा मौंझ़ै न एकी मांणहुऐ ज़ोरा सैंघै बोलू, “ओ गुरू जी, हांऊँ तुसा हागै अर्ज़ा केरा सा, मेरै बेटै पैंधै दया केरा किबैकि सौ मेरा, केल्हा बेटा सा। "
LUK,9,39,तेइबै एक बुरी आत्मा ढौका सा होर सौ एकदम क्रींजा मारा सा। सौ बुरी आत्मा तेइबै ऐतरा मरोड़ा सा कि तेई रै मुँहा न झाग भौरिया सा होर सौ बड़ी मुशकिला सैंघै तेइबै छ़ौड़ा सा। 
LUK,9,40,मैं तेरै च़ेले हागै अर्ज़ा केरी ती कि ते तेई बुरी आत्मा बै खोललै पर ते खोली नी सकै।” 
LUK,9,41,"यीशुऐ ज़वाब धिना,  “हे अविश्वासी होर हठी लोको, मूँ कैधी तैंईंयैं तुसा सैंघै रौहणा, होर तुसरी सौहणी? आपणै बेटै वे औखै आंण।”  "
LUK,9,42,सौ शोहरू ऐन्दा लागा ती कि बुरी आत्मै सौ पटकिया मरोड़ू पर यीशुऐ बुरी आत्मा डाँटी होर सौ शोहरू ठीक केरिया तेई रै बापू रै हवालै केरू। 
LUK,9,43,तैबै सैबै लोका परमेश्वरै री महाशक्ति न हैरान हुऐ। पर ज़ैबै यीशु रै इन्हां कोमा न सारै लोका हैरान ती ता यीशुऐ आपणै च़ेले बै बोलू: 
LUK,9,44,"“तुसै इन्हां गैला बै ध्याना सैंघै शुणीत्, किबैकि मांहणु रा बेटा, दुश्मनै रै हौथा ढौकिणा।” "
LUK,9,45,पर ऐ गैला च़ेले नी समझी किबैकि परमेश्वरै ऐ गैला तिन्हां न गुप्त रखी होर तै तेईन पुछ़णै न डौरा ती। 
LUK,9,46,"तैबै च़ेले एसा गैला पैंधै बहस केरदै लागै, कि सैभी न बड़ा कुण सा? "
LUK,9,47,यीशु तिन्हरी मनै री गैल जाणी होर एक शोहरू आपु हागै खड़ा केरू। 
LUK,9,48,"तैबै यीशुऐ आपणै च़ेले बै बोलू,  “ज़ुण ऐई शोहरू बै मेरी तैंईंयैं ग्रहण केरा सा सौ मुँभै ग्रहण केरा सा, होर ज़ुँण मुँभै ग्रहण केरा सा सौ ज़ुणियै हांऊँ भेज़ू सा तेइबै ग्रहण केरा सा, तुसा मौंझ़ै ज़ुण सैभी न होछा सा सौ सैभी न बड़ा सा।” "
LUK,9,49,"तैबै यूहन्नै यीशु बै बोलू, “ओ गुरू, आसै एक मांहणु तेरै नाँ न बुरी आत्मा खोलदा हेरू, आसै तेइबै नाँह केरू किबैकि सौ आसा पिछ़ै नैंई ऐन्दा लागा ती।” "
LUK,9,50,"पर यीशुऐ बोलू,  “तेइबै नाँह मता केरदै, किबैकि ज़ुण तुसरा बरोधी नी ऑथि, सौ तुसा सैंघै सा।” "
LUK,9,51,ज़ैबै यीशु रै स्वर्गा बै ज़ाणै रा बौगत नेड़ आऊ ता तिन्हैं यरूश्लेम शैहरा बै ज़ाणै रा पक्का फैसला केरू। 
LUK,9,52,यीशुऐ आपु न आगै दूत सामरी रै ग्राँ बै ज़ैगा त्यार केरदै भेज़ै। 
LUK,9,53,"पर तेई ग्राँ रै लोकै यीशु तौखै रूकणै नी धिनै, किबैकि सौ यरूश्लेम ज़ाँदा लागा सा। "
LUK,9,54,"एसा गैल हेरिया यीशु रै च़ेले याकूब होर यूहन्नै बोलू, “ओ गुरू जी, कि तुसै चाहा सी कि आसै हुकुम देइया स्वर्गा न औग औल़ीया इन्हां बै फुकलै?” "
LUK,9,55,"पर यीशुऐ तिन्हां धिराबै बै फिरिया बोलू, “तुसै नी ज़ाणदै कि तुसै कैण्ढी आत्मै रै सी, किबैकि मांहणु रा बेटा लोकै रै प्राणा बै नाश केरदा नी आऊदा, बल्कि बच़ाणै री तैंईंयैं आऊ सा।” "
LUK,9,56,तैबै ते कौसी होरी ग्राँ बै नौठै। 
LUK,9,57,"ज़ैबै ते बौतै आगै ज़ाँदै लागैदै ती ता कौसियै तेइबै बोलू, “तुसै ज़ौखै-ज़ौखै ज़ालै, मूँ तुसा पिछ़ै-पिछ़ै ऐणा।” "
LUK,9,58,"यीशुऐ तेइबै बोलू,  “गीदड़ै रै रौहणै री ज़ैगा होर आसमाना रै च़ीड़ू री बी ज़ैगा होआ सा; पर मांहणु रै बेटै होईया भी मूँ हागै सोणै री तैंईंयैं आपणा घौर नी ऑथि।” "
LUK,9,59,"यीशुऐ दुज़ै मांहणु बै बोलू,  “मूँ पिछ़ै एज़” होर मेरा च़ेला बैंण। सौ राज़ी हुआ, होर यीशु बै बोलू, “ओ गुरू जी, मुँभै पैहलै घौरा ज़ाणै दैआत् मेरा बापू मौरनै न बाद हांऊँ तेइबै पौथिया एनु होर फिरी तुसा पिछ़ै च़लनु।” "
LUK,9,60,"यीशुऐ तेइबै बोलू,  “तिन्हां लोका बै मुर्दै पौथणै दै ज़ुणा परमेश्वरै री नज़री न आत्मिक रूपा न मूँऐंदै सी। पर तू ज़ाइआ परमेश्वरै रै राज्य रै बारै न लोका बै समाद दै।”  "
LUK,9,61,"एकी होरी मांहणुऐ यीशु बै बोलू, “ओ प्रभु जी, मूँ तुसा पिछ़ै ऐणा होर तुसरै च़ेले बैणना पर पैहलै मुँभै आपणै परिवारा न विदा लेणै दैआ।” "
LUK,9,62,"यीशुऐ तेइबै बोलू,  “ज़ुण मांहणु छेता बांहदेआ पिछ़ै हेरा सा सौ परमेश्वरै रै राज्य रै लायक नी ऑथि।”  "
LUK,10,1,एथा न बाद प्रभु यीशुऐ सत्तर होर च़ेले चुनै होर ज़ुणी-ज़ुणी ज़ैगा बै यीशु आपु ज़ाणू आल़ै ती तिन्हां ज़ैगा बै ते दुई-दुई केरिया आपु न आगै-आगै भेज़ै। 
LUK,10,2,"यीशुऐ तिन्हां बै बोलू,  “पौकी दी फसल ता बोहू सा पर काटणू आल़ै मज़दूर थोड़ै सी, ऐबै छेतै रै मालका हागै अर्ज़ा केरा कि सौ आपणी फसल काटणै री तैंईंयैं मज़दूर भेज़ला।”  "
LUK,10,3,"ऐबै ज़ाआत् पर याद रखा, कि हांऊँ तुसाबै भेड़ियै रै बिच़ा न भेड़ा सांही भेज़ा सा।  "
LUK,10,4,"तुसै ज़ांदी घेरै आपु सैंघै न ढैबुऐ, न झोल़ा किछ़ मतेईत् पांदै औखै तैंईंयैं कि बूटै री भी दुई ज़ोड़ी मतेइत् पांदै। बौता न ज़ांदी घेरै कौसी बै नमस्कार हेरेईत केरदै।  "
LUK,10,5,"ज़ुणी भी घौरा बै तुसै ज़ालै, ता सैभी न पैहलै बोलेइत, ऐई घौरै रै लोका पैंधै परमेश्वरै री शान्ति लोड़ी बैंणी रौही।  "
LUK,10,6,तेई घौरा न अगर परमेश्वरै री शान्ति पाणै लायक कोई मांहणु होला ता शान्ति तेई पैंधै ठैहरनी नैंई ता सौ शान्ति तुसा हागै वापस ऐणी।  
LUK,10,7,"होर तेही घौरा न रौहित्, ज़ो किछ़ बी तुसाबै देलै तेई खाईत्, किबैकि मज़दूरा बै तेइरी मज़दूरी मिलणी ज़रूरी सा।  "
LUK,10,8,ज़ुणी भी शैहरा बै तुसै जालै होर तौखलै लोका तुसरा स्वागत केरलै ता ज़ो किछ़ बी ते तुसा सामनै खाँणै री तैंईंयैं रखलै ता तुसै तेई खाईत्।  
LUK,10,9,"तौखै ज़ो बीमार मांहणु होलै तिन्हां बै ठीक केरेइत् होर तिन्हां बै बोलेइत्, परमेश्वरा रा राज्य तुसरै नेड़ आई पुजू सा।  "
LUK,10,10,"पर ज़ुणी शहरै रै लोका तुसाबै ग्रहण नी केरलै ता तेई शहरै रै बज़ारा न ज़ाइआ बोलेइत्,  "
LUK,10,11,"आसरी ज़ोंघा न तुसरै शहरा रा ज़ो धूड़ा लागा सा, आसै तेइबै ठुड़का सी पर तैबै बी तुसै ज़ाणी लेआ, कि परमेश्वरा रा राज्य तुसरै नेड़ आई पुजू सा।  "
LUK,10,12,हांऊँ तुसाबै बोला सा कि न्याय रै रोज़ा न परमेश्वरा सदोम शैहरा बै ज़ो सज़ा देणी तेथा न भी ज़ादा सज़ा परमेश्वरा ऐई शैहरा रै लोका बै देणी।  
LUK,10,13,"“हाय खुराज़ीन नगरा! होर हाय बैतसैदा नगरा! न रौहणु आल़ै लोको तुसाबै भयानक सज़ा मिलणु आई सा किबैकि ज़ो च़मत्कार मैं तुसा बिच़ा न केरै ते चमत्कार अगर मैं सूर होर सैदा नगरा न केरै होंदै ता, ते लोका केबकै टाटै लाइया खौटुइया होर आपु पैंधै छ़ार मौइया आपणै पापा बै छ़ौड़दै।  "
LUK,10,14,पर न्याय रै रोज़ा न परमेश्वर सूर होर सैदा रै लोका बै ज़ो सज़ा देणी तेथा न भी ज़ादा सज़ा परमेश्वरा तुसाबै देणी।  
LUK,10,15,हे कफरनहूम शैहरा न रौहणु आल़ै लोको तुसा कि स्वर्गा ढौई उथड़ै केरिना? तुसा ता नरका ढौई निश्टै केरिना। 
LUK,10,16,"“ज़ुण भी तुसरी गैला बै शुणा सा, सौ मेरी गैला बै शुणा सा, होर ज़ुण भी तुसाबै तुच्छ जाँणा सा, सौ मुँभै तुच्छ जाँणा सा, होर ज़ुण मुँभै तुच्छ जाँणा सा, सौ मेरै भेज़णु आल़ै बै तुच्छ जाँणा सा।”  "
LUK,10,17,"ते सत्तर च़ेले खुशी मनांदै-मनांदै वापस आऐ होर बोलदै लागै, “ओ प्रभु जी, ज़ैबै आसै तुसरा नाँ लेआ ती ता बुरी आत्मा भी आसरी मनी।” "
LUK,10,18,"तैबै यीशुऐ तिन्हां बोलू,  “मैं ता हारूदा शैतान स्वर्गा न बिजली सांही औल़दा हेरू।  "
LUK,10,19,"शुणा, मैं तुसाबै शैतानै री सारी शक्ति पैंधै हक धिना सा; कि तुसा बिच्च़ु होर कीड़ै आपणी ज़ोंघै लाइया दबाणै होर दुश्मना री सारी शक्ति पैंधै हक धिना सा; कौसी च़ीज़ै लाइया तुसरा किछ़ नुकसान नी होंणा।  "
LUK,10,20,"बुरी आत्मा तुसरै हुक्मा बै मना सी एसा गैला न तुसै खुश मता होंदै, तुसै एसा गैला न खुश होआ कि तुसरै नाँ स्वर्गा न लिखुऐ सी।”  "
LUK,10,21,"तेई बौगतै सौ पवित्र आत्मा न भौरुईया खुश हुऐ होर बोलू,  “ओ पिता ज़ी, आसमान होर धौरती रै प्रभु; हांऊँ तुसरा धन्यवाद केरा सा, कि तुसै ऐ गैला समझ़दार होर ज्योतिषी मांहणु न छुपाईया रखी, ज़ो होछे़ शोहरू सी तिन्हरी तैंईंयैं प्रगट केरी। ओ पिता ज़ी, किबैकि तुसाबै ऐ शोभला लागा सा। "
LUK,10,22,"“मेरै स्वर्गीय पितै, इन्हां सारी गैला रा अधिकार मुँभै धिना सा। एसा गैला बै कोई नी ज़ाणदा कि बापू कुण सा, सिर्फ़ बेटा जाँणा सा होर एसा गैला बै भी कोई नी ज़ाणदा कि बेटा कुण सा सिर्फ़ बापू जाँणा सा। बेटा ज़ुणी पैंधै बापू बै प्रगट केरना च़ाहला केरी सका सा।”  "
LUK,10,23,"ज़ैबै यीशु रै च़ेले तेई सैंघै ती ता यीशुऐ च़ेले धिराबै फिरिया बोलू,  “धन्य सी ते औछ़ी, ज़ो इन्हां गैला बै हेरा सी ज़ुणिबै तुसै हेरा सी। "
LUK,10,24,"किबैकि हांऊँ तुसाबै बोला सा, बोहू भविष्यवाणी केरनु आल़ै होर राज़ै ऐ गैला हेरनी चाही, ज़ो तुसै हेरी पर ते हेरी नी सकै, होर शुणनी चाही पर शुणी नी सकै।”  "
LUK,10,25,"एक रोज़ यहूदी शास्त्रियै यीशु री जाँच केरनै री तैंईंयैं खड़ा हुआ होर बोलू, “ओ गुरू जी, हमेशा री ज़िन्दगी री तैंईंयैं हांऊँ कि केरनु?” "
LUK,10,26,"यीशुऐ तेई नियम सिखाणु आल़ै बै बोलू,  “मूसै रै बिधाना न कि लिखूदा सा? तुसै तेइबै कैण्ढै पौढ़ा सी?” "
LUK,10,27,"तेइयै ज़वाब धिना, “पवित्र शास्त्रा न ऐ लिखू सा तुसै आपणै प्रभु परमेश्वरा बै पूरै मना सैंघै, आपणै सारै प्राण, आपणी सारी शक्ति होर आपणी सारी बुद्धि सैंघै झ़ुरी केरा होर आपणै पड़ेशी बै आपु सांही झ़ुरी केरा।” "
LUK,10,28,"यीशुऐ तेई नियम सिखाणु आल़ै बै बोलू,  “तुसै ठीक बोलू, ऐण्ढा केरलै ता तुसा हमेशा ज़िंदै रौहणा।” "
LUK,10,29,"पर तेइयै आपणै-आपु बै धर्मी सोच़िया यीशु न पुछ़ू, “मेरा पड़ेशी कुण सा?” "
LUK,10,30,"यीशुऐ ऐ उदाहरण बोलिया तेइबै ज़वाब धिना,  “एक यहूदी मांहणु यरूश्लेम शैहरा न यरीहो शैहरा बै ज़ाँन्दा लागा ती। बौता न डाकूऐ तेई पैंधै हमला केरू। तिन्हैं तेइरै झिकड़ै खोलै होर सौ मारी कुटिया, नाँगा केरिया तेइबै अधमुँऐ छ़ौड़िआ तौखै न भैगै। "
LUK,10,31,तैबै एक यहूदी पुरोहित तेसा बौतै आऊ। ज़ैबै तेइयै सौ डाकुऐ मारूदा मांहणु हेरू ता सौ बौता न दुज़ी धिरिये मुड़िया भैगू। 
LUK,10,32,थोड़ी देरी बाद यरूश्लेम शैहरा मन्दिरा न कोम केरनु आल़ा एक लेवी तेसा बौतै आऊ होर सौ बी तेई हेरिया तेसा बौता न आगै बै भैगू। 
LUK,10,33,किछ़ देरी बाद सामरी ज़िलै रा एक मांहणु तेसा बौतै आऊ। ज़ैबै तेइयै डाकुऐ मारूदा सौ मांहणु हेरू ता तेइबै तेई पैंधै दया आई। 
LUK,10,34,तेई सामरी मांहणुऐ तेई मारूदै मांहणु हागै जाईया अँगूरा रा रसा सैंघै तेइरै ज़ख्म धोऐ होर पट्टी बोनी। तैबै तेई सामरिऐ सौ आपणै गधै पैंधै बशाईया एकी सराय बै नेऊ होर तेइरी सेवा केरी। 
LUK,10,35,"दुज़ै रोज़ै तेई सामरियै सराय रै मालका बै दूई च़ाँदी रै सिक्कै धिनै होर बोलू, ऐईरी सेवा-टहल केरेइत् ज़ो किछ़ तेरा होर खर्च़ा होला हांऊँ तौभै वापस एज़िया देनू। "
LUK,10,36,"“तैबै यीशुऐ पुछ़ू, तुसरी समझ़ै रै मुताबक डाकुऐ मारूदै मांहणु सैंघै तिन्हां त्राई न कुणिऐ शोभलै पड़ेशी रा फर्ज़ निभाऊ?” "
LUK,10,37,"तेइयै बोलू, “ज़ुणियै तेई पैंधै दया केरी।” यीशुऐ तेई पँडता बै बोलू,  “तुसै बी ज़ाइआ ऐण्ढाऐ केरा।” "
LUK,10,38,यीशु होर तिन्हरै च़ेले सफर केरदै-केरदै यरूश्लेम शैहरा रै एकी ग्राँ बै नौठै। तेई ग्राँ री मार्था नाँ री एकी बेटड़ियै आपणै घौरा न तिन्हरा स्वागत केरू। 
LUK,10,39,तेसरी एक बैंहण भी ती ज़ुणिरा नाँ मरियम ती। सौ यीशु री ज़ोंघा हागै बैशिया तिन्हरी शिक्षा शुणदी लागी। 
LUK,10,40,"पर मार्था खाँणा बणादी लागी रौही। सौ यीशु हागै एज़िया बोलदी लागी, “ओ प्रभु, मेरी बैंहणिऐ सारा कोम मूँ हागै छ़ौड़ू सा, कि तुसाबै मेरी किछ़ बी फ़िक्र नी ऑथि?” एसा बै मेरी मज़ती केरनै री तैंईंयैं बोलात्। "
LUK,10,41,"प्रभु यीशुऐ मार्था बै बोलू,  “मार्था, ओ मार्था; तू बोहू सारी गैलै री तैंईंयैं फिक्रिया सा होर परेशान होआ सा। "
LUK,10,42,पर एक गैल सच़ सा मरियमै ता सौ शोभला भाग चुनू सा तेतै री तैंईंयैं तेसा बै ज़ो आर्शीवाद मिलणा तेइबै कोई बी एसा न नी छिनी सकदा।” 
LUK,11,1,"एक रोज़ यीशु कौसी ज़ैगा न प्रार्थना केरदै लागै ती। ज़ैबै यीशुऐ प्रार्थना केरी ता तिन्हरै च़ेले न एकियै यीशु बै बोलू, “प्रभु जी ज़ैण्ढै यूहन्नै आपणै च़ेले बै प्रार्थना केरनी सिखाई तैण्ढै तुसै बी आसाबै प्रार्थना केरना सिखात्।” "
LUK,11,2,"यीशुऐ च़ेले बै बोलू,  तुसै प्रार्थना एसा रीतिऐ केरीत्, “ओ आसरै पिता ज़ी, ज़ो तू स्वर्गा न सा; तेरा नाँ पवित्र मनुआ लोड़ी, एसा धौरती न तेरा राज्य लोड़ी आऊ; "
LUK,11,3,आसरी ज़रूरती री हर रोज़की रोटी आसाबै देंदै रौहात्। 
LUK,11,4,"होर आसरै पापा बै माफ केरा,  किबैकि आसै बी आसै आपणै अपराधी बै माफ केरा सी।  आसाबै परीक्षा न मता पाँदै।”  "
LUK,11,5,"तैबै यीशुऐ च़ेले बै बोलू,  “मैना कि तुसरा एक सैंघी सा, होर तुसै औधी रातियै तेइरै घौरा ज़ाइआ बोला सी, ‘ओ सैंघी मुँभै त्रा रोटी उधार दै। "
LUK,11,6,"किबैकि सफर केरदै-केरदै मेरा एक होर सैंघी मेरै घौरा बै आऊदा सा, होर मूँ हागै तेइबै देणै बै किछ़ बी नी ऑथि।’ "
LUK,11,7,"होर सौ सैंघी भीतरा न बोलला, मुँभै परेशान मत केरदा, ऐबै दरवाज़ा बन्द सा, होर मेरै शोहरू मूँ सैंघै साथरै न सी। ऐबै हांऊँ उठिया तौभै किछ़ बी नी देई सकदा। "
LUK,11,8,"हांऊँ तुसाबै बोला सा, तेइरा सैंघी होंणै रै बजहा तेई उठिया शायद तुसाबै नीती देंणा, पर तुसरै शर्म छ़ौड़िआ मुँगणै री बजहा न तेई ज़रूर उठिया तुसरी ज़रूरतै रै मुताबक तुसाबै देंणा। "
LUK,11,9,"हांऊँ तुसाबै बोला सा, मुँगलै ता तुसाबै देणा; तोपलै ता तुसाबै मिलणा, खटखटालै ता, तुसरी तैंईंयैं दुआर खोलिणा। "
LUK,11,10,किबैकि परमेश्वरा न ज़ुण मुँगदा रौहा सा तेइबै मिला सा ज़ुण आशा लाइया तोपदा रौहा सा तेइबै मिला सा ज़ुण खटखटाँदा रौहा सा परमेश्वर तेइरी तैंईंयैं दुआर खोलिया सा। 
LUK,11,11,"तुसा मोंझ़ै ऐण्ढा कुण बापू सा, कि ज़ैबै तेइरा बेटा रोटी मुँगला ता पात्थर देला, मैच्छ़ी मुँगला ता कीड़ा देला? "
LUK,11,12,होर आंण्डै मुँगला ता तेइबै बिच्च़ु देला? 
LUK,11,13,ज़ैबै तुसै बुरै होईया बी आपणै शोहरू बै शोभली च़ीज़ा देणा जाँणा सी ता तुसरा स्वर्गा रा बापू आपणै मुँगणु आऐ बै पवित्र आत्मा किबै नी देणी?” 
LUK,11,14,एक बार यीशुऐ एकी मांहणु न गूंगा बुरी आत्मा खोली ज़ुणियै सौ गूंगा बणाऊ ती। ज़ैबै तेई मांहणु न सौ गूंगी बुरी आत्मा निकती ता सौ मांहणु ढूणिदा लागा होर कई लोका एसा गैला न बड़ै हैरान हुऐ। 
LUK,11,15,"पर तिन्हां न किछ़ लोकै बोलू, “ऐ ता बुरी आत्मा रै प्रधान शैतान नाँ री मज़ती सैंघै बुरी आत्मा खोला सा।” "
LUK,11,16,होरियै यीशु री जाँच केरनै री तैंईंयैं तेईन एक नशाणी मुँगू ज़ुण एसा गैला बै साबित केरला कि यीशु स्वर्गा न मतलब परमेश्वरा न आऊ सा। 
LUK,11,17,"पर यीशुऐ तिन्हरै मनै री गैल ज़ाणिया तिन्हां लोका बै बोलू,  “ज़ुणी राज्य न फूट पौड़ा सा सौ राज्य नष्ट होआ सा होर ज़ुणी घौरा न फूट पौड़ा सा सौ घौर भी नष्ट होआ सा।” "
LUK,11,18,होर ऐण्ढा तैरहा शैतान होर तेइरी बुरी आत्मा एकी दुज़ै लड़दै ता तिन्हां तकड़ै होंणै रै बजायै कमज़ोर होंणा। किबैकि तुसै मेरै बारै न बोला सी कि हांऊँ शैतानै री मज़ती सैंघै दुष्ट आत्मा खोला सा। 
LUK,11,19,"अगर हांऊँ शैताना री मज़ती सैंघै बुरी आत्मा खोला सा, ता तुसरै च़ेले कौसरी मज़ती सैंघै बुरी आत्मा बै खोला सी? तैबै तिन्हाऐ तुसरा न्याय केरना। "
LUK,11,20,लेकिन हांऊँ ता परमेश्वरै री सामर्था सैंघै बुरी आत्मा बै खोला सा। एथा लाईया हांऊँ रिहा सा कि परमेश्वरा रा राज्य तुसा हागै पुजू सा। 
LUK,11,21,ज़ैबै तकड़ै मांहणु पुरी रीतीयै हथियार बोनिआ आपणै घौरै रा पौहरा केरा सा ता तेइरी सारी ज़ायज़ाद बच़ी रौहा सा। 
LUK,11,22,पर ज़ैबै तेई मांहणु न ज़ादा तकड़ा मांहणु तेई सैंघै लड़ाई केरिया ज़ीता सा तैबै सौ मांहणु तिन्हां हथियारा बै च़टेरी सका सा ज़ुणी पैंधै तेई मांहणु बै बोहू बशाह ती होर तेइरी ज़ायज़ादा बै लूटिया बोंडी सका सा। 
LUK,11,23,मूँ सैंघै नी ऑथि सौ मेरा बरोधी सा होर ज़ुण लोका बै कठा केरनै री तैंईंयैं मेरी मज़त नी केरदा सौ तिन्हां बै बिखेरा सा। 
LUK,11,24,"“ज़ैबै बुरी आत्मा मांहणु न निकल़ा सा ता सौ सुनसान ज़ैगा न बशाँ तोपा सा; पर ज़ैबै तेसा बै बशाँ नी मिलदा ता सौ बोला सा, मूँ तेई मांहणु हागै वापस जाँणा ज़ुणी आँध्रै हांऊँ रौहै केरा ती। "
LUK,11,25,ऐण्ढै बोलिईया सौ बुरी आत्मा वापस एज़ा सा होर तेसा बुरी आत्मा बै सौ मांहणु साफ-सुथरा होर सज़ाऊदा खाली घौरा सांही मिला सा। 
LUK,11,26,"तैबै सौ बुरी आत्मा ज़ाइआ आपु न भी सौत बुरी आत्मा बै आपु सैंघै आंणा सा, होर ते सैभ बुरी आत्मा तेई मांहणु आँध्रै रोंहदी लागा सी। ऐबै तेई मांहणु री दशा पहिलै न भी ज़ादा बुरी होआ सा।” "
LUK,11,27,"ज़ैबै यीशु इन्हां गैला बै केरदा लागा दा ती ता भीड़ा ज़ोंदरै न कौसी बेटड़ियै ज़ोरा सैंघै बोलू, “धन्य सा सौ बेटड़ी ज़ुणियै तुसाबै जन्म धिना होर धाचै सी।” "
LUK,11,28,"तैबै यीशुऐ बोलू,  “पर धन्य ता ते सी ज़ुणा परमेश्वरा रा वचन शुणा सी होर तेइरा पालन केरा सी।” "
LUK,11,29,"ज़ैबै बड़ी भीड़ कठी होंदै लागी ती ता यीशु बोलदा लागा,  “ऐई ज़ुगै रै तुसै लोका बुरै सी। ते नशाणी तोपा सी; पर योना रै नशाणी बै कोई होर नशाणी तिन्हां बै नेइ देइणा। "
LUK,11,30,"ज़ो योनै री ज़िन्दगी न हुआ, सौ महानगर नीनवै रै लोकै री तैंईंयैं चिन्ह ठहरू, तैण्ढाऐ हांऊँ मांहणु रा बेटा भी एसा जुगा रै लोका री तैंईंयैं ठहरीणा। "
LUK,11,31,"दक्षिणै री राणी शेबा बोहू दूरा न सुलैमान राज़ै रा ज्ञान शुणनै री तैंईंयैं आई ती। होर हेरा औखै ज़ो सा, सुलैमाना न बी बड़ा सा। ऐई ज़ुगै रै तुसै लोका मेरी गैला शुणनै रा नाँह केरा सी। न्याय रै रोज़ा न राणी शेबा तौखलै लोका सैंघै खड़ै होईया तुसा पैंधै दोष लाणा। "
LUK,11,32,"नीनवै शहरै रै लोकै योना रा प्रचार शुणिया आपणै पाप छ़ौड़ै। पर ऐबै ज़ो हांऊँ औखै सा, योना न भी बड़ा सा। तैबै बी तुसै लोकै मेरी गैला शुणिया बी आपणै पाप नी छ़ौड़ै। न्याय रै रोज़ा न नीनवै शहरै रै लोका ऐई जुगै रै तुसा लोका सैंघै खड़ै होईया तुसै दोषी ठराणै। "
LUK,11,33,“कोई बी मांहणु दीयै पकाइया गुप्त ज़ैगा न नी रखदा होर न भाँडै लाइया खौटदा। बल्कि तेइबै उथड़ी ज़ैगा पैंधै रखा सी ताकि ज़ुणा भीतरै एलै तिन्हरी तैंईंयैं प्याशा होला। 
LUK,11,34,"तेरी देहा रा दिऊआ तेरी औछ़ी सा, तैबै अगर तेरी औछ़ी साफ सी ता तेरी सारी देह प्याशी होंणी। अगर तेरी औछ़ी बुरी सी ता तेरी सारी देही न निहारा होंणा। "
LUK,11,35,"होशियार रौहा, ज़ो प्याशा तुसा भीतरै सा सौ कोइँछ़ै निहारा नी लोड़ी हुआ। "
LUK,11,36,अगर तुसरी देही भीतरै प्याशा भौरूआ सा होर देही रै कौसी भी हिस्सै न निहारा नी ऑथि ता तुसरी पूरी देह प्याशै लाईया ऐण्ढी च़मकणी ज़ैण्ढी दीयै लाइया सौ ज़ैगा च़मका सा ज़ौखै सौ पकेइया रखू सा।” 
LUK,11,37,"ज़ैबै यीशुऐ ऐ गैला पूरी बोली, तैबै कौसी फरीसी मांहणुऐ तेई हागै विनती केरी कि यीशु मेरी हागै एज़िया रोटी खाला ता यीशु तेइरै घौरा ज़ाइआ तेई सैंघै रोटी खाँणै री तैंईंयैं बेठा। "
LUK,11,38,फरीसियै हेरिया हैरान हुआ कि बिधाना रै मुताबक यीशुऐ रोटी खाँणै न पैहलै हौथ नैंई धोऐ। 
LUK,11,39,"तैबै प्रभुऐ तेइबै बोलू,  “ओ फरीसी लोको, तुसै कटोरै होर थाल़ी बै बाहरै-बाहरै न ता माँज़ा सी, पर तुसरै भीतरै लालच होर बुराई भौरूइदी सा।” "
LUK,11,40,ओ मूर्ख लोको! परमेश्वरा बै बाहरली च़ीज़ा पैंधै बी चिंता सा ता भीतरली च़ीज़ा पैंधै भी चिंता सा। 
LUK,11,41,तुसरै मना आँध्रलै विचारै रै मुताबक गरीबा बै दान दैआ तैबै तुसाबै लागणा कि परमेश्वरा तुसै स्वीकार केरनै। 
LUK,11,42,"“ओ फरीसी लोको, तुसा पैंधै हाय सा! तुसै पदीनै, होर जीरा सब भांति रै शाग पोचा रा, मतलब आपणी होछ़ी-होछ़ी कमाई रा भी दसवाँ हिस्सा देआ सी, पर तुसै न्याय सैंघै व्यवहार केरना होर परमेश्वरै री झ़ुरी रै बारै न बिसरा सी। दसवाँ हिस्सा देणा सही सा पर ज़ो गैला एथा न बी ज़रूरी ऐसा कि तुसै तिन्हां गैला बै बी पूरी केरदै होर तिन्हां बै भी नैंई छ़ौड़दै। "
LUK,11,43,"ओ फरीसीयो, तुसाबै भयानक शिक्षा मिलणी। होर बजारा न नमस्कार, होर आराधनालय न खास-खास ज़ैगा होर धामा न बी खास-खास ज़ैगा तौपा सी। "
LUK,11,44,हाय सा! तुसा पैंधै किबैकि तुसै तिन्हां पौथुइदी कब्रा सांही सी ज़ुणी पैंधै निशाण नी ऑथि। लोका तिन्हां पैंधै च़ला सी पर ते तिन्हां कब्रै रै बारै न नी ज़ाणदै होर छ़ोत लागा सा।” 
LUK,11,45,"तैबै एकी शास्त्रियै यीशु बै उतर धिना, “ओ गुरू जी, ऐण्ढी गैला केरिया तुसै आसरी बी निंदा केरदै लागै सी।” "
LUK,11,46,"यीशुऐ तिन्हां बै बोलू,  “शास्त्री लोको, तुसाबै हाय! किबैकि तुसरै धर्मै री माँग ज़ो मुश्किल सा तैसा बै ऐतरा गरका बोझ़ा पा सी कि ते तेथा बै च़किआ च़ली नी सकदै पर तुसै तिन्हां बोझ़ा बै एक गुठियै लाईया भी नैंई छूँगदै। "
LUK,11,47,"तुसाबै भयानक शिक्षा मिलणी। किबैकि तुसै तिन्हां भविष्यवाणी केरनु आल़ै री तैंईंयैं कब्रा बणा सी, ज़ुणा तुसरै बुज़ुर्ग मारैदै ती। "
LUK,11,48,ऐण्ढा केरिया तुसै रिहा सी कि तुसै आपणै बुज़ुर्गा रै कोमा न शामल सी किबैकि तिन्हैं ते मारै होर तुसै तिन्हरी तैंईंयैं कब्रा बणा सी। 
LUK,11,49,"परमेश्वरै आपणी बुद्धि सैंघै तुसरी तैंईंयैं ऐ बोलू सा, कि मूँ तिन्हां हागै भविष्यवाणी केरनु आल़ा होर प्रेरित भेज़णै। तिन्हां किछ़ ते मारनै होर कौसी पैंधै ज़ुल्म केरना। "
LUK,11,50,"दुनिया री शुरूआती दौरा न लेइया ज़ेतरै बी भविष्यवक्तै रै लोहू हुऐ सी, तिन्हरी तैंईंयैं ऐई जुगै रै लोका न लेखा लेइणा। "
LUK,11,51,"हाबिलै रै लोहू न लेइया जकर्याह रै खूना तैंईंयैं ज़ेतरै बी लोहू वेदी होर मन्दिरै रै बिच़ा न हुऐ सी, हांऊँ तुसा बै सच़ बोला सा, इन्हां सैभी री तैंईंयैं ऐई ज़ुगै रै लोका न लेखा लेणा सा। "
LUK,11,52,हाय सा तुसा शास्त्री पैंधै किबैकि तुसै लोका परमेश्वरा बै ज़ाणनै न रोकै। तुसै न ता आपु तेई दुआरै हागै ज़ाँदै न तिन्हां मांहणु बै ज़ाणै देंदै।” 
LUK,11,53,"ज़ैबै यीशुऐ आपणी गैला पूरी केरी, ता शास्त्री होर फरीसी लोके तेईन झ़िकुऐ। तिन्हैं तेई बौगतै यीशु न बोहू सारै सवाल पुछ़ै। "
LUK,11,54,"ते यीशु रै मुँहै री गैला, तिन्हरै खिलाफ़ इस्तेमाल केरिया यीशु बै फसाणै री कोशिश केरदै लागैदै ती। "
LUK,12,1,"तैबै तौखै लोकै री ऐतरी भीड़ कठा हुई, कि लोका एकी होरी पैंधै पौड़दै लागै। यीशुऐ पैहलै आपणै च़ेले धिरै हेरू होर बोलू,  “फरीसी लोकै रै कपटरूपी मलेड़े न साबधान रौहा "
LUK,12,2,"किछ़ बी गैला छुपीदी ती, एक रोज सैभी लोका ते गैला ज़ाणनी, होर ज़ो किछ़ छुपीदी सा एक रोज़ सैभ लोका ते पूरै प्याशै न हेरणा। "
LUK,12,3,"ज़ो गैला तुसै निहारै न केरी सी ते प्याशै न दैसिणी, होर ज़ो गैला तुसै बन्द दुआरा पिछ़ै केरी सी, ते उथड़ी ज़ैगा पैंधै खड़ै होईया दैसिणी, ताकि सारै लोका शुणलै। "
LUK,12,4,"“झ़ुरी सैंघियो, तिन्हां न मता डौरदै ज़ो देही बै ज़ख्म देआ सी। ते सिर्फ़ तुसरी देही बै नष्ट केरी सका सी होर तेथा न बाद किछ़ नी केरी सकदै। "
LUK,12,5,"पर हांऊँ तुसाबै बोला सा परमेश्वरा न डौरा, ज़ौस हागै लोका बै मारनै होर तिन्हां बै नरका न पाणै री शक्ति सा। "
LUK,12,6,कि दुई ढैबुऐ न पौंज़ च़िड़ू नी बिकदै? तैबै बी परमेश्वर तिन्हां न एकी बै बी नी बिसरदा। 
LUK,12,7,"तुसरै च़ोह्ढ़ै रै बाल़ बी गिणुऐ दसी। तुसै मता डौरदै, किबैकि तुसै परमेश्वरै री तैंईंयैं तिन्हां च़िड़ू न ज़ादा कीमती सी। "
LUK,12,8,“हांऊँ तुसाबै सच़ बोला सा ज़ुण बोहू मांहणु सामनै मुँभै मैना सा हांऊँ तुसाबै बोला सा परमेश्वरै रै स्वर्गदूता सामनै मुँबी ते मनणै। 
LUK,12,9,पर ज़ो मांहणु रै सामनै ऐसा धौरती पैंधै मेरा नाँह केरा सी परमेश्वरै रै स्वर्गदूता सामनै मुँबी तिन्हरा नाँह केरना। 
LUK,12,10,"“अगर कोई मांहणु रै बेटै रै खिलाफ़ बोला सा ता तेइरै अपराध माफ केरिनै पर ज़ुणा पवित्र आत्मै री निन्दा केरलै, ता तिन्हरै अपराध कैधी बी माफ नी केरिनै। "
LUK,12,11,“ज़ैबै तुसाबै लोक आराधनालय न शासक होर अधिकारी सामनै तुसा पैंधै मुकदमा च़लाणै री तैंईंयैं आंणलै ता चिन्ता हेरित् केरदै कि आसा आपणै बच़णै री तैंईंयैं कि ज़वाब देणा। 
LUK,12,12,"किबैकि ज़ैबै तुसै तौखै खड़ै होलै ता, तेई बौगतै पवित्र आत्मा तुसाबै दैसणा कि तुसा कि ज़वाब देणा।” "
LUK,12,13,"भीड़ै रै बिच़ा न एकी मांहणुऐ यीशु बै बोलू, “ओ गुरू जी, मेरै भाई बै बापू री ज़ायज़ाद मूँ सैंघै बोंडणै री तैंईंयैं बोला।” "
LUK,12,14,"यीशुऐ बोलू,  “ओ मांहणु, कुणिऐ तुसरा न्यायी होर ज़ायज़ाद बौंडणु आल़ा चुनु सा?” "
LUK,12,15,"यीशुऐ भी लोका बै बोलू,  “होशियार रौहा तेसा च़ीज़ा रा लालच मता केरदै ज़ो तुसा हागै नी ऑथि। हर किस्मै रै लोभ लालचा न आपु बै बच़ाइया डाहत्; किबैकि कौसी री ज़िन्दगी तेई हागै बोहू ज़ायज़ाद होंणै सैंघै नी बँणदी।” "
LUK,12,16,"यीशुऐ तिन्हां बै एक उदाहरण दसू,  “एकी सेठ मांहणु री ज़मीना न बड़ी भारी फसल हुई। "
LUK,12,17,तैबै सौ सेठ मांहणु विच़ार केरदा लागा कि ऐबै मूँ कि केरना किबैकि मूँ हागै ऐतरी ज़ैगा नी ऑथि कि हांऊँ आपणी फसला बै रखनू। 
LUK,12,18,"तेई सेठ मांहणुऐ आपणै मना न बोलू, मूँ ऐण्ढा केरना, मूँ आपणी सारी कोठड़ी चोड़नी होर एथा न बड़ी कोठड़ी बनाणी; होर मूँ आपणा सारा नाज़ होर ढबुयै तेथा न रखणै; "
LUK,12,19,"तैबै मूँ आपणै आपा बै बोलणा, ऐबै मूँ हागै बोहू किछ़ सा ज़ो बोहू बौर्षा ढौई होंणा; ऐबै मूँ चैना सैंघै खाँणा, पीणा, होर मोऊज़-मस्ती केरनी।” "
LUK,12,20,"“पर परमेश्वरै तेई सेठा बै बोलू, ‘ऐई मूर्खा! औज़ राती तौ मौरना, तैबै ज़ो किछ़ तैं कठा केरू सा, सौ कौसरा होंणा?’ "
LUK,12,21,“सौ मांहणु बी ऐण्ढा सा ज़ो आपणी तैंईंयैं धन-दौलत कठा केरा सा पर परमेश्वरै री नज़री न सौ सेठ नी ऑथि।” 
LUK,12,22,"तेथा न बाद यीशुऐ आपणै च़ेले धिराबै फिरिया बोलू  “हांऊँ तुसाबै बोला सा आपणै प्राणै री तैंईंयैं फिक्र मता केरदै, कि आसा कि खाँणा, न आपणी देही री तैंईंयैं कि आसा कि लाणा।” "
LUK,12,23,किबैकि प्राण रोटी न होर देह झिकड़ै न ज़ादा कीमती सा। 
LUK,12,24,काऊड़ै पैंधै ध्यान देआत् ते न बाँहदै न काटदै होर न तिन्हां हागै कोई भण्डार घौर होंदा किबैकि परमेश्वर तिन्हां बै धाचा सा। तुसै ता परमेश्वरै री तैंईंयैं इन्हां च़ीड़ू-च़कारू न ज़ादा कीमती सी। 
LUK,12,25,कि तुसै फिक्र केरिया आपणी उम्रा रा एक पल भी बढ़ाई सका सी? 
LUK,12,26,ज़ैबै तुसै फिक्र केरिया सैभी न होछ़ा ज़ेही कोम नी केरी सकदै ता होरी गैलै री तैंईंयैं किबै फिक्रिया सी? 
LUK,12,27,बौणा रै फूला पैंधै ध्यान केरा ते कैण्ढै बढ़ा सी। ते न मेहनत केरदै न आपणी तैंईंयैं झिकड़ै बुणदै। पर हांऊँ तुसाबै बोला सा सुलैमान राज़ै बी आपणै सारै राज़पाठा न तिन्हां न बढ़िया झिकड़ै नी लायै। 
LUK,12,28,"अगर परमेश्वर मैदानै रै गाह बै सज़ाई सका सा ज़ो औज़ ता सा पर काल तेसा औगी न फुकिणा, ओ थोड़ै बशाह केरनु आल़ै लोको तेई परमेश्वरा तुसाबै लाणै रै झिकड़ै किबै नी देणै। "
LUK,12,29,शक मता केरदै होर ऐसा गैलै री फिक्र मता केरदै कि आसा कि खाँणा होर कि पीणा। 
LUK,12,30,ज़ुणा परमेश्वरा बै नी ज़ाणदै ते लोका इन्हां च़ीज़ै रै बारै न सोच़दै रौहा सी पर तुसरा परमेश्वर बापू जाँणा सा कि तुसाबै इन्हां च़ीज़ै री ज़रूरत सा। 
LUK,12,31,"पर तेई रै राज्य री खोजा न रौहा, ता ऐ सारी च़ीज़ा बी तुसाबै मिलणी। "
LUK,12,32,"“हे होछ़ै छ़ुण्डा, मत डौरदा; किबैकि परमेश्वर बापू ज़ो स्वर्गा न सा सौ तौभै राज्य देणा चाहा सा।” "
LUK,12,33,आपणी ज़ायज़ाद बैच़िया गरीबा बै दान केरात् होर आपणी तैंईंयैं ऐण्ढै बटुऐ बणात् ज़ो कैदी बी पराणैं नी होंदै। स्वर्गा न धन कठा केरा ता तुसरा धन तौखै बैच़ी रौंहणा। तेइबै न ता कोई च़ोर-च़ोरी सकदा होर न ता तेथा बै कीड़ा बगाड़ी सकदा। 
LUK,12,34,"किबैकि ज़ौखै तुसरा धन होला, तौखै तुसरा मन भी लागी रौहणा। "
LUK,12,35,“परमेश्वरै रै कोमै री तैंईंयैं हमेशा दीयै पकेइया त्यार रौहात्। 
LUK,12,36,"तुसै तिन्हां नोकरा सांही बणा ज़ो ब्याह न ऐणु आल़ै मालका रा इंतज़ार केरदै लागैदै होआ सी, ताकि ज़ैबै सौ एज़िया दरवाज़ा खटखटाला ता ते उठिया दरवाज़ा खोललै। "
LUK,12,37,ज़ुणी नोकरा बै मालक बिऊदा हेरा सा सौ धन्य सा। हांऊँ तुसाबै सच़ बोला सा तेई मालका त्यार होईया आपु नोकरै रै झिकड़ै लाणै होर ते नोकर रोटी खाँणै री तैंईंयैं बशाँणै। 
LUK,12,38,सौ मालक औधा राती या दोथी हौंणै न पैहलै कैबै बी एला ता तेई तिन्हां नोकरा न खुश होंणा ज़ो बिऊदै होर त्यार रौहा सी। 
LUK,12,39,पर तुसै एसा गैला पैंधै ध्यान दैआत् अगर घौरा रा मालक ज़ाणदा कि च़ोर कुणी बौगतै ऐणा ता सौ ज़ागदा रौहँदा होर आपणै घौरा न च़ोरी नी ती होंणै देंणी। 
LUK,12,40,तुसै मेरै वापस ऐणै री तैंईंयैं त्यार हुऐ लोड़ी; किबैकि हांऊँ मांहणु रा बेटा स्वर्गा न तेई बौगतै ऐणै ज़ैबै तुसै मेरै ऐणै री आश बी नी रखदै।” 
LUK,12,41,"तैबै पतरसै बोलू, “प्रभु जी, ऐ उदाहरण सिर्फ़ आसरी तैंईंयैं सा कि सैभी री तैंईंयैं सा?” "
LUK,12,42,"प्रभुऐ बोलू,  “सौ विश्वासयोग्य होर बुद्धिमान भण्डारी कुण सा, ज़ुणिरा मालक तेइबै नोकर चाकरा पैंधै अधिकारी ठहराला कि तिन्हां बै बौगता पैंधै खाँणै री च़ीज़ा दै। "
LUK,12,43,धन्य सा सौ नोकर ज़ुणिबै तेइरा मालक ऐण्ढा केरदा हेरा सा। 
LUK,12,44,हांऊँ तुसाबै भरोसा दिला सा कि मालका आपणै तिन्हां नोकरा बै आपणी सारी सँपति री निगरानी रा अधिकार देणा । 
LUK,12,45,"अगर सौ नोकर सोच़ला कि मेरै मालका बोहू रोज़ा बाद वापस ऐणा, होर दुज़ै नोकरा बै कष्ट देआ सा, खाँणै होर शराब पीणैं न मस्त रौहा सा, "
LUK,12,46,ता तेई नोकरा रा मालक ऐण्ढै बोक्तै एला ज़ुणी बौगता बै सौ नोकर ज़ाणदा बी नी। तैबै तेई मालका सज़ा देइया तिन्हां लोका सैंघै ज़ुणियै बफदारी सैंघै तिन्हरी सेवा नी केरी ते एकी ज़ैगा रैखणै। 
LUK,12,47,“किबैकि तेइयै आपणी ज़िम्मैबारी शोभली ढैंघै नी निभाई होर तेइबै कड़ी सज़ा देणी। 
LUK,12,48,पर तै नोकर ज़ुणा नी ज़ाँणदै कि ते गलत केरदै लागै सी तिन्हां बै थोड़ी सज़ा हौणी। किबैकि ज़ुणिबै बोहू धिना सा तिन्हां न बोहू मुँगिणा होर ज़ुणिबै बोहू ज़िम्मैबारी धिनी सा तिन्हां बै बोहू लेणा पौऊ। 
LUK,12,49,“हांऊँ धौरती पैंधै औगी लाँदा आऊ सा होर च़ाहा सा कि ऐ ऐबरै लागी लोड़ी। 
LUK,12,50,"मुँभै ता हाज़ी बोहू दुःख सौहणा पौड़ना। हांऊँ बड़ा परेशान सा, ज़ाँ ढौई मेरा दुःख खत्म नी होला तैबै तक मूँ परेशान रौहणा। "
LUK,12,51,"तुसै कि समझ़ा सी हांऊँ धौरती पैंधै मेल करांदा आऊ सा? नैंई, हांऊँ तुसाबै बोला सा हांऊँ अलग करांदा आऊ सा। "
LUK,12,52,किबैकि ऐबै न बाद अगर एकी घौरा न पौंज़ लोका सी तिन्हां बोंडिणा होर त्राई लोका ज़ो मूँ पैंधै बशाह नी केरदै तिन्हां मूँ पैंधै बशाह रखणू आल़ै दुई लोका रा बरोध होर केरना। होर अगर दुई लोका ज़ो मूँ पैंधै बशाह नी केरदै तिन्हां त्राई लोका रा बरोध केरना ज़ो मूँ पैंधै केरा सी। 
LUK,12,53,"बापू बेटै न होर बेटै बापू सैंघै बरोध रखणा, आमा बेटी आपु न बरोध रखणा, शौशू नूशा आपु न एकी होरी सैंघै बरोध रखणा।” "
LUK,12,54,"यीशुऐ लोका बै बोलू,  ज़ैबै तुसै पश्चिमा धिरै न बादला बै ऐन्दै हेरा सी ता तुसै फट केरदै बोला सी गाश ऐणा होर तैण्ढाऐ होआ सा। "
LUK,12,55,होर ज़ैबै दक्षिणा धिरै न बागर च़ला सा तैबै तुसै बोला सी कि गर्मी होणू आई सा होर तैण्ढाऐ होआ सा। 
LUK,12,56,"हे कपटियो, तुसै धौरती होर आसमाना रै रूपा न भेद केरी सका सी, पर ऐई जुगा न परमेश्वर ज़ो केरदा लागा सा तेथै रै बारै न भेद केरना किबै नी ज़ाणदै? "
LUK,12,57,“तुसै आपुऐ किबै नी फैसला केरदै कि सही कि सा? 
LUK,12,58,आपणै मुद्दई सैंघै बौता न ज़ाँदी घेरै समौझता केरा। कोइँछ़ै ऐण्ढा नी लोड़ी हुआ कि न्याय केरनु आल़ा तौभै खिंच़िया नेला होर तौभै सपाई हागै देला होर सपाई तौभै कैदखानै न पालै। 
LUK,12,59,"हांऊँ तौभै बोला सा, ज़ाँ ढौई तू पाई-पाई नी चुकाला ताँ ढौई तौ तौखै न नी छ़ुटणा।” "
LUK,13,1,"तेई बौगतै किछ़ लोका तौखै आऐ, होर ते यीशु सैंघै तिन्हां गलीली ज़िलै रै लोकै रै बारै न चर्चा केरदै लागै ज़ौसरा लोहू राज़पाल पिलातुसै यरूश्लेम शैहरा मन्दिरा न बलि केरदी घेरै केरनै द्याऊ ती। "
LUK,13,2,"इन्हां गैला शुणिया यीशुऐ बोलू,  “तुसै कि समझ़ा सी कि ऐ गलीली लोका होरा सैभ गलीली लोका न ज़ादा पापी ती तैबै ते मारै? "
LUK,13,3,"ऐण्ढा बिल्कुल बी नी ऑथि, अगर तुसै आपणै पापा न मन नी बदलदै ता तुसा सैभी बी ऐण्ढै मौरना। "
LUK,13,4,तिन्हां ठारा मांहणु रै बारै न तुसै कि समझ़ा सी ज़ुणी पैंधै शीलोह रा गुम्मट औल़ू होर ते पौथुइया मूँऐ; तुसै कि सोच़ा सी कि ते यरूश्लेम शैहरा न रौहणु आल़ै होरी लोका न ज़ादा पापी ती? 
LUK,13,5,"हांऊँ तुसाबै बोला सा, ऐण्ढा नी ऑथि, अगर तुसै आपणै पापा बै नी छ़ौड़लै ता न तुसा बी ऐण्ढै मौरना।” "
LUK,13,6,"यीशुऐ तिन्हां बै एक उदाहरण दैसू,  “एकी मांहणुऐ आपणै अँगूरै रै बगीच़ै न एक फेगड़ा रा बुटा लाऊ ती: बगीच़ै रा मालक तेई बुटै हागै हर बौर्ष फ़ौल़ तोपदा आऊ, ज़ैबै तेई मालका बै तेई बुटै न कोई फ़ौल़ नी मिलू ता सौ बड़ा नराश हुआ।”  "
LUK,13,7,"“तैबै तेई मालकै आपणै बगीच़ै रै पौहरैदारा बै बोलू, ‘शुण हांऊँ त्राई साला न ऐई बुटै न फ़ौल़ तोपदा लागा सा, पर एक बी नी मिलदै।’ ऐई बुटै बगीच़ै री ज़ैगा बेकारा न रोकिया रखी सा ऐबै तू ऐई बुटै बै काट ताकि ऐ आगै बै ज़ैगा नी रोकला।”  "
LUK,13,8,"तेइयै तेइबै जवाब धिना, “ओ मालका,” ऐईबै ऐसा बौर्ष होर रौहणै दै कि हांऊँ एथा रै च़ोहू पासै कोतिया खाद शोटनू।  "
LUK,13,9,आगै बै एथा न फ़ौल़ लागलै ता ठीक सा नैंई लागलै ता तुसै ऐई बुटै बै काटी सका सी।  
LUK,13,10,यीशु बशाँ रै ध्याड़ै न आराधनालय न उपदेश देंदै लागैदै ती। 
LUK,13,11,तौखै एक ऐण्ढी बेटड़ी ती ज़ो ठारा बौर्षा न बुरी आत्मा री बजहा न कुबड़ी हुई ती होर सौ कौसी बी ढैण्गै खड़ी नी ती होई सकदी। 
LUK,13,12,"यीशुऐ सौ बेटड़ी आपु हागै शाधी, होर तेसा बै बोलू,  “ओ बेटड़ियै, हेर तू आपणी सारी बीमारी होर कमज़ोरी न आज़ाद हुई।” "
LUK,13,13,तेथा न बाद यीशुऐ तेसा बेटड़ी पैंधै हौथ रखै होर सौ बेटड़ी एकदम सीधी हुई होर परमेश्वरै री स्तुति केरदी लागी। 
LUK,13,14,"एसा गैल हेरिया कि यीशुऐ ऐ बेटड़ी बशाँ रै ध्याड़ै न ठीक केरी, आराधनालय रा मुखिया झ़िकुआ होर लोका बै बोलदा लागा, “आसा हागै कोमा केरनै री तैंईंयैं हफ्ते न छ़ौह ध्याड़ै सी तिन्हां ध्याड़ै न एज़िया ठीक होई सका सी पर बशाँ रै ध्याड़ै न नी।” "
LUK,13,15,"प्रभु यीशुऐ ज़वाब धिना,  “ओ कपटियो; तुसै बी ता बशाँ रै ध्याड़ै न कोम केरा सी कि तुसै बशाँ रै ध्याड़ै न आपणै बौल्द या गधै बै छ़ौड़िआ पाणी प्याणै बै नी नेंदै? "
LUK,13,16,तैबै ऐ सही नी ऑथि कि ऐ बेटड़ी ज़ो अब्राहमै रै खानदानै री सा होर ठारा बौर्षा न शैतानै रै वशा न ती बशाँ रै ध्याड़ै न ठीक हुई?” 
LUK,13,17,एसा गैल शुणिया यीशु रै सारै बरोधी शर्मिंदा हुऐ होर सारै लोकै री भीड़ यीशु रै नोखै कोम हेरिया खुशी मनाँदी लागी। 
LUK,13,18,"तेथा न बाद यीशुऐ तिन्हां न पुछ़ू,  “परमेश्वरा रा राज्य कुणी सांही सा? होर हांऊँ एथै री बराबरी किज़ी सैंघै केरनु? "
LUK,13,19,परमेश्वरा रा राज्य तेई राई रै दाणै सांही सा ज़ो कौसी मांहणुऐ नेइया आपणै छेता न बाहू होर सौ बड़ा होईया बूटा बैंणू होर ऐ ऐतरा बड़ा ती कि आसमाना रै च़िड़ूऐ तेथै री शांणी पैंधै कोल्ह बणाऊ।” 
LUK,13,20,"यीशुऐ भी बोलू,  “परमेश्वरा रा राज्य कुणी सांही सा? "
LUK,13,21,परमेश्वरा रा राज्य तेई मलेड़े सांही सा ज़ो एकी बेटड़ियै लगभग बीह किलो गेहूँ रै पिठै न मलाऊ होर सारा पिठा मलेड़ुआ।” 
LUK,13,22,यीशु आपणै च़ेले सैंघै शहर-शहर होर ग्राँ–ग्राँ न उपदेश देन्दैआ यरूश्लेम शैहरा धिराबै ज़ाँदै लागैदै ती। 
LUK,13,23,"तैबै एकी मांहणुऐ यीशु न पुछ़ू “ओ गुरू जी, मुक्ति पाणु आल़ै कि थोड़ै सी?” "
LUK,13,24,"यीशुऐ तिन्हां बै बोलू,  “सौंगड़ै दुआरै आगै जाणै री कोशिश केरा किबैकि हांऊँ तुसाबै बोला सा बोहू सी ज़ो तेई दुआरै आगै ज़ा सी। "
LUK,13,25,"एक रोज़ परमेश्वर ज़ो घौरकै मालका सांही सा तेई उठिया दुआर बन्द केरना होर तुसा बाहरै खड़ै होईया दुआर खड़काइया अर्ज़ केरनी, ‘ओ प्रभु जी आसरी तैंईंयैं दुआर खोलात्, तैबै तेई भीतरै न ज़वाब देणा तुसै कौखलै सी हांऊँ तुसाबै नी ज़ाणदा?’ "
LUK,13,26,"तैबै तुसा बोलणा, आसै तुसा सैंघै खाऊ-पीऊ होर तुसै आसरै बज़ारा न उपदेश धिनै। "
LUK,13,27,"पर तेई तुसाबै बोलणा, हांऊँ तुसाबै नी ज़ाणदा कि तुसै कौखलै सी। ओ बुरै कोम केरनु आल़ै लोको तुसै मूँ हागै न दूर होआ। "
LUK,13,28,"ज़ैबै तुसै अब्राहम, इसहाक, याकूब, होर सैभी भविष्यवाणी केरनु आल़ा बै परमेश्वरै रै राज्य न बेठैंदै हेरलै होर आपु बै तौखै न बाहरै खोलुऐदै हेरलै ता तुसा तौखै रोंणा होर दौंद पिशदै होंणा। "
LUK,13,29,होर पूर्व होर पश्चिम सारी दुनियै रै लोका हर ज़ैगा न कठा होईया परमेश्वरै रै राज्य री धामा न शामिल होंणा। 
LUK,13,30,"ऐ ज़ाणी लेआ, पर ज़ो ऐबरै आपणै आपा बै बड़ै बणा सी, काल रोज़ ते होछ़ै केरिनै, होर ज़ो होछ़ै सी ते काल रोज़ बड़ै केरिनै।” "
LUK,13,31,"तेई बौगतै किछ़ फरीसियै एज़िया यीशु बै बोलू, “तू औखै न ज़ा किबैकि हेरोदेस राज़ा तौभै मारना च़ाहा सा।” "
LUK,13,32,"यीशुऐ तिन्हां बै बोलू,  “जाईया तेई मांहणु बै ज़ो गीदड़ी सांही च़लाक सा बोला, औज़ होर काल मूँ बीमार मांहणु बै ठीक केरदै रौहणा होर तिन्हरै बुरी आत्मा खोलदै रौहणा पर हांऊँ ज़ुणी कोमै री तैंईंयैं आऊ सा त्रीज़ै रोज़ मूँ सौ कोम पूरा केरना। "
LUK,13,33,पर इन्हां रोज़ा न मेरा कोम केरदै रौहणा ज़रूरी सा किबैकि ऐण्ढा नैंई होई सकदा कि कोई भविष्यवाणी केरनु आल़ा यरूश्लेम शैहरा न बाहरै मारिला। 
LUK,13,34,"“ओ यरूश्लेम शैहरा रै लोको! ओ यरूश्लेम शैहरा रै लोको! तू ज़ो भविष्यवाणी केरनु आल़ा बै मारा सा होर तिन्हां बै पात्थरै लाइया मारा सा ज़ो तौ हागै भेज़िआ सी। केतरी बार मैं चाहू कि ज़ैण्ढै मुर्गी आपणै बच्च़ै बै आपणै पँखा हेठै सम्भाल़िया रखा सा, हांऊँ बी तेरै शोहरू बै कठा केरनु पर तैं नी चाहू। "
LUK,13,35,"हेरा, ऐबै तुसरा घौर तुसरी तैंईंयैं खाली छ़ौड़िआ सा होर हांऊँ तुसाबै बोला सा, ज़ैबै तैंईंयैं तुसै ऐण्ढा नी बोललै कि धन्य सा सौ ज़ो प्रभु रै अधिकारा न एज़ा सा तैबै तैंईंयैं तुसा हांऊँ कैदी भी नी हेरना।” "
LUK,14,1,यीशु बशाँ रै ध्याड़ै न एकी फरीसियै रै मुखियै रै घौरा बै रोटी खाँदै नौठै होर ते लोका यीशु बै फसाणै री त्यारी न बेठैंदै ती। 
LUK,14,2,तौखै यीशु रै सामनै एक ऐण्ढा मांहणु ती ज़ुणिरै हौथ ज़ोंघा म्हाऐ दै ती। 
LUK,14,3,"तेई हेरिया यीशुऐ शास्त्री होर फरीसी बै बोलू,  “बशाँ रै ध्याड़ै न भला केरना सही सा कि नैंई?” "
LUK,14,4,पर ते सारै च़ुपच़ाप बेठै। तैबै यीशुऐ सौ मांहणु आपणै हौथा सैंघै छ़ुँगिया ठीक केरू होर ज़ाणै धिना। 
LUK,14,5,"तैबै यीशुऐ तिन्हां बै बोलू,  “तुसा मौंझ़ै ऐण्ढा कुण सा कि ज़ुणिरा बौल्द या गधा कुँऐ न पौड़ला होर सौ बशाँ रै ध्याड़ै न तेइबै छेकै बाहरै नी खोलला?”  "
LUK,14,6,ते इन्हां गैला रा किछ़ बी ज़वाब नी देई सकै। 
LUK,14,7,यीशुऐ ज़ैबै हेरू कि पाहुँणै एज़िया बेशणै बै कैण्ढी खास ज़ैगा तोपा सी ता तिन्हां बै एक उदाहरण दैसू। 
LUK,14,8,“ज़ैबै तुसाबै कोई ब्याह-शादी न शाधलै ता तुसै ज़ाइआ खास-खास ज़ैगा पैंधै हेरेइत् बेशदै। कोइँछ़ै ऐण्ढा नी लोड़ी हुआ कि तेई मांहणुऐ तुसा न बी बड़ै मांहणु बै छौंदा धिनादा होला।  
LUK,14,9,"ज़ुणियै तुसा दुही बै छौंदा धिना, सा तैबै तेई एज़िया तुसाबै बोलणा, इन्हरी तैंईंयैं ज़ैगा छ़ौड़ा। तैबै तुसा शर्मिंदै होईया निशटी ज़ैगा पैंधै बेशणा पौउ।  "
LUK,14,10,ज़ैबै तुसाबै कोई शाधलै ता तुसै ज़ाइआ निशटी ज़ैगा पैंधै बैशेइत्। तैबै ज़ुणियै तुसै शाधै सी तेई एज़िया तुसै खास ज़ैगा पैंधै बशाणै। तैबै ज़ो तुसा सैंघै बैशणु आल़ै सी तिन्हां सामनै तुसरा आदर होंणा। 
LUK,14,11,किबैकि ज़ो कोई आपु बै बैड़ा बुझ़ा सा तेई होछ़ै गिणिना होर ज़ो आपु बै होछ़ा बुझ़ा सा तेई बैड़ै गिणिना।”  
LUK,14,12,"तेथा न बाद यीशुऐ आपु बै शाधणू आल़ै फरीसी बै बोलू,  “ज़ैबै तू ध्याड़ी या राती कौसी बी बौगतै भोज रखला ता तू आपणै रिश्तैदार, आपणै भाई, सैंघी होर सेठ माण्हू बै हेरेइ शाधदा कोइँछ़ै ऐण्ढा नी लोड़ी हुआ कि ते बी तौभै शाधिया तेरा बदला चुकालै।  "
LUK,14,13,"पर ज़ैबै तू भोज रखला ता तू ऐण्ढै माण्हू बै शाधेई ज़ो गरीब, टुण्डै, लँगड़ै होर कांणै होलै।  "
LUK,14,14,"तैबै तौ धन्य होंणा, किबैकि तिन्हां हागै तौभै बदला देंणै री तैंईंयैं किछ़ नी होंणा, तैबै धर्मी मांहणु रै ज़िन्दा होंणै सैंघै परमेश्वरा तौभै एसा गैला रा ईनाम देंणा।” "
LUK,14,15,"यीशु सैंघै रोटी खाँणु आल़ै मौंझ़ै न एकी मांहणुऐ इन्हां गैला शुणिया यीशु बै बोलू, “धन्य सा सौ मांहणु ज़ुण परमेश्वरै रै राज्य री धामा न रोटी खाला।” "
LUK,14,16,"यीशुऐ तेई मांहणु बै बोलू,  “एकी मांहणुऐ एक बड़ी धाम धिनी होर तेइयै बोहू लोका तेसा धामा बै शाधै।  "
LUK,14,17,ज़ैबै धाम त्यार हुई तैबै तेई मांहणुऐ आपणा नोकर छौंदै लाउदै लोका बै शाधदा भेज़ू कि एज़ा ऐबै धाम त्यार हुई सा।  
LUK,14,18,"पर ते सारै माफी मुँगदै लागै, पहिलै मांहणुऐ बोलू मैं एक छेत लेऊ सा मेरा तेई छेता भाल्दै जाँणा ज़रूरी सा, हांऊँ तौ हागै अर्ज़ केरा सा कि तू मुँभै माफ केर।” "
LUK,14,19,तैबै दुज़ै मांहणुऐ बोलू मैं पौंज़ ज़ोड़ी बौल्द लेऐदै सी होर मूँ तिन्हां बै हेरदै जाँणा; हांऊँ तौ हागै अर्ज़ा केरा सा कि तू मुँभै माफ केर। 
LUK,14,20,एकी होरी मांहणुऐ बोलू मैं ब्याह केरू सा हांऊँ नी एज़ी सकदा। 
LUK,14,21,"“तैबै तेई नोकरै एज़िया आपणै मालका बै ऐ सारी गैला दसी। तैबै तेई घौरै रै मालकै तेई नोकरा बै झ़िका सैंघै बोलू तू बज़ारै री गली-गली न ज़ाइआ लँगड़ै, टुण्डै, कांणै हो सैभी कंगाला बै औखै आंण।  "
LUK,14,22,"“नोकरै एज़िया भी बोलू, ‘ओ मालका, ज़ैण्ढा तुसै बोलूदा ती, मैं तैण्ढाऐ केरू, पर हाज़ी बी ज़ैगा खाली सा।’  "
LUK,14,23,"“तैबै तेई मालकै नोकरा बै बोलू, ‘तू सड़का न होर बौता न लोका बै ज़बरदस्ती कठा केरिया आंण ताकि मेरा घौर भौरिला। "
LUK,14,24,"किबैकि हांऊँ तुसाबै बोला सा, तिन्हां शाधै दै मांहणु मौंझ़ै न कोई बी मांहणु मेरी एसा धामा रा स्वाद नी लेई सकदा’।”  "
LUK,14,25,"ज़ैबै यीशु सैंघै लोकै री बड़ी भीड़ औंढदी लागीदी ती, तैबै यीशुऐ पिछ़ै हेरिया बोलू, "
LUK,14,26,"“ज़ुण आमा-बापू बै मूँ न ज़ादा झ़ुरी डाह सा होर ज़ुण आपणै बेटै बेटी बै मूँ न ज़ादा झ़ुरी रखा सी, ते मांहणु मेरै च़ेले नी होई सकदै।  "
LUK,14,27,अगर कोई मेरा च़ेला बणना चाहा सा ता सौ आपणा सैभ किछ़ छ़ौड़ला होर आपणै दु:ख सौहणै री तैंईंयैं त्यार रौहला।  
LUK,14,28,“तुसा मौंझ़ै ऐण्ढा मांहणु कुण सा ज़ो कि घौर बनाणै न पैहलै तेई घौरा रा खर्च़ा नी ज़ोड़ला कि हांऊँ एथा बै पूरा केरी सका सा कि नी? 
LUK,14,29,"कोइँछ़ै ऐण्ढा नी हुआ लोड़ी कि, तेइरै सारै ढैबुऐ मनियादी बै केल्ही खर्च़ होलै होर सैभै लोका तेइरा मज़ाक बणालै,  "
LUK,14,30,कि ‘ऐ मांहणु घौर बणादा ता लगा ती पर नी बणाई सकू।’ 
LUK,14,31,"“ऐण्ढा राज़ा कुण सा, ज़ो कि लड़ाई केरनै न पहिलै बैशिया बिच़ार नी केरला कि ज़ुण राज़ा बीह हज़ार फोऊज़ी पाईआ मूँ सैंघै लड़नै री तैंईंयैं ऐन्दा लागा सा, कि हांऊँ दस हज़ार फोऊज़ी लाइया तेइरा मुकाबला केरी सका सा? "
LUK,14,32,नैंई ता तेई राज़ै दूरा रौंहदेआ आपणै दूत भेज़णै होर तेई राज़ै सैंघै मेल-मिलाप केरना। 
LUK,14,33,ज़ैबै तैंईंयैं तुसै आपणा सैभ किछ़ नी छ़ौड़लै तैबै तैंईंयैं तुसै मेरै च़ेले नी बणी सकदै। 
LUK,14,34,"“स्वादै री तैंईंयैं ता लूण शोभला सा, अगर तेई लुणा रा स्वाद बिगड़ला, ता सौ किज़ी च़ीज़ै लूणा केरिना। "
LUK,14,35,सौ लूण माटै न खादी री तैंईंयैं भी कोम नी ऐन्दा होर लोका तेइबै बाहरै शेटा सी। ज़ो मेरी गैला शुणा सी तेथा बै ध्याना सैंघै शुणित्।” 
LUK,15,1,सारै च़ुँगी लेणु आल़ै होर पापी मांहणु यीशु हागै तिन्हरी गैला शुणदै एज़ा केरा ती। 
LUK,15,2,"तैबै किछ़ फरीसी होर शास्त्री आपु न कुड़कुड़ाइया बोलदै लागै, “ऐ ता पापी मांहणु सैंघै मिला सा होर तिन्हां सैंघै बैशिया खा-पीया सा।” "
LUK,15,3,तैबै यीशुऐ तिन्हां बै ऐ उदाहरण दैसु। 
LUK,15,4,"“तुसा मौंझ़ै कुण फुआल ऐण्ढा सा ज़ुणी हागै शौऊ भेड़ा सी होर तिन्हां मौंझ़ै न एक भेड़ राहइली, ता सौ तिन्हां नढ़ीनुऐ भेड़ा बै बौणा न छ़ौड़िआ तेसा राहुइदी भेड़ा बै तैबै तैंईंयैं नी तोपला ज़ैबै तैंईंयैं सौ तेइबै नी मिलदी। "
LUK,15,5,होर ज़ैबै तेई फुआला बै सौ भेड़ मिला सा ता सौ फुआल ऐतरा खुश होईया तेसा भेड़ा बै आपणै कोन्हा पैंधै च़का सा। 
LUK,15,6,"होर घौरा एज़िया आपणै सैभी सैंघी होर पड़ेशी बै कठा केरिया बोला सा, ‘मूँ सैंघै खुशी मनात्, किबैकि मेरी एक भेड़ राहुईदी ती होर ऐबै सौ मुँभै मिली।’ "
LUK,15,7,"हांऊँ तुसाबै बोला सा, ज़ैबै एक पापी मांहणु आपणै पाप छ़ौड़िआ मन बदलिया परमेश्वरा धिराबै एज़ा सा ता स्वर्गा न तेई पापी मांहणु री तैंईंयैं ऐतरी खुशी मनाईया सा ज़ेतरी कि नढ़ीनुऐ धर्मी मांहणु री तैंईंयैं नी मनाँइदी। "
LUK,15,8,“तुसा मोंझ़ै कुण ऐण्ढी बेटड़ी सा ज़ौस हागै दस सिक्कै सी होर तेथा न एक सिक्का राहिला होर सौ बेटड़ी लाम्प पकेइया होर घौरा बै झाड़ी-बुहारिया तेई सिक्कै बै ताँ तैंईंयैं नी तोपली ज़ाँ तैंईंयैं कि सौ नी मिलला। 
LUK,15,9,"हेरा ज़ैबै तेसा बेटड़ी बै सौ सिक्का मिला सा, ता सौ आपणी सैंघणी होर पड़ेशी बै कठा केरिया बोला सा, ‘मूँ सैंघै खुशी मनात् किबैकि मेरा एक सिक्का राहुआदा ती होर ऐबै सौ मुँभै मिलू।’ "
LUK,15,10,हांऊँ तुसाबै बोला सा ठीक ऐण्ढै तैरहै पाप छ़ौड़िआ मन बदलनू आल़ै एकी पापी मांहणु री तैंईंयैं परमेश्वरै रै स्वर्गदूता सामनै खुशी मनाँइणी।” 
LUK,15,11,"तेथा न बाद यीशुऐ तिन्हां लोका बै एक होर उदाहरण दैसू,  एकी मांहणु रै दुई बेटै ती। "
LUK,15,12,"तिन्हां मोंझै न होछ़ै बेटै आपणै बापू बै बोलू, ओ बापू ज़ी, ज़ायज़ादा न ज़ो मेरा हिस्सा बैणा सा तेई तुसै मुँभै दैआत्। तैबै तेई बापूऐ आपणै दुही बेटै बै आपणी ज़ायज़ाद बोंडिया धिनी। "
LUK,15,13,किछ़ रोज़ा बाद होछ़ै बेटै आपणी सारी ज़ायज़ाद बैच़ी होर घौर छ़ौड़िआ सारै ढैबुऐ कठा केरिया दूर देशा बै नौठा। तौखै तेइयै आपणै सारै ढैबुऐ मौऊज़ मस्ती होर बुरै-बुरै कोमा न खर्च़ केरै। 
LUK,15,14,ज़ैबै तेइरै सारै ढैबुऐ खत्म हुऐ ता तेई देशा न रूड़ पौई होर सौ भूखै मौरदा लागा। 
LUK,15,15,तैबै सौ शोहरू तेई देशै रै एकी सेठा हागै कोम मुँगदा नौठा होर तेई सेठै सौ शोहरू आपणै छेता बै सूँगर च़ारदा भेज़ू। 
LUK,15,16,किबैकि तेइबै बोहू भूख लागी ती होर सौ चाहा ती कि ज़ुणा फ़ौल़ी बै सौ सूँगरा बै खाँणै बै देआ ती तिन्हां खाईया आपणा पेट भौरला होर तेइबै कोई किछ़ नी ती देंदा। 
LUK,15,17,"ज़ैबै सौ शोहरू आपणी होशी न आऊ, तैबै सौ सोच़दा लागा कि मेरै बापु रै घौरा न केतरै मज़दूर सी ज़ुणिबै कि ज़रूरती न ज़ादा खाँणै बै मिला सा होर हांऊँ औखै भूखै मौरदा लागा सा, "
LUK,15,18,"ऐबै मूँ उठिया आपणै बापू रै घौरा बै जाँणा होर तिन्हां बै बोलणा, बापू ज़ी मैं परमेश्वर होर तुसरै खिलाफ़ पाप केरू सा। "
LUK,15,19,ऐबै हांऊँ तुसरा बेटा बोलणै रै लायक नी रौहू। मुँभै तुसै आपणै घौरा न नोकरा सांही रखा। 
LUK,15,20,"तैबै सौ उठिया, आपणै बापू रै घौरा बै च़लू। हाज़ी सौ आपणै घौरा न थोड़ी दूर ती, कि तेइरै बापुऐ सौ हेरू होर बापू बै तेई पैंधै दया आई, तैबै सौ बापू ठोर मारिया आपणै बेटै रै गौल़ै मिलू होर तेइबै माँकी धिनी। "
LUK,15,21,"तैबै तेई बेटै बापू बै बोलू, ओ बापू ज़ी, ऐबै हांऊँ तुसरा बेटा बोलणै रै लायक नी रौहू किबैकि मैं परमेश्वर होर तुसरै खिलाफ़ पाप केरू सा। "
LUK,15,22,"पर तेई बापुऐ आपणै नोकरा बै बोलू, शोभलै न शोभलै झिकड़ै आंणा होर ऐईरै लाआत्। ऐईरी हौथा न खानदानी मुँदड़ी होर ज़ोंघा न शोभलै बूट लाआत् "
LUK,15,23,होर धाचुएदै सैभी न शोभलै मोटै ज़ेही बौकरै बै आंणा होर काटा ताकि आसै सैभ मिलिया खालै होर खुशी मनालै। 
LUK,15,24,किबैकि मेरा ऐ बेटा मुँआ ती होर ऐबै ज़िन्दा हुआ सा। ऐ राहुआदा ती पर ऐबै मिलू सा। तैबै ते सबै खुशी मनाँदै लागै। 
LUK,15,25,“एथा मौंझ़ै तेइरा बड़ा बेटा छेता न ती। ज़ैबै सौ घौरा बै आऊ ता तेइयै घौरा हागै पुजिआ बड़ी गिता-बाता शुणी। 
LUK,15,26,"तैबै बड़ै बेटै एकी नोकरा न पुछ़ू, ऐ कि होंदा लागा सा? "
LUK,15,27,"नोकरै एज़िया बोलू, ‘तुसरा भाई सही-सलामत घौरा बै वापस आऊ सा, होर बापूऐ तेइरै ऐणै री खुशी न बड़ी धाम त्यार कराई सा, होर आसै सैभ खुशी मनाँदै लागैदै सी।’ "
LUK,15,28,एसा गैल शुणिया बड़ा भाई झ़िकुआ होर सौ भीतरा बै नी नौठा। तैबै तेइरै बापुऐ सौ बाहरै एज़िया समझ़ाऊ होर आँध्रै ऐणै री तैंईंयैं अर्ज़ा केरी। 
LUK,15,29,"तेइयै आपणै बापू बै ज़वाब धिना, ‘हेरा; हांऊँ ऐतरी बौर्षा न तुसरी सेवा केरदा लागा सा, होर तुसरी हरेक हुक्मा बै मनदा लागादा सा पर तैबै बी तुसै मेरी तैंईंयैं एक गौभू तैंईंयैं नी धिना कि हांऊँ आपणै सैंघी सैंघै खुशी मनाँदा। "
LUK,15,30,पर ज़ैबै तुसरा ऐ होछ़ा बेटा आपणी सारी धन-दौलता बै बुरै-बुरै कोमा न खत्म केरिया आऊ ता तुसै ऐईरी तैंईंयैं सैभी न शोभला मोटा ताज़ा बौकरा काटू होर लोका न धाम ख्याई।’ 
LUK,15,31,"तैबै बापुऐ तेइबै बोलू, ओ मेरै प्यारे, बेटैआ तु ता हमेशा मूँ सैंघै रौहा सा होर ज़ो किछ़ मेरा सा सौ सैभ किछ़ तेराऐ ता सा। "
LUK,15,32,पर आसा ऐई रोज़ा न खुशी मनाणी किबैकि तेरा ऐ भाई ज़ो मूँआदा ती ऐबै ज़िन्दा हुआ सा; होर ज़ुण कि राहुआदा ती ऐबै मिलूदा सा।” 
LUK,16,1,"यीशु आपणै च़ेले बै एक कहाणी दैसा सी,  “एकी सेठा हागै एक मुन्शी ती, होर लोकै सेठा सामनै तेई मुन्शी पैंधै दोष लाऊ कि तुसरा मुन्शी तुसरै ढैबुऐ बै आपणी मर्जीऐ खर्च़ केरदा लागा सा। "
LUK,16,2,"तैबै तेई सेठै आपणा मुन्शी शाधु होर तेइबै बोलू, ‘हांऊँ तेरै बारै न ऐ कि लागा सा शुणदा? तू आपणै मुन्शी होंणै रा हिसाब दै किबैकि तू आगै बै मुन्शी नी रौही सकदा।’ "
LUK,16,3,"“तैबै सौ मुन्शी सोच़दा लागा, ‘ऐबै हांऊँ कि केरनु? किबैकि मेरै मालका हांऊँ मुन्शी रै कोमा न खोलणा लाऊ सा होर मूँ न ऐतरी ताकत नी ऑथि कि हांऊँ खाच़ कोती सकनू। होर भीख मुँगणै न ता मुँभै शर्म लागा सा।  "
LUK,16,4,ओहो! मूँ हागै एक तरकीब सा अगर तेथै रै मुताबक हांऊँ कोम केरनु ता मेरै बोहू सारै सैंघी होंणै। औखै न खोलणै न बाद तिन्हां मेरी मज़त केरनी।’  
LUK,16,5,"“तैबै तेई मुन्शीऐ आपणै मालकै रै कर्ज़दार एक-एक केरिया शाधै। मुन्शीऐ पैहलै कर्ज़दारा न पुछ़ू, तौ पैंधै मेरै मालका रा केतरा ऋण सा? "
LUK,16,6,"कर्ज़दारै उतर धिना, लगभग शौऊ मूंण जैतूना रा तेल, तैबै मुन्शीऐ तेइबै बोलू, तू बैशिया आपणै खातै न पज़ाह मूंण लिख। "
LUK,16,7,"तैबै मुन्शीऐ दुज़ै कर्ज़दारा न पुछ़ू, ‘तौ पैंधै केतरा ऋण सा?’ तेई कर्ज़दारै बोलू, मूँ पैंधै एक शौऊ मूंण गेहूँ रा ऋण सा। तैबै मुन्शीऐ तेइबै बोलू, ‘तू आपणै खातै न औशी मूंण लिख।’ "
LUK,16,8,"“तैबै मालकै तेई लूच़ै मुन्शी री बड़ी सराहणा केरी, किबैकि तेइयै बड़ी च़लाकी सैंघै कोम केरू। किबैकि एसा दुनियै रै लोका आपणै बौगतै रै लोका मोंझ़ै आपणै रीति वर्ताबा न धर्मी लोका न ज़ादा च़लाक सी। "
LUK,16,9,"तैबै यीशुऐ बोलू, हांऊँ तुसाबै बोला सा, दुनिया रै धन दौलता न आपणी तैंईंयैं सैंघी बणात्; ताकि ज़ैबै सौ धनदौलत खत्म होली, तैबै तिन्हां हमेशा रै घौरा न तुसरा स्वागत केरना। "
LUK,16,10,“ज़ुण थोड़ै ज़ेही न बशाह रै काबिल सा सौ बोहू न बी बशाह रै काबिल सा होर ज़ुणी पैंधै थोड़ै ज़ेही न बी बशाह नी केरी सकदै तेई पैंधै बोहू न बी बशाह केरना मुश्किल सा। 
LUK,16,11,अगर तुसै दुनियावी धन-दौलता न विश्वासयोग्य नी ऑथि ता तुसाबै सच़ा धन कुणी देणा। 
LUK,16,12,अगर तुसै दुज़ै री धन-दौलता न बशाह केरनै लायक नी रौंहदै ता ज़ो धन-दौलत तुसरी आपणी सा सौ तुसाबै कुणी देणी? 
LUK,16,13,“कोई भी नोकर एकी बौगत दुई मालकै री सेवा नी केरी सकदा किबैकि ऐण्ढा केरनै सैंघै तेई एकी सैंघै ता झ़ुरी रखा सा होर एकी सैंघै मिलिया रौहला पर दुज़ै बै घटिया समझ़ला तुसै परमेश्वर होर धन दुई री सेवा नैंई केरी सकदै।”  
LUK,16,14,फरीसी लोका ज़ो धन-दौलतै रै लालची ती ते यीशु री शिक्षा शुणिया तिन्हरा मज़ाक उड़ांदै लागै। 
LUK,16,15,"यीशुऐ तिन्हां बै बोलू,  “तुसै ता मांहणु रै सामनै आपणै-आपु बै धर्मी समझ़ा सी पर परमेश्वर तुसरै मना बै जाँणा सा। ऐ दुनिया ज़ुणी गैला रा आदर केरा सा सौ परमेश्वरै री नज़री न घृणित सा। "
LUK,16,16,"“यूहन्ना बपतिस्मा देणु आल़ै रै बौगता तक लोका बै मूसै रै बिधान होर भविष्यवाणी बै मनणा ती, पर ऐबै परमेश्वरै रै राज्य रा खुशी रा समाद होंदा लागा सा होर सैभे लोका बै ऐई राज्य बै पाणै री तैंईंयैं अर्ज़ा केरदै लागै सी। "
LUK,16,17,एथा रा मतलब ऐ नी ऑथि कि बिधाना रा कोई मतलब नी रौहू। मूसै रा बिधान ता आसमान होर धौरती न बी बोहू पक्की सा। 
LUK,16,18,"“ज़ैण्ढा कि कोई बी मांहणु अगर आपणी लाड़ी बै छ़ौड़िआ होर कौसी होरी बेटड़ी सैंघै ब्याह केरा सा, ता सौ पाप केरा सा, होर ज़ुण तलाक देउईदी बेटड़ी सैंघै ब्याह केरा सा, सौ बी पाप केरा सा। "
LUK,16,19,"“यीशुऐ एक होर उदाहरण दसू, एक सेठ मांहणु ती। सौ बैंजनी होर मैंहगै-मैंहगै झिकड़ै ला ती होर हर रोज़ सुख चैन होर ठाटा न रौहा ती। "
LUK,16,20,लाज़र नाँ रा एक गरीब मांहणु ज़ो कि ज़ख्मा सैंघै भौरूआन्दा ती तेइबै कोई तेई सेठ मांहणु री डेही पैंधै छ़ौड़ा ती। 
LUK,16,21,लाज़र तेई सेठ मांहणु रै दुआरा हागै बैशा ती। तौखै सौ सेठ मांहणुऐ शेटू दै ज़ुठै बै खा ती होर कुतै एज़िया तेइरै ज़ख्मा बै लैमका ती। 
LUK,16,22,"“किछ़ रोज़ा बाद सौ गरीब मांहणु मुँआ होर स्वर्गदूतै तेइरी आत्मा नेइया स्वर्गा न अब्राहमै रै फाह्ड़ै न पजाई। तैबै किछ़ रोज़ा बाद सौ सेठ मांहणु बी मुँआ होर सौ पौथू, तेइरी आत्मा नरका न पौई। "
LUK,16,23,"नरका न तड़फदी घेरै तेइयै ऊझै हेरु, होर दूरा न अब्राहमै रै फाह्ड़ै न बेठादा लाज़र हेरू। "
LUK,16,24,"तैबै तेइयै हाक्क पाईआ बोलू, ‘ओ बापू अब्राहम, मूँ पैंधै दया केरिया लाज़रा बै भेज़ ताकि ऐ आपणी गुठी पाणी न शौगिया मेरी ज़ीभा बै ठण्डा केरला, किबैकि हांऊँ औखै औगी न तड़फदा लागा सा।’ "
LUK,16,25,"“पर अब्राहमै बोलू, ओ मेरै बेटै याद रख, तैं आपणी ज़िन्दगी न सारी शोभली च़ीज़ा पाई सी ज़ैबैकि लाज़रै बुरी च़ीज़ा, होर ऐबै ऐ औखै मज़ै न सा होर तू तौखै दुःख झेलदा लागा सा। "
LUK,16,26,"‘एतराऐ नी ऑथि, तेरै होर आसरै बिच़ा न एक बड़ी खाई सा। तौखै न कोई औराबै नी एज़ी सकदा होर न कोई औखै न पौरै बै जाई सकदा।’  "
LUK,16,27,"“तैबै तेई सेठ मांहणुऐ बोलू, ‘ता ओ बापू, हांऊँ तौ हागै अर्ज़ा केरा सा, कि लाज़रा बै मेरै घौरा भेज़, "
LUK,16,28,किबैकि मेरै पौंज़ भाई सी; हांऊँ च़ाहा सा कि लाज़र तिन्हां हागै ज़ाइआ तिन्हां बै ऐई नरकै रै बारै न समझ़ाला ताकि मौरनै न बाद ते ऐई नरका बै नी लोड़ी आऐ।’  
LUK,16,29,"“पर अब्राहमै बोलू, तिन्हां हागै मूसा होर भविष्यवाणी केरनु आल़ै रा बिधान सा, तिन्हां बै तिन्हरी शुणनै दै। "
LUK,16,30,"“तैबै सेठै बोलू, ‘नैंई बापू, अब्राहमा, अगर कोई मूँऐंदै न तिन्हां हागै ज़ाला ता तिन्हां परमेश्वरा धिराबै फिरना।’  "
LUK,16,31,"“अब्राहमै तेइबै बोलू, अगर ते मूसा होर भविष्यवाणी केरनु आल़ा री नी शुणदै ता कोई मूँऐंदै मांहणु न ज़िन्दै होईया तिन्हां हागै ज़ाला ता तिन्हां तेइरी बी नी शुणनी।” "
LUK,17,1,"एक रोज़ यीशुऐ आपणै च़ेले बै बोलू,  “होई नी सकदा कि ठोकर नैंई लोड़ी लागी, पर हाय सा तेई मांहणु पैंधै ज़ुणी बजहा मुश्किला एज़ा सी! "
LUK,17,2,"अगर कोई न तुसै पाप करवा सी, ज़ुण मूँ पैंधै बशाह केरा सी ता परमेश्वरा तुसाबै सख्त सज़ा देणी, भलै सौ मांहणु होछ़ै शोहरू सांही होला, तेइरी तैंईंयैं ऐ भला सा कि एक बड़ा पौट तेई रै गौल़ा न बोनिआ, सौ समुन्द्र न शेटू लोड़ी। "
LUK,17,3,"होशियार रौहा;  “अगर तेरा कोई भाई अपराध केरा सा ता तेइबै डांटा, होर अगर सौ पापा बै मना सा ता तू तेइबै माफ केर।  "
LUK,17,4,अगर तेरा भाई सौत बार तेरै खिलाफ़ पाप केरा सा होर सौत बार एज़िया माफी मुँगा सा ता तू तेइबै माफ केर।” 
LUK,17,5,"प्रेरितै यीशु बै बोलू, “प्रभु जी आसरै बशाह बै बढ़ात्।” "
LUK,17,6,"यीशुऐ तिन्हां बै बोलू,  “राई रा बेज़ा बोहू होछ़ा होआ सा, पर ऐई ज़ैगा न ते बड़े बूटै सांही होआ सी। ऐण्ढी तैरहा, अगर तुसै परमेश्वरा न ज़ो बशाह सैंघै ज़ो किछ़ भी मूँगलै तेइबै सौ केरी सका सा ज़ैण्ढा कि अगर तुसै शहतूतै रै बूटै बै बोलदै कि तू ज़लाड़ै सैंघै उखड़िया समुन्द्रा बै जा, ता तेई तुसरी शुणनी ती।  "
LUK,17,7,"“तुसा मौंझ़ै ऐण्ढा नोकर कुण सा, ज़ो कि छेता न हौल़ लाइया, होर भेड़ा बै च़ारिया एला ता तेइरा मालक बोलला, ‘कि एज़ होर रोटी खाँदा बेश’? "
LUK,17,8,कि तेई मालका ऐण्ढा बोलणा कि पैहलै मेरी तैंईंयैं रोटी बणा होर ज़ाँ ढौई हांऊँ खाँणु पिनू नी ताँ ढौई तू मेरी सेवा केर तैबै न बाद तू भी खाई पीई।  
LUK,17,9,आपणा सारा कोम कराणै न बाद भी तैई मालका आपणै नोकरा रा एहसान नी मनणा। 
LUK,17,10,"ऐण्ढै तैरहै, ज़ैबै तुसै सैभ किछ़ केरू ज़ो परमेश्वरै केरनै बै बोलू, ता तुसाबै ऐ बोलणा चेहिऐ कि आसै सिर्फ़ परमेश्वरै रै दास सी होर आसै तेइबै धन्यवाद केरनै रै काबिल नैंई ऑथि। आसै सिर्फ़ सौ कोम केरु सा ज़ो तेइयै आसाबै केरनै बै बोलू” "
LUK,17,11,यीशु होर तेइरै च़ेले सामरिया होर गलीलै रै बिच़ियै आगै यरूश्लेम शैहरा बै जाँदै लागैदै ती। 
LUK,17,12,कौसी ग्राँ बै ज़ाँदी घेरै यीशु बै दस कोढ़ी मिलै। 
LUK,17,13,"तिन्हैं कोढ़ियै दूर खड़ै होईया ज़ोरा सैंघै बोलू, “ओ यीशु! ओ गुरू जी! आसा पैंधै दया केरात्।” "
LUK,17,14,"यीशुऐ तिन्हां बै हेरिया बोलू,  “ज़ाआत्, होर ज़ाईया आपणै आपा बै पुरोहिता बै रिहात्” होर जाँदै-ज़ाँदै ते ठीक हुऐ। "
LUK,17,15,तिन्हां मौंझ़ै ज़ैबै एकियै हेरू कि हांऊँ ठीक हुआ ता सौ परमेश्वरै री जय-जयकार केरदैआ यीशु हागै वापस आऊ। 
LUK,17,16,सौ एज़िया यीशु री ज़ोंघा पैंधै पौड़िया यीशु रा धन्यवाद केरदा लागा; होर सौ सामरी ती। 
LUK,17,17,"तेई हेरिया यीशुऐ बोलू,  “कि मैं दसै रै दस कोढ़ी ठीक नी केरै तैबै होरा ते नोऊ कौखै नौठै।”  "
LUK,17,18,ज़ो यहूदी नी ऑथि ऐई परदेशी छ़ौड़िआ कोई होर नी निकता ज़ो परमेश्वरा रा धन्यवाद केरदा? 
LUK,17,19,"तेथा न बाद यीशुऐ तेई मांहणु बै बोलू,  “खड़ा उठ; होर ज़ा किबैकि तैं परमेश्वरा पैंधै बशाह केरू तैबै तू ठीक हुआ।”  "
LUK,17,20,"एक बार फरीसियै यीशु न पुछ़ू, कि परमेश्वरा रा राज्य कैबै ऐणा? यीशुऐ तेइबै बोलू,  “परमेश्वरा रा राज्य प्रगट रूपा न नी ऐन्दा कि तुसै तेइबै हेरी सकलै। "
LUK,17,21,"लोका नी बोलणा, हेरा, परमेश्वरा रा राज्य औखै सा कि तौखै सा किबैकि हेरा परमेश्वरा रा राज्य तुसा मौंझ़ै सा।” "
LUK,17,22,"तैबै यीशुऐ आपणै च़ेले बै बोलू,  “तिन्हां ध्याड़ै ऐणा, ज़ैबै तुसै हांऊँ मांहणु रै बेटै रै ध्याड़ै न एकी ध्याड़ै बै हेरणा च़ाहलै पर सौ ध्याड़ा तुसाबै हेरणा नी मिलणा।  "
LUK,17,23,"पर लोका तुसाबै बोलणा, कि ‘हेरा, मसीहा औखै सा!’ कि तौखै सा! पर तुसै तिन्हां पिछ़ै हेरेइत् जाँदै।  "
LUK,17,24,"किबैकि ज़ैंण्ढै बिज़ली आसमानै री एकी कुणै न लेइया आसमानै रै दुज़ै कुणै तैंईंयैं च़मकणा होर लोका हर ज़ैगा हेरणा, तैण्ढाऐ मांहणु रै बेटै रा मतलब मेरै ऐणै रै बौगता सैभी लोका मुँभै हर ज़ैगा हेरणा। "
LUK,17,25,"पर पैहलै ऐ जरूरी सा कि मांहणु रै बेटै बोहू दु:ख सौहणा, होर ऐई ज़ुगै रै लोका तेइबै होच्छा बुझ़लै।”  "
LUK,17,26,"“मांहणु रै बेटै रा ध्याड़ा भी ऐण्ढा होंणा, ज़ैण्ढा कि आसरै बुज़ुर्ग नूहै रै ध्याड़ै न हुआ ती।  "
LUK,17,27,"ज़ुणी ध्याड़ै तैंईंयैं नूह आपणै ज़हाजा न नी बेठा, तैई ध्याड़ै तैंईंयैं लोका खा-पीया ती, होर तिन्हां न ब्याह-शादी होआ ती। तैबै सारी धौरती न पाणी भौरूआ होर सैभै लोका खत्म हुऐ।”  "
LUK,17,28,"“औज़की दुनिया न बी ऐण्ढाऐ होंणा, ज़ैण्ढा कि आसरा बुज़ुर्ग लूत, ज़ो सदोम शैहरा न रौहा ती, तेइरै बौगता न हुआ, लोका खाँदै-पींदै, लेण-देण केरदै, बुटै लाँदै होर घौरा बणाँदै लागै ती। "
LUK,17,29,पर ज़ुणी रोज़ै लूत सदोम शैहरा न निकता तेही ध्याड़ै न स्वर्गा न औग होर गन्धक बरसू होर सैभ लोका ज़ो शैहरा नी ती खत्म हुए।”  
LUK,17,30,हांऊँ मांहणु रै बेटै रै ऐणै रै ध्याड़ै न भी ऐण्ढाऐ होंणा। 
LUK,17,31,"“तेई ध्याड़ै न ज़ुण छ़ापरा पैंधै होला, होर तेइरा समान भीतरै होला ता सौ आपणै समान नेंदा नी उतरला, होर ज़ुण छेता न सा सौ वापस नी एला।  "
LUK,17,32,लूतै री लाड़ी सैंघै ज़ो हुआ तेइबै याद रखा किबैकि तेसै परमेश्वरा री हुक्म नेइ मनिया नाश होंदै लागैदै शहरा धिरै बै पिछ़ै मुड़िया हेरू होर लूणा रा थोम्बा बणी।  
LUK,17,33,ज़ुण आपणै प्राणा बै बच़ाणा च़ाहा सा ता तेई सौ गँवाणा होर ज़ुण आपणी ज़ानी बै गँवाणा च़ाहा सा ता तेई सौ बच़ाणी। 
LUK,17,34,"हांऊँ तुसाबै बोला सा, तेसा रातियै दूई मांहणु एकी साथरै न होंणा, तिन्हां मौंझ़ै न एकी मांहणु नेइणा, होर दूजा‌ छ़ौड़ी देणा। "
LUK,17,35,"अगर दुई बेटड़ी कठै चक्की पीशदी होली, ता एक नेइणी होर दुज़ी छ़ौड़ी देईणी।”  "
LUK,17,36,"दुई मांहणु छेता न होलै ता, एक नेणा होर दुज़ा छेता न ऐ रौहणा।  "
LUK,17,37,"तैबै प्रभु यीशु रै च़ेले पुछ़ू, “ओ प्रभु, ऐ सैभ कौखै होंणा?”  तैबै प्रभु यीशुऐ तिन्हां बै ज़वाब धिना, “ज़ौखै लाश होली, तौखै इलणी-काऊड़ै बी कठा होंणै।” एथा सैंघै पता चला सा कि औखै कोइँछ़ै लाश पौईदी सा तैण्ढै इन्हां चिन्ह-चमत्कारा न ऐ पता च़लणा कि परमैश्वरै रै राज्य रा बौगत नैड़ आऊदा सा।  "
LUK,18,1,"एक रोज़ यीशुऐ आपणै च़ेले बै एक उदाहरण दैसू, ताकि ते लगातार प्रार्थना केरदै रौहलै होर नराश नी होलै। "
LUK,18,2,"यीशुऐ बोलू,  “कौसी शैहरा न एक न्यायी रौहा ती। सौ कौसी मांहणु री परवाह नी ती केरदा होर सौ परमेश्वरा न बी नीती डौरदा। "
LUK,18,3,"तैई शैहरा न एक विधवा बी रौहा ती होर सौ तेई फैसला केरनु आल़ै हागै एज़िया बोला ती, मेरै फैसला केरिया मेरै बैइरी न मुँभै बच़ात्। "
LUK,18,4,"बोहू रोज़ा ढौई सौ फैसलै केरनु आल़ा हिलै-भानै केरदा रौहू, पर एक रोज़ तेइयै सोच़ु कि हांऊँ न ता परमेश्वरा न डौरदा होर न लोकै री परवाह केरदा, "
LUK,18,5,"पर ऐ विधवा मुँभै घड़ी-घड़ियै एज़िया तंग केरा सा, मूँ ऐबै पता लाइया एसरा फैसला केरना ताकि ऐ आगै बै मुँभै तंग नी केरली।” "
LUK,18,6,"तैबै प्रभु यीशुऐ बोलू,  “शुणा, ऐ अधर्मी न्यायी कि बोला सा? "
LUK,18,7,आखिरकार तेइयै बी एक सही फैसला लेऊ। ज़ो रात ध्याड़ परमेश्वरा हागै अर्ज़ा केरा सी कि परमेश्वरा तिन्हरा सही फैसला नी केरना? कि परमेश्वरा तिन्हरै बारै न देरी केरनी? 
LUK,18,8,"हांऊँ तुसाबै बोला सा, परमेश्वरा तुरन्त तिन्हरा फैसला केरना। तैबै बी हांऊँ मांहणु रा बेटा ज़ैबै एला ता कि तेई धौरती पैंधै बशाह पाणा?” "
LUK,18,9,तैबै यीशुऐ किछ़ लोका बै ऐ उदाहरण दैसू ज़ो आपणै आपा बै बड़ा धर्मी होर दुज़ै बै तुच्छ समझ़ा ती। 
LUK,18,10,“एक बार मन्दिरा बै दूई मांहणु प्रार्थना केरदै नौठै। एक च़ुँगी लेणु आल़ा होर दुजा फरीसी लोक ती। 
LUK,18,11,"सौ फरीसी लोक दूर खड़ै होईया ऐण्ढी प्रार्थना केरदा लागा, ‘ओ परमेश्वर, हांऊँ तेरा धन्यवाद केरा सा, कि हांऊँ होरी सांही नी ऑथि, न हांऊँ कौसी बै धोखा देंदा, न हांऊँ व्यभिचारी ऑथि होर न हांऊँ ऐई च़ुँगी लेणू आऐ सांही ऑथि। "
LUK,18,12,हांऊँ हप्तै न दुई बारी ब्रत रखा सा होर आपणी सारी कमाई रा दसवाँ हिस्सा दान देआ सा।’ 
LUK,18,13,"“पर च़ुँगी लेणु आल़ा सौ मांहणु दूर खड़ै होईया, टुँबड़ी मुँडी केरिया होर स्वर्गा धिरै हेरिया होर छाती पिटी-पिटिया होर दु:खी मनै ऐण्ढी प्रार्थना केरदा लागा, हे परमेश्वर, हांऊँ ता पापी मांहणु सा मूँ पैंधै दया केर।” "
LUK,18,14,"तैबै यीशुऐ बोलू, “हांऊँ तुसाबै बोला सा, सौ च़ुँगी लेणु आल़ा परमेश्वरै री नज़री न धर्मी ठैहरू, पर सौ यहूदी फरीसी परमेश्वरै री नज़री न पापी ठैहरू, किबैकि सौ आपणै-आपा बै धर्मी समझ़ा ती। किबैकि ज़ुण आपणै-आपा बै बड़ा बुझ़ा सा, तेई होछ़ै गिणिना होर ज़ुण आपु बै होछ़ा बुझ़ा सा तेई परमेश्वरै री नज़री न बड़ै गिणिना।” "
LUK,18,15,किछ़ लोका आमा-बापू आपणै शोहरू पाईआ यीशु हागै आऐ ताकि यीशु शोहरू पैंधै हौथ रखिया तिन्हां बै आर्शीवाद देलै पर च़ेले तिन्हां बै झ़िड़का ती। 
LUK,18,16,"पर यीशुऐ शोहरू आपु हागै शाधै होर बोलू,  “शोहरू बै मूँ हागै ऐणै दैआ इन्हां बै मता रोकदै किबैकि परमेश्वरा रा राज्य ऐण्ढै लोका रा सा ज़ो शोहरू सांही सी। "
LUK,18,17,"यीशुऐ बोलू, हांऊँ तुसाबै सच़ बोला सा, कि ज़ो कोई परमेश्वरा रै राज्य बै शोहरू सांही नैंई अपनाला, ता तुसै स्वर्गा बै नैंई जाई सकदै।” "
LUK,18,18,"कौसी धर्मी नेतै यीशु न पुछ़ू, “ओ शोभलै गुरू जी, हांऊँ हमेशा री ज़िन्दगी री तैंईंयैं कि केरनु?” "
LUK,18,19,"यीशुऐ तेइबै बोलू,  तू मुँभै शोभला किबै बोला सा, कोई शोभला नैंई ऑथि, ऐकै सा, परमेश्वरा रै अलावा कोई शोभला नी ऑथि। "
LUK,18,20,"यीशुऐ तेइबै भी बोलू,  “तू हुक्मा बै ता जाँणा सा, व्यभिच़ार नी केरना, कौसी रा लोहू नी केरना, च़ोरी नी केरनी, कौसी रै खिलाफ़ झ़ूठी गुआही नी देणी, होर आपणै आमा-बापू रा आदर केरना।” "
LUK,18,21,"तेइयै बोलू, “इन्हां गैला बै ता ज़ैबै हांऊँ शोहरू ती तैबै न ओरु मैनदा लागा सा।” "
LUK,18,22,"यीशुऐ बोलू,  “हाज़ी बी तौ न एकी गैलै री कमी सा। ज़ो किछ़ तेरा सा तेइबै बैचिया गरीबा न बौंड, होर तौभै स्वर्गा न धन मिलणा, होर एज़िया मूँ पिछ़ै औंढ।” "
LUK,18,23,सौ धर्मी नेता इन्हां गैला शुणियाँ दुःखी हुआ किबैकि तेई हागै बड़ी भारी ज़ायज़ाद ती होर सौ बड़ा सेठ ती। 
LUK,18,24,"तेई सेठा बै दु:खी हेरिया प्रभु यीशुऐ बोलू,  “ज़ुणी मांहणु हागै बोहू धन-दौलत् सा तेइरा परमेश्वरै रै राज्य बै जाँणा केतरा मुश्किल सा! "
LUK,18,25,"हांऊँ तुसाबै बोला सा, कि ज़ैण्ढा एक ऊँटा रा सिऊँणियै फ़ेटै निकल़णा ऐतरा मुश्किल सा, तेथा न भी ज़ादा एक सेठ मांहणु रै स्वर्ग राज्य बै जाँणा मुश्किल सा।” "
LUK,18,26,"लोकै ज़ैबै ऐ गैला शूणी ता बोलदै लागै, तैबै कुण मुक्ति पाई सका सा? "
LUK,18,27,"यीशुऐ बोलू,  “ज़ुणा कोम मांहणु री तैंईंयैं मुश्किल सी ते कोम परमेश्वरै री तैंईंयैं होई सका सा।” "
LUK,18,28,"तैबै यीशु रै च़ेले पतरसै बोलू, “हेरा, प्रभु जी आसै ता आपणा घौर-बार होर सैब किछ़ छ़ौड़िआ तुसा पिछ़ै च़लदै लागैदै सी।” "
LUK,18,29,"यीशुऐ तिन्हां बै बोलू,  “तैं सही बोलू पर हांऊँ तुसाबै सच़ बोला सा ऐण्ढा कोई नी ऑथि ज़ुणियै आपणै घौर-बार, लाड़ी, बाल-बच्चै, भाई-बन्धु होर आमा-बापु परमेश्वरै रै राज्य री तैंईंयैं छ़ौड़ै दै होलै।” "
LUK,18,30,अगर कोई ऐण्ढा केरा सा ता सौ एसा ज़िन्दगी न कई गुणा ज़ादा आशीष पाआ सा होर ऐणु आल़ै बौगता न तिन्हां बै हमेशा री ज़िन्दगी मिलणी। 
LUK,18,31,"यीशुऐ आपणै बारा च़ेले आपु सैंघै नेऐ होर तिन्हां बै बोलू,  “हेरा आसै यरूश्लेम शैहरा बै च़ौलै सी होर ज़ेतरी गैला मांहणु रै बेटै रै बारै न भविष्यवक्तै लिखी सी ते सैभ तौखै पुरी होंणी। "
LUK,18,32,"किबैकि सौ होरी ज़ाति रै हौथा न दैईणा। तौखै तिन्हां तेइरा मज़ाक उड़ाणा, तेइरी बेइज़ती केरनी होर तेई पैंधै थूकणा। "
LUK,18,33,"होर तेइबै कोड़ै मारणै, होर सौ मकाणा, पर तेई त्रीज़ै ध्याड़ी भी ज़िन्दै होंणा।” "
LUK,18,34,पर यीशु ज़ो गैला तिन्हां बै दैसदै लागै ती तिन्हैं च़ेले ते नी समझ़ी होर ऐ सारी गैला तिन्हां न छुपी रौही। 
LUK,18,35,"ज़ैबै यीशु होर तिन्हरै च़ेले यरीहो नाँ री ज़ैगा न पुजै, ता तौखै एक कांणा भिखारी सड़का रै कनारै बेठा ती होर सौ भीख मुँगदा लागा दा ती। "
LUK,18,36,"लोकै रै हल्लै शुणिया तेई भिखारियै लोका न पुछ़ू, “औखै ऐ कि लागा सा होंदा?” "
LUK,18,37,"तिन्हैं लोकै तेई भिखारी बै दैसू, कि इसै धिरै यीशु नासरी ज़ाँदै लागै सी। "
LUK,18,38,"तैबै सौ भिखारी ज़ोरा सैंघै हक्का पाईआ बोलदा लागा, “ओ यीशु, दाऊदै रै बेटैआ मूँ पैंधै दया केर!” "
LUK,18,39,"ज़ुणा लोका आगै-आगै औंढदै लागै ती ते तेई भिखारी बै झ़िड़का देंदै लागै पर सौ होर बी ज़ोरा सैंघै चिल्लाँदा लागा, “ओ यीशु राज़ा दाऊदै री औलाद मूँ पैंधै दया केर!” "
LUK,18,40,"ज़ैबै यीशुऐ तैई भिखारी री हाक्क शूणी ता ते रूकै होर आपणै च़ेले बै बोलू ऐई मांहणु बै मूँ सामनै आंणा, ज़ैबै तिन्हैं च़ेले सौ भिखारी यीशु सामनै नेऊ ता यीशुऐ सौ भिखारी पुछ़ू, "
LUK,18,41,"तू कि चाहा सा, कि “हांऊँ तेरी तैंईंयैं कि केरनु?” तैबै तैई भिखारीयै बोलू, “ओ प्रभु, हांऊँ हेरना चाहा सा।” "
LUK,18,42,"तैबै यीशुऐ तेई भिखारी बै बोलू,  ठीक सा, “तू हेरी सका सा” किबैकि तेरै बशाहै तू ठीक केरू। "
LUK,18,43,"तैबै सौ भिखारी एकदम ठीक हुआ होर सौ हेरदा लागा, होर परमेश्वरै री जयजयकार केरदै-केरदै यीशु पिछ़ै च़लदा लागा। ज़ेतरै बी लोकै ऐ च़मत्कार हेरू ते सब परमेश्वरै री जय-जयकार केरदै लागै। "
LUK,19,1,यीशु यरीहो नगरा हागै ज़ाँदै लागै ती। 
LUK,19,2,तौखै जक्कई नाँ रा एक मांहणु ती। सौ च़ुँगी लेणु आऐ रा मुखिया ती होर सौ बोहू सेठ ती। 
LUK,19,3,"सौ यीशु बै हेरना चाहा ती पर बोहू भीड़ होंणै री बजहा न सौ यीशु बै नी ती हेरी सकदा, किबैकि सौ कदा न होच्छा ती। "
LUK,19,4,"तैबै सौ ठोर मारिया आगै-आगै नौठा होर बौतै रै कनारै गूलरै रै बुटै न च़ढ़ू, किबैकि यीशु बी तेसा बौतै आगै ज़ाणू आल़ै ती। "
LUK,19,5,"ज़ैबै यीशु बुटै हागै पुजै, ता झाँऊ हेरिया बोलू,  “ओ जक्कई छ़ेकै उतरिआ भ्याँऊ एज़; किबैकि औज़ मेरा तेरै घौरा न रौहणा ज़रूरी सा।” "
LUK,19,6,जक्कई झ़ट-पट भ्याँऊ आऊ होर खुशी सैंघै तेइयै प्रभु यीशु आपणै घौरा बै नेऐ। 
LUK,19,7,"लोका बै ऐ गैल शोभली नी लागी होर ते आपु न कुड़कुड़ांदै लागै, कि “यीशु ता एक पापी मांहणु रै घौरा न पाहुँणै बैंणीया नौठै।” "
LUK,19,8,"पर जक्कई रोटी खाँदी घेरै खड़ा हुआ होर यीशु बै बोलू, “ओ प्रभु, हेर, मूँ आपणी सारी ज़ायज़ादा रा औधा हिस्सा गरीबा बै देणा, अगर मैं कोई ठैगूदा होला ता तेइबै मूँ च़ार गुणा वापस देणा।” "
LUK,19,9,"यीशुऐ तेइबै बोलू,  “औज़ ऐई घौरा रै लोका री तैंईंयैं उद्धार आऊ सा, किबैकि ऐ मांहणु बी अब्राहमा रा खानदान सा।” "
LUK,19,10,हांऊँ मांहणु रा बेटा राहुऐदै मांहणु बै तोपदा होर तिन्हरा उद्धार केरनै री तैंईंयैं आऊदा सा। 
LUK,19,11,"लोकै री भीड़ यीशु री इन्हां गैला बै शुणदी लागी ती, तैबै यीशुऐ तिन्हां बै एक उदाहरण दैसू किबैकि ते यरूश्लेम शैहरा पुजणु आल़ै ती, होर ऐण्ढा बुझा ती, कि परमैश्वरा रा राज्य ऐणु आल़ा सा। "
LUK,19,12,"यीशुऐ बोलू,  “एक सेठ मांहणु दूर दैशा बै नौठा। ताकि सौ राज़पाठ पाईआ वापस एला। "
LUK,19,13,"ज़ाणै न पहिलै तेई सेठै आपणै नोकरा मौंझ़ै न दस नोकर शाधै होर तिन्हां बै दस सुनै री मुहरें धिनी (त्राई म्हीनै री ध्याड़ी) होर तिन्हां बै बोलू, ‘ज़ाँ तैंईंयैं हांऊँ नी एनु ताँ तैंईंयैं तुसै एथै लाइया लेण-देण केरदै रौहित्।’ "
LUK,19,14,तेई शैहरै रै लोका तेई सैंघै बैर केरा ती होर तेई पिछ़ै किछ़ चुनुऐंदै लोका सन्देश लेइया भेज़ै कि आसै नी च़ाँहदै कि ऐ सेठ मांहणु आसा पैंधै राज़ केरला 
LUK,19,15,"“ज़ैबै सौ सेठ मांहणु राज़-पाठ लेइया वापस आऊ तैबै तेइयै आपणै ते दस नोकर शाधै ज़ुणिबै तेइयै सुनै रै दस सिक्कै धिनैदै ती, किबैकि सौ ज़ाणना च़ाहा ती कि तिन्हां सुनै रै सिक्कै सैंघै तिन्हैं होर केतरै कमौऐ। "
LUK,19,16,"पैहलै नोकरै एज़िया बोलू, ‘ओ मालक, हेर, मैं तेई एक सिक्कै न दस होर सिक्कै कमौऐ सी।’ "
LUK,19,17,"तेई सेठ मांहणुऐ तेई नोकरा बै बोलू, ‘ओ शोभले दास, तू भरोसै केरनै लायक सा, किबैकि तू थोड़ै ज़ेही न भरोसै काबिल बणी रौहू।’ हांऊँ तौभै दस ग्राँ रा प्रधान बणा सा।” "
LUK,19,18,"तैबै दुज़ै नोकरै एज़िया बोलू, ओ मालक, मैं तिन्हां सिक्कै न पौंज़ होर सिक्कै कमौऐ सी। "
LUK,19,19,"तेइयै तेइबै बोलू, शाबाश! हांऊँ तौभै पौंज़ ग्राँ रा प्रधान बणा सा। "
LUK,19,20,"पर त्रीज़ै नोकरै एज़िया बोलू, ओ मालक, हेर, मैं तुसरा सौ सुनै रा सिक्का रमाला न बोनिआ सभाईया रैखू सा। "
LUK,19,21,किबैकि हांऊँ तुसा न डौरा ती। तू बड़ा कठोर मांहणु सा। ज़ौखै नी बाँहदै तौखै न तुसै काटा सी होर ज़ौखै तुसै नी रखदै तौखै न तुसै च़का सी। 
LUK,19,22,"तैबै तेई सेठ मांहणुऐ तेई नोकरा बै बोलू, ऐई दुष्ट नोकरा, ज़ैबै तौभै पता ती कि हांऊँ कठोर मांहणु सा, ज़ौखै हांऊँ नी बाँहदा, तौखै न काटा सा; "
LUK,19,23,तैबै तैं मेरा सुनै रा सिक्का व्यापारी बै ब्याज़ा पैंधै किबै नी धिना ताकि मुँभै वापस एज़िया ब्याज़ ता मिलदा? 
LUK,19,24,"तैबै तेई सेठ मांहणु होरा तिन्हां नोकरा बै बोलू, ऐई नोकरा न तेई सुनै रै सिक्कै बै वापस लेआत्, होर ज़ुणी हागै सैभी न ज़ादा दस सुनै रै सिक्कै सी तेइबै देआत्। "
LUK,19,25,"होरा तिन्हैं नोकरै बोलू, ओ मालक, तेई हागै ता दस सुनै रै सिक्कै सी। "
LUK,19,26,"तेई सेठै बोलू, “हांऊँ तुसाबै बोला सा ज़ुणी हागै सा तेइबै होर मिलणा होर ज़ुणी हागै नी ऑथि ज़ो किछ़ तेई हागै सा तेईन सौ भी वापस मुँगिणा। "
LUK,19,27,"मेरै तिन्हां बैरी बै ज़ुणा नी च़ाँहदै ती कि हांऊँ राज़ा बैणदा, तिन्हां बै सामनै आंणिआ मारात्।” "
LUK,19,28,इन्हां गैला केरिया यीशु यरूश्लेम शैहरा धिराबै नौठै होर ते आपणै च़ेले न आगै-आगै औंढदै लागै ती। 
LUK,19,29,"ज़ैबै ते जैतून नाँ रै ढौगा पैंधै बैतफगै होर बैतनिय्याह ग्राँ न पुजै, ता यीशुऐ आपणै दुई च़ेले भेज़ै, "
LUK,19,30,"यीशुऐ तिन्हां च़ेले बै बोलू,  “पारलै ऐई ग्राँ बै ज़ाआत् तौखै तुसाबै एक गधी रा बच्च़ा बौनूआन्दा मिलणा, ज़ुणी पैंधै हाज़ी तैंईंयैं कोई भी नी बेठादा, तुसै तेइबै खोलिया औखै आंणा। "
LUK,19,31,अगर तुसा न कोई पुछ़ला कि तुसै ऐ किबै लाऊ सा खौलणा ता ऐण्ढा बोलेईत कि प्रभु बै ऐईरी जरूरत सा।” 
LUK,19,32,ज़ैबै तै च़ेले तौखै नौठै ता तिन्हां बै सौ गधी रा बच्च़ा ज़ैण्ढा यीशुऐ बोलू ती तैण्ढाऐ बौनुँदा मिलू। 
LUK,19,33,"ज़ैबै तै च़ेले तेई गधी रै बच्च़ै बै खोलदै लागै ती ता तैसा गधी रै मालकै तिन्हां बै बोलू, “तुसै ऐई बच्च़ै बै किबै खोलदै लागै सी?” "
LUK,19,34,"तैबै तिन्हैं च़ेले ज़वाब धिना, कि “प्रभु बै ऐईरी जरूरत सा।” "
LUK,19,35,तिन्हैं च़ेले सौ गधी रा बच्च़ा खोलिया प्रभु यीशु हागै आंणु। तिन्हैं आपणै झिकड़ै खोलिया गधी रै बच्च़ै पैंधै रखै होर प्रभु यीशु तेथा पैंधै बशाऐ। 
LUK,19,36,ज़ैबै यीशु ज़ादैं लागै ती ता ते लोका आपणै झिकड़ै बौता न बछाँदै ज़ा ती। 
LUK,19,37,"ज़ैबै यीशु जैतून ढौगै भ्याँऊ पुजै ता च़ेले री सारी मण्डली ज़ुणियै यीशु रै चमत्कार भाल़ै ती ज़ोरा सैंघै परमेश्वरै री जय-जयकार केरदी लागी, "
LUK,19,38,“धन्य सा सौ राज़ा ज़ो प्रभु रै नाँ न एज़ा सा! स्वर्गा न शान्ति होर स्वर्गा न रौहणु आऐ परमेश्वरै री महिमा हो!” 
LUK,19,39,"भिड़ा न खड़ै किछ़ फरीसियै लोका यीशु बै बोलू, “ओ गुरू जी, आपणै च़ेले बै च़ुप बेशणै बै बोला।” "
LUK,19,40,"यीशुऐ बोलू,  “अगर ऐ च़ुप बेशलै ता बौतै रै इन्हां पात्थरा ज़ोरा सैंघै बोलणा।” "
LUK,19,41,ज़ैबै यीशुऐ नेड़ पुजिआ यरूश्लेम शैहरा धिराबै हेरू ता ते रोंदै लागै। 
LUK,19,42,"होर बोलदै लागै,  “मेरी बड़ी इच्छा ती कि तू औज़ ज़ाणदा कि तौभै शान्ति कौस न मिलणी पर तैं ऐ गैल नी समझ़ी, ऐबै देर हुई सा होर शान्ति री ऐ गैला तौ नाँ छुपी सी। "
LUK,19,43,"ते ध्याड़ै ऐणु आल़ै सी ज़ैबै तेरै बैरी तेरी तैंईंयैं हर तरफा न बाड़ा खड़ा केरना, तिन्हां तू घेरना होर हर पासै न तौ पैंधै दबाव पाणा। "
LUK,19,44,"तिन्हां तू होर तौ सैंघै तेरै बाल-बच्च़ै सैभ खत्म केरनै, एक पात्थर दुज़ै पात्थरा पैंधै नी रौहणा। तिन्हां तेरा पूरी तैरहा विनाश केरना किबैकि तैं सौ मौका नैंई पछ़ियाणु ज़ैबै परमेश्वर तौभै बचाँदा आऊ ती।” "
LUK,19,45,तैबै यीशु मन्दिरा बै नौठै होर ज़ुणा लोका तौखै बेच़णू आल़ै ती तिन्हां बै मन्दिरा न बाहरै खोलदा लागा। 
LUK,19,46,"यीशुऐ तिन्हां बै बोलू,  “पवित्र शास्त्रा न ऐ लिखु सा; ‘मेरा मन्दिर प्रार्थना रा घौर होंणा,’ पर तुसै ता ऐ डाकू रा अड्डा बणाऊ सा। "
LUK,19,47,"यीशु हर रोज़ मन्दिरा न उपदेश देंदै लागै।” मुख्यपुरोहिता होर शास्त्री, होर कई अगुवै तिन्हां बै खत्म केरनै री तरकीब सोच़दै लागै। "
LUK,19,48,"पर तिन्हां बै ऐण्ढा केरनै रा मौका नी मिलू किबैकि यीशु ज़ो बोला ती, लोका तिन्हरी हर गैला बै बड़ै ध्यानै सैंघै शुणा ती। "
LUK,20,1,"यीशु एक रोज़ मन्दिरा न परमेश्वरै रै बारै खुशी रा समाद दसदै लागै ती, ता मुख्यपुरोहिते, शास्त्री होर स्याणै यहूदी तिन्हां हागै आऐ। "
LUK,20,2,"ते यीशु न पुछदै लागै, “तू आसाबै एसा गैल दस, कि तू इन्हां कोम कुणी हका सैंघै केरा सा, ऐ सैभ किछ़ केरनै रा हक तौभै कुणिऐ धिना?” "
LUK,20,3,"यीशुऐ तिन्हां बै ज़वाब धिना,  “हांऊँ बी तुसा न एक स्वाल पुछा सा पैहलै मुँभै तैई स्वाला रा ज़वाब दसा, "
LUK,20,4,यूहन्ना बै बपतिस्मा देणै रा हक स्वर्गा न मिलू ती कि मांहणु न?” 
LUK,20,5,"यीशु री ऐ गैल शुणिया ते आपु न सोच-विचार केरदै लागै, “अगर आसै बोला सी कि परमेश्वरा न मिलू तै ऐई आसा ऐ बोलणा कि तुसै तेइरा विश्वास किबै नी केरदै? "
LUK,20,6,"होर अगर आसै बोलू, कि मांहणु री धिरै न, ता लोका आसा पैंधै पात्थरै बाहणी किबैकि ते यूहन्ना बै सच़िऐ भविष्यवाणी केरनु आल़ा मना ती।” "
LUK,20,7,"तैबै तिन्हैं यीशु बै ज़वाब धिना, “आसै नी ज़ाणदै, कि सौ कुणी धिरै न सा।” "
LUK,20,8,"यीशुऐ बी तिन्हां बै बोलू,  “ज़ाआत् हांऊँ बी तुसाबै नी दसदा कि हांऊँ इन्हां कोमा कुणी हका सैंघै केरा सा।” "
LUK,20,9,"तैबै यीशु लोका बै एक कथा दैसदै लागै,  “एकी मांहणुऐ अँगूरा रा बगीच़ा लाऊ, होर किसाना बै ठेके पैंधै देइया प्रदेशा बै नौठा। "
LUK,20,10,ज़ैबै अँगूरा बै कठा केरनै रा बौगत आऊ ता किसानै आपणा एक नोकर तिन्हां अँगूरा रा हिस्सा मुँगणै री तैंईंयैं भेज़ू पर तिन्हैं सौ नोकर मारी पिटिया खाली हौथ वापस भेज़ू। 
LUK,20,11,तैबै तेई मांहणुऐ आपणा दुजा नोकर भेज़ू पर तिन्हैं सौ बी मारी पिटिया खाली हौथ वापस भेज़ू। 
LUK,20,12,किछ़ रोज़ा बाद तेई मांहणुऐ आपणा एक होर नोकर भेज़ू कि सौ ज़ाइआ मालका रा हिस्सा आंणला पर तिन्हैं सौ बी घायल केरिया वापस भेज़ू। 
LUK,20,13,"तैबै सौ अँगूरा रै बगीच़ै रा मालक सोच़दा लागा कि ऐबै हांऊँ कि केरनु? मूँ ऐबै आपणा प्यारा बेटा भेज़णा, शायद ते ऐईरी आदर केरलै। "
LUK,20,14,"पर ते ठेकैदार तेई रै बेटै बै हेरिया ऐण्ढा बोलदै लागै, ‘हेरा ऐ ता ऐई बगीच़ै रा वारिस सा; एज़ा आसा ऐ मारना होर आसा वारिस होंणा।’ "
LUK,20,15,"तैबै तिन्हैं सौ मालका रा शोहरू शगीटिया तैई अँगूरा रै बगीच़ै न बाहरै नेऊ होर मकाऊ। यीशुऐ बोलू, तुसै कि सोच़ा सी, ऐबै तेई बगीच़ै रै मालका तिन्हां सैंघै कि केरना? "
LUK,20,16,"ऐबै तेई मालका ऐणा होर ते ठेकैदार मकाणै होर ठेका छ़ुड़ाइया होरी बै देणा।” तैबै शुणनु आऐ लोकै बोलू, “ओ परमेश्वरा ऐण्ढा कैदी नी लोड़ी हुआ।” "
LUK,20,17,"यीशुऐ तिन्हां धिराबै हेरिया बोलू,  “पवित्र शास्त्रा न ऐ कि लिखू सा: कि ‘ज़ुणी पात्थरा बै राज़मिस्त्रिऐ नक्कमा बोलू ती, सौहै पात्थर ऐबै कुणै रा पात्थर बैणू।’ i "
LUK,20,18,ज़ुण कोई ऐई पात्थरा पैंधै पौड़ला तेई रै टुकड़ै-टुकड़ै होंणै होर ज़ुणी पैंधै ऐ पात्थर औल़ला तेई पिठै सांही पिशिणा।” 
LUK,20,19,"मुख्यपुरोहिता होर शास्त्रियै ज़ैबै ऐ उदाहरण शुणू ता ते यीशु बै ढौकणा चाहा ती, किबैकि तिन्हां बै पता लागा कि ज़ो गैला प्रभु यीशु केरदै लागै सी ते तिन्हरै बारै न सी पर ते लोका न डौरा ती; होर तेइबै छ़ौड़िआ नौठै। "
LUK,20,20,"तैबै ते यीशु बै ढौकणै रा मौका तोपदै लागै, होर तिन्हैं आपणै जासूस यीशु हागै भेज़ै, ताकि ते यीशु बै तेइरी गैला न फ़सालै होर तेइरी शिकायत रोमी सरकारै रै शासका हागै केरलै ताकि सौ प्रभु यीशु बै ढौकिया जेला न पाला। "
LUK,20,21,"तिन्हैं यीशु बै बोलू, “ओ गुरू, आसै जाँणा सी कि तुसै ठीक-ठीक बोला सी, होर सिखा सी होर कौसी री तरफदारी नी केरदै। परमेश्वर रै बारै न सच़ी शिक्षा देआ सा। "
LUK,20,22,आसाबै दैसा कि महाराज़ै बै कर देणा सही सा कि नी?” 
LUK,20,23,"यीशुऐ तिन्हरी च़लाकी ज़ाणी होर तिन्हां न एक च़ाँदी रा एक सिक्का मुँगू, "
LUK,20,24,"होर पूछू  “एथा पैंधै कौसरा नाँ होर फोटू सा?”  तिन्हें बोलू, “महाराज़ै रा।” "
LUK,20,25,"तेइयै तिन्हां बै बोलू,  “ज़ो महाराज़ै रा सा, सौ महाराज़ै बै देआ होर ज़ो परमेश्वरा रा सा, सौ परमेश्वरा बै दैआत्।” "
LUK,20,26,"ते लोका रै सामनै तेसा गैला बै ढौकी नी सकै, बल्कि ते तेइरै जवाब शुणिया हैरान हुऐ होर चुप रौहै। "
LUK,20,27,"तैबै किछ़ सदूकी ज़ो बोला सी, कि मूँऐंदै रा ज़िन्दै होंणा नी ऑथि, तौखै एज़िया पुछदै लागै। "
LUK,20,28,"“ओ गुरू जी, मूसै आसाबै ऐ विधि दसी, सा कि अगर कोई मांहणु मौरला होर तेइरी लाड़ी ज़िंदी सा पर तेइरी कोई लुआद नी होली ता तेइरा भाई तेसा विधवा सैंघै ब्याह केरिया तेसा सैंघै लुआद पैदा केरला होर पहला बच्च़ा तेइरै भाई रा वारिस होंणा। "
LUK,20,29,ऐण्ढै सौत भाई ती। सैभी न बैड़ै भाई रा ब्याह हुआ होर बगैर लुआदी रै मुँआ। 
LUK,20,30,तैबै तेइरै होछ़ै भाइयै तेसा विधवा सैंघै ब्याह केरू होर सौ भी बगैर लुआदी रै मुँआ। 
LUK,20,31,"एकी न बाद एक, एकी न बाद एक ऐण्ढै तैरहै तिन्हैं सौत भाइयै तेसा विधवा सैंघै ब्याह केरू पर ते सैभै बगैर लुआदी रै मूँऐ। "
LUK,20,32,किछ़ बौगता बाद सौ विधवा भी मूँई। 
LUK,20,33,"ऐबै आसाबै एसा गैल दसा कि ज़ैबै ते सारै भी ज़िन्दै होलै ता सौ कौसरी लाड़ी होली? ज़िन्दै होंणै पैंधै सौ तिन्हां मौंझ़ै आसाबै दैसा कि सौ बेटड़ी कौसरी लाड़ी होंणी, किबैकि तिन्हैं सौतै भाइयै सौ आपणी लाड़ी रखी ती?” "
LUK,20,34,"तैबै यीशुऐ तिन्हां बै बोलू,  “ब्याह शादी ता ऐसा धौरती पैंधलै मांहणु री तैंईंयैं सा।  "
LUK,20,35,पर तेई बौगतै ज़ो मूँऐंदै न ज़िन्दै होलै तिन्हां न कोई शादी-ब्याह नी होंणा होर न कोई तौखै ब्याह न देईणा।  
LUK,20,36,न तिन्हां मौरना किबैकि तिन्हां स्वर्गदूता सांही होंणा। दोबारा ज़िन्दै होंणै सैंघै ते परमेश्वरै रै बेटै सी।  
LUK,20,37,"मूँऐंदै रै ज़िन्दै होंणै री गैला मूसै रै बिधाना न लिखी सा तेइयै बोलू, ‘प्रभु अब्राहमा रा, इसहाकै रा होर याकूबा रा परमेश्वर सा’  "
LUK,20,38,परमेश्वर मूँऐंदै रा नी पर ज़िन्दै मांहणु रा परमेश्वर सा। परमेश्वरा सामनै सैभ मांहणु ज़िन्दै सी।” 
LUK,20,39,"किछ़ यहूदी शास्त्रियै बोलू, “गुरू जी तुसै सही बोलू।” "
LUK,20,40,तैथा न बाद कोई बी मांहणुऐ प्रभु यीशु न स्वाल पुछ़णै री हिम्मत नी केरी। 
LUK,20,41,"यीशुऐ तिन्हां न पुछ़ू,  “मसीह बै दाऊदा रा बेटा किबै बोला सी? "
LUK,20,42,"किबैकि भजन संहिता री कताबा न दाऊदै आपु बोलू,  ‘प्रभुऐ मेरै प्रभु बै बोलू,  मेरी दैहिणी धिरै बेश,  "
LUK,20,43,ज़ैबै तेंई हांऊँ तेरै दुश्मना बै तेरी ज़ौघा हेठै नी केरनु।’  i 
LUK,20,44,अगर दाऊद मसीहा बै प्रभु बोला सा; ता मसीह दाऊदै री औलाद कैण्ढै होई सका सा?”  
LUK,20,45,"ज़ैबै लोका इन्हां गैला बै शुणदै लागै ती तैबै यीशुऐ आपणै च़ेले बै बोलू, "
LUK,20,46,"“इन्हां शास्त्री लौका न साबधान रौहा, ज़ुण लोमे झिकड़ै लाईया घुमा सी। होर बजारा न नमस्कार, होर आराधनालय न खास-खास ज़ैगा होर धामा न भी खास-खास ज़ैगा तौपा सी।  "
LUK,20,47,ते बड़ी बैशर्मी सैंघै विधवै रै घौरा बै लूटा सी होर रिहाणै री तैंईंयैं बड़ी लोमी-लोमी प्रार्थना केरा सी। एसा बजहा न तिन्हां बै ज़ादा सज़ा मिलणी।”  
LUK,21,1,फिरी तेइयै औछ़ी फेरिया सेठ मांहणु बै आपणा-आपणा दान भण्डारा न भौरदै हेरै। 
LUK,21,2,तेई बौगतै तौखै एक कंगाल विधवा आई होर तेसै ताँबै रै दूई सिक्कै दान धिनै। 
LUK,21,3,"तैबै यीशुऐ बोलू,  “हांऊँ तुसाबै सच़ बोला सा कि एसा गरीब विधवा रा होछ़ा ज़ेहि दान सेठा रै बड़ै दाना न भी ज़ादा कीमती सा। "
LUK,21,4,किबैकि इन्हैं सैभियै आपणी बोहू कमाई न दान धिना पर एसै विधवै आपणी गरीबी न भी आपणी सारी कमाई धिनी।” 
LUK,21,5,"ज़ैबै किछ़ लोका मन्दिरै रै बारै न गैला केरदै लागैदै ती कि ऐ मन्दिर कैण्ढै शोभलै-शोभलै पात्थर होर दान केरूईदी चिज़ा सैंघै सज़ाऊदा सा तैबै यीशुऐ बोलू, "
LUK,21,6,"“ते ध्याड़ै ऐणु आल़ै सी, ज़ैबै सैभ च़ीज़ा खत्म होंणी होर ऐई मन्दिरा रा एक बी पात्थर दुज़ै पात्थरा पैंधै नी रौहणा।” "
LUK,21,7,"च़ेले यीशु न पुछ़ू, “ओ प्रभु जी, इन्हां सैभी गैला कैबै होंणा? होर तेई बौगतै री कि नशाणी होंणी?” "
LUK,21,8,"यीशुऐ तिन्हां बै बोलू,  “होशियार रौहात् किबैकि बोहू लोका मेरै नाँ न ऐणा, होर बोलणा कि हांऊँ मसीह सा, सैंघै ऐ बी बोलणा कि बौगत आऊ सा। पर तुसै तिन्हरी गैला पैंधै बशाह हेरीत् केरदै। "
LUK,21,9,तुसै लड़ाई-झ़गड़ै री अफवाहै रै बारै न शुणलै ता तुसै घबराँदै हेरीत् किबैकि इन्हां गैला रा होंणा ज़रूरी सा पर तेई बौगतै एकदम दुनिया खत्म नी होंणी।” 
LUK,21,10,"यीशुऐ बोलू,  “देशा-देशा न होर ज़ाति-ज़ाति न लड़ाई होंणी। "
LUK,21,11,"ज़ैगा-ज़ैगा ज़ौज़री होंणी, होर रूड़ पौड़नी होर कई किस्मै री बीमारी फैल़णी, स्वर्गा न डराणु आऐ चिन्ह चमत्कार होंणै। "
LUK,21,12,"पर इन्हां सैभी गैला न पैहलै तिन्हां मेरै नाँ री बजहा सैंघै तुसै ढौकणै होर तुसा पैंधै ज़ुल्म केरनै होर आराधनालय रै हवालै केरनै, तुसै ढौकिया जेला न पांणै होर राज्यपाला होर राज़ै सामनै खड़ै केरनै। "
LUK,21,13,तैबै तुसाबै मेरै बारै न गुआही देणै रा मौका मिलणा। 
LUK,21,14,ज़ो दोष ते तुसा पैंधै लालै तिन्हां दोषा न बच़णै री तैंईंयैं तुसै पैहलै न फ़िक्र हेरित् केरदै। 
LUK,21,15,किबैकि मूँ तुसाबै ऐण्ढी बुद्धि होर समझ़ देणी कि कोई बी बरोधी तुसरी गैला बै नी काटी सकदा। 
LUK,21,16,"तुसरै आमा-बापू, भाई-बैहण, रिश्तैदार होर तुसरै सैंघी तुसै ढौकणै द्याणै होर तुसा मोंझ़ै न किछ़ मकाणै। "
LUK,21,17,मेरी बजहा न बोहू लोका तुसा सैंघै बैर रखणा। 
LUK,21,18,पर ते तुसरा किछ़ नी बिगाड़ी सकदै। 
LUK,21,19,इन्हां सैभी गैला बै तुसै धीरजा सैंघै सौहिया तुसै आपणै प्राणा बै बच़ाई सका सी।” 
LUK,21,20,“ज़ैबै तुसै यरूश्लेम शैहरा बै फोऊज़ियै लाइया घिरूदा हेरलै ता समझ़ेईत कि ऐईरा नाश नेड़ सा। 
LUK,21,21,"अगर तुसै तेई बौगता यहूदिया प्रदेशा न रौहंदै लागै सी, ता ढौगा बै भैगा, होर ज़ो तुसै यरूश्लेम शैहरा न सी तौखै न भैगेईत् होर ज़ो तुसै ग्राँ न बाहरै सी ग्राँ आँध्रै हेरीत् ऐन्दै। "
LUK,21,22,"किबैकि ते बदला लेणै रै ऐण्ढै ध्याड़ै सी, ज़ुणी बौगतै धर्म शास्त्रा न लिखुईदी सारी गैला पूरी होंणी। "
LUK,21,23,"तिन्हां ध्याड़ै न ज़ो बेटड़ी सुज़दी होली होर ज़ुणिरै शोहरू दूधा पीणू आल़ै होलै, तिन्हां पैंधै बोहू दु:ख ऐणु आल़ा सा किबैकि ते ढौगा बै नी भैगी सकदी। एसा धौरती पैंधै होर यहूदी लोका पैंधै बड़ी मुसीबत ऐणु आई सा होर इन्हां लोका पैंधै परमेश्वरै री झ़िक होंणी। "
LUK,21,24,ते बड़ी बैरहमी सैंघै तलवारियै लाइया मारिनै होर यरूश्लेम शैहरा न दुज़ै कई देशै रै लोका ज़ीतणा होर सौ ताँ तैंईंयैं गुलामी न रखणा ज़ाँ तैंईंयैं होरी ज़ाति रा बौगत पूरा नी होला। 
LUK,21,25,"“सर्गा न नोखै-नोखै चिन्ह चमत्कार होंणै। ज़ोथ, सूरज़ होर चाँद होर तारै न कई किस्मै रै चिन्ह चमत्कार हेरिनै होर धौरती पैंधलै सैभी देशै रै लोका पैंधै मुसीबता ऐणी होर तिन्हां समुद्रै री छ़ेड़ी न डौरना। "
LUK,21,26,दुनिया न ऐणु आई सैभी विपता हेरिया लोका आपणी हिम्मत हारनी किबैकि तेई बौगतै आसमानै री सारी शक्ति हिलाइणी। 
LUK,21,27,तैबै लोका न मांहणु रा बेटा बड़ी शक्ति होर महिमा सैंघै बादाला न ऐन्दै हेरिना।  
LUK,21,28,"ज़ैबै ऐ सारी गैला होंदी लागली ता तुसै सीधै खड़ै होईया सर्गा धिराबै हेरीत्, किबैकि तेई बौगतै तुसरा छुटकारा नेड़ सा।” "
LUK,21,29,"यीशुऐ तिन्हां बै एक उदाहरण दसू,  “फेगड़ा रै बूटै बै होर दुज़ै इन्हां बुटै बै हेरा। "
LUK,21,30,ज़ैबै तिन्हरै नोंऊँऐं पौचा निकल़ा सी तैबै ता तुसै जाँणा सी कि गर्मी रै ध्याड़ै नेड़ सी। 
LUK,21,31,ऐण्ढी तैरहा ज़ैबै तुसै इन्हां गैला बै होंदै हेरलै ता तुसै बुझीत् कि परमेश्वरा रा राज्य नेड़ सा। 
LUK,21,32,हांऊँ तुसाबै सच़ बोला सा ज़ैबै तैंईंयैं ऐ सारी गैला पुरी नी होली तैबै तैंईंयैं ऐई ज़ुगा रा अंत नी होंणा। 
LUK,21,33,"आसमान होर धौरती नाश होंणै, पर मेरी गैला कैधी भी नाश नी होंणी। "
LUK,21,34,"“आपणा ध्यान रखा, तुसरा ध्यान दुनियै रै खाँणै पिणै होर ज़िन्दगी री मौज़ मस्ति न नी लोड़ी भटकु, होर ज़िन्दगी री चिन्ता न पौड़िया सुस्त नैंई लोड़ी हुऐ कि सौ ध्याड़ा तुसा पैंधै च़ानक फाँसी रै फन्दै सांही ऐला। "
LUK,21,35,ज़ेतरै भी एसा धौरती पैंधै सी तिन्हां पैंधै तेई ध्याड़ै ज़रूरी ऐणा। 
LUK,21,36,हमेशा ज़ागदै होर प्रार्थना केरदै रौहा। अगर होई सका सा ता आपणै आपु बै ऐतरा मज़बूत बणात् कि तुसै इन्हां डराणु आई गैला न बची सकलै होर मांहणु रै बेटै सामनै खड़ै होंणै लायक बणी सकलै।” 
LUK,21,37,यीशु ध्याड़ी ता मन्दिरा न उपदेश देआ ती पर सौंझ़ा जैतून ढौगा पैंधै प्रार्थना केरदै जा ती। 
LUK,21,38,हर रोज दोथी-दोथी बोहू सारै लोका प्रभु यीशु री गैला शुणनै री तैंईंयैं मन्दिरा न कठा होआ ती। 
LUK,22,1,यहूदी रा अखमीरी रोटी रा त्यौहार ज़ुणिबै फसह बोला सी सौ नेड़ ती। 
LUK,22,2,तेई बौगतै मुख्यपुरोहिता होर शास्त्रियै यीशु बै ढौकणै होर मारनै री सलाह केरदै लागैदै ती पर ते लोका न डौरा ती। 
LUK,22,3,तैबै यहूदा इस्करियोती ज़ो कि यीशु रा एक च़ेला ती तेई आँध्रै न शैतानी विच़ार ज़ागै। 
LUK,22,4,यहूदा इस्करियोती मुख्यपुरोहिते होर पौहरैदारै रै प्रधाना सैंघै मिलु होर बोलू हांऊँ तुसाबै दसा कि तुसै यीशु बै कैण्ढै ढौकी सका सी। 
LUK,22,5,यहूदै री मज़ती पाईआ ते बोहू खुश हुऐ होर तेइबै ईनाम देणै रा वायदा केरू। 
LUK,22,6,यहूदै तिन्हरी गैल मैनी होर सौ मौकै तोपदा लागा कि कैबै भीड़ै रै लोका कम होलै होर प्रभु यीशु बै ढौकणै द्याला। 
LUK,22,7,"तैबै अखमीरी रोटी री साज़ै रा ध्याड़ा आऊ, होर तेई ध्याड़ै न एकी छ़ेलू री बलि जरूरी देणी पौड़ा ती। "
LUK,22,8,"यीशुऐ पतरस होर यूहन्ना बै बोलू,  “आगै जाईया आसरी तैंईंयैं फसह री रोटी खाँणै री तैंईंयैं त्यारी केरा कि आसै सैंघै बैशिया भोज खालै।” "
LUK,22,9,"च़ेले यीशु न पुछ़ू, “तुसै आसाबै तेसा ज़ैगा दैसात् ज़ौखै आसै भोज त्यार केरी सका सी।” "
LUK,22,10,"यीशुऐ च़ेले बै बोलू,  “हेरा, ज़ैबै तुसै यरूश्लेम शैहरा न पुजलै, ता तौखै तुसाबै पाणी रै भाण्डै लेइया एक मांहणु मिलणा। ज़ुणी घौरा बै सौ ज़ाला तुसै बी तेई पिछ़ै तेही घौरा बै ज़ाईत्, "
LUK,22,11,"होर तौखै तेई घौरा रै मालका न पुछीत्, ‘गुरू जी ऐ तुसाबै बोलू सा; कि पाहुँणै रा कमरा कुण सा, ज़ौखै हांऊँ आपणै च़ेले सैंघै फसह रै साज़ै रा भोज़ केरनु?’ "
LUK,22,12,तैबै तेई तुसाबै सज़ा-सज़ाऊदा होर त्यार केरूदा कमरा रिहाणा। तौखै तुसै फसह रा भोज त्यार केरेइत्।” 
LUK,22,13,"तैबै च़ेले तेई शैहरा धिराबै नौठै, होर ज़ैण्ढा प्रभु यीशुऐ बोलू ती, तिन्हां बै सैभ किछ़ तैण्ढा मिलू, तैबै तिन्हैं फसह रा भोज त्यार केरू। "
LUK,22,14,"“ज़ैबै ठीक बौगत आऊ, तैबै प्रभु यीशु आपणै बारा प्रेरिता सैंघै एकी मेज़ा पैंधै फसह रा भोज केरदै बेठै। "
LUK,22,15,"होर यीशुऐ तिन्हां बै बोलू, कि  मेरी बड़ी इच्छा ती कि दुःख सौहणै होर मौरनै न पैहलै हांऊँ तुसा सैंघै फसह रा ऐ भोज केरनु। "
LUK,22,16,"किबैकि हांऊँ तुसाबै बोला सा कि ज़ाँ तैंईंयैं परमेश्वरै रै राज्य न फसह रै त्यौहारा रा मकसद पूरा नी होला, ताँ तैंईंयैं मूँ ऐ भोज कैधी नी खाँणा।” "
LUK,22,17,"तैबै यीशुऐ अँगूरै रै रस्सा रा कटोरा च़कू होर परमेश्वरा बै धन्यवाद देइया च़ेले बै धिना होर बोलू,  “ऐई कटोरै बै आपु न बोंडा। "
LUK,22,18,"हांऊँ तुसाबै सच़ बोला सा, ज़ाँ तैंईंयैं परमेश्वरा रा राज्य नी ऐला ताँ तैंईंयैं मूँ कैधी बी ऐ अँगूरै रा रस्स नी पीणा।” "
LUK,22,19,"तैबै यीशुऐ रोटी लेई होर परमेश्वरा रा धन्यवाद देइया रोटी चोड़ी होर च़ेले बै देंदी घेरै बोलू,  “ऐ मेरी देह सा ज़ो तुसरी तैंईंयैं देणी लाई सा, मेरी यादी न ऐण्ढा केरदै रोईत्।” "
LUK,22,20,"तैबै यीशुऐ अँगूरै रै रसा रा कटोरा हौथा न च़कू होर बोलू,  “ऐ कटोरा मेरै लोहू बहाणै रै नऊँई वायदा री निशाणी सा, ज़ुण तुसरी तैंईंयैं बहाईणा। "
LUK,22,21,"पर हेरा, मुँभै धोखा दैणु आल़ा बी मूँ सैंघै फसह रा भोज केरदा लागा सा। "
LUK,22,22,"मांहणु रै बेटै रा मौरना ता परमेश्वरै री योजना न पक्का सा, पर हाय सा तेई मांहणु पैंधै ज़ौसरी बजहा न मांहणु रै बेटै ढौकिणा।” "
LUK,22,23,"एसा गैला बै शुणिया च़ेले आपु न स्वाल पुछदै लागै, “आसा मौंझ़ै ऐण्ढा कुण होई सका सा?” "
LUK,22,24,च़ेले आपु न ऐसा गैला पिछ़ै बैहस केरदै लागै कि आसा मौंझ़ै बड़ा कुण सा। 
LUK,22,25,"पर यीशुऐ च़ेले बै बोलू,  “एसा दुनियै रै राज़ा होर बड़ै-बड़ै यहूदी नेता लोका पैंधै आपणा अधिकार रखा सी होर बोला सी कि आसै तुसरै सैंघी होर तुसाबै बचाणु आल़ै सी। "
LUK,22,26,पर तुसै ऐण्ढै नी ऑथि तुसा मौंझ़ै ज़ुण सैभी न बड़ा सा सौ सैभी न होछ़ा बणला होर ज़ुण प्रधान सा सौ सेवका सांही बणला। 
LUK,22,27,"किबैकि बड़ा कुण सा, सौ ज़ुण खाँदा लागा सा या ज़ुण बौण्डदा लागादा सा? बड़ा सौ सा ज़ुण खाँदा लागादा सा पर हांऊँ तुसा मौंझ़ै सेवका सांही सा। "
LUK,22,28,“तुसै मेरी हर दुःख तकलीपा न मेरा साथ धिना। 
LUK,22,29,हांऊँ बी तुसाबै एक राज्य देआ सा ज़ैण्ढा कि मेरै बापू परमेश्वरै मुँभै धिना सा। 
LUK,22,30,कि तुसै मूँ सैंघै तेई राज्य न मेरी मेज़ा पैंधै खा-पिया होर तुसा सिंहासना पैंधै बैशिया इस्राइली रै बारा गोत्रा रै लोका रा न्याय केरना।” 
LUK,22,31,"यीशुऐ शमौन-पतरसा बै बोलू,  “शमौन, ओ शमौन, हेर शैतानै तुसा सैभी बै गेहूँ सांही आँगी केरनै री ती तैंईंयैं परमेश्वरा न हुक्म पाऊ सा। "
LUK,22,32,"यीशुऐ बोलू, ओ पतरस, मैं तेरी तैंईंयैं प्रार्थना केरी सा कि तेरा बशाह खत्म नी लोड़ी हुआ होर ज़ैबै तु वापस एला ता आपणै सैंघी भाई बै मज़बूत केरी।” "
LUK,22,33,"पर पतरसै बोलू, “ओ प्रभु जी, हांऊँ तुसा सैंघै ज़ेल ज़ाणै होर तुसा सैंघै मौरनै री तैंईंयैं त्यार सा।” "
LUK,22,34,"यीशुऐ तेइबै बोलू,  “पतरस, हांऊँ तौभै बोला सा, कि ज़ैबै तैंईंयैं तू त्रा बार मेरा नाँह नी केरला कि हांऊँ तौभै नी ज़ाणदा, तैबै तैंईंयैं मुर्गै बांग नी देंणी।” "
LUK,22,35,"तैबै यीशुऐ च़ेले न पुछ़ू,  “ज़ैबै मैं तुसै बगैर बटुऐ, बैगा बगैर होर बगैर ज़ूतै भेज़ै, कि तैबै तुसाबै कौसी च़ीज़ै री कमी हुई?” तिन्हैं बोलू, “आसाबै कौसी च़ीज़ै री कमी नी हुई।” "
LUK,22,36,"तैबै यीशुऐ बोलू,  “पर ऐबै आपु सैंघै झोल़ा होर बटुऐ रैखा। होर अगर कोई हागै तलवार नी ऑथि ता सौ आपणै झिकड़ै बेच़िया आपणी तैंईंयैं तलवार लेला। "
LUK,22,37,"हांऊँ तुसाबै बोला सा, ज़ो पवित्र शास्त्रा न लिखू सा, कि सौ अपराधी सैंघै गिणुआ तेइरा, मूँ न पूरा होंणा ज़रूरी सा। भविष्यवक्तै मेरै बारै न ज़ो लिखुदा सा ते सब गैला सच़िऐ पूरी होणु आई सी।” "
LUK,22,38,"च़ेले बोलू, “ओ प्रभु जी, हेरा, औखै दुई तलवारी सी।” प्रभु यीशुऐ तिन्हां बै बोलू,  “बोहू सी।” "
LUK,22,39,यीशु तेई कमरै न बाहरै निकतै होर पैहलै सांही जैतून नाँ रै ढौगा पैंधै नौठै। तिन्हरै च़ेले बी तिन्हां पिछ़ै नौठै। 
LUK,22,40,"तौखै पुजिआ यीशुऐ च़ेले बै बोलू,  “प्रार्थना केरदै रौहा, कि तुसै परीक्षा न नी पौऐ लोड़ी।” "
LUK,22,41,"ते च़ेले न थोड़ी दूर नौठै, होर घुटनै टेकिआ प्रार्थना केरदै लागै। "
LUK,22,42,"“हे स्वर्गै रै बापु, अगर तुसै च़ाहा सी ता ऐई प्यालै बै मूँ न दूर केरात्, तैबै भी मेरी नी पर तुसरी इच्छा पुरी लोड़ी हुई।” "
LUK,22,43,"तैबै स्वर्गा न परमेश्वरा रा एक स्वर्गदूत प्रगट हुआ, होर तेइयै यीशु बै शक्ति धिनी। "
LUK,22,44,यीशु बड़ै व्याकुल होईया प्रार्थना केरदै लागै। तिन्हरी आत्मै री बैदना ऐतरी बैढ़ी कि तिन्हरा पसीना धौरती पैंधै लोहू बैंणिया च़ुड़दा लागा। 
LUK,22,45,तैबै ते प्रार्थना न उठै होर आपणै च़ेले हागै आऐ तिन्हैं आपणै च़ेले सुतैदै हेरै किबैकि ते थकै दै होर उदास ती। 
LUK,22,46,"यीशुऐ तिन्हां बै बोलू,  “तुसै किबै सोंदै लागैदै सी? उठा होर प्रार्थना केरा, कोइँछ़ै ऐण्ढा नी लोड़ी हुआ कि तुसै परीक्षा न पौड़लै।” "
LUK,22,47,"ज़ैबै बौलदै लागै ती, तैबै लोकै री एक बड़ी भीड़ तौखै पुज़ी। तिन्हां बारा च़ेले न एक ज़ुणिरा न यहूदा इस्करियोती ती, सौ भीड़ा न आगै-आगै औंढदा लागा ती। यहूदा प्रभु बै माँकी दैणै री तैंईंयैं तिन्हां भेटी आऊ, ज़ो तेई सैंघै तिन्हां लोका बै इशारा केरदा लागा ती कि ऐई यीशु सा। "
LUK,22,48,"तैबै यीशुऐ तेइबै बोलू,  “ओ यहूदा तू कि एक माँकी लेइया मांहणु रै बेटै ढौकणै द्या सा?” "
LUK,22,49,"ज़ैबै तेइरै सैंघियै हेरू कि किछ़ होंदा लागा सा ता तिन्हैं बोलू, “हे प्रभु जी कि आसा इन्हां सैंघै लड़ाई केरनी? आसै आपणी तलवारी सैंघै आंणी सी।” "
LUK,22,50,तैबै तिन्हां मौंझ़ै न एकियै आपणी तलवार महापुरोहित रै नोकरा पैंधै च़लाई होर तेइरा दैंहीणा कोन काटू। 
LUK,22,51,"पर प्रभु यीशुऐ बोलू,  “बस केरा ऐबै” प्रभुऐ तेई मांहणु रा कोन छुँगु होर तेइरा कोन ठीक हुआ। "
LUK,22,52,"तैबै यीशुऐ मन्दिरै रै मुख्यपुरोहिता धर्मगुरू होर स्याणै ज़ुण प्रभु यीशु बै ढौकदै आऐ ती बोलू,  “तुसाबै हांऊँ कि कोई डाकू लागा सा, ज़ो तुसै मुँभै तलवारी होर डँडै पाईआ ढौकदै आऐ सी? "
LUK,22,53,"तुसै हांऊँ मन्दिरा न किबै नी ढौकु, तौखै ता हांऊँ रोज़ एज़ा ती होर तुसै भी तौखै होआ ती! पर ऐ बौगत तुसरा सा, बल्कि निहारै रै राज्य रा बौगत सा।” "
LUK,22,54,"तैबै तिन्हैं यीशु ढौकिऐ महापुरोहिता हागै बै नेऐ, पतरस दूर-दूर तिन्हां पिछ़ै औंढदा लागा ती। "
LUK,22,55,होर ते पौहरैदार खौल़ा न औग पकेईया च़ारै पासै बेठै होर पतरस भी तिन्हां मौंझ़ै बेठा। 
LUK,22,56,"ऐकी दासीऐ औगी रै प्याशै न पतरसा बै हेरिया बोलू, “ऐ मांहणु भी ता यीशु सैंघै ती।” "
LUK,22,57,"पतरसै तेसा बेटड़ी बै बोलू, “हांऊँ ता प्रभु यीशु बै पछ़ियाणदा बी नी ऑथि।” "
LUK,22,58,"थोड़ी देरी बाद कोई होरी मांहणुऐ पतरसा बै हेरिया बोलू, “तु बी ता प्रभु यीशु सैंघै ती!” "
LUK,22,59,"थोड़ी देर बाद होरी मांहणुऐ बोलू, “तु बी पक्का यीशु सैंघै ती, किबैकि तू बी गलीला रा रौहणु आल़ा सा।” "
LUK,22,60,"पर पतरसै बोलू, “ओ मांहणुआ, हांऊँ नी ज़ाणदा कि तू कुणी रै बारै न बोलदा लागा सा।” पतरसै ऐण्ढा बोलूऐ ती कि मुर्गै बाँग धिनी। "
LUK,22,61,"तैबै यीशुऐ मुड़िया पतरसा धिरै हेरू, होर पतरसा बै याद आई कि यीशुऐ बोलू ती, कि  “औज़ दोथी मुर्गै रै बाँग देणै न पैहलै, तौ त्रा बार मेरा नाँह केरना कि तू मुँभै नी ज़ाणदा।” "
LUK,22,62,तैबै पतरस बाहरै नौठा होर ज़ोरै-ज़ोरै रोंदा लागा। 
LUK,22,63,ज़ुणी मांहणुऐ यीशु ढौकै ती ते तिन्हरा ठठा केरदै लागै होर तिन्हां बै मारदै लागै। 
LUK,22,64,"तिन्हैं यीशु री औछ़ी पांधै पट्टी बोनी होर ते मारदै लागै होर तिन्हां न पुछ़ू, “भविष्यवाणी केरनु आल़ै ऐबै दस कि तेरै कुणिऐ बाही।” "
LUK,22,65,तिन्हैं बोहू सारी होर भी निन्दा री गैला तिन्हरै बारै न बोली। 
LUK,22,66,"ज़ैबै ध्याड़ा आऊ तैबै यहूदी लोकै रै सभै स्याणै होर मुख्यपुरोहिता होर शास्त्री कठा हुऐ, होर यीशु सभा रै सामनै आंणै। "
LUK,22,67,"ते यीशु बै बोलदै लागै,  “अगर तू मसीह सा, ता आसाबै बोल!” पर तिन्हैं उतर धिना, “अगर हांऊँ तुसाबै दैसनु ता तुसा बशाह नी केरना। "
LUK,22,68,"होर अगर हांऊँ तुसा न पुछनू, ता तुसरै ज़वाब नी देईणा। "
LUK,22,69,पर ऐबै न बाद मांहणु रै बेटै सर्वशक्तिमान परमेश्वरा रै दैहिणी धिरै बैशिया रौहणा।” 
LUK,22,70,"एसा गैला पैंधै तिन्हैं बोलू, “तू कि आपणै आपा बै परमेश्वरा रा बेटा बोला सा?” यीशुऐ बोलू,  “हाँ हांऊँ सा।” "
LUK,22,71,"तैबै तिन्हैं बोलू, “ऐबै आसाबै गुआही दैणु आल़ै री कि जरूरत सा, किबैकि आसै आपु ऐईरै मुँहा न शुणू।” "
LUK,23,1,तैबै सभा रै सारै लोका खड़ै हुऐ होर यीशु पिलातुस राज़पाल हागै नेऊ। 
LUK,23,2,"ते लोक यीशु पैंधै दोष लादैं लागै, कि “ऐ मांहणु आसरै लोका बै बैहकाँदा लागा सा, होर रोमी सरकारा बै कर नी देणै री गैला केरा सा होर आपणै आपा बै मसीह होर राज़ा बोला सा।” "
LUK,23,3,"तैबै पिलातुस राज़पाल यीशु न पुछ़ू, “तू कि आपणै आपा बै यहूदी रा राज़ा बोला सा?” यीशुऐ बोलू,  “तुसै आपै ता बोलदै लागै सी।” "
LUK,23,4,"एसा गैला पैंधै पिलातुसै मुख्यपुरोहिते होर राज़ै भीड़ा न खड़ै लोका बै बोलू, “हांऊँ ऐई मांहणु न कोई भी दोष नी हेरदा।” "
LUK,23,5,"राज़ै री गैल शुणिया लोका बोलदै लागै, “कि गलील ज़िला न लेईया सारै यहूदिया प्रदेशा तैंईंयैं ज़ौखै बी ऐ मांहणु ज़ा सा तौखै ऐ लोका बै भड़काणै री शिक्षा देआ सा।” "
LUK,23,6,"लोकै री गैला शुणिया पिलातुस राज़पाल पुछ़ू, “कि ऐ मांहणु गलीली सा?” "
LUK,23,7,"ज़ैबै लोकै बोलू, ऐण्ढा शुणीऐ पिलातुस राज़पाल यीशु हेरोदेस राज़ै हागै भेज़ू किबैकि ऐ इलाका हेरोदेस राज़ै हागै ती ज़ुण तदीकाल यरूश्लेम शैहरा न रौहा ती। "
LUK,23,8,यीशु बै हेरिया हेरोदेस राज़ा बोहू खुश हुआ किबैकि हेरोदेसै यीशु रै बारै न शुणु ती होर तेइरै चमत्कारा बै हेरनै री आशा रखा ती। 
LUK,23,9,हेरोदेस राज़ा यीशु न बोहू सारी गैला पुछ़दा रौहू पर यीशुऐ राज़ै बै कोई ज़वाब नी धिना। 
LUK,23,10,तैबै तेई बौगतै शास्त्रियै होर मुख्यपुरोहिते खड़ै होईया यीशु पैंधै दोष लांदै लागै। 
LUK,23,11,तैबै हेरोदेस राज़ा आपणै सपाई सैंघै मिलिया यीशु रा मज़ाक उड़ांदै लागा होर यीशु बड़ै च़ोगै लाइया वापस पिलातुस राज़पाल हागै भेज़ै। 
LUK,23,12,हेरोदेस राज़ा होर पिलातुस आपु न एकी दुज़ै रै दुश्मन ती तिन्हां ध्याड़ै न ते एकी-दुज़ै रै सैंघी बणै। 
LUK,23,13,"तैबै पिलातुसै, मुख्यपुरोहिते, यहूदी नेता होर सारै लोका शाधै, "
LUK,23,14,"“पिलातुस राज़पाल तिन्हां सैभी बै बोलू, तुसै ऐई मांहणु बै लोका बै भड़काणु आल़ा बोला सी, पर मैं तुसा सामनै ऐईरी शोभली तैरहै जाँच केरी, होर मैं ऐईन ऐण्ढा कोई दोष नी हेरू। "
LUK,23,15,"हेरोदेसै राज़ै भी ऐई मांहणु न कोई दोष नी हेरू तैबै ता तेइयै ऐ मांहणु आसा हागै भेज़ू, किबैकि ऐई मांहणुऐ ऐण्ढा किछ़ बी नी केरू कि ऐईबै मौउती री सज़ा मिलली। "
LUK,23,16,मूँ ऐ कोड़ै लाइया मारिया छ़ौड़ी देणा।” 
LUK,23,17,हर साल फसह रै त्यौहारा ध्याड़ी न पिलातुस राज़पाल बै एक कैदी छ़ौड़ना पौड़ा ती। 
LUK,23,18,"तैबै सैभी लोकै मिलिया ज़ोरा सैंघै बोलू, “ऐई मांहणु बै मार, होर आसरी तैंईंयैं बरअब्बा बै छौड़।” "
LUK,23,19,बरअब्बा लड़ाई-झ़गड़ै होर लोहू केरनै रै इल्ज़ामा न कैद ती। 
LUK,23,20,"पिलातुस राज़ा यीशु बै छौड़ न चाहा ती, होर तेइयै लोका भी समझाऐ। "
LUK,23,21,"पर लेरा मारिया बोलदै लागे, कि “ऐई मांहणु बै क्रूसा पैंधै च़ढ़ा!” "
LUK,23,22,"तैबै पिलातुस राज़पाल त्रीजी घेरै तिन्हां बै बोलू, “ऐई मांहणु कि जुल्म केरू सा, कि ऐईबै मौऊत री सज़ा मिलली, मूँ ऐ कोड़ै मारिया छ़ौड़ी देणा।” "
LUK,23,23,"पर लोका होर भी लेरा मारिया बोलदै लागे कि ऐई मांहणु बै क्रूस दैआ, ऐईबै क्रूसा पैंधै च़ढ़ा। "
LUK,23,24,"पिलातुस राज़पाल आदेश धिना कि ज़ैण्ढा ऐ लोक बोला सी, तैण्ढाऐ ऐई मांहणु सैंघै केरा। "
LUK,23,25,"पिलातुस राज़पाल तिन्हरी इच्छै रै मुताबक बरअब्बा नाँ रा सौ डाकू छ़ौड़ू, होर यीशु तिन्हरै हवालै केरै। "
LUK,23,26,"ज़ैबै ते यीशु बै नेंदै लागै ती, ता तिन्हैं शमौन नाँ रा एक कुरेनी मांहणु ज़ुण ग्राँ न ऐन्दा लागा ती ढौकु होर तैई पैंधै क्रूस लादिया यीशु पिछ़ै औंढणै बै बोलू। "
LUK,23,27,"लोकै री बड़ी भीड़ तिन्हां पिछ़ै औंढदी लागी ती, ज़ुणीन बोहू सारी बेटड़ी यीशु री तैंईंयैं रौंदी लागी ती होर दु:ख केरदी लागी ती। "
LUK,23,28,"यीशुऐ तिन्हां धिराबै बै हेरिया बोलू,  “ओ यरूश्लेम शैहरा री बेटिओ, मेरी तैंईंयैं मता रोंदी; आपणै तैंईंयैं होर आपणै बच्चे री तैंईंयैं रोआ। "
LUK,23,29,"किबैकि ऐण्ढै ध्याड़ै ऐन्दै लागै सी, ज़ैबै लोका बोलणा, ‘धन्य सी ते ज़ुणा बांढै सी, होर ते कोख ज़ुणियै बच्चै नी जौणै, होर ते माँई ज़ुणियै दुध नी प्याऊ।’ "
LUK,23,30,"तैई बौगतै ‘लोका ढौगा बै बोलणा, आसा पैंधै औल़, होर धारा बै बोलणा कि आसाबै खौट।’ "
LUK,23,31,“ज़ैबै लोका होरै बूटै सैंघै ऐण्ढा केरा सी ता सोच़ा तिन्हां शूकै बूटै सैंघै कि नी केरना।” 
LUK,23,32,यीशु सैंघै दुई होर मांहणु सपाईए नेणै लाऐदै ती किबैकि ते डाकू ती होर तिन्हां बै बी मौऊत री सज़ा हुई ती। 
LUK,23,33,ज़ैबै तै खोपड़ी नाँ री ज़ैगा पैंधै पुजै ता तिन्हैं ते दुऐ डाकू यीशु सैंघै एक दैहिणी धिरै होर दुजा बांऊँई धिरै क्रूसा पैंधै च़ढ़ाऐ। 
LUK,23,34,"तैबै यीशुऐ बोलू,  “ओ बापू जी, इन्हां लोका बै माफ केर, किबैकि ऐ नी जाणदै कि एकी केरदै लागैदै सी?” होर तिन्हैं चिट्ठी पाईआ तेइरै झिकड़ै बोंडै। "
LUK,23,35,"लोका खड़ै-खड़ै हेरदै लागै ती, होर तौखै खड़ै यहूदी नेतै यीशु रा मज़ाक उड़ांदै लागै होर बोलदै लागै, “ऐईयै होरा ता बच़ाऐ अगर ऐ परमेश्वरै भेज़ूदा मसीह सा होर परमेश्वरा रा चुनुआदा सा ता आपणै आपा बै भी बच़ाला।” "
LUK,23,36,सिपाहियै बी तिन्हरा ठठा केरू होर पीणै री तैंईंयैं कड़वा अँगूरा रा रस धिना। 
LUK,23,37,“अगर तू यहूदी रा राज़ा सा ता आपणै आपा बै बच़ा।” 
LUK,23,38,"तिन्हैं यीशु रै क्रूसा पैंधै एक पौटी टाँगी, ज़ुणी पैंधै ऐ लिखु ती, “ऐ यहूदी रा राज़ा सा।” "
LUK,23,39,"ज़ो डाकू यीशु सैंघै क्रूसा पैंधै लटकाऐ दै ती, तिन्हां न एकियै यीशु री निन्दा केरिया बोलू, “कि तू मसीह नी ऑथि? तू आपणै आपु बै होर आसाबै बच़ा!” "
LUK,23,40,"एथा पैंधै दुज़ै तेई डाकुऐ पैहलै तेई डाकू बै बोलू, कि तू परमेश्वरा न नी डौरदा? तु बी ता एसा सज़ा पाँदा लागा सा। "
LUK,23,41,आसाबै ता आपणै अपराधै री सही सज़ा मिलदी लागी सा पर ऐई मांहणुऐ ता कोई बी अपराध नी केरूदा ऑथि। 
LUK,23,42,"तैबै तेई डाकुऐ बोलू, “ओ यीशु ज़ैबै तुसै राज़ा सांही आपणै राज्य न एलै ता तैबै मुँभै बी याद केरेइत्।” "
LUK,23,43,"यीशुऐ तेइबै बोलू,  “हांऊँ तौभै सच़ बोला सा तौ औज़ मूँ सैंघै स्वर्ग लोका न हौंणा।” "
LUK,23,44,"तेई ध्याड़ै न बारा बाज़ै न लेइया त्रा बाज़ै तैंईंयैं सारै देशा न निहारै हुआ, "
LUK,23,45,सूरज़ा रा च़मकणा बन्द हुआ होर मन्दिरै रा पर्दा बीच़ा न च़िरूआ दुई टुकड़ै हुऐ। 
LUK,23,46,"यीशुऐ ज़ोरा सैंघै बोलू,  “ओ बापु ज़ी, हांऊँ आपणी आत्मा तुसरै हौथा न देआ सा।” होर ऐ बोलिया आपणै प्राण छ़ौड़ै। "
LUK,23,47,"सूबैदारै ऐ सैभ किछ़ हेरिया परमेश्वरै री प्रशंसा केरी होर बोलू, “सच़िऐ ऐ मांहणु धर्मी ती।” "
LUK,23,48,ज़ो लोका क्रूसा री सज़ा हेरनै री तैंईंयैं कठा हुऐ ती ते ऐ हेरिया छाती पीटदै-पीटदै आपणै घौरा बै वापस नौठै। 
LUK,23,49,"ते सैभ ज़ो यीशु बै जाँणा ती, होर ज़ो बेटड़ी गलील ज़िला न तेई सैंघै आई ती दूर खड़ै होईया ऐ सैभ हेरदी लागी ती। "
LUK,23,50,तौखै यूसुफ नाँ रा एक मर्द ती सौ यहूदी महासभा रा एक सदस्य ती। सौ एक शोभला होर धर्मी मर्द ती। 
LUK,23,51,सौ धर्मगुरू होर राज़ै रै ऐई फैसलै न खुश नी ती ऑथि। सौ यहूदिया रै एकी शहर अरिमतियाह ग्राँ रा रौहणु आल़ा ती। सौ परमेश्वरै रै राज्य री गैला केरदा रौहा ती। 
LUK,23,52,तेइयै पिलातुसा राज़ै हागै ज़ाइआ यीशु री लाश मुँगी। 
LUK,23,53,"तेइयै लाश क्रूसा पैंधै न उतारी होर च़ादरी न सौ लपेटी। होर सौ कब्रा न रैखी, ज़ो पात्थरा न कोती दी ती। तेसा कब्रा न पैहलै कोई निती रखू दा ती। "
LUK,23,54,सौ शुक्रवारा रा ध्याड़ा ती होर बशाँ रा ध्याड़ा शुरू हौणु आल़ा ती। 
LUK,23,55,"ज़ैबै यीशु री लाश नेईणी लाई ती, तैबै तिन्हैं बेटड़ियै ज़ो गलीला न आई ती पिछ़ै-पिछ़ै ज़ाइआ सौ कब्र हेरी होर ऐ बी हेरू कि लाश कैण्ढै तैरहै रैखी ती। "
LUK,23,56,ते आपणै घौरा बै नौठी होर यीशु री लाशा पैंधै लाणै री तैंईंयैं कीमती खुशबूदार तेल त्यार केरू होर बशाँ रै ध्याड़ै ता हुक्मा रै मुताबक तिन्हैं कोई कोम नी केरू। 
LUK,24,1,हफ्तै रै पैहलै ध्याड़ै दोथी-दोतियै ते बेटड़ी ज़ुणियै शोभली बासा आई च़ीज़ा त्यार केरी ती ते तिन्हां च़ीज़ा लेइया कब्रा हागै आई। 
LUK,24,2,तिन्हैं हेरू कि ज़ुणी पात्थरा सैंघै कब्रा रा द्वार बन्द केरू ती सौ एकी धिराबै लुढ़कुदा ती। 
LUK,24,3,"होर आँध्रै जाईया, तिन्हां बै यीशु री लाश नी मिली। "
LUK,24,4,ते सोच़दी लागी कि यीशु री लाशा बै कि हुआ होला? तैबै तौखै एकदम च़मकदै झिकड़ै आल़ै दुई मर्द खड़ै हुऐ। 
LUK,24,5,"ते बेटड़ी डौरी, होर ज़मीना धिरै टुँबड़ी मुँडी केरिया खड़ी रौही। तिन्हैं तिन्हां बेटड़ी बै बोलू, “तुसै ज़िन्दै बै मूँऐंदै न किबै तोपदी लागीदी सी? "
LUK,24,6,"ते औखै नी ऑथि ते ज़िन्दै हुऐदै सी। याद केरा ज़ैबै ते गलीला न ती, तिन्हैं तुसाबै कि बोलू ती।” "
LUK,24,7,"ऐ जरूरी सा, कि हांऊँ मांहणु रा बेटा पापी रै हौथै ढौकिणा, होर तिन्हां सौ क्रूसा पैंधै च़ढाणा, पर तेई त्रीज़ै ध्याड़ी मूँऐंदै न ज़िन्दै होंणा। "
LUK,24,8,"तैबै तिन्हां बै ते सैभ गैला याद आई, "
LUK,24,9,"तैबै ते कब्रा न हागै न वापस आई होर तिन्हैं ऐ सैभ गैला ग्यारा च़ेले बै, होर सैभी बै दसी। "
LUK,24,10,"ज़ुणी बेटड़ियै प्रेरिता बै ऐ गैला दसी, ते मरियम मगदलीनी, योअन्ना, याकूबै री आमा मरियम होर तिन्हां सैंघै होरा बेटड़ी भी ती। "
LUK,24,11,पर च़ेले बै तिन्हरी गैला बेकार कथा सांही लागी। तिन्हैं तिन्हरी गैला रा बशाह नी केरू। 
LUK,24,12,पर ऐ गैला शुणिया पतरस खड़ा हुआ होर ठोर देइया कब्रा पैंधै पुज़ू होर टुँबड़ै होईया तौखै झिकड़ै केल्ही हेरै होर ज़ो हुआ ती हैरान होईया आपणै घौरा बै नौठा। 
LUK,24,13,"तेई ध्याड़ै यीशु रै दुई च़ेले इम्माऊस नाँ रै ग्राँ बै जाँदै लागै ती, ज़ो यरूश्लेम शैहरा न सौत मीलै री दुरी पैंधै ती। "
LUK,24,14,ते इन्हां सब गैला बै ज़ो हुईदी ती गैल बात केरदै-केरदै ज़ाँदै लागै ती। 
LUK,24,15,ज़ैबै ते आपु न गैल बात होर पुछ-ताछ केरदै लागै ती तैबै यीशु तौखै प्रगट हुऐ होर तिन्हां सैंघै औंढदै लागै। 
LUK,24,16,पर परमेश्वरै ज़ो यीशु बै मैना ती तिन्हरी औछ़ी ऐण्ढी बँद केरी कि ते यीशु बै नी पछ़ियाणी सकै। 
LUK,24,17,"यीशुऐ तिन्हां बै बोलू,  “मुँभै लागा सा कि तुसै कोई गूढ़ी गप्पा रा विच़ार केरदै लागैदै सी, ते उदास होईया च़ुपच़ाप खड़ै रौहै।” "
LUK,24,18,"तिन्हां न कलियुपास नाँ रै मांहणुऐ बोलू, “शायद तुसै पैहलै मांहणु सी ज़ुणिबै यरूश्लेम शैहरा री ऐसा घटनै रै बारै न पता नी ऑथि।” "
LUK,24,19,"यीशुऐ तिन्हां बै बोलू,  “कुणा गैला?” तैबै तिन्हैं बोलू, “ऐ गैला यीशु नासरी रै बारै न सी। ज़ो परमेश्वर होर सैभ मांहणु री नज़री न होर कोमा होर वचना न सामर्थी भविष्यवाणी केरनु आल़ा ती। "
LUK,24,20,"होर मुख्यपुरोहिते होर आसरै अधिकारियै यीशु पकड़वाऊ, कि तेई पैंधै मौऊती रा हुक्म धिनु लोड़ी, हो सौ क्रूसा पैंधै च़ढ़ाऊ। "
LUK,24,21,"आसाबै आश ती, कि ते मसीहा सी होर इस्राइली बै रोमियो न आज़ाद करांदै आऐ सी, इन्हां गैला बै बितिया औज़ त्रा ध्याड़ै हुऐ। "
LUK,24,22,"औज़ दोथी आसरी मण्डली री किछ़ बेटड़ी ज़ैबै कब्रा हागै पुजी ता तिन्हैं एक नोखी गैल हेरी, ज़ुण तिन्हैं एज़िया आसाबै दसी। "
LUK,24,23,"तिन्हैं बेटड़ियै बोलू कि यीशु री लाश कब्रा न नी ऑथि, होर तिन्हैं स्वर्गदुत भाल़ै, तिन्हैं स्वर्गदूतै बेटड़ी बै बोलू यीशु ज़िन्दै हुऐदै सी। "
LUK,24,24,"तैबै आसरै कई सैंघी ठोर देइया कब्रा हागै नौठै, होर ज़ैण्ढा तिन्हैं बेटड़ियै बोलू ती, तैण्ढाऐ तिन्हैं हेरू।” "
LUK,24,25,"तैबै यीशुऐ तिन्हां दुई च़ेले बै बोलू,  “तुसै केतरै मूर्ख मांहणु सी, ज़ुणा गैला भविष्यवाणी केरनु आल़ै लिखी सी तिन्हां पैंधै बशाह केरना तुसाबै केतरा मुश्किल हुआ! "
LUK,24,26,तुसै नी पौढ़ू कि मसीह रा दु:ख सौहणा होर आपणी महीमा न स्वर्गा बै जाँणा जरूरी ती।” 
LUK,24,27,तैबै यीशुऐ मूसा न लेईया सारै भविष्यवाणी केरनु आल़ै न शुरू केरिया होर आपणै बारै न ज़ो पवित्र शास्त्रा न लिखु ती समझाऊ। 
LUK,24,28,"ज़ैबै ते तेई ग्राँ न पुजै ज़ौखै तिन्हां जाँणा ती, पर यीशुऐ तिन्हां सैंघै ऐण्ढा व्यवाहर केरू ज़ैण्ढै कि तिन्हां आगै जाँणा ती। "
LUK,24,29,"पर तिन्हैं यीशु बै बोलू, कि “औज़ औखै रौहा किबैकि ध्याड़ा ओउड़ू सा होर सौंझ़ हुई सा।” तैबै यीशु तिन्हां सैंघै भितरै नौठै। "
LUK,24,30,ज़ैबै ते रोटी खाँदी बेठै ता यीशुऐ रोटी हौथा न लेईया परमेश्वरा रा धन्यवाद केरू होर रोटी चोड़िया तिन्हां बै धिनी। 
LUK,24,31,"तैबै च़ानक तिन्हरी औछ़ी खुली होर तिन्हैं यीशु पछ़ियाणै, पर ते तिन्हरी नज़री न राहुऐ। "
LUK,24,32,"तैबै ते आपु न बोलदै लागै, “ज़ैबै यीशु आसाबै बौता न पवित्र शास्त्रा री गैला समझाँदै लागै ती, तैबै आसरै मना न उतेजना पैदा किबै नी हुई?” "
LUK,24,33,तैबै ते तुरन्त उठिया वापस यरूश्लेम शैहरा बै च़ौलै होर तौखै तिन्हां बै ग्यारा च़ेले होर तिन्हरै सैंघी कठै मिलै। 
LUK,24,34,"ते बोलदै लागै, “यीशु सच़िऐ ज़िन्दै हुऐदै सी होर शमौन पतरसा बै हेरूऐ।” "
LUK,24,35,"तैबै तिन्हैं बौता न ज़ो किछ़ तिन्हां सैंघै हुआ ती ते सैभ गैला च़ेले बै दसी, होर बोलू कि ज़ैबै तिन्हैं रोटी च़ोड़ी ता कैण्ढै तिन्हैं यीशु पछ़ियाणै। "
LUK,24,36,"ते इन्हां गैला बै केरदै लागै ती, कि यीशु तिन्हां मौंझ़ै एज़िया खड़ै हुऐ, होर तिन्हां बै बोलू,  “तुसाबै शान्ति मिलै।” "
LUK,24,37,ते घबराऐ होर डौरै तिन्हैं बुझू ऐ ता कोई भूत सा। 
LUK,24,38,"तैबै यीशुऐ तिन्हां बै बोलू,  “तुसै किबै घबरा सी होर तुसरै मना न शक किबै नी ऑथि। "
LUK,24,39,"मेरै हौथा-ज़ोंघा बै हेरा हांऊँ कोई भूत नी ऑथि, मुँभै छ़ुँगिया हेरा किबैकि भूतै रै हाड-मांस नी होंदा, ज़ैण्ढा तुसै मूँ न हेरा सी।” "
LUK,24,40,ऐ बोलिया यीशुऐ आपणै हौथ-ज़ोंघा रिहाऐ। 
LUK,24,41,"च़ेले बोहू ज़ादा खुश ती होर हैरान ती तिन्हां बै बशाह नी ती होंदा लागा कि प्रभु यीशु ज़िन्दै हुऐ सी, तैबै प्रभु यीशुऐ तिन्हां बै बोलू,  “तुसा हागै खाँणै बै किछ़ सा?” "
LUK,24,42,तिन्हैं प्रभु यीशु बै भुनूईंदी मैच्छ़ी रा एक टुकड़ा धिना। 
LUK,24,43,"यीशुऐ सौ मैच्छ़ी रा टुकड़ा च़ेले सामनै खाऊ, ज़ैबै सौ हेरदै लागै ती। "
LUK,24,44,"यीशुऐ बोलू,  “ज़ैबै हांऊँ तुसा सैंघै ती तैबै मैं तुसाबै बोलू ती, कि मूसा होर भविष्यवाणी केरनु आल़ा मूसै रै बिधाना न ता भजन संहिता न ज़ो किछ़ मेरै बारै न लिखू सा ते सारी गैला सच़ी हौंणी।” "
LUK,24,45,तैबै प्रभु यीशुऐ पवित्र शास्त्र समझणै री तैंईंयैं तिन्हरी मज़त केरी। 
LUK,24,46,"होर तिन्हां सैंघै बोलू,  “ऐ गैला बोहू पैहलै पवित्र शास्त्रा न लिखीदी सा कि मसीह दु:ख सौहणा, होर त्रीज़ै ध्याड़ी मूँऐंदै न ज़िन्दै होंणा। "
LUK,24,47,"यरूश्लेम शैहरा न शुरू केरिया सारी ज़ाति न मन बदला होर पापै री माफी रा प्रचार, तेही रै नाँ न केरिना। "
LUK,24,48,तुसै इन्हां सैभी गैला रै गुआह सी। 
LUK,24,49,ऐबै ज़ुण प्रतिज्ञा परमेश्वरै मुँभै धिना सा सौ मूँ तुसा सैंघै पूरा केरना कि ज़ैबै तैंईंयैं स्वर्गा न शक्ति तुसा पैंधै नी उतरली ताँ तैंईंयैं तुसै यरूश्लेम शैहरा छ़ौड़िआ बाहरै मतेइत् ज़ाँदै।” 
LUK,24,50,तैबै प्रभु यीशुऐ ते बैतनिय्याह ग्राँ न बाहरै नेऐ। होर आपणै हौथ च़किया तिन्हां सैभी बै आशीष धिनी। 
LUK,24,51,"तिन्हां बै आशीष देंदै-देंदै प्रभु यीशु तिन्हां न अलग हुऐ, होर स्वर्गा बै च़कुआ । "
LUK,24,52,च़ेले प्रभु यीशु री आराधना न केरिया यरूश्लेम शैहरा बै बापस आऐ। 
LUK,24,53,ते लगातार परमेश्वरै री जय-जयकार केरदै रौहै होर आपणा सारा बौगत मन्दिरा न गुज़ारदै लागै। 
JHN,1,1,"शुरुआती न वचन ती, होर वचन परमेश्वरा सैंघै ती, होर वचन परमेश्वर ती। "
JHN,1,2,ऐ शुरुआती न परमेश्वरा सैंघै ती। 
JHN,1,3,"सारी सृष्टि तेई रै ज़रियै पैदा हुई, होर ज़ो किछ़ पैदा हुआ सा, तिन्हां न कोई भी चीज तेइरै बगैर पैदा नैंई हुई। "
JHN,1,4,तेइन ज़िन्दगी ती होर सौ ज़िन्दगी मांहणु रा प्याशा ती। 
JHN,1,5,प्याशा निहारै न च़मका सा; होर निहारै सौ ग्रहण नी केरू ऑथि। 
JHN,1,6,"एक मांहणु परमेश्वरै री धिरै न एज़िया खड़ा हुआ, ज़ुणिरा नाँ यूहन्ना ती। "
JHN,1,7,"सौ मांहणु बै प्याशै री गुआही देणै री तैंईंयैं आऊ ती, ताकि सैभ मांहणु तेइरा सन्देश शुणिया बशाह आंणलै। "
JHN,1,8,"यूहन्ना आपु ता प्याशा नी ऑथि, तैबै भी सौ लोका बै तेई प्याशै री गुआही देणै री तैंईंयैं आऊ ती। "
JHN,1,9,"सच़ा प्याशा ज़ो हर एक मांहणु बै प्याशा केरा सा, दुनिया न ऐणु आल़ा ती। "
JHN,1,10,"सौ दुनिया न ती होर, दुनिया तेई रै ज़रियै पैदा हुई, होर दुनिया रै लोकै सौ नैंई पछ़ियाणु, कि सौ कुण ती। "
JHN,1,11,सौ आपणै लोका (यहूदी) मौंझ़ै बै आऊ होर तिन्हैं आपणै लोकै सौ नैंई अपनाऊ। 
JHN,1,12,"पर ज़ेतरै सौ अपनाऊ, होर बशाह केरू, तेइयै तिन्हां बै परमेश्वरै री औलाद होंणै रा अधिकार धिना, मतलब तिन्हां बै ज़ुण तेइरै नाँ पैंधै बशाह डाहा सी। "
JHN,1,13,"ते न ता लोहू सैंघै, न शरीरा री इच्छा सैंघै, न मांहणु री इच्छा सैंघै, पर परमेश्वरा न पैदा हुऐ सी। "
JHN,1,14,"होर बचनै एक मांहणु रा रूप लेऊ होर अनुग्रह होर सच़ाई न पूरै होईया आसरै बिच़ा न रौहै, होर आसै तिन्हरी ऐण्ढी महिमा हेरी, ज़ैण्ढी बापू रै एकलौते बेटै री महिमा। "
JHN,1,15,"यूहन्नै यीशु रै बारै न गुआही धिनी, होर जौरे सैंघै बोलू, “ऐ सौऐ सा, ज़ुणिरै बारै न मैं दसु ती, ज़ो मूँ न बाद ऐन्दा लागा सा, सौ मूँ न बड़ा सा किबैकि सौ मूँ न पैहलै ती।” "
JHN,1,16,किबैकि तिन्हरा ज़ो अनुग्रह सा आसै सैभियै पाऊ सा मतलब आशीषा पैंधै आशीष। 
JHN,1,17,"किबैकि बिधान ता मूसै रै ज़रियै धिनु सा, पर अनुग्रह होर सच़ाई यीशु मसीह रै ज़रियै पूजी। "
JHN,1,18,"परमेश्वर कोइयै कैधी भी नैंई हेरू, एकलौता बेटा ज़ो सच़िऐ परमेश्वर सा, होर तेइरै सैभी न नेड़ सा, तेइयै आसाबै रिहाऊ कि परमेश्वर कैण्ढा सा । "
JHN,1,19,"यूहन्ना री गुआही ऐ सा, कि ज़ैबै यहूदी नेतै यरूश्लेम शैहरा न पुरोहित होर लेवी तिन्हां न ऐ पुछ़णै री तैंईंयैं भेज़ै, “तू कुण सा?” "
JHN,1,20,"तैबै तिन्हैं ऐ मनू कि होर नाँह नैंई केरू, पर मनू कि, “हांऊँ मसीह नी ऑथि।” "
JHN,1,21,"तैबै तिन्हैं यूहन्ना न पुछ़ु, “तैबै तू कुण सा? कि तू एलिय्याह सा?” तेइयै बोलू, “हांऊँ नी ऑथि।” “ता कि तू सौ भविष्यवाणी केरनु आल़ा सा?” तेइयै ज़वाब धिना, “नैंई।” "
JHN,1,22,"तैबै तिन्हैं यूहन्ना न पुछ़ु, “तैबै तू कुण सा? तैबै आसै आपणै भेजणु आल़ै ज़वाब देई सकलै, कि तू आपणै बारै न कि बोला सा?” "
JHN,1,23,"यूहन्नै बोलू, “ज़ैण्ढा यशायाह भविष्यवाणी केरनु आल़ै बोलू ती, ‘सुनसान ज़ैगा न एक मांहणु री हाक्क शुणदी लागी सा कि, प्रभु रा स्वागत केरनै री तैंईंयैं आपणै आपा बै त्यार केरा।’ ”  "
JHN,1,24,ते किछ़ फरीसियै रै धिरै न भेज़ेंदै ती। 
JHN,1,25,"तिन्हैं यूहन्ना न ऐ सवाल पुछ़ु, “तू न ता मसीह ऑथि, होर न एलिय्याह, होर न सौ भविष्यवाणी केरनु आल़ा, ता तैबै बपतिस्मा किबै देआ सा?” "
JHN,1,26,"यूहन्नै तिन्हां बै ज़वाब धिना, “हांऊँ ता पाणी लाईया बपतिस्मा देआ सा पर तुसरै बीचा न एक मांहणु खड़ा सा, ज़ुणिबै तुसै नैंई जाणदै। "
JHN,1,27,"मतलब मूँ न बाद ऐणु आल़ा सा, जौसरै बूटै रै तस्मै हांऊँ खोलणै रै लायक नैंई ऑथि।” "
JHN,1,28,"ऐ गैला यरदन नौई न पारै बैतनिय्याह नगरा न हुई, ज़ौखै यूहन्ना लोका बै बपतिस्मा देआ ती। "
JHN,1,29,"दुज़ै रोज़ यूहन्नै प्रभु यीशु आपु धिरै ऐन्दा हेरिया बोलू, “हेरा ऐ परमेश्वरा रा गौभू (मेम्णु) सा, ज़ो दुनिया रा पाप च़किया नेया सा। "
JHN,1,30,"ऐ सौऐ सा ज़ुणिरै बारै न मैं बोलू ती; एक मांहणु मूँ न पिछ़ै ऐणा सा, ज़ो मूँ न भी बड़ा सा, किबैकि सौ मूँ न पेहलै ती। "
JHN,1,31,"हांऊँ ता तिन्हां बै नैंई ती पछ़ियाणदा, कि सौ मसीहा ती, पर तैबै हांऊँ पाणी न बपतिस्मा देंदेआ आऊ, कि सौ इस्राइला पैंधै जाहिर होला।” "
JHN,1,32,"होर यूहन्नै ऐ गुआही धिनी, “मैं आत्मा कबूतरै रै रूपा स्वर्गा न उतरदा हेरू सा, होर सौ तेई पैंधै बेठा। "
JHN,1,33,"हांऊँ ता तिन्हां बै पच्छियांणदा नी ती, कि सौ मसीहा ती, पर ज़ुणियै हांऊँ पाणी सैंघै बपतिस्मा देणै री तैंईंयैं भेज़ू सा, तिन्हैं मुँभै बोलू, ‘ज़ुणी पैंधै तू आत्मा बै उतरदा होर बैशदा हेरला, तेइयै पवित्र आत्मा लाईया बपतिस्मा देणा सा।’ "
JHN,1,34,"होर मैं हेरू होर सच़ बोला सा, कि ऐही परमेश्वरा रा बेटा सा।” "
JHN,1,35,"दुज़ै रोज भिरी यूहन्ना होर तिन्हरै च़ेले न दुई मांहणु खड़ै हुऐ ती, "
JHN,1,36,"यूहन्नै प्रभु यीशु पैंधै ज़ो ज़ाँदै लागे ती, हेरू होर बोलू, “हेरा ऐ परमेश्वरा रा गौभू सा।” "
JHN,1,37,तैबै ते दूऐ च़ेले यूहन्नै री ऐ शूणीऐ प्रभु रै पिछ़ै औंढदै लागे। 
JHN,1,38,"प्रभु यीशु पिछ़ै मुड़िया ते पिछ़ै ऐन्दै हेरे होर तिन्हां बै बोलू, “तुसै कुणी बै बोलदै लागेन्दे सी?”  तिन्हैं प्रभु यीशु बै बोलू, “ओ गुरू जी, तुसै कौखै रौहा सी?” "
JHN,1,39,"प्रभु यीशुऐ तिन्हां बै बोलू, 9  “च़ला, ता हेरा।”  तैबै तिन्हैं जाईया प्रभु री रौहणै री ज़ैगा हेरी, होर तेई रोज़ प्रभु यीशु सैंघै रौहै ऐ सैभ किछ़ लगभग च़ार बाज़ै मौंझ़ै हुआ ती। "
JHN,1,40,"तिन्हां दुई न, पिछ़ै यूहन्ना री गैला शूणीया प्रभु यीशु रै पिछ़ै च़लै ती। एक शमौन पतरसा रा भाई अन्द्रियास ती। "
JHN,1,41,"तेइयै पैहलै आपणै सैंघै भाई शमौना बै मिलिया बोलू, आसाबै प्रभु मतलब मसीह मिलू। "
JHN,1,42,"अन्द्रियासै शमौन यीशु हागै बै आंणु, यीशुऐ तेई पैंधै हेरिया बोलू,  “तू यूहन्ना रा बेटा शमौन सा, पतरस सा, मतलब पतरस बोलीणा सा।”  "
JHN,1,43,"दुज़ै रोज प्रभु यीशुऐ गलील ज़िला बै जाँणा सोच्चु, प्रभु यीशु फिलिप्पुस सैंघै मिलू होर बोलू,  “मूँ पिछ़ै न एज़ा।” "
JHN,1,44,"फिलिप्पुस, अन्द्रियास होर पतरसा रै बैतसैदा शैहरा रै रौहणु आल़ै ती। "
JHN,1,45,"फिलिप्पुस नतनऐल सैंघै मिलू होर तेइबै “ज़ुणिरी चर्चा मूसै रै बिधान न होर भविष्यवाणी केरनु आल़ै केरी ती, सौ आसाबै मिलू सा, सौ यूसुफा रा बेटा यीशु नासरी सा।”  "
JHN,1,46,"नतनऐले तेइबै बोलू, “कि कोई शोभली चीज़ नासरता न मिली सका सा?” फिलिप्पुसै तेइबै बोलू, “चौलिया हेरा।” "
JHN,1,47,"यीशुऐ नतनऐल आपु धिरै बै ऐन्दा हेरू तेइरै बारै न बोलू, “हेरा, ऐ पक्का इस्राइली सा, ऐईन कोई भी बैर नी ऑथि।” "
JHN,1,48,"नतनऐल यीशु बै बोलू, “तुसै मुँभै कैण्ढै जाँणा सी?” प्रभु यीशुऐ तेइबै बोलू,  “एथा न पैहलै कि फिलिप्पुस तौभै शाधदा ज़ैबै तू फेगड़े रै बुटै हेठै बेठा ती, तैबै मैं तू हेरू ती।”  "
JHN,1,49,"नतनऐले प्रभु यीशु बै बोलू, “हे गुरू, तुसै परमेश्वरा रै बेटै सी; तू इस्राइला रा महान राज़ा सा।” "
JHN,1,50,"यीशुऐ तेइबै ज़वाब धिना,  “मैं तौभै बोलू ती, कि मैं तू फेगड़े रै बुटै हेठै हेरू ती तू कि तैबै बशाह केरा सा? तो ता ऊँई न भी बड़ै-बड़ै कोम हेरणै।” "
JHN,1,51,"तैबै प्रभु यीशुऐ तेइबै बोलू, “ हांऊँ तुसाबै सच़-सच़ बोला सा तुसा स्वर्गा बै खुला, होर परमेश्वरा रै स्वर्गदूता बै हांऊँ मांहणु रै बेटै सैंघै ओसदै होर ऊझै ज़ाँदै हेरणा।”  "
JHN,2,1,"फिरी त्रीज़ै रोज गलीलै रै काना शैहरा न कोई रा ब्याह ती, होर प्रभु यीशु री आमा भी तौखै ती। "
JHN,2,2,प्रभु यीशु होर तिन्हरै च़ेले भी तेई ब्याह न शाधै ती। 
JHN,2,3,"ज़ैबै अँगूरा रा रस घटु ता, प्रभु यीशु री आमै तिन्हां बै बोलू, “तिन्हां हागै अँगूरा रा रस नैंई रौहु।” "
JHN,2,4,"प्रभु यीशुऐ तेसा बै बोलू,  “आमा हाज़ी मेरा बौगत नैंई आऊ! तुसाबै मुँभै ऐ नी बोलणा चेहिऐ कि केरना?” "
JHN,2,5,"पर तेइरी आमै नोकरा बै बोलू, “ज़ो किछ़ सौ तुसाबै बोलला सौऐ केरीत्।” "
JHN,2,6,"तौखै यहूदियै रै च़ोखै केरनै रै रिवाज़ा रै दुआरा पात्थरा रै छौ घड़ै डाये ती, ज़ुणीन दुई-दुई, त्रा-त्रा मूंण औपड़ा ती। "
JHN,2,7,"यीशुऐ तिन्हां बै बोलू,  “घड़ै न पाणी भौरा।”  तैबै तिन्हैं फूल-फूल भौरै। "
JHN,2,8,"तैबै प्रभु यीशुऐ नोकरा बै बोलू,  “ऐबै ऐई पाणी न थोड़ा पाणी खोलिया भोजे रै भण्डारी हागै बै नेया।” होर तिन्हैं सौ नैऊ। "
JHN,2,9,"ज़ैबै भोजे रै भण्डारीऐ सौ पाणी स्वादु, ज़ुण अँगूरा रा रस बणुदा ती होर तेइबै पता नी ती ऑथि कि सौ कौखै न आऊ, पर ज़ुणा पाणी खोलणु आऐ मांहणु ती तिन्हां वै पता ती कि सौ कौखै न आऊ, तैबै भोजा रै भण्डारीऐ लाड़ा शाधिया च़ेले न तेइबै बोलू, "
JHN,2,10,“सैभ मांहणु पैहलै शोभला अँगूरा रा रस्स देआ सी होर ज़ैबै लोका पिया मताए होआ सी तैबै ते माड़ा अँगूरा रा रस देआ सी; पर तैं ता शोभला अँगूरा रा रस ऐबै तैंई रखु ती!” 
JHN,2,11,प्रभु यीशुऐ गलीलै ज़िलै रै काना नगरा न आपणा ऐ पैहला चमत्कार केरू होर आपणी महिमा प्रकट केरी होर तेई रै च़ेले तेई पैंधै बशाह केरू कि सौहै मसीहा सा। 
JHN,2,12,"तेथा न बाद प्रभु यीशु होर तेइरी आमा, भाई होर तेइरै च़ेले कफरनहूम शैहरा बै नौठै होर किछ़ रोज तौखै रौहै! "
JHN,2,13,"यहूदी रै फसला रै त्यौहारा रा बौगत नेड़े ती, होर प्रभु यीशु यरूश्लेम शैहरा बै नौठै! "
JHN,2,14,"प्रभु यीशुऐ मन्दिरा न बौल्द, भेड़ होर कबूतरा रै बेच़णू आल़ै होर ढैबुऐ रा लेन-देण केरनु आल़ै बैशु हौन्दे हेरे। "
JHN,2,15,"तैबै प्रभु यीशुऐ रौशी रा कोड़ा बणाईया, लोका समेत सैभ भेड़ा होर बौल्द मन्दिरा न बाहरै खोलै, होर ढैबुऐ रा लेन-देण केरनु आल़ै रै ढैबुऐ खलारिया शेटे होर मेज़ पलटाये। "
JHN,2,16,"होर कबूतर बेच़णू आऐ बै बोलू,  “इन्हां बै औखै न नेआ। मेरै बापू रै मन्दिरा बै लेन-देण केरनु आऐ रा घौर मता बणा।”  "
JHN,2,17,"तैबै प्रभु यीशु रै च़ेले बै याद आऊ कि पवित्र शास्त्रा न लिखुदा सा, “तेरै मन्दिरा री तैंईंयैं मेरा प्यार मेरै आँध्रै औगी सांही भौक्का सा।” "
JHN,2,18,"ऐसा गैला पैंधै यहूदी नेतै यीशु बै बोलू, “तुसै ज़ुण ऐ कोम केरा सी ता आसाबै कुण ज़ेही नशाण रिहा सी?” "
JHN,2,19,"यीशुऐ तिन्हां बै ज़वाब धिना,  “ऐई मन्दिरा बै ढाआत, होर मूँ ऐ मन्दिर त्रीजै ध्याड़ै न खड़ा केरना।” "
JHN,2,20,"यहूदी नेतै बोलू, “ऐई मन्दिरा बै बनाणै न छेताली बौर्ष लागेंदे सी, होर तुसा कि ऐ त्रा रोजा न खड़ा केरना?” "
JHN,2,21,पर यीशुऐ आपणै शरीरा रै मन्दिरा रै बारै न बोलू ती! 
JHN,2,22,पर ज़ैबै प्रभु यीशु मूँऐंदै न ज़िन्दै हुऐ तैबै तिन्हां रै च़ेले बै याद आई कि यीशुऐ ऐण्ढा बोलू ती; होर तिन्हैं पवित्र शास्त्र ता तेई वचना पैंधै ज़ुण यीशुऐ बोले ती बशाह केरू! 
JHN,2,23,"ज़ैबै प्रभु यीशु फसह रै त्यौहारा न, यरूश्लेम शैहरा न ती ता, बोहू लोके तिन्हरै चमत्कार हेरिया तिन्हां पैंधै बशाह केरू! "
JHN,2,24,"पर यीशुऐ आपणै आपा बै तिन्हां रै बशाह पैंधै नैंई रखु, किबैकि ते तिन्हां सैभी बै जाँणा ती, "
JHN,2,25,"होर यीशु बै जरूरत नैंई ती कि मांहणु रै बारै न कोई गुआही दै, किबैकि सौ आपुऐ जाँणा ती कि मांहणु रै मना न कि सा? "
JHN,3,1,"एक यहूदी धार्मिक नेता फरीसियै मौंझ़ै न निकुदेमुस नाँ रा एक मांहणु ती, ज़ो एक नेता नेतै मौंझ़ै न एक नेता ती। "
JHN,3,2,"तेइयै राती बै यीशु हागै एज़िया मसीह यीशु बै बोलू, “ओ गुरू, आसै जाँणा सी कि तुसै परमेश्वरै री धिरै न गुरू होईया आऐ सी, किबैकि कोई इन्हां चमत्कारा बै ज़ो तुसै रिहा सी, अगर परमेश्वर तेई सैंघै नी होला ता नी रिहाई सकदा।” "
JHN,3,3,"मसीह यीशुऐ तेइबै बोलू,  “हांऊँ तौभै सच़-सच़ बोला सा, ज़ो कोई नौंऊँईं धिरै न नी जन्मला ता परमेश्वरा रा राज्य नैंई हेरी सकदा।” "
JHN,3,4,"निकुदेमुसऐ तेइबै बोलू, “मांहणु ज़ैबै खापरा होआ सा, ता कैण्ढै जन्म लेई सका सा? कि सौ आपणी आमा रै फाह्ड़ै न जाईया जन्म लेई सका सा? कि सौ आपणी आमा रै पेटा न जाईया दुज़ी घेरै जन्म लेई सका सा?” "
JHN,3,5,"मसीह यीशुऐ ज़वाब धिना,  “हांऊँ तौ हागै सच़–सच़ बोला सा ज़ैबै तैंईंयैं कोई मांहणु पाणी होर आत्मा न नी जन्मला ता सौ परमेश्वर रै राज्य न नैंई जाई सकदा। "
JHN,3,6,"किबैकि ज़ो शरीरा न जन्मा सा, सौ शरीर सा; होर ज़ो आत्मा न जन्मा सा, सौ आत्मा सा। "
JHN,3,7,"हैरान मत हो, कि मैं तौभै बोलू, ‘तेरा नौंऊँईं धिरै न जन्म लेणा जरूरी सा।’ "
JHN,3,8,"बागर ज़ौखै चाहा सा तौखै जा सा होर तू तेसरी छेड़ शुणा सा, पर नी जाणदा कि सौ कौखै न एज़ा सा होर कौखै बै जा सा? ज़ो कोई पवित्र आत्मा न जन्मा सा सौ ऐण्ढा सा।” "
JHN,3,9,"निकुदेमुसऐ मसीह यीशु बै ज़वाब धिना, “ऐ गैला कैण्ढै होई सका सा?” "
JHN,3,10,"ऐ शुणिया मसीह यीशुऐ तेइबै जवाब धिना,  “तू इस्राइली रा गुरू होईया भी कि इन्हां गैला बै नी जाणदा?”  "
JHN,3,11,"हांऊँ तुसाबै सच़-सच़ बोला सा कि आसै ज़ो जाँणा सी सौ बोला सी, होर ज़ो आसै हेरू सा तेथा री गुआही देआ सी। होर तुसै आसरी गुआही पैंधै बशाह नैंई केरदै? "
JHN,3,12,"ज़ैबै मैं तुसा सैंघैं धौरती री गैला केरी, होर तुसै बशाह नी केरदै, अगर हांऊँ तुसा सैंघै स्वर्गै री गैला केरनु ता फिरी कैण्ढा बशाह केरना?  "
JHN,3,13,"कोई बी स्वर्गा पैंधै नैंई नौठा, सिर्फ़ सौहै ज़ुण स्वर्गा न उतरु मतलब हांऊँ मांहणु रा बेटा ज़ुण स्वर्गा न सा। "
JHN,3,14,"होर ज़ुणी रीति न मूसै बौणा न कीड़ै (साँपा) बै उथड़ै पैंधै च़ढ़ाऊ, तैण्ढी रीति सैंघै जरूरी सा कि हांऊँ मांहणु रा बेटा भी उथड़ै पैंधै चड़ाईणा।  "
JHN,3,15,किबैकि ज़ुण कोई मूँ पैंधै बशाह केरला तेई हमेशा री ज़िन्दगी पाणी।  
JHN,3,16,“किबैकि परमेश्वरै दुनिया रै लोका सैंघै ऐण्ढी झ़ुरी रखी कि तेइयै आपणा इकलौता बेटा धिना ताकि ज़ो कोई तेई पैंधै बशाह केरला तेई नाश नैंई होंणा पर हमेशा री ज़िन्दगी पाणी। 
JHN,3,17,"परमेश्वरै आपणा बेटा एक दुनिया न तैबै नैंई भेज़ू, किबैकि दुनिया पैंधै सज़ा रा हुक्कम देला पर तैबै कि दुनिया तेई रै ज़रियै मुक्ति पाऐ। "
JHN,3,18,"ज़ुण कोई यीशु पैंधै बशाह केरा सा, तेई पैंधै सज़ा रा हुक्कम नैंई होन्दा, पर ज़ो कोई तेई पैंधै बशाह नेंई केरदा, सौ दोषी बणा सा, तैबै कि तेइयै परमेश्वरै रै इकलौते बेटै रै नाँ पैंधै बशाह नैंई केरू। "
JHN,3,19,"होर सज़ा री हुक्कमे रा मतलव ऐसा कि प्याशा दुनिया न आऊ सा, होर मांहणुऐ निहारै बै प्याशे न ज़ादा खरा बुझू किबैकि तिन्हां रै कोम बुरै सी। "
JHN,3,20,"किबैकि ज़ो कोई बुरा केरा सा सौ प्याशे सैंघै वैर डाह सा, होर प्याशे रै नेड़े नेंई ऐन्दा, ऐण्ढा नी हुआ लोड़ी कि तेई रै कोमा पैंधै दोष लागला। "
JHN,3,21,"पर ज़ुण सच़ा पैंधै चला सा, सौ प्याशे रै नेड़े एज़ा सा, किबैकि तेई रै कोम सामनै होंणै कि ऐ परमेश्वरा रै धिरै न हुऐदें सी।” "
JHN,3,22,तैबै इन्हां गैला न बाद प्रभु यीशु होर तिन्हां रै च़ेले यहूदिया देशा न आऐ; होर प्रभु यीशु तौखै तिन्हां सैंघै रौहिया बपतिस्मा देंदै लागे। 
JHN,3,23,"यूहन्ना भी शालेम नगर रै नेड़े ऐनोन ग्राँ न बपतिस्मा देआ ती, किबैकि तौखै बोहू पाणी ती, होर लोका तौखै एज़िया बपतिस्मा लेआ ती "
JHN,3,24,किबैकि यूहन्ना तेई बोक्ते जेला न बंद नैंई केरू ती। 
JHN,3,25,तौखै यूहन्ना रै च़ेले री यहूदी लोका सैंघै च़ोखै केरनै रै बारै न बैंहस हुई। 
JHN,3,26,"होर तिन्हैं यूहन्ना हागै एज़िया बोलू, “ओ गुरू, ज़ुण मांहणु यरदन नौई रै पौरलै धिरै तौ सैंघै ती, होर ज़ुणिरी तुसै गुआही धिनी सा; हेर सौ बपतिस्मा देआ सा, सैभ तेई आगै एज़ा सा।” "
JHN,3,27,"यूहन्नै ज़वाब धिना, “ज़ाँ तैंईंयैं मांहणु बै स्वर्गा न नी धिना, ताँ तैंईंयैं तेइबै किछ़ नैंई मीलणा। "
JHN,3,28,"तुसै ता आपु मेरै गुआह सी, कि मैं बोलू, ‘हांऊँ मसीह नैंई,’ पर तेईन पहले भेजुन्दा सा। "
JHN,3,29,"ज़ुणिरी लाड़ी सा, सौहै लाड़ा सा, पर लाड़ै रा सैंघी ज़ुण खड़ा होईया तेइरी शुणा सा, लाड़ै री गैला शुणीऐ बोहू खुश होआ सी: ऐबै मेरी ऐ खुशी पूरी हुई सा। "
JHN,3,30,जरूरी ऐसा कि सौ बढ़ला होर हांऊँ घटनू।” 
JHN,3,31,"“ज़ुण स्वर्गा न एज़ा सा सौ सैभी न बड़ा सा, ज़ो दुनिया न एज़ा सा सौ दुनिया रा सा, होर ज़ो स्वर्गा न एज़ा सा, सौ सैभी न ऊझै सा। "
JHN,3,32,"ज़ो किछ़ तैईऐ हेरू, होर शुणू सा, तेसा गैला री गुआही देआ सा, पर बोहू कम लोका तेई पैंधै बशाह केरा सी। "
JHN,3,33,पर ज़ुणियै तेइरी गैला मनी तेइयै ऐसा गैला पैंधै मोहर लाई कि परमेश्वर सच़ा सा। 
JHN,3,34,"किबैकि ज़ो परमेश्वरै भेजुन्दा ती, सौ परमेशरे री गैला बोला सा, किबैकि पवित्र आत्मा बै नापी नापिया नी देंदा। "
JHN,3,35,"बापू परमेश्वर बेटै सैंघै झ़ुरी डाहा सा, होर तेइयै सैभ च़ीज़ा तेइरै हौथा न धिना सा। "
JHN,3,36,"ज़ो परमेश्वरा रै बेटै पैंधै बशाह केरा सा, हमेशा री ज़िन्दगी तेइरी सा; पर ज़ो बेटै री नी मनदा, तेइयै ज़िन्दगी भी नैंई हेरणी, पर परमेश्वरा री सज़ा तेई पैंधै रौहा सा।” "
JHN,4,1,"फिरी ज़ैबै प्रभु बै पता लागा, कि फरीसियै शुणु सा कि यीशुऐ यूहन्ना न बोहू च़ेले बणा सा होर तिन्हां बै बपतिस्मा देआ सा। "
JHN,4,2,अगर यीशु आपु नैंई पर प्रभु यीशु रै च़ेले बपतिस्मा देआ ती। 
JHN,4,3,"तैबै यीशु आपणै च़ेले सैंघै यहूदिया देशा बै छ़ौड़िआ फिरी गलीला ज़िला बै वापस आऐ, "
JHN,4,4,होर यीशु बै सामरिया इलाकै न होईया जाँणा जरूरी ती। 
JHN,4,5,"तैबै यीशु सुखार नगर सामरिया इलाकै तैंईंयैं आऊ, ज़ो तेसा ज़मीना रै नेड़ ती, ज़ुण याकूबै आपणै बेटै यूसुफा बै धिनी ती। "
JHN,4,6,"होर याकूबा रा कुँआ भी तौखै ती, ज़ो तेइयै कोतू ती, यीशु बौता रा थकू होन्दा तेई कुँऐ हागै ऐण्ढै बेठा, ऐ गैल लगभग धयाडी हुई। "
JHN,4,7,"ऐतरै न एक सामरी बेटड़ी पाणी भौरदी आई। प्रभु यीशुऐ तेसा बै बोलू,  “मुँभै पाणी पिया।” "
JHN,4,8,किबैकि प्रभु यीशु रै च़ेले ता नगरा बै रोटी लेंदे नौठै ती। 
JHN,4,9,"तेसै सामरी बेटड़ियै यीशु बै बोलू, “तुसै यहूदी होईया मूँ सामरी बेटड़ी न पाणी किबै मौंगा सी?” (किबैकि यहूदी सामरी सैंघै कैण्ढै भी तैरहै रा मेल ज़ोल नैंई डांहदे।) "
JHN,4,10,"यीशुऐ ज़वाब धिना,  “अगर तू परमेश्वरै रै वरदाना बै जाँणा सा, होर ऐ भी जाँणा सा कि सौ कुण सा ज़ुण तौभै बोलदा लागा सा, मुँभै पाणी पीया, ऐ तू तेईन मौंग होर तेई तौभै ज़िन्दगी रा ज़िन्दा पाणी देणा, ज़ो ज़िन्दगी देआ सा।” "
JHN,4,11,"बेटड़ी ऐ यीशु बै बोलू, “ओ प्रभु, तुसा हागै पाणी भौरनै री तैंईंयैं किछ़ भी नी ऑथि, होर कुँआ डूग्घा सा; तैबै भी सौ ज़िन्दगी रा पाणी तुसा हागै कौखै न आऊ? "
JHN,4,12,"कि तुसै आसरै बुज़ुर्ग याकूबा न बडे सी, ज़ुणियै आसाबै ऐ कुँआ धिना सौ; होर आपु आपणै बाल बच्चे, होर आपणै गोरु समेत एथा न पिऊ?” "
JHN,4,13,"यीशुऐ तेसा बै ज़वाब धिना,  “ज़ो कोई ऐई पाणी बै पिला तेई होरी घेरै शोखिणा सा। "
JHN,4,14,"पर ज़ो कोई तेई पाणी बै पिला ज़ो मूँ तिन्हां बै देणा, तेई फिरी होरी घेरै हमेशे रै ज़िन्दगी तैंईंयैं नी शोखिणा सा, बल्कि ज़े पाणी मूँ तेइबै देणा, तेइयै तौईंन एक जाईरू बनाणा सा, होर तेई हमेशा रै ज़िन्दगी तैंईंयैं निकल़दै रोहणा सा।”  "
JHN,4,15,"बेटड़ियै प्रभु यीशु बै बोलू, “ओ प्रभु, तेई पाणी मुँभै दै ताकि हांऊँ शोखि नी बणनु होर न पाणी भौरनै री तैंईंयैं ऐतरी दूर ऐनु।” "
JHN,4,16,"मसीह यीशुऐ तेसा बै बोलू,  “जा, आपणै लाड़ै बै औखै शाधा।”  "
JHN,4,17,"बेटड़ियै ज़वाब धिना, “हांऊँ बिना लाड़ै री सा।” मसीह यीशुऐ तेसा बै बोलू,  “तू सच़ बोला सा, हांऊँ बिना लाड़ै री सा।” "
JHN,4,18,"किबैकि तैं पौंज़ लाड़ै पूरै केरै सी, होर ज़ुणी हागै तू ऐबै सा सौ भी तेरा लाड़ा नी ऑथि; ऐ तैं सच़ै बोलू। "
JHN,4,19,"बेटड़ियै मसीह यीशु बै बोलू, “ओ गुरू, मुँभै लागा सा कि तुसै भविष्यवाणी केरनु आल़ै सी। "
JHN,4,20,"आसरै बुज़ुर्गै ऐई ढौगा पैंधै परमेश्वरा री आराधना नैंई केरनी, होर तुसै बोला सी कि ऐ ज़ैगा ज़ौखै आराधना न केरनी जरूरी सा बोला सी सौ ज़ैगा यरूश्लेम शैहरा न सा।” "
JHN,4,21,"यीशुऐ तेसा बै बोलू,  “ऐ बेटड़ियै, मेरी गैला रा बशाह केर कि तेई बोक्त ऐणा सा कि तुसा न ता ऐई ढौगा पैंधै बापू री आराधना केरनी न ता यरूश्लेम शैहरा न। "
JHN,4,22,"तुसै सामरी लोक ज़ुणिबै नी जाणदै, तेइरी आराधना केरा सी; होर आसै यहूदी ज़ुणिबै जाँणा सी, तेइरी महिमा केरा सी, किबैकि उद्धार यहूदी मौंझ़ै न सा।  "
JHN,4,23,"पर तेई बौगत ऐणा सा, ज़ुण ऐबै भी सा, ज़ुणीन सच़ै भक्त बापू री आराधना आत्मा होर सच़ाई सैंघै केरनी, किबैकि बापू आपणी तैंईंयैं ऐण्ढै सच़ै भक्ता बै तोपा सा। "
JHN,4,24,"परमेश्वर आत्मा सा, होर जरूरी सा कि तेइरी आराधना केरनु आल़ै आत्मा होर सच़ाई सैंघै तेइरी आराधना केरलै।”  "
JHN,4,25,"बेटड़ियै प्रभु यीशु बै बोलू, “हांऊँ जाँणा सा कि मसीह ज़ुण प्रभु ज़ाणिया सा, ऐणु आल़ा सा, ज़ैबै सौ ऐला, ता आसाबै सारी गैला दसणी।” "
JHN,4,26,"प्रभु यीशुऐ तेसा बै बोलू,  “हांऊँ तोबै बोलदा लागादा सा, हांऊँ सौऐ सा।” "
JHN,4,27,"ऐतरै न यीशु रै च़ेले आऐ, होर बड़े हेरान हौन्दे लागे कि यीशु बेटड़ी सैंघै गैला केरदै लागेदें सी; तैबै भी कोइयै नी पुछ़ु, “कि तुसै कि चाहा सी?” होर “किज़ी री तैंईंयैं तेसा सैंघै ढुणिदै लागै सी?” "
JHN,4,28,"तैबै सौ बेटड़ी आपणा गड़ोलू छ़ौड़िआ ग्राँ बै नौठी, होर लोका बै बोलदी लागी, "
JHN,4,29,"“एज़ा एकी मांहणु बै हेरा, ज़ुणियै सैभ किछ़ ज़ो मैं केरू मुँभै दसु सा: कोइँछ़ै ऐ ता मसीह नी ऑथि?” "
JHN,4,30,तैबै ते ग्राँ न निकल्लिया यीशु बै हेरदे ऐन्दै लागै। 
JHN,4,31,"ऐसा मौंझ़ै तेइरै च़ेले प्रभु यीशु बै ऐ विनती केरी, “ओ गुरू, किछ़ ता खा।” "
JHN,4,32,"पर यीशुऐ तिन्हां बै बोलू,  “मूँ आगै खाँणै री तैंईंयैं ऐण्ढा खाँणा सा, ज़ुणिबै तुसै नी जाणदै।” "
JHN,4,33,"तैबै च़ेले आपु न बोलू, “कि कोइयै इन्हरी तैंईंयैं किछ़ खाँणै बै आंणु सा?” "
JHN,4,34,"यीशुऐ तिन्हां बै बोलू,  “मेरा खाँणा,” परमेश्वरा री इच्छा बै मनणा सा, ज़ुणियै हांऊँ भेज़ू सा, होर सौ कोम पूरा केरनै री तैंईंयैं ज़ो तेइयै मुँभै धिनुदा सा। "
JHN,4,35,"कि तुसै नी बोलदै, लुणने री तैंईंयैं हाज़ी च़ार मीहने सी? हेरा हांऊँ तुसाबै बोला सा, आपणी औछ़ी फेरिया छेता पैंधै हेरा कि तेआ काटणै री तैंईंयैं पोकेंदे सी। "
JHN,4,36,काटणू आल़ा ध्याड़ी पा सा होर हमेशा री ज़िन्दगी री तैंईंयैं फ़ौल़ कठा केरा सा; किबैकि वाहणु आल़ा होर काटणू आल़ा दुहे मिलिया खुशी मनालै।  
JHN,4,37,किबैकि औखै ऐ पड़ाउण खरी बैशा सा: “वाहणु आल़ा होर सा होर काटणू आल़ा कोई होर सा। 
JHN,4,38,"मैं तुसाबै सौ छेत काटणै री तैंईंयैं भेज़ै, ज़ुणीन तुसै खेऊ नी केरू होरिये खेऊ केरू होर तुसै तिन्हरै खेऊ रै फ़ौल़ा न भागी हुऐ।” "
JHN,4,39,"तेई नगरा रै बोहू सारै सामरी लोकै तेसा बेटड़ी रै बोलणै न यीशु पैंधै बशाह केरू; किबैकि तेसै ऐ गुआही धिनी ती, यीशुऐ सैभ किछ़ ज़ो मैं केरू ती, मुँभै दसु। "
JHN,4,40,"तैबै ज़ैबै ऐ सामरी प्रभु यीशु आगै बै आऐ, ता प्रभु यीशु हागै अर्ज़ा केरदै लागे, कि आसरै औखै रौहा। तैबै प्रभु यीशु दुई रोज तौखै रौहै। "
JHN,4,41,तेई रै सन्देशा री बजहा सैंघै बोहू लोकै बशाह केरू। 
JHN,4,42,"होर तेसा बेटड़ी बै बोलू, “ऐबै आसै सिर्फ़ तेरै बोलणै पैंधै बशाह नैंई केरदै; किबैकि आसै आपुऐ शूणु, होर जाँणा सी कि ऐ मांहणु सच़िऐ दुनिया रा मुक्तिदाता सा।” "
JHN,4,43,तिन्हां दुई रोजा न बाद प्रभु यीशु तौखै न गलील ज़िलै बै नौठै। 
JHN,4,44,किबैकि प्रभु यीशुऐ आपुऐ गुआही धिनी कि भविष्यवाणी केरनु आल़ै री आपणै देशा न इज्ज़त नी होन्दी। 
JHN,4,45,"ज़ैबै प्रभु यीशु गलीला न आऊ, ता गलीला रै लोका खुशी सैंघै प्रभु न मिले; किबैकि ज़ेतरै कोम प्रभु यीशुऐ जाचा ध्याड़ी यरूश्लेम शैहरा मौंझ़ै केरै ती, तिन्हैं सौ सारै भाल़ै ती, किबैकि ते आपुऐ भी जाचा बै नौठै दै ती। "
JHN,4,46,"तैबै प्रभु यीशु भी गलीला रै काना ग्राँ न आऊ, ज़ौखै तिन्हैं पाणी रा अँगूरा रा रस बणाऊ ती। तौखै एक राज़ा रा नोकर ती ज़ुणिरा शोहरू कफरनहूम शैहरा न बीमार ती। "
JHN,4,47,"तेइयै ऐ शुणिया कि प्रभु यीशु यहूदिया रै गलीला न आऊदा सा, प्रभु यीशु हागै नौठा होर तिन्हां आगै अर्ज़ा केरदा लागा कि मूँ सैंघै एज़िया मेरा शोहरू बै ठीक केरा किबैकि सौ मौरनु आल़ा ती। "
JHN,4,48,"यीशुऐ तेइबै बोलू,  “तुसै मेरै सन्देशा पैंधै तैबै बशाह केरना ज़ाँ तैंईंयैं तुसै कोई नशाणी होर चमत्कारा कोम नी हेरले।” "
JHN,4,49,"राज़ा रै नोकरै प्रभु यीशु बै बोलू, “ओ प्रभु मेरै शोहरू रै मौरने न पैहलै चौला।” "
JHN,4,50,"यीशुऐ तेइबै बोलू,  “जा, तेरा शोहरू ज़िन्दा सा।” तेई मांहणुऐ प्रभु यीशु री गैला पैंधै बशाह केरू, होर नौठा। "
JHN,4,51,"सौ हाज़ी बोता न ती, कि तेइरै नोकर तेई हागै आऐ होर बोलदै लागे, “तेरा शोहरू ज़िन्दा सा।” "
JHN,4,52,"तेइयै तिन्हां न पुछु, “कुणी बौगता न सौ ठीक होन्दा लागा?” ती तिन्हैं तेइबै बोलू, “हिज़ लगभग धयाडी एक बज़ै तेइरा जौर उतरु।” "
JHN,4,53,"तैबै बापुए जाणु कि ऐ तेई बोगता न हुआ, ज़ुणी बौगता न यीशुऐ तेइबै बोलू,  “तेरा शोहरू ज़िन्दा सा,” तैबै तेइयै होर तेइरै सारै घौरा आल़ै बशाह केरू। "
JHN,4,54,ऐ दुज़ा चमत्कारा रा कोम ती ज़ो यीशुऐ यहूदियै देशा वापस एज़िया गलील ज़िलै बै नौठा। 
JHN,5,1,"इन्हां गैला न बाद यहूदिया री एक त्यौहार हुआ, होर यीशु यरूश्लेम शैहरा बै नौठै। "
JHN,5,2,"यरूश्लेम शैहरा न भेड़ फाटका आगै एक पाणी रा सौर (कुण्ड) ती ज़ो इब्रानी भाषा न बैतहसदा बोलिया सा, तेइरै पौंज़ कुफरी ती। "
JHN,5,3,"तिन्हां न बोहू बीमार, कांणै, लँगड़ै होर शुकै शरीरा आल़ै (पाणी हिलणै री आशा न) पौड़ीया रौहा ती "
JHN,5,4,"(पर सही बौगता न परमेशवरा रै स्वर्गदूत कुण्डा बै ओसा ती होर पाणी बै हिला ती, पाणी बै हिलांदैआ ज़े कोई पैहलै ओसा ती, सौ ठीक होआ ती, चाहे तेइरी कोई भी बीमारी होली।) "
JHN,5,5,"तौखै एक मांहणु ती, ज़ो अठती बौर्षा न बीमारी न ती। "
JHN,5,6,"यीशुऐ सौ पौड़ु होन्दा हेरू होर ऐ ज़ाणिया कि सौ बोहू रोजा न ऐसा दशा न पौड़ु सा, प्रभुऐ पुछु,  “कि तू ठीक होंणा चाहा सा?”  "
JHN,5,7,"तेई बीमारै यीशु बै बोलू, “ओ मालका, मूँ हागै कोई मांहणु नी ऑथि कि ज़ैबै पाणी बै तलाआ सी, ता मुँभै कुण्डा न उतारलै, पर मेरै पुजदै-पुजदै दुज़ा मूँ न पैहलै उतरा सा।” "
JHN,5,8,"यीशुऐ तेइबै बोलू,  “उठ, आपणा माँज़ा च़क होर औंढ फिर।” "
JHN,5,9,सौ मांहणु तैबै ठीक हुआ होर आपणा माँज़ै च़किया औंढदा लागा। 
JHN,5,10,"सौ बशाँ रा ध्याड़ा ती। तैबै यहूदी, यीशु न ज़ो ठीक हुआ ती, बोलदै लागे, “औज़ ता बशाँ केरनै रा ध्याड़ा सा, तेरा माँज़ा च़कणा ठीक नी ऑथि।” "
JHN,5,11,"तेइयै तिन्हां बै ज़वाब धिना, “ज़ुणियै हांऊँ ठीक केरू, तेइयै मुँभै बोलू,  ‘आपणा माँज़ा च़क, होर हौंड-फिर’।” "
JHN,5,12,"तिन्हैं तेइबै पुछ़ू, “सौ कुण मांहणु सा, ज़ुणियै तौभै बोलू, ‘आपणा माँज़ा च़क, होर हौण्ड-फिर’।” "
JHN,5,13,"पर ज़ुण मांहणु ठीक हुआ ती, सौ भी नी ती जाणदा कि सौ कुणिऐ ठीक केरू, किबैकि तेसा ज़ैगा न बोहू लोकै री भीड़ा री बजहा सैंघै यीशु तौखै न नौठै। "
JHN,5,14,"इन्हां गैला न बाद सौ यीशु बै मन्दिरा रै ब्राम्दै न मिलू, यीशुऐ तेइबै बोलू,  “हेर, तू ठीक हुआ सा; दुजिए पाप मत केरदा, ऐण्ढा नी हुआ लोड़ी कि तौ पैंधै कोई महा-क्लेश पोड़ला।” "
JHN,5,15,तेई मांहणुऐ यहूदी नेतै बै दसु कि ज़ुणियै हांऊँ ठीक केरू सौ यीशु सा। 
JHN,5,16,"ऐसा बजहा सैंघै यहूदी नेतै यीशु बै तंग केरदै लागे, किबैकि प्रभु यीशु ऐण्ढै कोम बशाँ रै ध्याड़ै न केरा ती। "
JHN,5,17,"पर यीशुऐ तिन्हां बै ज़वाब धिना “मेरा बापू परमेश्वर हाज़ी तैंईंयैं कोम केरा सा, होर हांऊँ आपुऐ भी कोम केरा सा।” "
JHN,5,18,"ऐसा बजहा सैंघै यहूदी नेता यीशु बै मकाणै री होर कोशिश केरदै लागे, किबैकि सौ न सिर्फ़ बशाँ रै ध्याड़ै रा कनून चौड़ा ती, पर परमेश्वरा बै आपणा बापू बोलीऐ आपु बै परमेश्वरा रै बराबर बोला ती। "
JHN,5,19,"तैबै यीशुऐ तिन्हां बै बोलू,  हांऊँ तुसाबै सच़-सच़ बोला सा, बेटा आपुऐ किछ़ नैंई केरी सकदा, सिर्फ़ सौहै ज़े बापू बै केरदैआ हेरा सा किबैकि ज़ो-ज़ो कोम सौ केरा सा तिन्हां बै बेटा भी केरा सा।  "
JHN,5,20,"किबैकि बापू शोहरू न झ़ुरी रखा सा होर ज़ो-ज़ो कोम सौ आपु केरा सा, सौ सैभ तेइबै रिहा सा; होर तेई ऊँई न भी बडे कोम तेइबै रिहाणै, ताकि तुसै हैरान हुऐ लोड़ी। "
JHN,5,21,"किबैकि ज़ैण्ढा बापू मूँऐंदै बै च़किया ज़िंदा केरा सा, तैण्ढै शोहरू भी ज़ुणिबै चाहा सा ज़िंदा केरा सा। "
JHN,5,22,"बापू कोई रा न्याय नी केरदा, पर न्याय केरनै रा सारा कोम शोहरू बै धिनादा सा।  "
JHN,5,23,"कि सैभ लोका ज़ैण्ढै बापू रा आदर केरा सी तैण्ढै शोहरू रा भी आदर केरलै। ज़ुण शोहरू रा आदर नी केरदा, सौ बापू रा भी ज़ुणियै सौ भेज़ूदा सा आदर नैंई केरदा।  "
JHN,5,24,"हांऊँ तुसाबै सच़-सच़ बोला सा, ज़ुण मेरी गैला शूणीऐ मेरै भेजणु आल़ै पैंधै बशाह केरा सा, हमेशा री ज़िन्दगी तेइरी सा, तेई पैंधै सज़ा रा हुक्म नैंई होंदा पर सौ मौऊती न पार होईया हमेशा री ज़िन्दगी बै पा सा। "
JHN,5,25,"हांऊँ तुसाबै सच़-सच़ बोला सा तेई बौगता ऐणा, होर ऐबै सा, ज़ुणीन मूँएंदै भी परमेश्वरा रै बेटै री आवाज़ हमेशा री तैंईंयैं शूणीऐ ज़िन्दै होंणा। "
JHN,5,26,किबैकि ज़ैण्ढा बापू आपणै आपा न ज़िन्दगी रखा सा तैण्ढै शोहरू बै भी परमेश्वरै ऐ अधिकार धिनादा सा कि आपु न ज़िन्दगी डाऐ। 
JHN,5,27,बल्कि तेइबै न्याय केरनै रा भी अधिकार धिनादा सा किबैकि सौ मांहणु रा शोहरू सा। 
JHN,5,28,"ऐसा गैला न हैरान मता हौन्दे, किबैकि सौ बोक्त एज़ा सा, ज़ेतरै कब्रा न सी, तिन्हां तेइरा वचन शूणीऐ बाहरै निकलणा। "
JHN,5,29,ज़ुणियै भलै कोम केरेदै सी तिन्हां जिणै री तैंईंयैं भी ज़िन्दा होंणा होर ज़ुणियै बुरै कोम केरै सी तिन्हां नरकै री सज़ा पाणै री तैंईंयैं ज़िन्दा होंणा। 
JHN,5,30,"हांऊँ आपणै आपा न किछ़ नी केरी सकदा; ज़ैण्ढा शूणा सा, तैण्ढा न्याय केरा सा, होर मेरा न्याय सच़ा सा; किबैकि हांऊँ आपणी इच्छा नैंई बल्कि आपणै भेजणु आल़ै बापू री इच्छा चाहा सा। "
JHN,5,31,अगर हांऊँ आपु आपणी गुआही देनु; ता मेरी गुआही सच़ी नैंई होंणा। 
JHN,5,32,एक होर सा ज़ुण मेरी गुआही देआ सा सौ सच़ी सा होर हांऊँ जाँणा सा मेरी ज़ुण गुआही देआ सा कि सौ सच़ी सा।  
JHN,5,33,तुसै बपतिस्मा देणु आल़ै यूहन्ना बै दूता न पुछ़णै धियाऊ होर तेइयै सच़ाई री गुआही धिनी सा।  
JHN,5,34,पर हांऊँ आपणै बारै न मांहणु री गुआही नैंई च़ाँहदा; तैबै भी हांऊँ ऐ गैला केरा सा कि तुसाबै मुक्ति प्राप्त हुई लोड़ी। 
JHN,5,35,यूहना ज़ुण भौकदा होर च़मकणु आल़ा दिऊआ ती; ज़ुणिरै प्याशै न तुसाबै थोड़ी देरा री तेइयै मस्त होंणा बांका लागा। 
JHN,5,36,"पर मूँ हागै ज़ुण गुआही सा सौ यूहन्ना री गुआही न बड़ी सा; किबैकि ज़ुण कोम मुँभै बापूऐ पूरा केरनै वे धिनादा सा मतलब ज़ुण कोम हांऊँ केरा सा, सौऐ मेरै गुआह सी, कि बापूऐ हांऊँ भेज़ूदा सा। "
JHN,5,37,"होर बापू ज़ुणियै हांऊँ भेज़ूदा सा, तेइयै मेरी गुआही धिनी; तुसै न कैधी तेइरी आवाज़ शूणी, न तेइरा रूप भाल़ुदा सा। "
JHN,5,38,"होर तेइरी शिक्षा बै मना न मजबूत नैंई रखदै, किबैकि ज़ुणिबै परमेश्वरै भेजुन्दा सा तुसै तेइरा बशाह नैंई केरदै। "
JHN,5,39,"तुसै पवित्र शास्त्रा न तोपा सी किबैकि बुझा सी कि हमेशा री ज़िन्दगी तुंईन मिला सा, होर ऐ सौऐ सा ज़ुण मेरी गुआही देआ सा। "
JHN,5,40,तैबै भी तुसै हमेशा री ज़िन्दगी जिणै री तैंईंयैं मूँ हागै ऐणा नैंई च़ाँहदै। 
JHN,5,41,“हांऊँ मांहणु न आदर नैंई च़ाँहदा। 
JHN,5,42,"पर हांऊँ तुसाबै जाँणा सा, कि तुसा आँध्रै परमेश्वर री झ़ुरी नी ऑथि। "
JHN,5,43,"हांऊँ आपणै बापू रै अधिकारा न आऊ सा, होर तुसै मुँभै नैंई अपनांदै; पर अगर कोई होर आपणै अधिकारा न एज़ा सा ता सौ तुसा मनणा। "
JHN,5,44,"तुसै ज़ुण ऐकी-दुज़ै न आदर चाहा सी होर सौ आदर ज़ुण परमेश्वरा धिरै न सा, तेई नैंई च़ाँहदै, ता तुसै कुणी तरीकै न बशाह केरी सका सी? "
JHN,5,45,"“ऐण्ढा मता सोच़दे, कि मूँ आपणै बापू सामनै तुसा पैंधै दोष लाणा; तुसा पैंधै दोष लाणु आल़ा ता मूसा ज़ुणी पैंधै तुसै आश रैखी सा। "
JHN,5,46,"किबैकि अगर तुसै मूसा पैंधै बशाह केरदै, ता तुसा मूँ पैंधै भी बशाह केरना ती, किबैकि मूसै मेरै बारै न लिखून्दा ती। "
JHN,5,47,पर अगर तुसै मूसै री बिधाना री गैला पैंधै बशाह नी केरदै ता मेरी गैला पैंधै बशाह कैण्ढै होंणा?” 
JHN,6,1,इन्हां गैला न बाद प्रभु यीशु गलीलै री मतलब तिबिरियास री झ़ीला रै पारै नौठै। 
JHN,6,2,"होर बोहू लोका यीशु रै पिछ़ै ती, किबैकि ज़ो चमत्कारा कोम यीशु बीमारा पैंधै रिहा ती, ते तिन्हां बै हेरा ती। "
JHN,6,3,तैबै यीशु उथड़ी धारा पैंधै च़ढ़िया आपणै च़ेले सैंघै तौखै बेठै। 
JHN,6,4,यहूदियै री फसह री साजा नेड़ ती ज़ो कि साला न एकी बार एज़ा सा। 
JHN,6,5,"ज़ैबै यीशुऐ आपणी औछ़ी फेरिया बोहू बड़ी भीड़ आपु नेड़ ऐन्दै हेरै, फिलिप्पुसा बै बोलू,  “आसै इन्हरै खाँणै री तैंईंयैं कौखै न रोटी आंणनी?” "
JHN,6,6,तेइयै सौ तेइबै परखणै री तैंईंयैं बोलू किबैकि सौ आपु जाँणा ती कि सौ कि केरला? 
JHN,6,7,"फिलिप्पुसै यीशु बै ज़वाब धिना, “दुई शौऊ रोजै़ री ध्याड़ी री रोटी भी तिन्हां बै पूरी नैंई होंणी कि सैभी बै थोड़ी-थोड़ी मिलली।” "
JHN,6,8,"तेइरै च़ेले मौंझ़ै शमौन पतरसा रै भाई अन्द्रियासै प्रभु यीशु बै बोलू, "
JHN,6,9,“औखै एक शोहरू सा ज़ुणी आगै जौऊ री पौंज़ रोटी होर पकाइदी दुई मैच्छ़ी सा मगर ऐतरै मांहणु बै सौ कि सा?” 
JHN,6,10,"यीशुऐ बोलू,  “लोका बै बशात्।” तौखै बोहू गाह ती तैबै लोका जिन्हा मौंझ़ै मर्दे री गिणती लगभग पौंज़ झ़ार ती खाँणै री तैंईंयैं बेठै। "
JHN,6,11,"तैबै यीशुऐ रोटी लेई, होर धन्यवाद केरिया बैशणु आल़ै बै बौंडी होर तैण्ढी मैच्छ़ी भी, जेत्री तिन्हैं लोड़ी ती बौंडी। "
JHN,6,12,"ज़ैबै लोका रोटी खाईया रोज़ै ता यीशुऐ आपणै च़ेले सैंघै बोलू,  “बच़ीदी रोटी कठै केरा होर किछ़ शौटे नैंई लोड़ी।” "
JHN,6,13,"तैबै तिन्हैं सौ टुकड़ै कठै केरै, होर जौऊ री पौंज़ रोटी रै टुकड़ै सैंघै ज़ुण खाँणै आल़ै न बचुन्दा ती बारा टोकरी भौरी। "
JHN,6,14,"ज़ैबै ज़ुण चमत्कारा रै कोम प्रभु यीशुऐ रिहाऐ तैबै तिन्हां हेरिया लोका बोलदै लागे, “सौ भविष्यवाणी केरनु आल़ा ज़ुण दुनिया न ऐणु आल़ा ती पक्का ऐसा।” "
JHN,6,15,यीशुऐ ज़ाणिया कि ते मुँभै राज़ा बनाणै री तैंईंयैं ढौकणा चाहा सी तैबै जौता पैंधै केल्हा नौठा। 
JHN,6,16,ज़ैबै सौंझ़ हुई ता प्रभु यीशु रै च़ेले नौई पारै नौठै। 
JHN,6,17,"होर किश्ती पैंधै बशाइया झ़ीला पारै कफरनहूम शहरा बै ज़ाँदै लागे। तेई बौगतै निहारा हुआ ती, होर प्रभु यीशु हाज़ी तैंईंयैं तिन्हां आगै नैंई आऐ ती। "
JHN,6,18,बागर बियाने री बजहा सैंघै किश्ती हिलदी लागी। 
JHN,6,19,"ज़ैबै ते हिल्दै हिल्दैआ त्राई च़ार मील आगै निकतै, ता तिन्हैं यीशु झ़ीला पान्दै औंढदा होर किश्ती रै नेड़ ऐन्दा हेरू होर ते डौरै। "
JHN,6,20,"पर प्रभु यीशुऐ तिन्हां वै बोलू,  “हांऊँ सा डौरै मौता।” "
JHN,6,21,तैबै ते प्रभु यीशु बै किश्ती पैंधै च़ढ़ाइया लेणै री तैंईंयैं त्यार हुऐ होर छ़ेकै सौ किश्ती तेसा ज़ैगा पैंधै पूजी ज़ौखै ते ज़ाँदै लागे ती। 
JHN,6,22,"दुज़ै रोज लोकै रै भीड़ै, ज़ो समुन्द्रा पारै खड़ी ती, ऐ हेरू, कि औखै एकी बै छ़ौड़िआ होर कोई दुज़ी किश्ती नी ऑथि, होर यीशु आपणै च़ेले सैंघै तेसा किश्ती पैंधै नैंई ती चढ़ै, पर यीशु रै च़ेले केल्है नौठै ती। "
JHN,6,23,"तैबै बाकि किश्ती तिबिरियासै रै तेसा ज़ैगा रै नेड़ आई, ज़ौखै तिन्हैं यीशु रै धन्यवाद केरनै न बाद रोटी खाई ती। "
JHN,6,24,"तैबै ज़ैबै तिन्हैं मांहणुऐ हेरू, औखै न ता यीशु सा होर न तिन्हरै च़ेले, तैबै ते बी किश्ती पैंधै च़ढ़िया यीशु बै तोपदै कफरनहूम शैहरा बै नौठै। "
JHN,6,25,"झ़ीला पारै ज़ैबै ते प्रभु यीशु सैंघै मिले ता बोलू, “ओ गुरू, तुसै औखै कैबै?” "
JHN,6,26,"यीशुऐ तिन्हां बै बोलू,  “हांऊँ तुसाबै सच़-सच़ बोला सा, तुसै मुँभै तैबै नी तोपदै कि तुसै चमत्कारा रै कोम हेरे पर तैबै कि तुसै रोटी खाईया रोज़ै। "
JHN,6,27,"नाश होंणै रै खाँणै री तैंईंयैं खेऊ मता केरदै पर तेई खाँणै री तैंईंयैं ज़ो हमेशा री ज़िन्दगी ठहराई सा, ज़ुणियै हांऊँ मांहणु रै बेटै तुसाबै देणा, किबैकि बापू मतलब परमेश्वरै तेई पैंधै मोहर लाई सा।” "
JHN,6,28,"तिन्हैं प्रभु यीशु बै बोलू, “परमेश्वरा रा कोम केरनै री तैंईंयैं आसा कि केरना?” "
JHN,6,29,"यीशुऐ तिन्हां बै ज़वाब धिना,  “परमेश्वरा रा कोम ऐ सा कि तुसै तेई पैंधै बशाह केरा ज़ुण तिन्हैं भेज़ू सा।” "
JHN,6,30,"तैबै तिन्हैं यीशु बै बोलू, “फिरी तैबै तुसै कुण ज़ेही नशाण रिहा सी कि तिन्हां हेरिया आसै तेरा बशाह केरना? तुसै कुण जेई कोम रिहा सी? "
JHN,6,31,"आसरै बुज़ुर्गै बौणा न मन्ना खाऊ, ज़ैण्ढा पवित्र शास्त्रा न लिखू सा, ‘परमेश्वरै तिन्हां बै खाँणै री तैंईंयैं स्वर्गा न रोटी धिनी’।” "
JHN,6,32,"यीशुऐ तिन्हां बै बोलू,  “हांऊँ तुसाबै सच़-सच़ बोला सा कि मूसा ऐ तुसाबै सौ रोटी नेंई धिनी, पर मेरा बापू तुसाबै सच़ी रोटी स्वर्गा न देआ सा। "
JHN,6,33,किबैकि परमेश्वरै री रोटी सौऐ सा ज़ो स्वर्गा न उतरिआ दुनिया रै लोका बै ज़िन्दगी देआ सा।” 
JHN,6,34,"तैबै तिन्हैं प्रभु यीशु बै बोलू, “ओ प्रभु, ऐ रोटी आसाबै रोजै देआ केरा।” "
JHN,6,35,"यीशुऐ तिन्हां बै बोलू,  “ज़िन्दगी री रोटी हांऊँ सा ज़ो मूँ हागै बै एज़ा सा सौ कैधी भी भूखा नी रौंहदा, होर ज़ो मूँ पैंधै बशाह केरा सा सौ कैधी भी शोखा नी रौंहदा । "
JHN,6,36,"पर मैं तुसाबै बोलू ती, कि तुसै हांऊँ हेरू, तैबै भी बशाह नैंई केरदै। "
JHN,6,37,"ज़ो किछ़ बापू मुँभै देआ सा, सौ सैभ किछ़ मूँ हागै ऐणा सा, होर ज़ो कोई मूँ हागै एला सौ मूँ कैधी भी नी खोलणा।  "
JHN,6,38,किबैकि हांऊँ आपणी मर्जी नैंई पर मेरै भेजणु आल़ै बापू री इच्छा पूरी केरनै री तैंईंयैं स्वर्गा न उतरु सा।  
JHN,6,39,"होर मेरै भेजणु आल़ै री, मर्जी ऐ सा कि ज़ो किछ़ तिन्हैं मुँभै धिनु सा, तेथा न हांऊँ किछ़ भी नैंई खोनु, पर तेइबै हांऊँ आखरी रोजा न होरी घेरै ज़िन्दा केरनु। "
JHN,6,40,"किबैकि मेरै बापू री ऐ इच्छा सा कि ज़े कोई बेटै बै हेरला होर तेई पैंधै बशाह केरला, तेई हमेशा री ज़िन्दगी पाणी सा, मूँ सौ आखरी रोजा न होरी घेरै जियाणा (ज़िन्दा केरना) सा।” "
JHN,6,41,"तैबै यहूदी यीशु बै कुड़कुड़ांदै लागै, किबैकि यीशुऐ बोलू ती कि  “ज़े रोटी स्वर्गा न आईदी, सौ हांऊँ सा।” "
JHN,6,42,"होर तिन्हैं बोलू, “कि ऐ यूसुफ रा बेटा यीशु नी ज़ुणिरै आमा बापू बै आसै जाँणा सी? तैबै सौ कैण्ढै बोला सा  कि हांऊँ स्वर्गा न उतरु सा?”  "
JHN,6,43,"यीशुऐ तिन्हां बै ज़वाब धिना,  “आपु न कुड़कुड़ांदै। "
JHN,6,44,"कोई मूँ हागै तैबै तैंईंयैं नी एज़ी सकदा, ज़ैबै तैंईंयैं कि बापू परमेश्वर मूँ हागै नी भेज़ला, होर मूँ सौ आखरी रोज होरी घेरै जियाणा (ज़िन्दा केरना) सा। "
JHN,6,45,"एक भविष्यवाणी केरनु आल़ै पवित्र शास्त्रा न लिखू सा, ‘तिन्हां सारै परमेश्वरै री धिरै न सिखाऊंदे होंणा।’ ज़ुणियै बापू न शुणु होर सिखु सा, सौ मूँ हागै एज़ा सा। "
JHN,6,46,ऐ नी ऑथि कि कोइयै बापू हेरू सा पर ज़ो परमेश्वरै री धिरै न सा सिर्फ़ तिन्हैं बापू हेरू सा। 
JHN,6,47,"हांऊँ तुसाबै सच़-सच़ बोला सा कि ज़ो कोई बशाह केरा सा, हमेशा रा ज़िन्दगी तेइरा सा। "
JHN,6,48,ज़िन्दगी री रोटी हांऊँ सा। 
JHN,6,49,तुसरै बुज़ुर्गै बौणा न मन्ना खाऊ होर मूँऐ। 
JHN,6,50,ऐ सौ रोटी सा ज़ो स्वर्गा न ओसा फिरी मांहणु तेथा न खालै होर नी मौरदै। 
JHN,6,51,"ज़िन्दगी री रोटी ज़ो स्वर्गा न उतरा सा, सौ हांऊँ सा अगर कोई ऐसा रोटी न खाला ता तेई हमेशा री तैंईंयैं ज़िन्दै रोहणा सा, होर ज़ो रोटी मूँ दुनिया रै ज़िन्दगी री तैंईंयैं देणी सा सौ मेरा मांस सा।” "
JHN,6,52,"ऐसा गैला पैंधै यहूदी लोका ऐण्ढा बोलिया आपु न झौटीदै लागै, “ऐ मांहणु कैण्ढै आसाबै आपणा मांस खाँणै बै देई सका सा?” "
JHN,6,53,"यीशुऐ तिन्हां बै बोलू,  “हांऊँ तुसाबै सच़-सच़ बोला सा कि ज़ैबै तैंईंयैं तुसै हांऊँ मांहणु रै बेटै रा मांस नी खालै होर तेइरा लोहू नी पीलै, ता तुसा न हमेशा री ज़िन्दगी नी ऑथि। "
JHN,6,54,"ज़ुण मेरा मांस खा होर मेरा लोहू पीया सी हमेशा री ज़िन्दगी तेइरी सा, होर मूँ सौ आखरी रौजा न होरी घेरै जिन्दा केरना सा। "
JHN,6,55,"किबैकि मेरा मांस सच़ी न खाँणै री चीज़ सा, होर मेरा लोहू सच़ी न पीणै री चीज़ सा। "
JHN,6,56,"ज़े मेरा मांस खा सा होर मेरा लोहू पीया सा सौ मूँ न सदा बणिया रौहा सा, होर हांऊँ तेईन। "
JHN,6,57,"ज़ैण्ढा ज़िन्दै बापुए हांऊँ भेज़ू सा, होर हांऊँ बापू री बजहा सैंघै ज़िन्दा सा, तैण्ढाऐ सौ भी ज़ो मुँभै खाला तेई मेरी बजहा न ज़िन्दै रौहणा सा। "
JHN,6,58,"ज़ो रोटी स्वर्गा न उतरी सा, सौ रोटी मन्ना सांही नी ऑथि पर ज़ो बुज़ुर्गै खाई होर मूँऐ, ज़ुण कोई ऐ रोटी खाला तेई मेरी बजहा ज़िन्दै रौहणा सा।”  "
JHN,6,59,ऐ गैला यीशुऐ कफरनहूम नगरा रै एकी आराधनालय न उपदेश देंदी घेरै बोली ती। 
JHN,6,60,"यीशु सैंघै च़लणु आल़ै च़ेले मौंझ़ै न बोहूऐ ऐ शुणिया बोलू, “ऐ बड़ी मुश्किल गैल सा, ऐसा गैला बै कुण शुणी सका सा?” "
JHN,6,61,"यीशुऐ आपणै मना न ऐ ज़ाणिया कि च़ेले आपु न ऐसा गैला पैंधै कुड़कुड़ा सी, यीशुऐ पुछ़ु,  “कि ऐ गैला तुसाबै मूँ पैंधै बशाह केरनै न रोका सा? "
JHN,6,62,"अगर तुसै हांऊँ मांहणु रै बेटै बै ज़ौखै हांऊँ पैहलै ती, तौखै स्वर्ग ज़ाँदै हेरणा, तैबै कि होंणा?  "
JHN,6,63,"परमेश्वरा री आत्मा ता ज़िन्दगी देणु आई सा, मांहणु री शक्ति न किछ़ लाभ नी ऑथि। ज़ो गैला मैं तुसाबै बोली सी सौ आत्मा धिरै न एज़ा सा, होर ज़िन्दगी देणु आल़ी सा। "
JHN,6,64,"पर तुसा न किछ़ ऐण्ढै भी सी ज़ो बशाह नी केरदै।” किबैकि यीशु पैहलै जाँणा ती कि ज़ो बशाह नैंई केरदै, ते कुण सी; होर कुणी हांऊँ ढोकणा सा। "
JHN,6,65,"यीशुऐ बोलू,  “तैबै मैं तुसाबै बोलू ती कि ज़ाँ तैंईंयैं कोई बै बापू मूँ हागै नी भेज़ला ताँ तैंईंयैं सौ मूँ हागै बै नी एज़ी सकदा।” "
JHN,6,66,एथा बजहा न यीशु सैंघै च़लणु आल़ै कई लोका वापिस (पिछ़ै) फिरै होर तेथा न बाद तिन्हां सैंघै नी औंढै। 
JHN,6,67,"तैबै यीशुऐ तिन्हां बारा च़ेले बै बोलू,  “कि तुसै भी जाँणा चाहा सी?” "
JHN,6,68,"शमौन पतरसै ज़वाब धिना, “ओ गुरू, आसा कुणी आगै बै जाँणा? हमेशा री ज़िन्दगी री गैला ता तौ हागै सी; "
JHN,6,69,"होर आसै तौ पैंधै बशाह केरू, होर जाणु सा, कि परमेश्वरा रै पवित्र मांहणु तुसै सी।” "
JHN,6,70,"यीशुऐ तिन्हां बै ज़वाब धिना,  “मैं तुसै बारा च़ेले चुनै सी, पर तुसा न एक मांहणु शैताना रै वशा न सा।” "
JHN,6,71,"ऐ यीशुऐ शमौन इस्करियोती रै बेटै यहूदा रै बारै न बोलू ती, किबैकि सौऐ ज़ो बारा न एक ती, ज़ो यीशु बै ढौकणु आल़ा ती। "
JHN,7,1,"इन्हां गैला न बाद यीशु गलील ज़िलै न फिरदै रौहै; होर सौ यहूदिया देशा न जाँणा नी ती च़ाँहदै। किबैकि तौखै यहूदी नेता यीशु बै मारनै रा तरकीब सोच़दै लागे ती, तैबै यीशु यहूदिया देशा न जाँणा नी ती च़ाँहदै। "
JHN,7,2,होर यहूदी लोकै रै तोम्बू रा त्यौहार नेड़े ती। 
JHN,7,3,"तैबै यीशु रै भाइयै तिन्हां बै बोलू, “औखै मता रुका, यहूदिया देशा रै त्यौहारा बै जा, कि ज़ो चमत्कारा रै कोम तू केरा सा तिन्हां बै तेरै च़ेले भी तौखै हेरलै। "
JHN,7,4,"किबैकि ऐण्ढा कोई नी ऑथि ज़े मशहूर होंणा चाहा सा, होर गोजुईया कोम केरला। अगर तू ऐ कोम केरा सा, ता आपणै आपा बै दुनिया रै लोका बै रिहा।” "
JHN,7,5,किबैकि यीशु रै भाई भी तिन्हां पैंधै बशाह नी ती केरदै। 
JHN,7,6,"तैबै यीशुऐ तिन्हां बै बोलू,  “मेरा जाणै रा सही बौगत हाज़ी तैंईंयैं नैंई आऊ, पर तुसै ता कैधी भी जाई सका सी । "
JHN,7,7,"ऐ दुनिया रै लोका तुसा सैंघै बैर नैंई केरी सकदै, पर सौ मूँ सैंघै बैर डाआ सा किबैकि हांऊँ तिन्हां बै दसा सा तै बुरै कोम केरा सी। "
JHN,7,8,"तुसै त्यौहारा न ज़ाआत्; मूँ ऐबै त्यौहारा बै नी जाँणा, किबैकि हाज़ी तैंईंयैं मेरै जाणै रा सही बौगत नी हुआ।” "
JHN,7,9,यीशुऐ तिन्हां बै ऐ गैला बोलिया गलील ज़िला न रौहै। 
JHN,7,10,"पर ज़ैबै तेइरै भाई त्यौहारा न नौठै ता यीशु भी, सामने नैंई पर गोजुईया नौठै। "
JHN,7,11,"यहूदी नेता त्यौहारा न यीशु बै ऐ बोलिया तोपदै लागे, “सौ कौखै सा?” "
JHN,7,12,"होर मांहणु मौंझ़ै यीशु रै बारै न शुड्क बोहू गैला हुई, किछ़ बोलदै लागे, “सौ खरा मांहणु सा।” होर किछ़ बोलदै लागे, “नैंई सौ ता मांहणु बै भरमा सा।” "
JHN,7,13,तैबै भी यहूदी नेतै री डौरे रै मारै कोई मांहणु यीशु रै बारै न शोभली गैला खुलिया नैंई ती बोलदै। 
JHN,7,14,त्यौहारा रै रोज़ा मौंझ़ै नौठा; ता यीशु मन्दिरा रै ब्राम्दै न जाईया वचन शूणान्दै लागे। 
JHN,7,15,"तैबै यहूदी नेतै हैरान होईया बोलू, “ऐईबै बिना पौढ़िआ ऐ पवित्र शास्त्रा री ज्ञान बिद्या कौखै न आई?” "
JHN,7,16,"तैबै यीशुऐ तिन्हां बै ज़वाब धिना,  “मेरा उपदेश नैंई, पर मेरै भेजणु आल़ै री सा। "
JHN,7,17,"अगर कोई तेइरी इच्छा पैंधै च़लणा चाहला, ता सौ ऐई उपदेशा रै बारै न जाणला कि ऐ परमेश्वरा री तरफा न सा या हांऊँ आपु धिरै न बोला सा। "
JHN,7,18,"ज़ो आपु धिरै न किछ़ बोला सा, सौ आपणी सराउथी केरा सा; पर ज़ो आपणै भेजणु आल़ै री सराउथी केरा सा सौ मांहणु सच़ा सा, होर तेईन कोई पाप नी ऑथि।  "
JHN,7,19,"मूसै तुसाबै बिधान धिनु सा, तैबै बी तुसा न कोई बी तेई बिधाना पैंधै नैंई च़लदै। बल्कि तुसै मुँभै मारणा चाहा सी।” "
JHN,7,20,"लोकै ज़वाब धिना, “तौ न कोई बुरी आत्मा सा! कुण तुसाबै मारणा चाहा सी?” "
JHN,7,21,"यीशुऐ तिन्हां बै बोलू,  “मैं एक कोम केरू, होर तुसै सारै हैरान होआ सी। "
JHN,7,22,"तैबै मूसै बै खतना केरनै री हुक्म धिनी सा (ऐ न कि सौ मूसा री धिरै न सा, पर ऐ हुक्म पिछ़ै न आऊ सा), होर तुसै बशाँ रै ध्याड़ै मांहणु रा खतना केरा सी। "
JHN,7,23,"ज़ैबै बशाँ रै ध्याड़ै न मांहणु रा खतना केरा सी, तैबै मूसै रै बिधाना रा हुक्म खत्म नी होली, ता तुसै मूँ पैंधै किबै तैबै मिश केरा सी कि मैं बशाँ रै ध्याड़ै एक मांहणु खरी तैरहै ठीक केरू? "
JHN,7,24,"मुँह हेरी न्याय मता केरा, पर ठीक–ठीक न्याय केरा।” "
JHN,7,25,"तैबै किछ़ यरूश्लेम शैहरा न रौहणु आल़ै लोका बोल्दै लागै, “कि ऐ सौऐ नी ऑथि ज़ुणिबै मारणै री कोशिश केरनी लाई सा? "
JHN,7,26,"पर हेरा, सौ ता सैभी रै सामने गैला केरदा लागा सा होर कोई अधिकारी तेइबै किछ़ निसी रै बोली कि तिन्हें सच़-सच़ जाणु सा कि ऐही मसीह सा? "
JHN,7,27,"ऐ मसीह कैण्ढै होई सका सा? किबैकि आसै जाँणा सी कि सौ कौखला सा, पर मसीह ज़ैबै एला ता कोई नी जाणना कि सौ कौखला सा।” "
JHN,7,28,"तैबै यीशु मन्दिरा रै ब्राम्दै न उपदेश देंदी घेरै ज़ोरै सैंघै बोलू,  “तुसै मुँभै जाँणा सी कि हांऊँ कौखला सा? हांऊँ आपुऐ नैंई आऊ, पर मेरा भेजणु आल़ा सच़ा सा, तेइबै तुसै नी जाणदै। "
JHN,7,29,पर हांऊँ तेइबै जाँणा सा किबैकि हांऊँ तेइरी धिरै न सा होर तेइयै हांऊँ भेजु सा।” 
JHN,7,30,"यहूदी नेता यीशु बै ढौकणा चाहा ती, पर कोई यीशु बै ढौकि नी सके किबैकि तेइरै मौरनै रा बौगत हाज़ी नी ती आऊ ऑथि "
JHN,7,31,"तैबै भी भिड़ा न बोहू मांहणुऐ यीशु पैंधै बशाह केरू, होर बोल्दै लागे, “मसीह ज़ैबै एला, ता कि ऐईन भी चमत्कारा रै कोम रिहाणै ज़ो ऐईयै रिहाऐ?” "
JHN,7,32,"फरीसियै लोका यीशु रै बारै न ऐ गैला चु़पचाप केरदै शुणै, होर मुख्यपुरोहिते होर फरीसियै यीशु बै ढौकणै री तैंईंयैं सपाई भेज़ै। "
JHN,7,33,"तैबै यीशुऐ बोलू,  “हांऊँ थोड़ी देरी तैंईंयैं तुसा सैंघै सा फिरी आपणै भेजणु आल़ै हागै बै वापस जाँणा। "
JHN,7,34,"तुसा हांऊँ तोपणा, पर नी पाणा, होर ज़ौखै हांऊँ सा, तौखै तुसै नी एज़ी सकदै।” "
JHN,7,35,"यहूदी नेतै आपु न एकी दूज़ै सैंघै ढूणिदै लागे, “ऐई कौखै जाँणा कि आसा वै नैंई मिलणा? कि सौ तिन्हां यहूदी लोका हागै बै जाला ज़ो यूनानी शैहरा न लग-लग होईया रौहा सी, होर तिन्हां बै बी सिखाणा चाहा सा? "
JHN,7,36,"एथा रा कि मतलब सा ज़ो गैला तेइयै बोली,  कि तुसा हांऊँ तोपणा पर नी पाणा, होर ज़ौखै हांऊँ सा, तौखै तुसै नी एज़ी सकदै?” "
JHN,7,37,"त्यौहारा रा आखरी रोज ज़ो खास रोज़ होआ ती। तेई रोज़ यीशु खड़ा हुआ होर जौरे सैंघै बोलू,  “अगर कोई शौखा सा ता मूँ हागै एज़िया पिया। "
JHN,7,38,"ज़ो मूँ पैंधै बशाह केरला, ज़ैण्ढा पवित्र शास्त्रा न लिखुंदा सा, तेई रै दिला न ज़िन्दगी देणु आल़ी पाणी री नोई बौहन्दी रौहणा।”  "
JHN,7,39,"यीशुऐ ऐ गैला पवित्र आत्मा रै बारै न बोलू ती, ज़ो तेई पैंधै बशाह केरनु आल़ै पाणु आल़ै ती। किबैकि आत्मा हाज़ी तैंईंयैं कोई पैंधै नी उतरी ती, किबैकि यीशु हाज़ी तैंईंयैं आपणी महिमा तैंईंयैं नी पूज़ै ती। "
JHN,7,40,"तैबै भिड़ा न कोई-कोइयै ऐ गैला शुणिया बोलू, “सच़िऐ ऐ मांहणु सौ भविष्यवाणी केरनु आल़ा सा।” ज़ुणिरै ऐणै रा आसै इंतज़ार केरदै लागै सी। "
JHN,7,41,"होरी लोकै बोलू, “ऐ ता मसीह सा।” पर कोइयै बोलू, “मसीह कि गलील ज़िलै न ऐणा?” "
JHN,7,42,"कि पबित्र शास्त्रा न लिखुन्दा सा, कि मसीह दाऊदै रै खानदाना न होर बैतलैहम नगरा ग्राँ न ऐणा, ज़ौखै दाऊद रौहा ती? "
JHN,7,43,इन्हां गैला री बजहा सैंघै लोका मौंझ़ै लड़ाई पौई। 
JHN,7,44,"तिन्हां न किछ़ यीशु बै ढौकणा चाहा ती, पर कोइयै तिन्हां बै हौथ नी लाऊ। "
JHN,7,45,तैबै सपाई मुख्यपुरोहिते होर फरीसी आगै बै बापस आऐ तिन्हैं सपाई बै बोलू “तुसै सौ किबै नी ढौकु?” 
JHN,7,46,"सपाईए ज़वाब धिना, “कोई मांहणुऐ कैधी ऐण्ढी नौखी गैला नी केरी।” "
JHN,7,47,"फरीसियै तिन्हां बै ज़वाब धिना, “कि तुसै भी भरमाउन्दै सी। "
JHN,7,48,कि यहूदी मुखिया होर फरीसी अधिकारी मौंझ़ै न कोई ऐ तेई पैंधै बशाह केरू सा? 
JHN,7,49,"पर ऐ लोका ज़ो मूसै रा बिधान नी जाणदै, सौहै यीशु पैंधै बशाह केरा सी। परमेश्वरा रा श्राप इन्हां लोका पैंधै सा।” "
JHN,7,50,"निकुदेमुसऐ, ज़ो पैहलै तेई हागै आऊ ती होर ज़ो फरीसी मौंझ़ै एक ती, तेइयै बोलू, "
JHN,7,51,"“कि आसरा यहूदी बिधान कोई मांहणु बै, ज़ाँ तैंईंयैं पैहलै तेइरी शुणीयां जाणी नी लेंन्दे कि सौ कि केरा सा, सज़ा देआ सा?” "
JHN,7,52,"तिन्हैं तेइबै ज़वाब धिनु, “कि तू भी गलील ज़िलै रा सा? पवित्र शास्त्रा न जाइया तोप होर तैबै तौभै लागणा कि गलील ज़िलै न कोई भविष्यवाणी केरनु आल़ा प्रकट नैंई होंणा।” "
JHN,7,53,तैबै सैभ कोई आपणै-आपणै घौरा बै नौठै। 
JHN,8,1,पर यीशु होर तेइरै च़ेले जैतूनै री उथड़ी ज़ैगा पैंधै नौठै। 
JHN,8,2,"आगलै रोज़ दोथी ज़ैबै यीशु वापस मन्दिरा न आऐ, बोहू सारै मांहणु यीशु हागै आऐ होर यीशु बैशिया तिन्हां बै उपदेश शूणादै लागै। "
JHN,8,3,"तैबै शास्त्री होर फरीसियै लोकै एक बेटड़ी आंणी ज़ो बूरै कोमा न ढौकी ती। होर तैसा बै बिच़ा न खड़ी केरिया यीशु बै बोलू, "
JHN,8,4,"“ओ गुरू, ऐ बेटड़ी आसै होरी मर्दा सैंघै बुरै कोम केरदी ढौकी सा। "
JHN,8,5,मूसै रै बिधाना न मूसै आसाबै हुक्म धिना सा कि ऐण्ढी बेटड़ी बै पात्थरै लाईया बाहणी; तैबै तुसै ऐसा बेटड़ी रै बारै न कि बोला सी?” 
JHN,8,6,"तिन्हैं यीशु बै परखणै री तैंईंयैं ऐ गैल बोली ती ताकि तेसा पैंधै दोष लागणै री तैंईंयैं कोई गलती पालै, पर यीशु टुँबड़ै होईया गुठी लाईया ज़मीना पैंधै लिखदै लागै। "
JHN,8,7,"ज़ैबै ते तिन्हां न पुच्छदे रौहै, ता यीशुऐ सीधा होईया ऐ ज़वाब धिना, “तुसा मौन्झा न ज़ुण पापी नी होला, सौहै पैहलै पात्थर मारला।” "
JHN,8,8,होर फिरी टुँबड़ै होईया ज़मीना पैंधै गुठी लाइया लिखदै लागै। 
JHN,8,9,"पर तैआ ऐ शुणिया बड़ै न लेइया होछ़ै तैंईंयैं एक-एक केरिया निकतै, किबैकि तै जाँणा ती कि तै पापी सी, तैबै यीशु तौखै केल्है रौहै, होर बेटड़ी बिच़ा न खड़ी रौही। "
JHN,8,10,"यीशुऐ खड़ै होईया तेसा बै बोलू, “ओ बेटड़ियै, सैभ कौखै बै नौठै? कि कोइयै तौ पैंधै सज़ै री हुक्म नी धिना।” "
JHN,8,11,"तेसै बेटड़ी बोलू, “ओ गुरू, कोइयै नैंई धिनी” यीशुऐ बोलू, “हांऊँ भी तौ पैंधै सज़ा रा हुक्म नी देंदा, जा होर दुजिये पाप हेरी केरदी।” "
JHN,8,12,"यीशुऐ लोका बै बोलू,  “दुनिया रा प्याशा हांऊँ सा, ज़ुण मूँ पिछ़ै औंढा सा सौ निहारै न नी होन्दा, पर तेई ज़िन्दगी देणु आल़ा प्याशा पाणा।” "
JHN,8,13,"फरीसियै यीशु बै बोलू, “तू आपणी गुआही आपु देआ सा, तेरी गुआही सच़ी नैंई ऑथि।” "
JHN,8,14,"यीशुऐ तिन्हां बै ज़वाब धिना,  “चाऐ हांऊँ आपणी गुआही आपुऐ देआ सा, तैबै भी मेरी गुआही सच़ी सा। किबैकि हांऊँ जाँणा सा कि हांऊँ कौखै न आऊ सा होर कौखै बै जा सा? पर तुसै नी जाणदै कि हांऊँ कौखै न एज़ा सा होर कौखै बै जा सा? "
JHN,8,15,"मुँह हेरी न्याय मता केरा, पर ठीक–ठीक न्याय केरा। "
JHN,8,16,"होर अगर हांऊँ न्याय केरनु भी, ता मेरा न्याय सच़ा सा किबैकि हांऊँ केल्हा नैंई होर ज़ुणियै हांऊँ भेजुन्दा सा। "
JHN,8,17,तुसा रै मूसै रै बिधाना न भी लिखू सा कि दुई मांहणु री गुआही मिलिया सच़ी होआ सा;  
JHN,8,18,"एक ता हांऊँ आपुऐ आपणी गुआही देआ सा, होर बापू परमेश्वर बी मेरी गुआही देआ सा ज़ुणियै हांऊँ भेज़ू सा।”  "
JHN,8,19,"तिन्हैं यीशु न पुछ़ु, “तेरा बापू कौखै सा?” यीशुऐ उतर धिना,  “न तुसै मुँभै जाणदै ता न मेरै बापू बै अगर तुसै जाणदै ता मेरै बापू बै भी जाणदै।” "
JHN,8,20,"ऐ गैला यीशुऐ मन्दिरा रै ब्राम्दै न उपदेश देंदी घेरै भण्डार घौरा न बोली, होर कोइयै यीशु नैंई ढौकू, किबैकि तिन्हरा दुःख सौहिया मौरनै रा सही बौगत हाज़ी तैंईंयैं नी ती आऊ ऑथि। "
JHN,8,21,"यीशुऐ तिन्हां बै भी बोलू,  “हांऊँ जा, सा, होर तुसा हांऊँ तोपणा होर आपणै पापा न मौरणा; ज़ौखै हांऊँ जा सा, तौखै तुसै नी एज़ी सकदै।” "
JHN,8,22,"तुंई पैंधै यहूदी नेतै बोलू, “कोइँछ़ै सौ आपु बै ता नैंई मारला,  ज़ौखै हांऊँ जा सा तौखै तुसै नी एज़ी सकदै।” "
JHN,8,23,"यीशुऐ तिन्हां बै बोलू,  “तुसै एसा धौरती रै सी, पर हांऊँ स्वर्गा न आऊ सा। तुसै दुनिया रै सी, हांऊँ दुनिया रा नी ऑथि। "
JHN,8,24,"तैबै मैं तुसाबै बोलू ती, कि तुसै आपणै पापा न मौरणा, किबैकि अगर तुसै बशाह नी केरदै कि हांऊँ सौहै सा ता आपणै पापा न मौरणा।” "
JHN,8,25,"यहूदी नेतै यीशु बै पुछ़ू, “तू कुण सा?” यीशुऐ तिन्हां बै बोलू,  सौहै ज़ो शुरू न तुसाबै बोलदा लागा सा। "
JHN,8,26,"“तुसरै बारै न मुँभै बोहू किछ़ बोलणा सा, होर न्याय केरना सा, फिरी बी मेरा भेजणु आल़ा सच़ा सा, होर ज़ो मैं तिन्हां न शुणु सा सौहै दुनिया रै लोका बै बोला सा।” "
JHN,8,27,तिन्हैं ऐ नी बुझू यीशु तिन्हां सैंघै बापू परमेश्वरा रै बारै न बोला सा। 
JHN,8,28,"तैबै यीशुऐ बोलू,  “ज़ैबै तुसै हांऊँ मांहणु रै बेटै बै उथड़ै पैंधै चढ़ालै, ता तुसा जाणना सा कि हांऊँ सौऐ सा, हांऊँ आपणै आपा न किछ़ नी केरदा, पर ज़ैण्ढै मेरै बापुए मुँभै सिखाऊंदा सा, तैण्ढै हांऊँ ऐ गैला बोला सा। "
JHN,8,29,"मुँभै भेजणु आल़ा मूँ सैंघै सा, तिन्हैं हांऊँ केल्है नी छ़ौड़ु, किबैकि हांऊँ हमेशा सौऐ केरा सा ज़ुणीन मेरा भेजणु आल़ा खुश होआ सा।” "
JHN,8,30,ज़ैण्ढै यीशु ऐ गैला बोलदै लागै ती कि कई मांहणुऐ यीशु पैंधै बशाह केरू। 
JHN,8,31,"तैबै यीशुऐ ज़ुणियै पैंधै बशाह केरू ती, तिन्हां यहूदी बै बोलू,  “अगर तुसै मेरै बचना रै मुताबक चललै, ता सच़ीऐ तुसै मेरै च़ेले बैणना। "
JHN,8,32,"तुसा सच़ जाण न, होर सच़ा तुसाबै आज़ादी देणी।” "
JHN,8,33,"तिन्हैं यीशु बै बोलू, “आसै ता अब्राहमै रै खानदाना रै सी, होर कैधी भी कोई रै दास नी हुऐ तैबै तू कैण्ढै बोला सा कि तुसै आज़ाद होंणा सा?” "
JHN,8,34,"यीशुऐ तिन्हां बै बोलू,  “हांऊँ तुसाबै सच़-सच़ बोला सा कि ज़ो कोई पाप केरा सा सौऐ पापा रा गुलाम सा। "
JHN,8,35,नोकर हमेशा घौरा नी रौंहदै; बेटा हमेशा रौहा सा। 
JHN,8,36,"तैबै अगर बेटा तुसाबै आज़ाद केरला, ता सच़ा न तुसा आज़ाद होंणा सा। "
JHN,8,37,"हांऊँ जाँणा सा कि तुसै अब्राहमा रै खानदाना रै सी, तैबै भी मेरा वचन तुसरै दिला न ज़ैगा नी पाँदा, तैबै तुसै मुँभै मारणा चाहा सी। "
JHN,8,38,"हांऊँ सौहै बोला सा, ज़ैबै हांऊँ आपणै बापू हागै ती, ज़ो गैला मैं हेरी ती, होर तुसै भी सौ ऐ केरा सी ज़ो तुसै आपणै बापू न शुणु सा।” "
JHN,8,39,"तिन्हैं यीशु बै ज़वाब धिना, “आसरा बापू ता अब्राहम सा।” यीशुऐ तिन्हां बै बोलू,  “अगर तुसै अब्राहमै री औलाद होंदै, तैबै अब्राहमै रै बराबरा कोम केरदै, "
JHN,8,40,"पर ऐबै तुसै मुँभै मारणा चाहा सी, मैं तुसाबै सच़ा वचन दसु ज़ो मैं परमेश्वरा न शुणु ती। ऐण्ढा ता अब्राहमै नी केरू ती। "
JHN,8,41,"तुसै आपणै बापू रै बराबर कोम केरा सी।” तिन्हैं यीशु बै बोलू, “आसै व्यभिचारा न पैदा नैंई हुऐ सी, आसरा ऐकै बापू सा मतलब परमेश्वर।” "
JHN,8,42,"यीशुऐ तिन्हां बै बोलू,  “अगर परमेश्वर तुसरा बापू होन्दा ता तुसा मूँ सैंघै झ़ुरी डाहणी ती; किबैकि हांऊँ परमेश्वरै री धिरै न आऊ सा। हांऊँ आपु धिरै न नी आऊ सा, पर तिन्हैं हांऊँ भेज़ू सा। "
JHN,8,43,तुसै मेरी गैला किबै नैंई बूझदै? किबैकि तुसै मेरै गैला शुणी नैंई सकदै। 
JHN,8,44,"तुसै आपणै बापू शैताना री धिरै न सी, होर आपणै बापू री लालसा बै पूरा केरना चाहा सी। सौ ता पैहलै न ओरै खूनी सा होर सच़ा पैंधै नी टिकू, किबैकि सच़ तेईन नैंई ऑथि। ज़ैबै सौ झूठ बोला सा, ता आपणै आदता सैंघै बोला सा, किबैकि सौ झूठा सा, मतलब झूठा रा बापू सा। "
JHN,8,45,"हांऊँ सच़ बोला सा, तैबै तुसै मूँ पैंधै बशाह नी केरदै। "
JHN,8,46,"तुसा मौंझ़ै कुण मुँभै पापी ठहरा सा? अगर हांऊँ सच़ बोला सा, ता तुसै मेरा बशाह किबै नी केरदै? "
JHN,8,47,"ज़ो कोई परमेश्वरा रा होआ सा, सौ परमेश्वरै री गैला शुणा सा; होर तुसै तैबै नी शुणदै कि तुसै परमेश्वरै री धिरै न नैंई ऑथि।”  "
JHN,8,48,"ऐ शुणिया यहूदी नेतै यीशु बै बोलू, “आसै ठीक बोला सी कि तू सामरी शैहरा रा सा, होर तौ न बुरी आत्मा सा?” "
JHN,8,49,"यीशुऐ ज़वाब धिना,  “मूँ न बुरी आत्मा नैंई ऑथि, पर हांऊँ आपणै बापू रा आदर केरा सा। "
JHN,8,50,"पर हांऊँ आपणी सराउथी नैंई च़ाँहदा, हाँ पर एक सा ज़ो मेरी सराउथी चाहा सा, होर सौहै न्याय केरा सा। "
JHN,8,51,"हांऊँ तुसाबै सच़-सच़ बोला सा अगर कोई मांहणु मेरै वचना पैंधै चला सा, ता तेइबै हमेशे री तैंईंयैं मौऊत भी नैंई हेरणी।” "
JHN,8,52,"यहूदियै नेतै यीशु बै बोलू, “ऐबै आसै जाणु कि तौ न बुरी आत्मा सा, अब्राहम मौरूदा सा, होर भविष्यवाणी केरनु आल़ै भी मौरे सी, होर तू बोला सा, ज़ुण मेरै वचना पैंधै च़लला ता तेई कैधी नी मौरना। "
JHN,8,53,आसरा बापू अब्राहम ता मौरू सा कि तू तेईन भी बड़ा सा? होर भविष्यवाणी केरनु आल़ै भी मौरै सी तू आपणै आपा बै कि बुझा सा?” 
JHN,8,54,"यीशुऐ ज़वाब धिना,  “अगर हांऊँ आपणी सराउथी आपुऐ केरनु ता, मेरी किछ़ सराउथी नी ऑथि, पर ज़ो मेरी सराउथी केरनु आल़ै मेरा बापू सा। ज़ौसबै तुसै बोला सी कि सौ तुसरा परमेश्वर सा। "
JHN,8,55,"तुसै ता सौ जाणु नी। पर हांऊँ तेइबै जाँणा सा, अगर हांऊँ बोलनू कि हांऊँ तेइबै नी जाणदा ता मुँबी तुसा सांही झ़ूठै बणना, हांऊँ तेइबै जाँणा सा होर तेई रै बचना पैंधै चला सा। "
JHN,8,56,"तुसरा बुज़ुर्ग अब्राहम मुँभै हेरणै री आशा न बोहू खुश ती, तेइयै हेरू होर खुशी मनाई।” "
JHN,8,57,"यहूदी नेतै यीशु बै बोलू, “हाज़ी तैंईंयैं तू पजाह बौर्षा रा नैंई तैबै भी तैं अब्राहम हेरू सा?” "
JHN,8,58,"यीशुऐ तिन्हां बै बोलू,  “हांऊँ तुसाबै सच़-सच़ बोला सा, कि अब्राहम न पैहलै पैदा हुआ हांऊँ ती।” "
JHN,8,59,"तैबै तिन्हैं यीशु बै मारणै री तैंईंयैं पात्थर च़कै, पर यीशु तिन्हरी नज़री न गोजुईया मन्दिरा न निकतै। "
JHN,9,1,ज़ाँदी घेरै यीशुऐ एक मांहणु हेरू ज़ो पैदाईशी न कांणा ती। 
JHN,9,2,"यीशु रै च़ेले यीशु न पुछ़ु, “ओ गुरू जी, कुणिऐ पाप केरू ती कि ऐ कांणा पैदा हुआ, ऐई मांहणुऐ या ऐईरै आमा बापू?” "
JHN,9,3,"यीशुऐ ज़वाब धिना,  “न ता ऐईयै पाप केरू सा, न ता ऐईरै आमा बापुए, पर ऐ तैबै हुआ सा कि परमेश्वरा री शक्ति ऐई पैंधै प्रकट होंणी ती। "
JHN,9,4,"ज़ुणियै हांऊँ भेज़ू सा, आसाबै तेई रै कोम ध्याड़ी-ध्याड़ी न केरनै जरूरी सी, सौ रात ऐणु आई सा, ज़ुणीन कोई कोम नी केरी सकदा। "
JHN,9,5,"ज़ैबै तैंईंयैं हांऊँ दुनिया न सा, तैबै तैंईंयैं दुनिया रा प्यशा सा।” "
JHN,9,6,"ऐ बोलिया यीशुऐ धौरती पैंधै थुकू, होर सौ माटा थूका लाईया शौगु होर सौ माटा तेई कांणै री औछ़ी पैंधै मौल़ू। "
JHN,9,7,"तेइबै बोलू,  “जा, शीलोह रै कुण्डा न आपणा मुँह धो।” (शिलोह रा मतलब सा भेज़ू होन्दा सा)। तेइयै जाईया धोऊ होर हेरदा हुआ बापस आऊ। "
JHN,9,8,"तैबै तेइरै पड़ेशी होर ज़ुणी लोकै पैहलै भीख मौंगदा हेरू ती, तै लोका एकी दुज़ै बै बोलदै लागे, “कि ऐ ता सौ नी ऑथि, ज़ो बैशिया भीख मौंगा केरा ती?” "
JHN,9,9,"किछ़ लोके बोलू, “सौऐ सा,” दुज़ै बोलू, “नैंई, पर तेइरै बराबर सा” तैईऐ ऐ बोलू, “हांऊँ सौऐ सा।” "
JHN,9,10,"तैबै ते तेईन पुछ़दै लागै, “तू कैण्ढै हेरदा लागा?” "
JHN,9,11,"तेइयै ज़वाब धिना, “यीशु नाँ रा एक मांहणुऐ माटा शोगिया लेऊ होर मेरी औछ़ी पैंधै मौल़िया मुँभै बोलू, शीलोहा रै कुण्डा न जाईया आपणा मुँह धो। तैबै हांऊँ कुण्डा बै नौठा होर आपणी औछ़ी धोई होर फिरी हेरदा लागा।” "
JHN,9,12,"तिन्हैं तेईन पुछ़ु, “सौ मांहणु कौखै सा?” तेइयै बोलू “हांऊँ नैंई जाणदा।” "
JHN,9,13,"ज़ुणी ध्याड़ै यीशुऐ माटे शोगिया तेई मांहणु री औछ़ी ठीक केरी, सौ बशाँ रा ध्याड़ा ती। तैबै लोका तेइबै ज़ो पेहलै कांणा ती फरीसी लोका हागै बै नेऊ। "
JHN,9,14,"तैबै फरीसी लोका भी तेईन पुछ़दै लागै कि तेइरी औछ़ कैण्ढी ठीक हुई। तेइयै तिन्हां बै बोलू, “तेइयै मेरी औछ़ी पैंधै माटा लाऊ, फिरी मैं औछ़ी धोई होर ऐबै हांऊँ हेरदा लागा सा।” "
JHN,9,15,"ऐसा गैला पैंधै किछ़ फरीसी लोका बोलदै लागै, “ऐ मांहणु परमेश्वरा री धिरै न नैंई, किबैकि ऐ बशाँ रा ध्याड़ा नैंई मनदा।” दुज़ै बोलू, “पापी मांहणु ऐण्ढै चमत्कार कैण्ढै रिहाई सका सा?” तैबै तिन्हां न दरार पौड़ी। "
JHN,9,16,"तिन्हैं तेई कांणै बै भी बोलू, “तेइयै तेरी औछ़ी ठीक केरी सा। तू तेई रै बारै न कि बोला सा?” तेइयै बोलू, “सौ भविष्यवाणी केरनु आल़ा सा?” "
JHN,9,17,"पर यहूदी नेता बै बशाह नी हुआ कि सौ कांणा ती, होर ऐबै हेरा सा, ज़ाँ तैंईंयैं तेइरै आमा बापु, ज़ुणिरी औछ़ी ठीक केरी ती, शाधा "
JHN,9,18,"तिन्हां न पुछ़ु, “कि ऐ तुसरा बेटा सा, ज़ुणिबै तुसै बोला सी कि ऐ जन्मा न कांणा ती? फिरी ऐबै ऐ कैण्ढा हेरा सा?” "
JHN,9,19,"तेई रै आमा बापूऐ बोलू, “आसै ता जाँणा सी कि ऐ आसरा बेटा सा, होर जन्मा न कांणा ती? ऐबै ऐ कैण्ढा हेरा सा?” "
JHN,9,20,"पर आसै ऐ नैंई जाणदै कि कुणिऐ ऐईरी औछ़ी खोली। सौ आपुऐ सियाणा सा, तेईन पुछ़ा, सौ आपणै बारै न आपुऐ दसला। "
JHN,9,21,"ऐ गैला तेई रै आमा बापुए तैबै बोली, किबैकि ते यहूदी नेता न डौरा ती, किबैकि यहूदी नेता एकजुटा रै हुऐ ती, कि अगर कोई बोलला कि सौ मसीह सा ता आराधनालय न खोलिणा सा। "
JHN,9,22,"ऐई बजहा न तेई रै आमा बापूऐ बोलू, “सौ सियाणा सा, तेईन पुछ़ा।” "
JHN,9,23,"तैबै यहूदी नेतै सौ मांहणु दुज़ी घेरै शाधिया तेइबै बोलू, “सच़ बोलिया परमेश्वरै री महिमा केर, आसै ता जाँणा सी कि सौ मांहणु पापी सा।” "
JHN,9,24,"तेइयै बोलू, “हांऊँ नी जाणदा कि सौ पापी सा कि नैंई; हांऊँ ता एक गैल जाँणा सा, कि हांऊँ कांणा ती होर ऐबै हेरा सा।” "
JHN,9,25,"तिन्हैं तेइबै बोलू, “तेइयै तौ सैंघै कि केरू? होर कैण्ढी धिरै तेरी औछ़ी ठीक केरी?” "
JHN,9,26,"तेइयै तिन्हां बै बोलू, “मैं ता तुसाबै दसु ती, होर तुसै नैंई शूणु, ऐबै दुज़ी घेरै किबै शूणना चाहा सी? कि तुसै भी तेई रै च़ेले बणना चाहा सी?” "
JHN,9,27,"तैबै ते तेइबै बुरा भला बोलदै लागै, “तू तेइरा च़ेला सा, आसै ता मूसा रै च़ेले सी। "
JHN,9,28,आसै जाँणा सी कि परमेश्वरै मूसा सैंघै गैला केरी पर ऐईबै नैंई जाणदै कि ऐ कौखला सा।” 
JHN,9,29,"तेइयै तिन्हां बै ज़वाब धिना, “ऐ ता नौखी गैला सा कि तुसै नैंई जाणदै कि सौ कौखला सा, तैबै भी तेइयै मेरी औछ़ी खोली धिनी। "
JHN,9,30,"आसै जाँणा सी कि परमेश्वर पापी री नैंई शुणदा पर अगर कोई परमेशवरा रा भक्त सा होर तेइरी इच्छा पैंधै चला सा, ता सौ तेइरी शुणा सा। "
JHN,9,31,"दुनिया रै शुरूआती न ऐ कैधी शुणणै न नैंई आऊ, कि कोइयै भी जन्मा न ऐ कांणै री औछ़ी खोली सा।” "
JHN,9,32,“सिर्फ़ परमेश्वरा ऐ एक मांहणु ऐण्ढा केरी सका सा।” 
JHN,9,33,"तिन्हैं तेइबै बोलू, “तू ता पूरा पापा न जन्मुदा सा, तू आसाबै किबै सिखा सा? होर तिन्हैं सौ बाहरै खोलू।” "
JHN,9,34,"यीशुऐ शुणु कि, तिन्हैं सौ आराधनालय न बाहरै खोलू सा, होर ज़ैबै तेई सैंघै यीशु मिलै ता बोलू,  “कि तू परमेश्वरा रै बेटै पैंधै बशाह केरा सा?”  "
JHN,9,35,"तेइयै जवाब धिना, “ओ गुरू, मुँभै दैस कि परमेश्वरा रा बेटा कुण सा कि हांऊँ तेई पैंधै बशाह केरनु?” "
JHN,9,36,"यीशुऐ तेइबै बोलू,  “हांऊँ परमेश्वरा रा बेटा सा, तुसै पैहलै न ओरु हांऊँ हेरू सा, होर ज़ुण तौ सैंघै ढूणिदा लागा सौ हांऊँ सा।” "
JHN,9,37,"तेइयै बोलू, “ओ गुरू जी, हांऊँ तौ पैंधै बशाह केरा सा।” होर तेइयै प्रणाम केरू। "
JHN,9,38,"तैबै यीशुऐ बोलू,  “हांऊँ एसा दुनिया रा न्याय केरनै री तैंईंयैं आऊ सा, ताकि ज़ो नैंई हेरदै ते हेरले, होर ज़ो हेरा सी ते कांणै होलै।” "
JHN,9,39,"ज़ो फरीसी लोका तेई सैंघै ती, तिन्हैं ऐ गैला शुणिया तेइबै बोलू, “कि तुसै बोला सी आसै भी कांणै सी?” "
JHN,9,40,"यीशुऐ तिन्हां बै बोलू,  “अगर तुसै कांणै होंदै ता पापी नैंई होंदै, पर ऐबै बोला सी कि आसै हेरा सी तैबै तुसाबै माफी नैंई देइिण।”  "
JHN,10,1,"“हांऊँ तुसाबै सच़-सच़ बोला सा, कि ज़ो कोई दुआरा न भेड़ै रै खुड़ा बै नी ज़ान्दा, पर कोई होरी रस्तै जा सा, सौ च़ोर होर डाकू सा। "
JHN,10,2,पर ज़ो कोई दुआरा आँध्रै बै जा सा सौ भेड़ा रा फुआल सा। 
JHN,10,3,"तेइरी तैंईंयैं दुआरा रै पौहरैदार दुआर खोला सी, होर भेड़ा तेइरी छेड़ शूणा सी, होर सौ आपणी भेड़ा बै नाँ लेईया शाधा सा, होर बाहरै बै नेआ सा।  "
JHN,10,4,"ज़ैबै सौ आपणी सारी भेड़ा बै बाहरै खोला सा, ता भेड़ै रै आगै-आगै औंढा सा, होर भेड़ा तेई रै पिछ़ै-पिछ़ै औंढा सी, किबैकि ते तेइरी छेड़ा बै पछ़ियाणा सी। "
JHN,10,5,"पर तै पाखलै रै पिछ़ै नैंई जान्दी पर तेईन दूर भगा सी, किबैकि ते पाखलै री छेड़ नी पछ़ियाणदी।” "
JHN,10,6,"यीशुऐ तिन्हां बै ऐ उदाहरण दसु, पर तिन्हैं नी बुझू कि ऐ कि गैला सी ज़ो सौ आसाबै बोलदा लागा सा। "
JHN,10,7,"तैबै यीशुऐ तिन्हां बै बोलू,  हांऊँ तुसाबै सच़-सच़ बोला सा, भेड़ा रा दुआर हांऊँ सा। "
JHN,10,8,"ज़ेतरै मूँ न पैहलै आऐ ती; ते सारै च़ोर होर डाकू ती, पर मेरी भेड़ै तिन्हरी नैंई शुणी।  "
JHN,10,9,"दुआर हांऊँ सा, अगर कोई मूँ न होईया एज़ा सा, परमेश्वरा तेई मुक्ति पाणी, होर ज़ो आँध्रै बाहरै औंढदा-फिरदा रोहला होर तेई च़ारा पाणा। "
JHN,10,10,च़ोर कोई होर कोमै री तैंईंयैं नी ऐन्दा पर च़ोरी केरनै री तैंईंयैं होर मारणै री तैंईंयैं एज़ा सा। हांऊँ तैबै आऊ कि ते ज़िन्दगी पालै होर पूरी तैरहा ज़ी सकलै।  
JHN,10,11,"हांऊँ शोभलै फुआला सांही सा, शोभला फुआल आपणी भेड़ै री तैंईंयैं आपणी जान भी देआ सा। "
JHN,10,12,"नोकर ज़ो न ता फुआल ऑथि होर न भेड़ा रा मालक ऑथि, सौ भेड़ियै बै ऐन्दा हेरा सा होर भेड़ा बै छ़ौड़िआ भगा सा, किबैकि सौ तिन्हरा फुआल नी ऑथि। होर भेड़िया तिन्हां भेड़ा बै ढौका सा होर लग-लग केरा सा। "
JHN,10,13,"सौ तैबै भगा सा किबैकि सौ नोकर सा, होर तेइबै भेड़ै री फ़िक्र नैंई ऑथि। "
JHN,10,14,"“शोभला फुआल हांऊँ सा, ज़ैण्ढा बापू मुँभै जाँणा सा, तैण्ढा हांऊँ भी बापू बै जाँणा सा। "
JHN,10,15,"ऐण्ढी तैरहै हांऊँ आपणी भेड़ा बै जाँणा सा, होर मेरी भेड़ा मुँभै जाँणा सी, होर हांऊँ भेड़ा री तैंईंयैं आपणी जान देआ सा। "
JHN,10,16,"मेरी होर भी भेड़ा सी ज़ो ऐई खुड़ा न नैंई ऑथि मुँभै तिन्हां बै भी शाधणा जरूरी सा। तिन्हैं मेरी हाक्का शुणनी, तैबै एकै छ़ुण्ड होर एकै फुआल होंणा। "
JHN,10,17,"बापू मूँ सैंघै तैबै झ़ुरी डाहा सा, किबैकि हांऊँ आपणी जान देआ सा ताकि हांऊँ फिरी ज़िन्दा रौहणु। "
JHN,10,18,"कोई मेरी ज़िन्दगी बै मूँ न नैंई छुड़ांदा, पर हांऊँ तेइबै आपुऐ देआ सा। मुँभै जान देणै रा भी हक्क सा होर लेणै रा भी हक्क सा ऐ हुक्म मुँभै मेरै बापू न मिलु सा।” "
JHN,10,19,इन्हां गैला री बजहा न यहूदियै न भी दरार पौड़ी। 
JHN,10,20,"तिन्हां न बोहूऐ बोलदै लागे “तेईन बुरी आत्मा सा, होर सौ पागल सा तेइरी किबै शूणा सा?” "
JHN,10,21,"होरी मांहणुए बोलू, “ऐ गैला ऐण्ढै मांहणु री नैंई ज़ुणीन बुरी आत्मा सा। एक बुरी आत्मा कैधी बी कांणै री औछ़ी खोली नैंई सकदी।” "
JHN,10,22,"यरूश्लेम शैहरा न प्रतिष्ठा केरनै रा त्यौहार मनांदै लागै ती, होर हिऊँदा रा मौसम ती, "
JHN,10,23,यीशु मन्दिरा न सुलैमाने री चाऊड़ी न फिरदै लागै ती 
JHN,10,24,"तैबै यहूदियै लोकै यीशु घेरू होर पुछ़ु, “तू आसरै मना बै कैबै तैंईंयैं शका न डाहला? अगर तू मसीह सा ता आसाबै साफ़ दस।” "
JHN,10,25,"यीशुऐ तिन्हां बै जवाब धिना,  “मैं तुसाबै दसु सा पर तुसै बशाह केरदै नी। ज़ुणा कोम हांऊँ आपणै बापू रै अधिकारा न केरा सा, सौऐ मेरै गुआह सी। "
JHN,10,26,पर तुसै तैबै बशाह नी केरदै किबैकि मेरी भेड़ा मौंझ़ै न नेंई ऑथि। 
JHN,10,27,"मेरी भेड़ा मेरी आवाज़ा बै पछ़ियाणा सी, हांऊँ तिन्हां बै जाँणा सा, होर ते मेरै पिछ़ै-पिछ़ै औंढा सी। "
JHN,10,28,"होर हांऊँ तिन्हां बै हमेशा री ज़िन्दगी देआ सा। तिन्हां कैधी भी नाश नैंई होंणा, होर कोई तिन्हां बै मेरै हौथा न छड़ाई नी सकदा।  "
JHN,10,29,"मेरा बापू ज़ुणियै ते मुँभै धिनी सा, सैभी न बड़ा सा होर कोई तिन्हां बै बापू रै हौथा न छड़ाई नी सकदा। "
JHN,10,30,हांऊँ होर बापू ऐकै सी।” 
JHN,10,31,फिरी यहूदी लोकै यीशु पैंधै पात्थरै लाईया बाहणै री तैंईंयैं भी पात्थर च़ेकै। 
JHN,10,32,"एथा पैंधै पभु यीशुऐ तिन्हां बै बोलू,  “मैं तुसाबै आपणै आपु री धिरै न बोहू शौभलै कोम रिहाऐ सी, तिन्हां न कुणी ज़ेही कोमै री तैंईंयैं तुसै मूँ पैंधै पात्थरै लाईया बाहा सी?” "
JHN,10,33,"यहूदी नेतै यीशु बै बोलू, “शौभलै कोमै री तैंईंयैं आसै तौभै नी मारदै, पर परमेश्वरा री निन्दा रै बजहा, होर तैबै कि तू मांहणु होईया आपणै आपा बै परमेश्वर बोला सा।” "
JHN,10,34,"यीशुऐ तिन्हां बै ज़वाब धिना,  “किबै तुसरै बिधाना न नैंई लिखू सा, ‘मैं बोलू, तुसै ईश्वर सी’? "
JHN,10,35,"अगर तेइयै तिन्हां बै ईश्वर बोलू, ज़ुणी हागै परमेश्वरा रा वचन पुजू सा (होर पवित्र शास्त्र री गैला बदली नैंई जाई सकदी) "
JHN,10,36,"तुसै मुँभै किबै बोला सी, कि तुसै परमेश्वरा री निन्दा केरा सी, ज़ैबै हांऊँ बोला सा कि, ‘हांऊँ परमेश्वरा रा बेटा सा।’ ज़ुणिबै बापूऐ आँगी केरिया दुनिया न भेज़ू सा। "
JHN,10,37,अगर हांऊँ आपणै बापू रा कोम नैंई केरनु ता मेरा बशाह मता केरदै। 
JHN,10,38,"पर अगर हांऊँ केरा सा, ता चाहे मेरा बशाह मता केरा पर तिन्हां कोमा रा ता बशाह केरा, तैबै तुसै जाणलै होर समझ़लै कि बापू मूँ न सा, होर हांऊँ बापू न सा?” "
JHN,10,39,"तैबै तिन्हैं फिरी यीशु बै ढौकणै री कोशिश केरी, पर सौ तिन्हां रै हौथा न नैंई आऊ। "
JHN,10,40,"“तैबै यीशु यरदनै नौई रै पारै तेसा ज़ैगा पैंधै नौठै ज़ौखै यूहन्ना पैहलै बपतिस्मा देआ केरा ती, होर तौखै रौहै।” "
JHN,10,41,"बोहू मांहणु यीशु हागै बै एज़िया बोलदै लागे, “यूहन्नै ता कोई भी नौखी नशाणी नैंई रिहाई, पर ज़ो किछ़ यूहन्नै इन्हां रै बारै न बोलू ती, सौ सैभ किछ़ सच़ ती।” "
JHN,10,42,होर तौखै बोहू मांहणुऐ यीशु पैंधै बशाह केरू। 
JHN,11,1,तिन्हां ध्याड़ै न मरियम होर तेसरी बैहण मार्था रा भाई लाज़र बीमार ती ज़ो बैतनिय्याह ग्राँ रा रौहणु आल़ा ती। 
JHN,11,2,"ऐ सौहै मरियम ती ज़ुणियै बादा न कीमती खुशबूदार तेल मौल़िया, यीशु रै ज़ौघा न आपणै चौड़े लाईया टुशु ती, तेसा रा भाई लाज़र बीमार ती। "
JHN,11,3,"तैबै तेसरी बैहणिये तिन्हां बै समाद भेज़ू, “ओ प्रभु हेर, ज़ुणी सैंघै तू झ़ुरी डाहा सा, सौ बीमार सा।” "
JHN,11,4,"ऐ शूणीया प्रभु यीशुऐ बोलू,  “ऐ बीमारी री मौऊत नैंई पर परमेश्वर रै बेटै महिमा री तैंईंयैं सा, ता तेई रै ज़रियै परमेश्वरै रै बेटै री महिमा होली।” "
JHN,11,5,"यीशु, मार्था होर तेसरी बैहण होर भाई लाज़रा सैंघै झ़ुरी डाहा ती। "
JHN,11,6,"तैबै भी ज़ैबै यीशुऐ शूणु कि लाज़र बीमार सा, ता ज़ुणी ज़ैगा पैंधै सौ ती, तौखै दुई रोज़ होर रुके। "
JHN,11,7,"दुई रोज़ा बाद यीशुऐ च़ेले बै बोलू  “एज़ा, आसा होरी घेरै यहूदिया ज़िलै बै जाँणा  (किबैकि लाज़र रा ग्राँ बैतनिय्याह रै यहूदी ज़िलै न ती)।” "
JHN,11,8,"च़ेले यीशु बै बोलू, “ओ गुरू, ऐबै ता यहूदी लोका तुसा पैंधै पात्थरै लाईया ‍‌‌‌बाँहणा चाहा ती, होर कि तुसै फिरी तौखै बै जाँणा सा?” "
JHN,11,9,"यीशुऐ ज़वाब धिना,  “कि ध्याड़ी रै बाराह घँटै नी होंदै?” अगर कोई ध्याड़ी च़ला सा ता ठोकर नैंई खाँदा, किबैकि सौ सूर्य रा प्याशा हेरा सा। "
JHN,11,10,"पर अगर कोई राती बै च़ला सा, ता सौ ठोकर खा सा, किबैकि तेई बौगत प्याशा नैंई होंदा।  "
JHN,11,11,"यीशुऐ ऐ गैला बोली होर तेथा न बाद तिन्हां बै बोल्दै लागै,  “आसरा सैंघी लाज़र सुता सा, हांऊँ तेइबै जगाणै री तैंईंयैं च़लू सा।”  "
JHN,11,12,"तैबै च़ेले यीशु बै बोलू, “ओ गुरू, अगर सौ मूआँ सा, ता तेई बच़णा।” "
JHN,11,13,"यीशुऐ ता तेइरी मौउती रै बारै न बोलू ती, पर तिन्हैं समझू कि तिन्हैं निंजा न सोणै रै बारै न बोलू। "
JHN,11,14,"तैबै यीशुऐ तिन्हां बै साफ-साफ बोलू,  “लाज़र मुँआ सा; "
JHN,11,15,"होर तुसरी तैंईंयैं तुसरी खरा हुआ कि हांऊँ तौखै नी ती, ताकि तुसै बशाह केरी सकलै। पर ऐबै एज़ा, आसा तेई आगै बै जाँणा।” "
JHN,11,16,"तैबै थौमा ज़ो तेइबै दिदमुस बोलिया ती, आपणै सैंघी च़ेले बै बोलू, “एज़ा, आसा भी इन्हां सैंघै मौरणै री तैंईंयैं जाँणा।” "
JHN,11,17,यीशु होर तेइरै च़ेले बैतनिय्याह ग्राँ न पूज़ै तौखै यीशु बै पता लागा कि लाज़रा री लाशा बै कब्रा न डाईया च़ार रोज़ हुऐ ती। 
JHN,11,18,बैतनिय्याह ग्राँ यरूश्लेम शैहरा रै नेड़ कोई लगभग त्रा किलोमीटरा री दूरी पैंधै ती। 
JHN,11,19,बोहूऐ यहूदी मार्था होर मरियम रै नेड़ तेसरै भाई री मौऊती पैंधै शान्ति देणै री तैंईंयैं आऐ ती। 
JHN,11,20,"ज़ैबै मार्थे यीशु रै ऐणै री खबर शूणी ता तिन्हां सैंघै मिलणै री तैंईंयैं नौठी, पर मरियम घौरा बैशिया रौही। "
JHN,11,21,"मार्थे यीशु बै बोलू, “ओ प्रभु अगर तुसै औखै हौन्दे ता, मेरै भाई कैधी नी ती मौरणा। "
JHN,11,22,"पर ऐबै हांऊँ भी जाँणा सा कि ज़ो किछ़ तुसै परमेश्वरा न मौंगलै, परमेश्वर तुसाबै देणा।” "
JHN,11,23,"यीशुऐ तेसा बै बोलू,  “तेरा भाई जी उठणा सा।” "
JHN,11,24,"मार्थे तेइबै बोलू, “हांऊँ जाँणा सा कि आखरी रोज़ा न होरी घेरै जीणै री तैंईंयैं रै बौगता न मेरा भाई ज़ी उठणा।” "
JHN,11,25,"यीशुऐ तिन्हां बै बोलू,  “हांऊँ सौ सा ज़ो मूँऐंदै बै ज़िन्दा केरा सा, ज़ो कोई मूँ पैंधै बशाह केरा सा अगर सौ मौरला भी ता तैबै भी तेई ज़िन्दै होंणा। "
JHN,11,26,"होर ज़ो कोई ज़िन्दा सा, मूँ पैंधै बशाह केरा सा, तेई कैधी बी नैंई मौरणा। कि तू ऐई गैला पैंधै बशाह केरा सा?” "
JHN,11,27,"तेसै बोलू, “हाँ, हे प्रभु, हांऊँ बशाह केरा सा कि परमेश्वरा रा बेटा मसीह ज़ो दुनिया न ऐणु आल़ा ती, सौ तुसै सी।” "
JHN,11,28,"ऐ बोलिया सौ नौठी, होर आपणी बैहण मरियम शधाई होर चु़पचाप बोलू, “गुरू, औखै सी होर तुसाबै शाधदा लागु सा।” "
JHN,11,29,ऐ शुणदै सौ फट उठी होर यीशु आगै बै नौठी। 
JHN,11,30,"यीशु हाज़ी ग्राँ रै बाहरै ती, ज़ौखै तेइबै मार्था मिली ती। "
JHN,11,31,"तैबै ज़ो यहूदी तेसा सैंघै घौरा न ती, होर तेसा बै बशाह देन्दै लागै ती ऐ हेरिया कि मरियम फट उठिया बाहरै बै नौठी सा। तिन्हैं ऐ समझू कि सौ कब्र हागै बै रौणै री तैंईंयैं चौली सा। तैबै ते बी तेसरै पिछ़ै न नौठै। "
JHN,11,32,"ज़ैबै मरियम तौखै पूजी ज़ौखै प्रभु ती ता तिन्हां बै हेरिया यीशु रै ज़ोंघा पैंधै पौड़ी, होर बोलू, “ओ गुरू, अगर तुसै औखै होंदै ता मेरा भाई नी ती मौरणा।” "
JHN,11,33,"ज़ैबै यीशु होर तिन्हां सैंघै यहूदियै लोक ज़ो तिन्हां सैंघै आऐ ती रोंदै हेरे ता यीशु आत्मा न होर भी बोहू दुःखी हुऐ, होर उदास हुऐ। "
JHN,11,34,"होर बोलू,  तुसै तेइरी लाश कौखै रखी सा? तिन्हैं यीशु बै बोलू, “ओ गुरू, च़लिया हेरी लेआ।” "
JHN,11,35,यीशु रूणै। 
JHN,11,36,"तैबै यहूदी लोका बोल्दै लागै, “हेरा सौ लाज़रा सैंघै केतरी झ़ुरी डाहा सा।” "
JHN,11,37,"पर तिन्हां मौंझ़ै किछ़ बोल्दै लागै, “ऐई मांहणुऐ कांणै री औछ़ी ठीक केरी। कि ऐ लाज़रा बै मौरनै न नैंई बच़ाई सका ती?” "
JHN,11,38,"यीशु आपणी आत्मा न बोहू दुःखी होईया कब्रा पैंधै नौठै। सौ एक गुफा ती, होर एक पात्थर तुंई पैंधै रखु ती। "
JHN,11,39,"यीशुऐ बोलू,  “पात्थरा बै फेटे केरा।”  तेई लाज़रै री बैहण मार्था यीशु बै बोल्दी लागी, “ओ गुरू, ऐथा न ता ऐबै गंदी बास एज़ा सा, किबैकि तेइबै मोरिया च़ार रोज हुऐ सी।” "
JHN,11,40,"यीशुऐ तेसा बै बोलू,  “कि मैं तुसाबै नी ती बोलू कि अगर तू बशाह केरली, ता परमेश्वरै री महिमा हेरणी।” "
JHN,11,41,"तैबै तिन्हैं सौ पात्थर फ़ेटै केरू। यीशुऐ स्वर्गा धिरै हेरिया बोलू,  “ओ बापू हांऊँ तेरा धन्यवाद केरा सा, कि तुसै मेरी प्रार्थना शुणी सी। "
JHN,11,42,"हांऊँ जाँणा ती, कि तुसै हमेशा मेरी शुणा सी पर ज़ो भीड़ ओरै–पौरै खड़ी सी तिन्हरी बजहा सैंघै मैं ऐ ज़ोरा न बोलू, ज़ुणी सैंघै कि बशाह केरलै कि तुसै हांऊँ भेज़ू सा।” "
JHN,11,43,"ऐ बोलिया यीशुऐ, बड़ी ज़ोरा सैंघै बोलू,  “ओ लाज़र, बाहरै एज़।” "
JHN,11,44,"ज़े मूँआ ती, सौ कफना सैंघै हौथ ज़ौघा बौनु हौन्दा बाहरै निकतु, होर तेइरा मूँ टौलै सैंघै पलेटू होन्दा ती, यीशु तिन्हां बै बोलू,  “ऐईबै खोला होर जाँणै देआ।” "
JHN,11,45,"तैबै ज़ो यहूदी लोका मरियम सैंघै आऐ ती, होर यीशु रा कोम हेरू ती, तिन्हां न बोहूऐ बशाह केरू। "
JHN,11,46,पर तिन्हां न कोइयै फरीसी हागै जाईया यीशु रै कोमा रा समाचार धिना। 
JHN,11,47,"इन्हां गैला न मुख्यपुरोहिते होर फरीसियै लोकै बड़ी सभा शाधी होर बोलू, “आसै कि केरा सी? ऐ मांहणु ता बोहू नशाण रिहा सा। "
JHN,11,48,"अगर आसै तेइबै ऐण्ढै छ़ौड़ी देले, ता सैभी तेई पैंधै बशाह आंणना सा, होर रोमी देशा रै लोका एज़िया आसरी मन्दिर होर देश, दुई पैंधै आपणा अधिकार केरना सा।” "
JHN,11,49,"तैबै तिन्हां न कैफा नाँ रै एकी मांहणुऐ ज़ो तेई बौर्षा रा महापुरोहित ती। तिन्हां बै बोलू, “तुसै ता किछ़ भी नी जाणदै, "
JHN,11,50,"होर ऐ नैंई समझदै कि तुसरी तैंईंयैं ऐ खरा सा, कि आसरै मांहणु री तैंईंयैं एक मांहणु मौरला, होर पूरै देशा रै लोक मौरलै।” "
JHN,11,51,"ऐ गैला तेइयै आपु धिरै न नैंई बोली, (यीशु आपणै मौरनै रै बारै न कई बार बोला ती।) पर तेसा बोर्षा रा महापुरोहित होईया तेइयै भविष्यवाणी केरी। कि यीशु इस्राइली लोका री तैंईंयैं मौरणा; "
JHN,11,52,"होर न सिर्फ़ तिन्हां री तैंईंयैं, पर तिन्हां री तैंईंयैं बी कि परमेश्वरै रै सैभ औलादा बै एक केरी देला। "
JHN,11,53,तैबै तेई रोजा न लेइया यहूदी नेता यीशु बै मारणै री तरकीब बणान्दे लागै। 
JHN,11,54,"तैबै यीशु तेई बौगता न होर यहूदी लोका मौंझ़ै सैभी रै सामने नैंई घूँमदा ती। पर तौखै न बौणा रै नेड़ देशा न इफ्राइम नाँ रै एक नगरा बै नौठै, होर आपणै च़ेले सैंघै तौखै रौंहदै लागै। "
JHN,11,55,"यहूदियै री फसह रा त्यौहार नेड़ ती, होर बोहू लोका फसह रै पैहलै रोजा न यरूश्लेम शैहरा बै नौठै कि आपणै आपा बै रुआज़ा रै मुताबक च़ोखै केरी सकलै। "
JHN,11,56,"तैबै ते यीशु बै तोपदै लागै, होर मन्दिरा न खड़ै होईया आपु न बोलदै लागे, “तुसै कि सोच़ा सी? कि तेई त्यौहारा न नैंई ऐणा।” "
JHN,11,57,"प्रधानै होर मुख्यपुरोहिते होर फरीसियै ऐ हुक्म धिना ती कि अगर कोई ऐ जाणलै कि यीशु कौखै सा ता दसलै, फिरी तेइबै ढोकलै। "
JHN,12,1,यीशु फसह रै त्यौहारा रै छौ रोज पैहलै बैतनिय्याह ग्राँ आऊ ज़ौखै लाज़र ती। ज़ो यीशुऐ मौरू हौन्दे न ज़िन्दा केरू ती। 
JHN,12,2,"तौखै तिन्हैं यीशु री तैंईंयैं रोटी त्यार केरी ती, होर मार्था सेवा केरदी लागी ती, होर लाज़र तिन्हां न एक ती ज़ो यीशु सैंघै रोटी खाँणै री तैंईंयैं बेठा ती। "
JHN,12,3,तैबै मरियम जटामांसी रा लगभग औधा सेर बोहू कीमती खुशबूदार तेल लेइया यीशु रै ज़ौघा पैंधै मौल़ी। होर च़ोहढ़ै लाइया ज़ौघा साफ केरी होर तेसा खुशबूदार तेला सैंघै पूरा घौर भौरूआ। 
JHN,12,4,"पर तेइरै च़ेले न यहूदा इस्करियोती नाँ रा एक च़ेला ज़ो यीशु ज़ुणियै ढौकणै धियाऊ ती, बोलदा लागा "
JHN,12,5,“ऐ खुशबूदार तेल लगभग त्राई शौऊ रोजै़ री ध्याड़ी न बैचिया कंगाला बै किबै नैंई धिनी?” 
JHN,12,6,"तेइयै ऐ गैल तैबै नैंई बोली कि तेइबै गरीबै री फ़िकर ती, पर तैबै कई सौ च़ोर ती, होर तेई हागै ढैबुऐ री थैली रौहा ती होर तेथा न ज़ो किछ़ भौरा ती, सौ तेसा थैली न खोला ती। "
JHN,12,7,"यीशुऐ बोलू,  “ऐईबै रौहणै देआ ऐईबै मेरै पौथणै रै रोजा री तैंईंयैं रौहणै देआ।  "
JHN,12,8,"किबैकि गरीब ज़ो तुसा सैंघै सदा रौहणा सा, पर मूँ तुसा सैंघै सदा नैंई रौहणा।” "
JHN,12,9,"यहूदी लोका बै पता लागा कि यीशु यरूश्लेम शैहरा रै बैतनिय्याह ग्राँ न सा। तैबै लोका री बड़ी भीड़ै जाणु कि सौ तौखै सा, ता ते न तैबै कि यीशु री बजहा सैंघै आऐ पर तैबै भी कि लाज़रा बै हेरलै, ज़ुण प्रभु यीशुऐ मौरू हौन्दे न ज़िन्दा केरू ती। "
JHN,12,10,तैबै मुख्यपुरोहिते; लाज़रा बै मारणै री तैंईंयैं तरकीब बणाई। 
JHN,12,11,किबैकि तेइरी बजहा न बोहू यहूदी लोका नौठै होर यीशु पैंधै बशाह केरू। 
JHN,12,12,"दुज़ै रोज बोहू मांहणु ज़ो त्यौहारा न आऐ, ऐ शूणीया कि यीशु यरूश्लेम शैहरा न ऐन्दै लागै सी, "
JHN,12,13,"तैबै तिन्हैं खजूरै री शाणी आंणी होर यीशु सैंघै मिलणै री तैंईंयैं निकतै, होर जौरे सैंघै बोल्दै लागै, “प्रभु री स्तुति हो!” “धन्य इस्राइला रा राज़ा, ज़ो प्रभु रै नाँ न एज़ा सा।” "
JHN,12,14,"ज़ैबै यीशु यरूश्लेम शैहरा बै ऐन्दै लागै ती ता तेइबै गधै रा बच्च़ा मिलू, ता तेई पैंधै बेठू, ज़ैण्ढा लिखुन्दा ती, "
JHN,12,15,"ऐ तै हुआ कि ज़ैण्ढा कि पवित्र शास्त्रा न लिखू सा कि, “ओ सिय्योना री बेटी मत डौर; हेर, तेरा राज़ा गधै रै शोहरू पैंधै च़ढ़िया ऐन्दा लागा सा।” "
JHN,12,16,"यीशु रै च़ेले ऐ गैला पेहलै नैंई बुझी ती, पर ज़ैबै यीशु री महिमा सामनै हेरी ता तिन्हां बै याद आई कि ज़ो गैला यीशु सैंघै हुई, सौ गैला ठीक-ठीक यीशु रै बारै न लिखी ती। होर मांहणुऐ तेई सैंघै तैण्ढी रीति रा बरताव केरू ती। "
JHN,12,17,"तैबै मांहणु री भिड़ा न तिन्हैं मांहणुऐ गुआही धिनी, ज़ो तेई बौगता न तौखै ती ज़ैबै प्रभु यीशुऐ लाज़रा बै कब्रा न शाधिया मूँऐंदै न ज़िन्दा केरू ती। "
JHN,12,18,"ऐई बजहा न लोका यीशु सैंघै मिलणै बै आऐ ती, किबैकि तिन्हैं शुणु ती कि यीशुऐ चमत्कारा रै कोम रिहाऐ सी, "
JHN,12,19,"तैबै फरीसियै आपु न बोलू, “सोच़ा ऐ कि तुसा रै बोलै किछ़ नी होंदा। हेरा, दुनिया तेइरै पिछ़ै च़ला सी।” "
JHN,12,20,ज़ो लोका तेस त्यौहारा न आराधना न केरनै री तैंईंयैं आऐ ती तिन्हां न किछ़ होरी ज़ाति ती। 
JHN,12,21,"तिन्हैं गलीलै ज़िलै रै बैतसैदा शैहरा रै रौहणु आल़ै फिलिप्पुसा आगै एज़िया अर्ज़ा केरी, “गुरू जी, आसै यीशु सैंघै मीलणा चाहा सी।” "
JHN,12,22,"फिलिप्पुसै एज़िया अन्द्रियासा बै बोलू, तैबै अन्द्रियास होर फिलिप्पुस ऐ जाईया यीशु बै बोलू। "
JHN,12,23,"तैबै यीशु तिन्हां बै बोलू,  “सौ सही बौगत आऊ सा, कि हांऊँ मांहणु रै बेटै री महिमा होली। "
JHN,12,24,"हांऊँ तुसाबै सच़-सच़ बोला सा कि ज़ाँ तैंईंयैं गेहूँ रा दाणा धौरती न पौड़ीया मौरदा नैंई सौ केल्हाऐ रौहा सा, पर ज़ैबै मौरा सा ता बोहू फ़ौल़ आंणा सा। (होर मूँ सैंघै बी ऐण्ढा होंणा)  "
JHN,12,25,"ज़ो आपणै प्राणा सैंघै झ़ुरी डाआ सी, सौ तेइबै खोआ सा, होर ज़ो ऐई दुनिया न आपणै प्राणा सैंघै झ़ुरी नैंई डाहन्दा, तेई हमेशा री ज़िन्दगी री तैंईंयैं तेसरी फाजत केरनी सा।  "
JHN,12,26,"अगर कोई मेरी सेवा केरला, तेई मेरा च़ेला बणना, होर ज़ौखै हांऊँ सा, तौखै मेरी सेवा केरनु आल़ा बी होंणा, अगर कोई मेरी सेवा केरला, ता बापू तेइरा आदर केरना।  "
JHN,12,27,"“ऐबै मेरा ज़ीऊ उदास सा, तैबै ऐबै मूँ कि बोलणा? हे बापू, मुँभै एस दु:खै री घड़ी न बच़ा? पर हांऊँ एसा बजहा सैंघै ऐसा दुनिया न आऊ सा।  "
JHN,12,28,"ओ बापू आपणै नाँ री महिमा केर।”  तैबै स्वर्गा न आवाज़ आई, “मैं तेइरी महिमा केरीदी सा, होर भी केरनी।” "
JHN,12,29,"तैबै ज़ो लोका खड़ै होईया शुणदै लागै ती तिन्हैं बोलू कि बादल गरजू। होरिये बोलू, “कोई स्वर्गदूतै तेइबै बोलू।” "
JHN,12,30,"इन्हां गैला न यीशुऐ बोलू,  “ऐ आवाज़ मेरी तैंईंयैं नैंई, पर तुसरी तैंईंयैं आई सा।  "
JHN,12,31,"ऐबै परमेश्वरै दुनिया रा न्याय केरना, ऐबै ऐई दुनिया रा मुख्य शैतान खोलणा;  "
JHN,12,32,"होर ज़ैबै हांऊँ धौरती पैंधै न उथड़ै पैंधै च़ढ़ाई जाँणा, ता सारै मूँ आपु हागै बै आंणनै।” "
JHN,12,33,"ऐ बोलीया यीशुऐ प्रकट केरू, कि तिन्हां कैण्ढी मौऊती मौरणा। "
JHN,12,34,"इन्हां गैला पैंधै लोकै तिन्हां बै बोलू, “आसै ऐ गैला बिधाना न पौढ़ी सा, कि मसीह सदा री तैंईंयैं रौहणा,  ऐबै तू कि बोला सा कि मांहणु रा बेटा उथड़ै पैंधै च़ढ़ाई जाँणा जरूरी सा? ऐ मांहणु रा बेटा कुण सा?” "
JHN,12,35,"यीशुऐ तिन्हां बै बोलू,  “प्याशा ऐबै थोड़ी देरे री तैंईंयैं तुसरै बीचा न सा। ज़ैबै तैंईंयैं प्याशा तुसा सैंघै सा तैबै तैंईंयैं प्याशै पैंधै बशाह केरा, ताकि तुसै प्याशै री औलाद बणा।” ज़ो निहारै न चला सा, कि सौ नैंई जाणदा कि कौखै बै जा सा।  "
JHN,12,36,"ज़ाँ तैंईंयैं प्याशा तुसा सैंघै सा, प्याशै पैंधै बशाह केरा ताकि तुसै प्याशै रै औलाद बणलै। ऐ गैला बोलिया यीशु नौठा होर तिन्हां न गोजुईया रौहु।  । "
JHN,12,37,"प्रभु यीशुऐ तिन्हरै सामने नशाण रिहाऐ, तैबै भी तिन्हैं बशाह नैंई केरू। "
JHN,12,38,"फिरी यशायाह भविष्यवक्ता रा वचन पूरा होला ज़ो बोलूदा ती, “ओ प्रभु आसरी गैला पैंधै कुणिऐ बशाह केरू सा? होर प्रभु री महान शक्ति कुणी पैंधै प्रगट हुई। "
JHN,12,39,"तेई बजहा न बशाह भी केरी सकदै, किबैकि यशायाहे ऐ भी बोलू सा। "
JHN,12,40,"तेइयै तिन्हरी औछ़ी कांणी, होर तिन्हरा मन पक्का केरू सा कोइँछ़ै ऐण्ढा नैंई लोड़ी कि तै औछ़ी न हेरलै मना लाइया समझ़लै, होर फिरलै, होर मूँ तै ठीक केरनै।” "
JHN,12,41,"यशायाह ऐ गैला तैबै बोली कि तेइयै तिन्हरी महिमा हेरी, होर तेइयै तिन्हरै बारै न गैला केरी। "
JHN,12,42,"तैबै भी कोई खास अधिकारियै न बोहू यीशु पैंधै बशाह केरू, पर फरीसियै री बजहा न सामने नी ती मनदै, कोइँछ़ै ऐण्ढा नैंई लोड़ी हुआ कि तै तिन्हां बै डौर ती कि तै यहूदी आराधनालय नी खोललै। "
JHN,12,43,किबैकि मांहणु री धिरै न महिमा तिन्हां बै परमेश्वरै री धिरै न महिमा बोहू खरी लागा ती। 
JHN,12,44,"यीशुऐ ज़ोरै सैंघै बोलू,  ज़ो मूँ पैंधै बशाह केरा सा, सौ मूँ पैंधै नैंई पर मेरै भेजणु आल़ै पैंधै बशाह केरा सा।  "
JHN,12,45,होर ज़ो मुँभै हेरा सौ मेरै भेजणु आल़ै बै हेरा सा।  
JHN,12,46,हांऊँ दुनिया न प्याशा होईया आऊ सा किबैकि ज़ो कोई मूँ पैंधै बशाह केरलै तेई निहारै न नैंई रौहणा।  
JHN,12,47,"“अगर कोई मेरी गैला बै नैंई शूणदै, ता हांऊँ तेइबै दोषी नैंई मनदा किबैकि हांऊँ दुनिया रै लोका बै दोषी बनाणै री तैंईंयैं नैंई पर दुनिया रै लोका रा उद्धार केरनै री तैंईंयैं आऊ सा।  "
JHN,12,48,"ज़ो मुँभै घटिया जाँणा सा होर मेरी गैला बै ग्रहण नैंई केरदा तेइबै दोषी बनाणु आल़ा ता ऐकै सा, पर ज़ो वचन मैं बोलू ती, तेइयै सौ पिछ़लै ध्याड़ै न सौ दोषी ठराणा होर ऐई वचना आखरी रोज़ा तेइरा न्याय केरना।  "
JHN,12,49,"किबैकि मैं आपु धिरै न गैला नैंई केरी; पर बापू ज़ुणियै हांऊँ भेज़ू सा तिन्हैं मुँभै हुक्म धिना सा कि, कि दैसणा होर कि बोलणा?  "
JHN,12,50,"होर हांऊँ जाँणा सा कि तिन्हरा हुक्म हमेशा री ज़िन्दगी देआ सा। तैबै हांऊँ ज़ो किछ़ बोला सा, सौ ज़ैण्ढा बापूऐ मूँ हागै बोलू सा तैण्ढाऐ बोला सा।”  "
JHN,13,1,"फसह रै त्यौहारा न पैहलै, ज़ैबै यीशुऐ जाणु कि मेरा सही बौगत आऊ सा, कि दुनियां बै छ़ौड़िया बापू हागै वापस जाँणा, ता आपणै लोका ज़ो दुनियां न सी ज़ैण्ढी झ़ुरी सौ डाआ ती, आखरी रै रोजा न तैण्ढी झ़ुरी डाआन्दा रौहु। "
JHN,13,2,ज़ैबै यीशु होर तेइरै च़ेले राती रोटी खाँदै लागै ती। शैतानै पैहलै न ओरु यीशु बै धोखा देणैं री तैंईंयैं शमौना रै बेटै यहूदा इस्करियोती रै मना न ऐ भौरू ती। 
JHN,13,3,"यीशुऐ ऐ जाँणा ती कि बापुए सैभ किछ़ तेइरै हौथा न धिना सा, होर ऐ कि परमेश्वर हागै न आऐ सी, होर परमेश्वरा हागै बै जाँदै लागै सी। "
JHN,13,4,"रोटी खाँणै न उठिया आपणै बाहरलै टौलै खोलै, होर गाच़ी लाईया आपणा च़ेका बौनु। "
JHN,13,5,"तैबै भाँडै न पाणी भौरिया च़ेले री ज़ोंघा धोणै री तैंईंयैं होर ज़ो गाच़ी चेकै न बौनी होन्दी ती, तेई लाईया तिन्हरी ज़ोंघा टूशदा लागा। "
JHN,13,6,"ज़ैबै यीशु शमौन पतरसा हागै पुजू, ता पतरसै यीशु बै बोलू, “ओ प्रभु, कि तुसै मेरी ज़ोंघा धोआ सी?” "
JHN,13,7,"यीशुऐ तेइबै ज़वाब धिना,  “ज़ो हांऊँ केरा सा, तू तेइबै ऐबै नी जाणदा, पर एथा न बाद समझणा सा।”  "
JHN,13,8,"पतरसै यीशु बै बोलू, “तुसा मेरी ज़ोंघा कैधी भी नी धोणी सा।” ऐ शुणिया यीशुऐ तेइबै बोलू,  “अगर हांऊँ तौभै नैंई धोनू ता तेरा मेरा कोई रिश्ता नैंई।” "
JHN,13,9,"शमौन पतरसै यीशु बै बोलू, “ओ प्रभु, ता मेरी ज़ोंघा केल्ही नैंई, पर हौथ होर मुँडी भी धोइया दै।” "
JHN,13,10,"यीशुऐ तेइबै बोलू,  “ज़ुण नहांऊँदा सा तेइबै ज़ोंघै रै सिवाए होर किछ़ धोणै री जरूरी नैंई ऑथि, पर सौ बिलकुल च़ोखा सा, पर सैभी रै सैभ नैंई।” "
JHN,13,11,"यीशु ता आपणै ढौकणै धियाणु आल़ै बै जाँणा ती तैबै तेइबै बोलू, “तुसै सारै रै सारै च़ोखै नैंई ऑथि।” "
JHN,13,12,"ज़ैबै यीशुऐ तिन्हरी ज़ोंघा धोई, होर आपणै टौलै लाईया फिरी बेशु, ता तिन्हां बै बोल्दा लागा,  कि तुसै कि समझू कि मैं तुसा सैंघै कि केरू?  "
JHN,13,13,"तुसै मुँभै गुरू, होर प्रभु, बोला सी, होर ठीकै बोला सी, किबैकि हांऊँ सौहै सा।  "
JHN,13,14,"अगर मैं प्रभु होईया होर गुरू होईया तुसरी ज़ोंघा धोई, ता तुसाबै बी एकी होरी री ज़ोंघा धोणी चेहिऐ।  "
JHN,13,15,"किबैकि मैं तुसाबै नमूना रिहाऊ सा, कि ज़ैण्ढा मैं तुसा सैंघै केरू सा, तुसै भी तैण्ढा केरा। "
JHN,13,16,"किबैकि हांऊँ तुसाबै सच़-सच़ बोला सा नोकर आपणै मालका न बड़ा नैंई ऑथि, होर न भेज़ू होन्दा प्रेरित आपणै भेजणु आल़ै न।  "
JHN,13,17,तुसै ऐ गैला जाँणा सी होर अगर तिन्हां पैंधै चललै ता धन्य सी।  
JHN,13,18,"हांऊँ तुसा सैभी रै बारै न नैंई बोली सकदा, ज़ुणा मैं चुनै सी, तिन्हां बै हांऊँ जाँणा सा, पर ऐ तैबै सा, कि पवित्र शास्त्रा रा ऐ बचन पूरा होला, ज़ुणियै मेरै सैंघी होईया मूँ सैंघै रोटी खाई सा, तेइयै मुँभै धोखा धिना।  "
JHN,13,19,"“ऐबै हांऊँ तेई रै होंणै न पैहलै जताईया देआ सा ज़ैबै ऐ होला ता तैबै तुसा बशाह केरना सा, कि हांऊँ सौहै सा।  "
JHN,13,20,"हांऊँ तुसाबै सच़-सच़ दसा सा, सौ मुँभै ग्रहण केरा सा, होर ज़ो मुँभै ग्रहण केरा सा, सौ मेरै भेज़णु आल़ै बै ग्रहण केरा सा।”  "
JHN,13,21,"ऐ गैला बोलिया यीशु आत्मा न उदास होईया होर ऐ गुआही धिनी,  “हांऊँ तुसाबै सच़–सच़ बोला सा कि तुसा मौंझ़ै न एकी हांऊँ ढौकणै द्याणा सा।”  "
JHN,13,22,"च़ेले शक्का न, कि यीशु कुणी रै बारै न बोल्दा लागा सा, तै एकी होरी बै हेरदै लागै। "
JHN,13,23,"यीशु रै च़ेले मौंझ़ै न एक यूहन्ना ज़ुणी सैंघै यीशु झ़ुरी डाहा ती, सौ यीशु री छाती धिरै बै टुँबड़ै होईया बेठा ती। "
JHN,13,24,"शमौन पतरसै तेई धिरै भाल़िया पुछ़ु, “दसा ता, सौ कुणी रै बारै न बोलदा लागा सा?” "
JHN,13,25,"तैबै तेइयै तैण्ढी तैरहा यीशु री छाती धिरै झुकिया यीशु न पुछ़ु, “ओ प्रभु, सौ कुण सा?” "
JHN,13,26,"यीशुऐ ज़वाब धिना,  “ज़ुणिबै ऐ रोटी रा टुकड़ा च़ोकिया देला सौहै सा।” होर यीशुऐ टुकड़ा च़ोकिया शमौन इस्करियोती रै बेटै यहूदा बै धिना।  "
JHN,13,27,"रोटी रा टुकड़ा लेन्देआ शैतान तेई रै आँध्रै तुरू। तैबै यीशुऐ तेइबै बोलू,  “ज़ो तू केरा सा, छेकै केर।”  "
JHN,13,28,पर बेशू होंदै न कोइयै नी ज़ाणू कि यीशुऐ ऐ गैल किबै बोली। 
JHN,13,29,"यहूदा आगै थैली रौहा ती, तैबै कोई कोइयै बुझू कि यीशु तिन्हां बै बोल्दा लागा सा कि ज़ो किछ़ आसै जाचा बै लोड़ी तेई लेईया आंण नैंई ता ऐ कि किछ़ गरीबा बै दै। "
JHN,13,30,"यहूदा रोटी खाँणै न बाद छेकै बाहरै बै नौठा, होर ऐ राती रा बौगत ती। "
JHN,13,31,"ज़ैबै यहूदा बाहरै नौठा ता यीशुऐ बोलू,  ऐबै हांऊँ मांहणु रै बेटै री महिमा हुई सा, होर परमेश्वरै री महिमा तेथा न हुई।  "
JHN,13,32,"अगर तेथा न परमेश्वरै री महिमा हुई सा, ता परमेशवर भी आपु न तेइरी महिमा केरनी होर, छेकै केरनी।  "
JHN,13,33,"ओ शोहरूओ, हांऊँ होर थोड़ी देर तुसा सैंघै सा, फिरी तुसा हांऊँ तोपणा सा, होर ज़ैण्ढा मैं यहूदी नेतै बै बोलू ती, ज़ौखै हांऊँ जा सा, तौखै तुसै नैंई एज़ी सकदै, तैण्ढाऐ हांऊँ ऐबै तुसा हागै बी बोला सा।  "
JHN,13,34,"“हांऊँ तुसाबै एक नोंऊँआं हुक्म देआ सा कि एकी दुज़ै न झ़ुरी डाआ, ज़ैण्ढी मैं तुसा सैंघै झ़ुरी डाई सा तैण्ढीऐ तुसै भी एकी होरी सैंघै झ़ुरी डाआ।  "
JHN,13,35,"अगर आपु न झ़ुरी डाहलै ता, ऐथा न सैभी ज़ाणना सा कि तुसै मेरै च़ेले सी।”  "
JHN,13,36,"शमौन पतरसै यीशु बै बोलू, “ओ प्रभु तुसै कौखै बै च़लै सी?” प्रभु यीशुऐ ज़वाब धिना  “ज़ौखै हांऊँ जा सा तौखै तुसै ऐबै मेरै पिछ़ै नैंई एज़ी सकदै, पर ऐथा न बाद मेरै पिछ़ै ऐणा।”  "
JHN,13,37,"पतरसै तेइबै बोलू, “ओ प्रभु, ऐबै हांऊँ तेरै पिछ़ै किबै नैंई एज़ी सकदा? मूँ ता तेरी तैंईंयैं आपणी जान भी देणी।” "
JHN,13,38,"यीशुऐ ज़वाब धिना,  “कि तौ मेरी तैंईंयैं आपणी जान देणी? हांऊँ तौभै सच़-सच़ बोलदा लागा सा कि ज़ाँ तैंईंयैं मुर्गा नैंई बाशणा ताँ तैंईंयैं तू त्राई घेरै मेरा नाँह नैंई केरना।”  "
JHN,14,1,"“तुसरा मन उदास नी होला, तुसै परमेश्वरा पैंधै बशाह रखा सी होर मूँ पैंधै बी बशाह रखा।  "
JHN,14,2,"मेरै बापू रै घौरा न रौहणै री तैंईंयैं बोहू ज़ैगा सा, अगर नी होंदै ता मूँ तुसाबै बोलणा ती, किबैकि मूँ तुसरी तैंईंयैं ज़ैगा त्यार केरनै री तैंईंयैं जाँणा सा।  "
JHN,14,3,"होर अगर हांऊँ जाईया तुसरी तैंईंयैं ज़ैगा त्यार केरनु, ता तैबै एज़िया तुसा आपणै तौखै बै नेणै, कि ज़ौखै मूँ रौहणा, तौखै तुसा भी रौहणा। "
JHN,14,4,“ज़ौखै हांऊँ जा सा तुसै तौखली बौत जाँणा सी।”  
JHN,14,5,"थौमे यीशु बै बोलू, “ओ प्रभु, आसै नैंई जाणदै कि तू कौखै बै जा सा, ता बौत कैण्ढै ज़ाणनी?” "
JHN,14,6,"यीशुऐ तेइबै बोलू,  “बौत होर सच़ाई होर ज़िन्दगी हांऊँ सा, बिना मेरै ज़रियै कोई बापू हागै बै नैंई जाई सकदा।  "
JHN,14,7,"अगर तुसै हांऊँ जाणु होन्दा ता मेरै बापू भी जाण न ती, होर ऐबै जाँणा सी होर हेरू भी सा।” "
JHN,14,8,"फिलिप्पुसै यीशु बै बोलू, “ओ प्रभु, बापू बै आसा न रिहा सौहै आसरी तैंईंयैं रज़ सा।” "
JHN,14,9,"यीशुऐ तिन्हां बै बोलू,  “ओ फिलिप्पुस, हांऊँ ऐतरै रोजा न तुसा सैंघै रौहु सा होर कि तू मुँभै नी जाणदा? ज़ुणियै हांऊँ हेरू सा तेइयै बापू भी हेरू सा?  "
JHN,14,10,"कि तू बशाह नी केरदा कि हांऊँ बापू न सा होर बापू मूँ न सा? ऐ गैला ज़ो हांऊँ तुसाबै बोला सा आपणी धिरै न नैंई बोलदा लागा, पर बापू मूँ न रौहिया आपणै कोम केरा सा।  "
JHN,14,11,"मेरा बशाह केरा कि हांऊँ बापू न सा होर बापू मूँ न सा, नैंई ता मेरै चमत्कारै रै कोमै री बजहा न मेरा बशाह केरा।  "
JHN,14,12,"“हांऊँ तौभै सच़-सच़ बोला सा ज़ो मूँ पैंधै बशाह रखा सा ऐ कोम ज़ो हांऊँ केरा सा तेई भी केरना, पर ऐथा न भी बड़े कोम केरनै किबैकि हांऊँ बापू आगै बै जा सा।  "
JHN,14,13,"ज़ो किछ़ तुसै मेरै अधिकारा न मौंगलै, सौहै मूँ केरना कि बेटै री बजहा न बापू री महिमा होली।  "
JHN,14,14,"अगर तुसै मूँ न मेरै नाँ न किछ़ मौंगलै, ता मूँ सौ केरना।  "
JHN,14,15,"“अगर तुसै मूँ सैंघै झ़ुरी डाहलै ता, मेरा हुक्म बी मनणा।  "
JHN,14,16,"मूँ बापू हागै अर्ज़ा केरनी, होर तेई तुसाबै एक सैंघी भेज़णा कि सौ तुसा सैंघै सदा री तैंईंयैं रौहला।  "
JHN,14,17,"मतलब सच़ाई री आत्मा, ज़ुणिबै दुनिया ग्रहण नैंई केरदा, किबैकि सौ तेइबै नैंई हेरदै, होर न तेइबै जाणदै, तुसै तेइबै जाँणा सी, किबैकि सौ तुसा सैंघै रौहा सा, होर तेई तुसा न होंणा सा।  "
JHN,14,18,"“मूँ तुसै अनाथ नी छ़ौड़णै, मूँ तुसा आगै बै ऐणा सा।  "
JHN,14,19,"होर थोड़ीऐ देर रौही सा कि फिरी दुनियां हांऊँ नी हेरणा, पर तुसा हांऊँ हेरणा किबैकि हांऊँ ज़िन्दा सा, तुसा भी ज़िन्दै रौहणा।  "
JHN,14,20,"तेई रोज़ ज़ैबै मूँ वापस ऐणा, ता तुसा जाणना कि हांऊँ आपणै बापू न सा, होर तुसै मूँ न होर हांऊँ तुसा न।  "
JHN,14,21,ज़ुणी हागै मेरा हुक्म सा होर सौ तिन्हां बै मना सा सौ मूँ सैंघै झ़ुरी डाआणी सा होर आपणै आपा बै मूँ तेई पैंधै हेरिणा सा।”  
JHN,14,22,"सौ यहूदा ज़ो इस्करियोती नी ती ऑथि, तेइयै बोलू, “ओ प्रभु, कि हुआ तुसै आपणै आपा बै आसा पैंधै रिहाणा चाहा सी होर दुनिया रै लोका पैंधै नैंई?” "
JHN,14,23,"यीशुऐ तेइबै ज़वाब धिना,  “अगर कोई मूँ सैंघै झ़ुरी डाआला ता तेई मेरै वचना मनणै, होर मेरै बापू तेई सैंघै झ़ुरी डाआणी, होर आसा तेई हागै बै ऐणा होर तेई सैंघै रौहै केरना सा।  "
JHN,14,24,"ज़ो मूँ सैंघै झ़ुरी नी डाआन्दा, सौ मेरै वचना बै नी मनदा, होर ज़ो वचन तुसै शुणा सी सौ मेरा नैंई पर मेरै बापू रा सा, ज़ुणियै हांऊँ भेज़ू सा।  "
JHN,14,25,“ऐ गैला मैं तुसा सैंघै रौहन्दी घेरै तुसाबै बोली।  
JHN,14,26,"पर मज़त केरनु आल़ा मतलब पवित्र आत्मा ज़ो बापू मेरै नाँ न भेजणा, तेई तुसाबै सारी गैला सिखाणी, होर ज़ो किछ़ हांऊँ तुसाबै बोला सा, तेई तुसाबै याद दिलाणा सा।” "
JHN,14,27,"हांऊँ तुसाबै शान्ति देआ सा, ज़ो शान्ति मूँ हागै सा। ऐ शान्ति सौ नी ऑथि ज़ो तुसाबै दुनिया रै लोका देआ सा। तुसरा मन उदास नी हुआ लोड़ी होर न डौरू लोड़ी।  "
JHN,14,28,"तुसै शुणु सा, कि मैं तुसाबै बोलू सा, हांऊँ जा सा, होर तुसा आगै फिरी ऐणा अगर तुसै मूँ सैंघै झ़ुरी रखा सी, ता ऐसा गैला न खुश होआ सी, कि हांऊँ बापू हागै जा सा किबैकि बापू मूँ न बड़ा सा।  "
JHN,14,29,"होर ऐ सैभ गैला होंणै न पैहलै तुसाबै बोलू सा कि ज़ैबै सौ होला ता, तैबै तुसा मूँ पैंधै बशाह केरना सा।  "
JHN,14,30,"मूँ ऐबै तुसा सैंघै होर बोहू गैला नैंई केरनी, किबैकि दुनियां न राज़ केरनु आल़ा शैतान ऐणु आल़ा सा। मूँ पैंधै तेइरा कोई हक नैंई।  "
JHN,14,31,"पर ऐ तैबै होआ सा कि दुनियां जाणली कि हांऊँ बापू सैंघै झ़ुरी डाआ सा होर बापुए मुँभै हुक्म धिना सा हांऊँ तैण्ढाऐ केरा सा।  उठा, औखै न जाँणा।  "
JHN,15,1,सच़ी अँगूरै री लूड़ हांऊँ सा; मेरा बापू किसान सा।  
JHN,15,2,"ज़ो डाल़ी मूँ न सा, होर नैंई फ़ौल्दी, तेसा बै सौ काटा सा होर ज़ो फौल़ा सा, तेइबै सौ छाँटा सा ताकि होर फौल़ै। "
JHN,15,3,"तुसै ता तेई बचने री बजहा न ज़ो मैं तुसाबै बोलू सा, च़ोखै होआ।  "
JHN,15,4,"तुसै मूँ न बणीया रौहा, होर मूँ तुसा न ज़ैण्ढै शांणी मतलब अँगूरै री लूड़ी न बणीया नैंई रौहली ता आपणै आपा न नैंई फ़ौल़ी सकदी, तैण्ढै तुसै भी अगर मूँ न बणीया नी रौहलै ता नैंई फ़ौल़ी सकलै।  "
JHN,15,5,"हांऊँ अँगूरा री लूड़ी सा तुसै डाई सी ज़ो मूँ न बणीया रोआ सा हांऊँ तेईन सौ बोहू फ़ोल़ा सा, किबैकि मूँ न अलग होईया तुसै किछ़ भी नी केरी सकदै।  "
JHN,15,6,"अगर कोई मूँ न बणीया नी रौहन्दा ता सौ शांणी सांही काटिया शेटणा सा, होर शुका सा होर मांहणु तिन्हां बै कठा केरिया औगी न शेटा सी, होर ते फुकिया सी।  "
JHN,15,7,"अगर तुसै मूँ न बणीया रौहलै होर मेरा बचन तुसा न बणीया रौहला ता ज़ो चाहे मौंगा, होर तेई तुसरी तैंईंयैं होंणा सा।  "
JHN,15,8,"मेरै बापू री महिमा ऊँई लाइया होआ सा कि तुसै बोहू फ़ौल़ आंणा, तैबै तुसै मेरै च़ेले ठहरिणा सा।  "
JHN,15,9,"ज़ैण्ढी बापूऐ मूँ सैंघै झ़ुरी डाई, तैण्ढीऐ मैं तुसा सैंघै झ़ुरी डाई मेरी झ़ुरी न बणीया रोहा।  "
JHN,15,10,"अगर तुसै मेरी हुक्म बै मनलै, ता मेरी झ़ुरी न बणीया रौहलै, ज़ैण्ढी कि मैं आपणै बापू री हुक्म मनी सा, होर तेइरी झ़ुरी न बणीया रौहा सा।  "
JHN,15,11,"मैं ऐ गैला तुसाबै तैबै बोली, कि मेरी खुशी तुसा न बणीया रौहली, होर तुसरी खुशी पूरी होली।  "
JHN,15,12,"मेरा हुक्म ऐ सा कि, ज़ैण्ढी झ़ुरी मैं तुसा सैंघै डाई तैण्ढीऐ तुसै भी एकी दुज़ै सैंघै झ़ुरी डाआ। "
JHN,15,13,ऊँई न बड़ी झ़ुरी कोईरी नी ऑथि कि आपणै सैंघी री तैंईंयैं आपणी जान देला। 
JHN,15,14,"ज़ो हुक्म हांऊँ तुसाबै देआ सा, अगर तेसा बै मनलै ता तुसै मेरै सैंघी सी।  "
JHN,15,15,"ऐबै न बाद मूँ तुसाबै आपणा दास नी बोलणा, किबैकि नोकर नी जाणदा कि तेइरा मालक कि केरा सा, पर मैं तुसाबै आपणा सैंघी बोलू सा, किबैकि मैं ज़ो गैला आपणै बापू न शूणी ते सारी तुसाबै दसी सी।  "
JHN,15,16,"तुसै हांऊँ नी चुनु सा, पर मैं तुसै चुनै सी होर तुसै ठहराऐन्दे सी ताकि तुसै जाईया फ़ौल़ आंणलै होर तुसरा फ़ौल़ बणीया रौहला, कि तुसै मेरै अधिकारा न ज़ो किछ़ मौंगलै, सौ तुसाबै देला।  "
JHN,15,17,इन्हां गैला रा हुक्म हांऊँ तुसाबै तैबै देआ सा कि तुसै एकी दुज़ै सैंघै झ़ुरी डाआ।  
JHN,15,18,"“अगर दुनिया रै लोका तुसा सैंघै बैर डाआ सी, ता तुसै जाँणा सी कि तेइयै तुसा न पेहलै, मूँ सैंघै भी बैर रखु। "
JHN,15,19,"अगर तुसै दुनिया रै लोका हौन्दे, ता दुनिया रै लोका तुसा सैंघै झ़ुरी डाआणी, पर ऐई बजहा न तुसै दुनिया रै लोका मौंझ़ै नैंई पर मैं तुसै दुनिया रै लोका मौंझ़ै न चुनै सी, तैबै ता दुनिया रै लोक तुसा सैंघै बैर डाआ सी।  "
JHN,15,20,"ज़ो गैला मैं तुसाबै दसी ती, ‘नोकर आपणै मालका न बड़ा नैंई होन्दा,’ तेथा बै याद डाआ अगर तिन्हैं हांऊँ सताऊ, ता तुसै भी सताणे, अगर तिन्हैं मेरी गैला मनी ता तुसरी भी मनणी।  "
JHN,15,21,"लोका ऐ सारी गैला तुसा सैंघै केरनी, किबैकि तुसै मेरै च़ेले सी, किबैकि ते परमेश्वरा बै नी ज़ाणदै ज़ुणियै हांऊँ भेज़ू सा। "
JHN,15,22,"अगर हांऊँ नैंई ऐन्दा होर तिन्हां सैंघै गैला नैंई केरदा, ता ते पापी नैंई बणदै पर ऐबै तिन्हां बै तिन्हां रै पापा री तैंईंयैं कोई बहाना नैंई ऑथि।  "
JHN,15,23,"ज़ो मूँ सैंघै बै डाआ सा, सौ मेरै बापू सैंघै भी बैर डाआ सा।  "
JHN,15,24,"अगर हांऊँ तिन्हां मौंझ़ै तैण्ढा चमत्कारा रा कोम नैंई केरदा, ज़ो होर कोइयै नैंई केरै ता तिन्हां पापी नैंई बणना ती, पर ऐबै ता तिन्हैं हांऊँ होर मेरा बापू दुऐ हेरे सी होर दुई सैंघै बैर डाआ सी।  "
JHN,15,25,"ऐ तैबै हुआ कि सौ वचन पूरा हुआ ज़ो तिन्हैं रै बिधाना न लिखू सा, ‘तिन्हैं मूँ सैंघै बिना मतलबै रा बैर रखु।’  "
JHN,15,26,"“पर ज़ैबै ऐ मज़द केरनु आल़ा ऐला, ज़ो मूँ तुसा हागै बै बापू री धिरै न भेजणा, मतलब सच़ाई री आत्मा ज़ो बापू री धिरै न निकल़ा सा, ता सौ मेरी गुआही देला।  "
JHN,15,27,होर तुसै भी मेरै गुआह सी किबैकि तुसै शुरू न मूँ सैंघै रोहै सी।  
JHN,16,1,“ऐ गैला मैं तुसाबै तैबै बोली कि ताकि तुसै विश्वास नी खोलै।  
JHN,16,2,"तिन्हां तुसै यहूदी आराधनालय न खोलणै सी। पर ऐ बौगत एज़ा सा, कि ज़ो कोई तुसाबै मारलै तेई समझणा कि हांऊँ परमेश्वर री सेवा केरदा लागा सा।  "
JHN,16,3,होर तै तिन्हां कोमा बै तैबै केरा सी कि न ता बापू ज़ाणदा होर न ता हांऊँ ।  
JHN,16,4,"पर ऐ गैला मैं तैबै तुसाबै बोली, कि ज़ैबै इन्हरा बौगत एला ता तुसाबै याद ऐणा। कि मैं शुरू न ओरु तुसाबै ऐ गैला नैंई दसी किबैकि हांऊँ तुसा सैंघै ती।  "
JHN,16,5,"“पर ऐबै हांऊँ आपणै भेजणु आल़ै हागै बै ज़ा सा होर तुसा न कोई मुँभै नी पुछदै, ‘तू कौखै बै जा सा?’  "
JHN,16,6,"मैं ज़ो ऐ गैला तुसाबै बोली सा, ऐई बजहा न तुसरा दिल दुःखी सा। "
JHN,16,7,"तैबै भी हांऊँ तुसाबै सच़ बोला सा, कि मेरा जाँणा तुसरी तैंईंयैं खरा सा, किबैकि हांऊँ नी जाला ता तेई मज़द केरनु आल़ै तुसा हागै बै नी ऐणा। पर अगर हांऊँ जाला ता, सौ मज़द केरनु आल़ै तुसा आगै बै भेजणु।  "
JHN,16,8,तेई एज़िया पापा री सच़ाई होर परमेश्वरा रै धर्म होर न्याय रै बारै न ऐई दुनियां रै लोका बै रिहाणा।  
JHN,16,9,पापै रै बारै न कि ते मूँ पैंधै बशाह नी केरदै।  
JHN,16,10,"होर धर्मै रै बारै न किबैकि हांऊँ बापू हागै बै जा सा, होर तुसै मुँभै फिरी नैंई हेरणा।  "
JHN,16,11,न्याय रै बारै न किबैकि परमेश्वरै पैहलै न ऐई दुनियां रै अधिकारी मतलब शैताना रा न्याय केरू सा।  
JHN,16,12,"“मूँ तुसाबै होर भी बोहू गैला बोलणा चाहा सा, पर ऐबै तुसै तिन्हां गैला बै नैंई समझ़दै। "
JHN,16,13,"पर ज़ैबै सौ मतलब सच़ाई री आत्मा एली, ता तुसाबै सारी सच़ाई री बौत दसणी, किबैकि तेइयै आपु धिरै न नैंई बोलणा होर ज़े किछ़ शुणा सा सौऐ बोलणा होर ऐणु आल़ी गैला तुसाबै दसणी।  "
JHN,16,14,"तेई मेरी महिमा केरनी, किबैकि तेई मेरी गैला शुणिया तुसाबै दसणी।  "
JHN,16,15,"ज़ो किछ़ बापू रा सा, सौ सैभ मेरा सा, तैबै मैं बोलू कि मेरी गैला न शूणीया तुसाबै दसला।  "
JHN,16,16,“थोड़ी देरा न तुसा हांऊँ नी हेरणा; होर फिरी थोड़ी देरा न हांऊँ हेरणा।”  
JHN,16,17,"तैबै यीशु रै च़ेले आपु न बोलदै लागै, “ऐ कि सा ज़ो सौ आसाबै बोल्दा लागा सा,  थोड़ी देरा न तुसा हांऊँ नैंई हेरणा, होर फिरी थोड़ी देरा न हांऊँ हेरणा? होर ऐ तैबै कि हांऊँ बापू हागै बै जा सा?” "
JHN,16,18,"तैबै तिन्हैं बोलू, “ऐ, ‘थोड़ी देर ज़ो सौ बोला सा कि गैल सा?’ आसै नैंई जाणदै कि ऐ कि बोल्दा लागा सा।” "
JHN,16,19,"यीशुऐ ज़ाणिया कि ऐ इन्हां गैला रै बारै न मुँभै पुछ़णा चाहा सी, तिन्हां बै बोलू,  “कि तुसै आपु न मेरी इन्हां गैला रै बारै न पूछ़ताछ़ केरदै लागे सी, थोड़ी देरा न तुसा हांऊँ नैंई हेरणा, होर भिरी थोड़ी देरा न हांऊँ हेरणा?”  "
JHN,16,20,"हांऊँ तुसाबै सच़-सच़ बोला सा; कि मेरै मौरनै न बाद तुसा रोणां होर लेरा मारै केरनी सा, पर दुनिया रै लोका खुशी मनाणी, तुसाबै दुःख होंणा सा, पर तुसरा दुःख सुखा न बदलीणा सा, ज़ैबै मूँ ज़िन्दा वापस ऐणा।  "
JHN,16,21,"सुज़णै रै बौगता न बेटड़ी बै दुःख हुआ सा, किबैकि तेसरा दुःखा रा बौगत पुजिआ आऊ सा, पर ज़ैबै सौ शोहरू बै जन्म देआ सा ता आपणी ऐसा खुशी सैंघै कि दुनिया न एक मांहणुऐ जन्म लेऊ, तेई दुःखा बै होरी घेरै याद नैंई केरदी।  "
JHN,16,22,"तैण्ढी धिरै तुसाबै ऐबै दुःख होंणा, पर मूँ तुसा सैंघै होरी घेरै मिलणा होर तूसरा मन खुशी सैंघै भौरीणा सा, होर तुसरी खुशी कोई भी तुसा न नैंई छीनणी सा  "
JHN,16,23,"तेई रोज तुसा मूँ न किछ़ नैंई पुछ़णा। हांऊँ तुसाबै सच़-सच़ बोला सा अगर बापू न तुसै मेरै अधिकारा न किछ़ मौंगलै, ता तेई तुसा देणा।  "
JHN,16,24,"ऐबै तैंईंयैं तुसै मेरै अधिकारा न किछ़ भी नैंई मौंगु, मुँगलै ता पाणा, तैबै तुसरी खुशी पूरी होंणी सा।  "
JHN,16,25,"“मैं ऐ गैला तुसाबै उदाहरण न दसी सी, पर तेई बौगत ऐणा सा कि मूँ तुसाबै होरी घेरै उदाहरणा न नैंई बोलणा, पर खुलिया तुसाबै बापू रै बारै न दैसणा।  "
JHN,16,26,"तेई बौगता न तुसा मेरै अधिकारा न मौंगणा, होर हांऊँ तुसाबै ऐ नैंई बोल्दा कि मूँ तुसरी तैंईंयैं बापू हागै प्रार्थना केरनी सा।  "
JHN,16,27,"किबैकि बापू परमेश्वर ता आपुऐ तुसा सैंघै झ़ुरी डाआ सा, किबैकि, तुसै मूँ सैंघै झ़ुरी डाई सा ऐ कि भी कि बशाह केरू सा कि बापू री धिरै न सा।  "
JHN,16,28,"हांऊँ बापू रै धिरै न दुनिया न आऊ सा, मुँबी दुनिया बै छ़ौड़िया जाँणा सा।”  "
JHN,16,29,"यीशु रै च़ेले बोलू, “हेर, ऐबै ता तुसै साफ़ बोला सी, होर कोई उदाहरण नैंई बोल्दा। "
JHN,16,30,"ऐबै आसै जाँणा सी कि तुसै सैभ किछ़ जाँणा सी होर ऐ जरूरी भी नैंई ऑथि कि कोई तुसा न किछ़ पुछ़लै, ऐथा न आसै बशाह केरा सी कि तुसै परमेश्वरै री धिरै न आऐ सी।” "
JHN,16,31,"ऐ शुणिया यीशुऐ तिन्हां बै बोलू, “कि तुसै ऐबै बशाह केरा सी?”  "
JHN,16,32,"हेरा, सौ बौगत एज़ा सा, पर ऐ सा कि तुसा सैभ अलग होईया आपणी-आपणी बौत लेणी, होर हांऊँ केल्हाऐ छ़ौड़णा सा, तैबै भी हांऊँ केल्हाऐ नैंई किबैकि बापू मूँ सैंघै सा।  "
JHN,16,33,"“मैं ऐ गैला तुसाबै तैबै बोली कि तुसाबै मेरी बजहा न शान्ति मिलली। ऐसा दुनिया न तुसाबै दुःख होआ सा, पर मजबूत बणीया रौहा, मैं ता दुनिया रा अधिकारी मतलब शैतान न ज़ीत पाई सा।”  "
JHN,17,1,"यीशुऐ ऐ सारी गैला आपणै च़ेले बै बोली, होर स्वर्गा धिरै भाल़िया बोलू, “ओ बापू, सौ बौगत पूजी आऊ सा आपणै बेटै री महिमा केर, ताकि बेटा भी तेरी महिमा केरला।  "
JHN,17,2,"किबैकि तुसै तिन्हां सैभी लोका पैंधै अधिकारा धिना, कि ज़ुणा तै तेइबै धिनै सी तिन्हां सैभी लोका बै सौ हमेशा री ज़िन्दगी देला।  "
JHN,17,3,"होर हमेशा री ज़िन्दगी ऐसा कि तै तौभै ज़ो ऐकै सच़ा परमेश्वरा सा होर, यीशु मसीह बै, ज़ो तुसै भेज़ू सा, जाणलै।  "
JHN,17,4,ज़ो कोम तुसै मुँभै केरनै बै धिनै ती तेइबै पूरा केरिया मैं धौरती पैंधै तुसरी महिमा केरी सा।  
JHN,17,5,"ऐबै ओ बापू, ज़ो महिमा मेरी तुसा सैंघै दुनिया बनाणै न पेहलै ती, तुसै तेसा महिमा न आपु सैंघै मेरी महिमा केरा। "
JHN,17,6,"“मैं तुसै तिन्हां मांहणु पैंधै रिहाऐ सी, ज़ुणा तुसै दुनिया न मुँभै धिनै सी, होर तिन्हैं तेरै वचन मने ती।  "
JHN,17,7,"किबैकि ज़ो वचन तुसै मुँभै धिनै सी, मैं तै वचन तिन्हां हागै पज़ेरे सी, होर तिन्हैं तै ग्रहण (अपनाए) केरै, होर सच़-सच़ जाणु सा। कि हांऊँ तुसरी धिरै न आऊ सा, होर बशाह केरू सा कि तुसै हांऊँ भेज़ू सा।  "
JHN,17,8,"किबैकि ज़ो वचन तुसै मुँभै पज़ेरु सा, सौ मैं तिन्हां हागै पजेरु। होर तिन्हैं सौ ग्रहण केरु होर सच़-सच़ जाणु सा कि हांऊँ तौ धिरै न आऊ सा होर तिन्हैं ऐ बशाह केरू कि तुसै हांऊँ भेज़ू सा।  "
JHN,17,9,"हांऊँ दुनिया रै लोका री तैंईंयैं प्रार्थना नैंई केरदा, पर तिन्हरी तैंईंयैं ज़ुणा तुसै मुँभै धिनै सी, किबैकि तै तेरै सी, "
JHN,17,10,"होर ज़ो किछ़ मेरा सा सौ सैभ तेरा सा, होर ज़ो तेरा सा सौ मेरा सा, होर इन्हां न मेरी महिमा प्रगट हुई सा।  "
JHN,17,11,"मूँ ऐबै दुनिया न नैंई रौहणा, पर इन्हां दुनिया न रौहणा, होर हांऊँ तौ हागै एज़ा सा। ओ पवित्र बापू, आपणै तेई अधिकारा न ज़ो तुसै मुँभै धिनु सा, तिन्हरी रक्षा केर, ताकि ते बी आसा सांही एक हो।  "
JHN,17,12,"ज़ैबै हांऊँ तिन्हां सैंघै ती, ता मैं तेरै तेई अधिकारा न, ज़ो तुसै मुँभै धिनी सा। मैं तिन्हरी रक्षा केरी, होर नाश होंणु आल़ै रै बेटै बै छ़ौड़िआ तिन्हां न कोई नाश नैंई हुआ, तैबै कि ज़ो पवित्र शास्त्रा न बोलू सा सौ, पूरा होला।  "
JHN,17,13,"“ऐबै मूँ तुसा हागै बै ऐणा सा, होर ऐ गैला दुनियां बै बोलणी सी, कि ते मेरी खुशी आपु न पूरी केरी सकलै। "
JHN,17,14,"मैं तुसरा वचन तिन्हां तैंईंयैं पजाऊ सा, होर दुनिया रै लोका सैंघै बैर डाऊ, किबैकि ज़ैण्ढा हांऊँ दुनिया रा नी ऑथि, तैण्ढै ते भी दुनिया रै नी ऑथि। "
JHN,17,15,"हांऊँ ऐ प्रार्थना नी केरा सा कि तू तिन्हां बै दुनियां न च़क, पर ऐ कि तू तिन्हां बै तेई शैताना न ज़ो कि दुष्ट सी, बचाईया डाआ। "
JHN,17,16,"ज़ैण्ढै हांऊँ दुनियां रा नी ऑथि, तैण्ढै तै भी दुनियां रै नी ऑथि। "
JHN,17,17,"सच़ाई रै ज़रियै तिन्हां बै पवित्र केर, तेरा वचन सच़ सा "
JHN,17,18,"ज़ैण्ढै तुसै हांऊँ दुनियां न भेज़ू सा, तैण्ढै मैं भी ते दुनियां न भेज़ै सी, "
JHN,17,19,"होर तिन्हरी तैंईंयैं हांऊँ आपणै आपा बै च़ोखा केरा सा, तैबै ते भी सच़ै रै ज़रियै च़ोखै होलै। "
JHN,17,20,"“हांऊँ सिर्फ़ च़ेले री तैंईंयैं केल्ही प्रार्थना नी केरदा, पर तिन्हरी तैंईंयैं भी ज़ो इन्हरै वचनै रै ज़रियै मूँ पैंधै बशाह केरलै।  "
JHN,17,21,"कि ते सारै एक होलै, ज़ैण्ढै तुसै ओ बापू, मूँ न सी होर हांऊँ तुसा न, तैण्ढै ते भी आसा न होलै, ज़ुणीन दुनियां रै लोक बशाह केरलै कि तुसै हांऊँ भेज़ू सा।  "
JHN,17,22,"सौ महिमा ज़ो तुसै मुँभै धिनी सा मैं तिन्हां बै धिनी सा, तैण्ढै ते भी एक होलै ज़ैण्ढै कि आसै एक सी,  "
JHN,17,23,"हांऊँ तिन्हां न होर तुसै मूँ न कि ते सिद्ध होईया एक होलै होर दुनियां जाणली कि तुसै हांऊँ भेज़ू सा, ज़ैण्ढी तुसै मूँ सैंघै झ़ुरी ढाई सा तैण्ढीऐ झ़ुरी तिन्हां सैंघै ढाई।  "
JHN,17,24,"“ओ बापू, हांऊँ चाहा सी कि ज़ुणा तुसै मुँभै धिनै सी, ज़ौखै हांऊँ सा तौखै ते भी मेरै सैंघै होलै, कि ते मेरी तेस महिमा बै हेरलै कि ज़ो तुसै मुँभै धिनी सा, किबैकि तुसै दुनिया बणाणै न पैहलै मूँ सैंघै झ़ुरी ढाई ती।  "
JHN,17,25,"“ओ धर्मै रै बापू दुनिया हांऊँ नी जाणु, पर मैं तुसै जाणै, होर इन्हैं च़ेले भी जाणु कि तुसै हांऊँ भेज़ू सा।  "
JHN,17,26,"मैं तेरा नाँ तिन्हां बै दैसु होर दसदै रौहणा कि ज़ो झ़ुरी तुसाबै मूँ सैंघै ती सौ तिन्हां न रौहली, होर हांऊँ तिन्हां न बणिया रौहणु।”  "
JHN,18,1,"यीशु प्रार्थना खत्म केरनै न बाद, आपणै च़ेले सैंघै किद्नोन नालै रै पारै नौठै। तौखै एक बगीच़ा ती, ज़ुणीन यीशु होर तिन्हरै च़ेले नौठै। "
JHN,18,2,"यीशु रा ढौकणै धियाणु आल़ा यहूदा भी तेसा ज़ैगा बै जाँणा ती, किबैकि प्रभु यीशु आपणै च़ेले सैंघै तौखै बै जाया केरा ती। "
JHN,18,3,"तैबै यहूदा, सपाई रा एक दला बै होर मुख्यपुरोहिता होर फरीसियै री धिरै न सपाई आंणिआ, दिऐ होर मशाल होर हथियार आंणिआ तौखै पुजै। "
JHN,18,4,"तैबै यीशु, तिन्हां सैभी गैला बै ज़ो तेई पैंधै ऐणु आई ती ज़ाणिया निकता, होर तिन्हां बै बोलू,  “तुसै कुणी बै तोपदै लागे सी?”  "
JHN,18,5,"तिन्हैं यीशु बै बोलू, “यीशु नासरी बै।” यीशुऐ तिन्हां बै बोलू,  “हांऊँ सा।”  यीशु रा ढौकणै धियाणु आल़ा यहूदा भी तिन्हां सैंघै खड़ा ती। "
JHN,18,6,"तेई रै ऐ बोलणे पैंधै,  “हांऊँ सा” , तै पिछ़ै हटिया धौरती पैंधै झौड़े। "
JHN,18,7,"तैबै यीशुऐ भी तिन्हां न पुछ़ू,  “तुसै कुणी बै तोपदै लागै सी।” तिन्हैं बोलू, “यीशु नासरी बै।”  "
JHN,18,8,"यीशुऐ तिन्हां बै बोलू,  “मैं ता तुसाबै बोलू ती, कि हांऊँ सा, अगर मुँभै तोपा सी ता इन्हां दुज़ै लोका बै जाणै देआ।”  "
JHN,18,9,"ऐ तैबै हुआ, कि सौ वचन पूरा होला ज़ो यीशुऐ बोलू ती,  “ज़ो तुसै मुँभै धिनै ती, तिन्हां न मैं एक भी नी खोऊ।”  "
JHN,18,10,"तैबै शमौन पतरसै तलवार ज़ो तेई आगै ती, खींच़ी होर महापुरोहिता रै दासा पैंधै चलाईया तेइरा देहणा कोन काटिया शेटू। तेई दासा रा नाँ मलखुस ती। "
JHN,18,11,"तैबै यीशुऐ पतरसा बै बोलू,  “आपणी तलवार म्याना न डाआ। ज़ो दुःखा सौहणै बै बापूऐ मुँभै धिना सा, कि हांऊँ तेइबै नी सौहणु?”  "
JHN,18,12,"तैबै सपाई होर सूबैदार होर यहूदियै रै सैनिकै प्रभु यीशु ढौकिया बौनु, "
JHN,18,13,होर पैहलै प्रभु यीशु हन्ना हागै बै नेऊ किबैकि तेस बोर्षा रा महापुरोहित कैफा रा शौऊरा ती। 
JHN,18,14,ऐ सौऐ कैफा ती ज़ुणियै यहूदियै बै सलाह धिनी ती कि आसरी तैंईंयैं एक मांहणु रा मौरणा खरा सा। 
JHN,18,15,"शमौन पतरस होर एक होर च़ेला भी प्रभु यीशु रै पिछ़ै न हुऐ। ऐ च़ेला महापुरोहिता रा जाणु पछ़ियाणु ती, तैबै सौ प्रभु यीशु सैंघै महापुरोहित रै आँध्रै बै नौठा, "
JHN,18,16,"पर पतरस दुआरा पैंधै खड़ा रौहू। तैबै सौ दुज़ा च़ेला ज़ो महापुरोहिता रा पछ़ियाणु होन्दा ती बाहरै निकता, होर दरुआज़ै री पौहरैदारनी बै बोलिया पतरस आँध्रै बै आंणु। "
JHN,18,17,"सौ दासी ज़ो पौहरी ती, पतरसा बै बोलू, “कोइँछ़ै तू भी ऐई मांहणु रै च़ेले न ऑथि?” तेइयै बोलू, “हांऊँ नी ऑथि।” "
JHN,18,18,"दास होर सपाई ठण्डै री बजहा न कोयलै भकेईया खड़ै औग छिपदै लागै ती, होर पतरस भी तिन्हां सैंघै खड़ा औगी छिपदा लागा ती। "
JHN,18,19,तैबै महापुरोहित प्रभु यीशु न तिन्हरै च़ेले रै बारै न होर उपदेशै रै बारै न पुच्छदै लागै। 
JHN,18,20,"यीशुऐ तिन्हां बै ज़वाब धिना,  “मैं सैभी रै सामनै खुलिया गैला केरी, मैं आराधनालय न होर मन्दिरा न, ज़ौखै सैभ यहूदी कठै हुऐ ती सदा उपदेश देआ ती होर गुजुईया किछ़ भी नी बोलू।  "
JHN,18,21,"तू मूँ न किबै पुछ़दा लागा सा? शूणनू आल़ै न पुछ़ कि मैं तिन्हां बै कि बोलू, हेर ते जाँणा सी कि मैं तिन्हां बै कि-कि बोलू?”  "
JHN,18,22,"ज़ैबै यीशुऐ बोलू, ता मन्दिरा रै पौहरैदारा न एकियै ज़ो यीशु हागै खड़ा ती, यीशु बै चंडा मारिया बोलू, “कि तू महापुरोहिता बै ऐण्ढी तैरहै ज़वाब देआ सा?” "
JHN,18,23,"यीशुऐ ज़वाब धिना, “अगर मैं बुरा बोलू, ता तेस बुराई बै मुँभै दैस, पर अगर खरा बोलू ता मुँभै किबै मारदा लागा सा?”  "
JHN,18,24,हन्ने यीशु ज़ो बौनु हौन्दा कैफा महापुरोहित हागै बै भेज़ू। 
JHN,18,25,"शमौन पतरस खड़ा होईया औगी छिपदा लागा ती। तैबै तिन्हैं तेइबै बोलू, “कोइँछ़ै तू भी ता तेई रै च़ेले न ता नैंई ऑथि?” तेइयै नाँ केरिया बोलू “हांऊँ नैंई ऑथि।” "
JHN,18,26,"महापुरोहित रै नोकरै न एकियै ज़ो तेई रै टबरा न ती, ज़ुणिरा कोन पतरसै काटू ती, बोलू, “कि मैं तू यीशु सैंघै बगीच़ै न नैंई ती हेरूदा ती?” "
JHN,18,27,पतरसै फिरी नाँ केरू होर फट मुर्गै बाँग धिनी। 
JHN,18,28,"तैबै तिन्हैं यीशु कैफा रै सामने गड़ा बै नेये, होर दोथी रा बौगत ती, पर तै आपु गढ़ा आँध्रै बै नैंई नौठै, किबैकि ते छ़ोत नैंई लोड़ी लागी पर फसहै रै त्यौहार खाई सकलै। "
JHN,18,29,"तैबै पिलातुस तिन्हां आगै बै बाहरै निकतु होर बोलू, “तुसै ऐई मांहणु पैंधै कुणी गैला रा दोष लागै सी लांदै?” "
JHN,18,30,"तिन्हैं तेइबै बोलू, “अगर ऐ बूरै कोम केरनु आल़ा नैंई होन्दा ता आसा ऐ तेरै हौथा न नैंई ती देणा।” "
JHN,18,31,"पिलातुसै तिन्हां बै बोलू, “तुसै ऐईबै नेइआ आपणै बिधाना रै ज़रियै ऐईरा न्याय केरा।” यहूदी नेतै तेई राज़ै बै बोलू, “आसाबै अधिकार नैंई ऑथि कि कोईरी जान लेई सकलै।” "
JHN,18,32,ऐ तैबै हुआ कि यीशु री सौ गैला ज़ो यीशु इशारा केरदी घेरै बोलू ती कि तेइरी मौऊत कैण्ढी होंणा। 
JHN,18,33,"तैबै पिलातुस भी गढ़ा आँध्रै बै नौठा, होर यीशु शाधिया तेईन पुछ़ु, “कि यहूदियै रा राज़ा सा?” "
JHN,18,34,"यीशुऐ बोलू,  “कि तू ऐ गैल आपु धिरै न बोल्दा लागा सा कि होरिये मेरै बारै न तुसाबै ऐ बोलू?”  "
JHN,18,35,"पिलातुसै ज़वाब धिना, “तू जाँणा सा कि हांऊँ यहूदी नैंई? तेरी ज़ाति होर मुख्यपुरोहिते तू मेरै हौथा न धिना सा। तैं कि केरू सा?” "
JHN,18,36,"यीशुऐ बोलू,  “मेरा राज्य ऐसा दुनिया रा नैंई, अगर मेरा राज्य ऐसा दुनिया रा होन्दा ता, मेरै च़ेले झौटीदै, कि मूँ यहूदी नेतै रै हौथा न नी ती जाँणा, पर मेरा राज्य औखला नैंई ऑथि।” "
JHN,18,37,"पिलातुसै तेइबै बोलू, “तैबै कि तू राज़ा सा?” यीशुऐ तेइबै बोलू,  “तुसै बोलू कि हांऊँ राज़ा सा। मैं तैबै जन्म लेऊ सा होर तैबै दुनिया न आऊ सा कि सच़ै री गुआही देनु। ज़ो कोई सच़ाई सैंघै झ़ुरी रैखा सा, सौ मेरी हाक्क शूणा सा।”  "
JHN,18,38,"पिलातुसै यीशु बै बोलू, “सच़ कि सा?” ऐ बोलिया सौ भी यहूदी नेता हागै बै नौठा होर तिन्हां बै बोलू, “हांऊँ ता तेईन किछ़ भी बुरी गैल नैंई पांदा। "
JHN,18,39,"“पर तुसरी ऐ रीति सा कि मूँ फसह री त्यौहारा न तुसरी तैंईंयैं एक कैदी मांहणु छ़ौड़णु तैबै तुसै कि चाहा सी, कि हांऊँ तुसा री तैंईंयैं यहूदी रै राज़ा बै छ़ौड़णु?” "
JHN,18,40,"तैबै तिन्हैं ज़ोरै सैंघै बोलू, “ऐईबै नी पर आसरी तैंईंयैं बरअब्बा बै छ़ौड़ा।” होर बरअब्बा एक डाकू ती। "
JHN,19,1,ऊँई पैंधै पिलातुसै यीशु बै कोड़ै लाणै धियाऐ। 
JHN,19,2,"सिपाईयै कौन्डै रा मुकट बणाईया यीशु री मुँडी न लाऊ, होर बैंजनी टौला लाऊ, "
JHN,19,3,"होर यीशु हागै एज़ी एज़िया बोल्दै लागै, “हे यहूदियै रै राज़ा, नमस्कार!” होर प्रभु बै थप्पड़ भी मारै। "
JHN,19,4,"तैबै पिलातुसै भी बाहरै निकल़िया लोका बै बोलू, “हेरा, हांऊँ तेइबै तुसा हागै फिरी आंणा सा, कि तुसै जाणलै कि हांऊँ ऐईन किछ़ भी दोष नैंई पान्दा।” "
JHN,19,5,"तैबै यीशु कौन्डै रा मुकुट होर बैंजनी रंगा रा टौला लाऊ होन्दा बाहरै आंणु, होर पीलातुसै तेइबै बोलू, “हेरा, ऐई मर्दा बै।” "
JHN,19,6,"ज़ैबै मुख्यपुरोहिते होर पौहरैदारै सौ हेरू ता लेरा पाईआ बोलू, “ऐईबै क्रूसा पैंधै चढ़ा क्रूसा पैंधै!” पिलातुसै तिन्हां बै बोलू, “तुसै ऐईबै नेइया क्रूसा पैंधै च़ढ़ा, किबैकि हांऊँ ऐईन किछ़ भी दोष नैंई पांदा।” "
JHN,19,7,"यहूदी नेतै तेइबै बोलू, “आसरा बी कनून सा होर तेस कनूनै रै मुताबक ऐ मारणै रै बराबर सा, किबैकि ऐईयै आपु बै परमेश्वरा रा बेटा बोलू सा” "
JHN,19,8,ज़ैबै पिलातुसै ऐ गैला शूणी ता सौ होर बी बोहू डौरू। 
JHN,19,9,"होर फिरी गढ़ा आँध्रै बै नौठु, होर यीशु बै बोलू, “तू कौखला सा?” पर यीशुऐ तेइबै किछ़ भी ज़वाब नैंई धिना। "
JHN,19,10,"तैबै पिलातुसै यीशु बै बोलू, “मुँभै किबै नैंई दसदा? कि तू नैंई जाणदा, कि तौभै छ़ौड़नै रा अधिकार मुँभै सा, होर तौभै क्रूसा पैंधै च़ढ़ाणै रा अधिकार भी मुँभै सा।” "
JHN,19,11,"यीशुऐ बोलू,  “अगर तौभै परमेश्वरा री तरफा न नैंई धिनु होन्दा, ता तेरा मूँ पैंधै किछ़ भी अधिकार नैंई ती होंणा, तैबै ज़ुणियै हांऊँ तेरै हौथा न धिना सा तेइरा पाप तौ न ज़ादा सा।”  "
JHN,19,12,"तैबै पिलातुसै यीशु छ़ौड़ी देणा चाहू, पर यहूदियै ज़ोरै-ज़ोरै सैंघै बोलू, “अगर तू ऐईबै छ़ौड़ी देला, ता तू महाराज़ै रा सैंघी नी ऑथि, ज़ो कोई आपणै आपा बै राज़ा बणा सा सौ महाराज़ै रा बरोध केरा सा।” "
JHN,19,13,ऐ गैला शूणीया पिलातुसै यीशु बाहरै आंणु होर तेस ज़ैगा न एक चबूतरा ती ज़ो इब्रानी न गब्बता बोलिया ती होर तौखै न्याय री ज़ैगा पैंधै बेठा। 
JHN,19,14,"ऐ फसह री त्यारी रा रोज ती, होर ऐ लगभग धयाडी ती। तैबै तेइयै यहूदियै बै बोलू, “हेरा तुसरा राज़ा।” "
JHN,19,15,"पर ते लेरा पाईआ, “नेया! नेया! ऐईबै क्रूसा पैंधै च़ढ़ा!” पिलातुसै तिन्हां बै बोलू, “कि मूँ तुसरा राज़ा क्रूसा पैंधै च़ढ़ाणा?” मुख्यपुरोहिते बोलू, “महाराज़ै बै छ़ौड़िआ आसरा होर कोई राज़ा नी ऑथि।” "
JHN,19,16,तैबै तेइयै यीशु तिन्हरै हौथा न धिना कि सौ क्रूसा पैंधै च़ढ़ाई जाला। 
JHN,19,17,"तैबै तिन्हैं यीशु नेये, होर यीशु आपणा क्रूस च़किया तेस ज़ैगा तैंईंयैं बाहरै नौठै ज़ो खोपड़ी री ज़ैगा बोलिया ती होर इब्रानी न गुलगुता। "
JHN,19,18,"तौखै तिन्हैं प्रभु यीशु सैंघै होर दुई मांहणु भी क्रूसा पैंधै च़ढ़ाऐ, एक एकी धिरै होर दुज़ी धिरै, होर बिच़ा न प्रभु यीशु। "
JHN,19,19,"पिलातुसै एक दोषा री चिट्ठी लिखिया क्रूसा पैंधै लाऊ, होर तेथा न ऐ लिखू होन्दा ती, “यीशु नासरी यहूदियै रा राज़ा।” "
JHN,19,20,"ऐ दोष चिट्ठी बोहू यहूदियै पौढु किबैकि सौ ज़ैगा ज़ौखै यीशु क्रूसा च़ढ़ाऊ ती यरूश्लेम शैहरा रै नेड़ ती, होर चिट्ठी इब्रानी होर लतीनी होर यूनानी न लिखू होन्दी ती। "
JHN,19,21,"तैबै यहूदियै रै मुख्यपुरोहिते पिलातुसा बै बोलू, “यहूदियै रा राज़ा, मत लिख पर ऐ लिख कि तेइयै बोलू, हांऊँ यहूदियै रा राज़ा सा।” "
JHN,19,22,"पिलातुसै जवाब धिना, “मैं ज़ो लिखू सा, सौ लिखू सा।” "
JHN,19,23,"ज़ैबै सपाईये यीशु क्रूसा पैंधै च़ढ़ाऊ ती, यीशु रै टौलै लेईया च़ार हिस्से केरै, सैभी सपाई री तैंईंयैं एक हिस्सा, होर कुरता भी नेऊ, पर कुरता बिना सिउं होन्दा ती ऊझै न पोर हेठै तैंईंयैं बुणु होन्दा ती। "
JHN,19,24,"तैबै तिन्हैं आपु न बोलू, “आसा ऐ नी चिरणा पर एथा पैंधै चिट्ठी भौरनी कि ऐई कुणी रा होंणा।” ऐ तैबै हुआ कि पबित्र शास्त्रा न ज़ो बोलू ती, सौ पूरा होला, “तिन्हैं मेरै टौलै आपु न बौन्डै होर मेरै टौलै पैंधै चिट्ठी भौरी।” "
JHN,19,25,"तैबै सपाईये तैण्ढाऐ केरू, यीशु रै क्रूसा हागै तिन्हरी आमा होर तिन्हरी आमै री बैहण मरियम, क्लोपासे री लाड़ी होर मरियम मगदलीनी खड़ी ती। "
JHN,19,26,"ज़ैबै यीशुऐ आपणी आमा होर सौ च़ेला ज़ो ज़ुणी सैंघै यीशु झ़ुरी डाआ ती नेड़ खड़ा हेरू ता आपणी आमा बै बोलू,  “आमा हेर, ऐ तेरा बेटा सा।”  "
JHN,19,27,"तैबै तेइयै च़ेले बै बोलू, “हेरा,  ऐ तेरी आमा सा।”  होर तेई बौगतै च़ेला सौ आपणै घौरा बै नेयी। "
JHN,19,28,"तेथा न बाद यीशुऐ ऐ ज़ाणिया कि ऐबै सैभ किछ़ पूरा हुआ सा, तैबै कि पबित्र शास्त्रा न ज़ो बोलू ती सौ पूरा होला, बोलू,  “हांऊँ शौखा सा।”  "
JHN,19,29,"तौखै सिरकै सैंघै भोरू होन्दा एक भाँडा डाऊ ती, तैबै तिन्हैं सिरकै न शौगु होन्दा स्पंज डँडै न रखिया तेइबै चुसाऊ। "
JHN,19,30,"ज़ैबै यीशुऐ सौ सिरका लेऊ ता बोलू,  “पूरा हुआ।”  होर मुँडी टुँबड़ी केरिया प्राण छ़ौड़ै। "
JHN,19,31,"तैबै कि सौ त्यारी रा रोज ती, यहूदियै पिलातुस आगै अर्ज़ा केरी, कि तिन्हरी टाँगा चोड़ा होर हेठै खोला, किबैकि बशाँ रै ध्याड़ै ते क्रूसा पैंधै नी डाहणै किबैकि सौ बशाँ रा ध्याड़ा बड़ा ध्याड़ा ती। "
JHN,19,32,"तैबै सैनिकै सपाईये एज़िया तिन्हां मांहणु न पैहलै री टाँगा चोड़ी, तैबै दुज़ै री भी, ज़ो यीशु सैंघै क्रूसा पैंधै च़ढ़ाई ती। "
JHN,19,33,"पर ज़ैबै यीशु आगै एज़िया हेरू कि सौ मुँआन्दा सा, प्रभु री टाँगा नी चोड़ी। "
JHN,19,34,"पर सैनिका न एकियै बरछै लाइया प्रभु यीशु रा पेट बिन्नू, होर तेथा न तैबै लोहू होर पाणी निकतु। "
JHN,19,35,"ज़ुणियै ऐ हेरू तेइयै गुआही धिनी, होर तेइरी गुआही सच़ी ती, होर सौ जाँणा ती कि सौ सच़ बोला सा तुसा भी बशाह केरा। "
JHN,19,36,"ऐ गैला तैबै हुई कि पबित्र शास्त्रा न ज़ो लिखू ती कि सौ पूरा होल्ला, “तेइरा कोई भी हाड़का नी सा चोड़ना।” "
JHN,19,37,"तैबै पवित्र शास्त्रै री एकी होरी ज़ैगा पैंधै लिखू सा, “ज़ुण तिन्हैं बिन्हू सा, तेई पैंधै तिन्हां हेरणा सा।” "
JHN,19,38,"इन्हां गैला न बाद अरिमतियाह ग्राँ रा रौहणु आल़ा ज़ो यीशु रा च़ेला ती, पर यहूदियै रै डौरा न सौ ऐसा गैला बै गज़ेईया रखा ती, पिलातुस हागै अर्ज़ा केरी कि-कि सौ यीशु री लाशा बै नैंई सका सा। पिलातुस तेइरी शूणी अर्ज़ा होर तेइयै एज़िया यीशु री लाश नेयी। "
JHN,19,39,"निकुदेमुस भी, ज़ो पैहलै यीशु हागै राती बै नौठा ती, पजाह सेरा रै (लगभग तीह किलो) बराबर, मिलाऊ होन्दा गन्धरस होर एलुवीरा रा खुशबूदार तेल होर धूप आंणु। "
JHN,19,40,"तैबै तिन्हैं यीशु री लाश आंणी, होर यहूदियै रै पौथणै री कनूनै रै मुताबक यीशु खुशबूदार तेला लाइया कफना न लपेटू। "
JHN,19,41,"तेसा ज़ैगा पैंधै ज़ौखै यीशु क्रूसा पैंधै च़ढ़ाऊ ती, एक बगीच़ा ती, होर तेई बगीच़ै न एक नौंऊँईं कब्र ती, ज़ुणीन कैधी भी कोई नी ती रखु। "
JHN,19,42,"तिन्हैं यीशु री लाश तेई कब्रा री गुफा न रखी, किबैकि सौ कब्र नेड़ ती, होर यहूदियै री बशाँ री ध्याड़ी रा त्यारी रा रोज़ ती। "
JHN,20,1,तुआरा बै मरियम मगदलीनी दोथी निहारै न कब्रा न आई होर पात्थर कब्रा पैंधै लुढ़कुदा हेरू। 
JHN,20,2,"तैबै सौ दौउड़ी होर शमौन पतरस होर तेई दुज़ै च़ेले हागै बै ज़ुणी सैंघै यीशु झ़ुरी डाआ ती, एज़िया बोलू, “तिन्हैं प्रभु रा शरीर कब्रा न खोलिया नेऊ सा, होर आसै नी जाणदी कि सौ कौखै डाऊ सा।” "
JHN,20,3,तैबै पतरस होर दुज़ा च़ेला निकल़िया कब्र धिरै बै नौठै। 
JHN,20,4,"ते दुए सैंघै-सैंघै दौड़दै लागै ती, पर दुज़ा च़ेला पतरसा न हागै बढ़ीया कब्रा पैंधै पैहलै पुजू, "
JHN,20,5,"होर टुँबड़ै होईया टौलै पौड़ै हौन्दे हेरै, तैबै बी सौ आँध्रै नी हेरू। "
JHN,20,6,"तैबै शमौन पतरसै तेइरै पिछ़ै-पिछ़ै आऊ, होर कब्र आँध्रै नौठा होर टौलै पौड़ु हौन्दे हेरे। "
JHN,20,7,"होर सौ टौला प्रभु यीशु री मुँडी न बौनु होन्दा ती, होरी तिन्हां टौलै सैंघै नैंई ती ऑथि, पर दुज़ी ज़ैगा पैंधै पलेटू होन्दा हेरू। "
JHN,20,8,"तैबै दुज़ा च़ेला भी ज़ो कब्रा पैंधै पेहलै पुजू ती, आँध्रै नौठा होर हेरिया बशाह केरू कि यीशु मूँऐंदै न ज़िन्दै हुए। "
JHN,20,9,ते ता ऐबै तैंईंयैं पबित्र कताबै री सौ गैला नैंई समझे कि तेई मूँऐंदै न जीणा सा। 
JHN,20,10,तैबै तै च़ेले आपणै घौरा बै वापस आऐ। 
JHN,20,11,"पर मरियम मगदलीनी रौन्दीए कब्रा आगै बाहरै खड़ी रौही, होर रोंदै रौन्दै कब्रा धिरै बै झुकिया, "
JHN,20,12,"दुई स्वर्गदूत प्याशै टौलै लाईया एक शरैइणा हागै होर दुज़ा टाँगा हागै बेठैंदै हेरै, ज़ौखै यीशु री लाश डाई ती। "
JHN,20,13,"तिन्हैं तेसा बै बोलू, “ओ आमा, तू किबै रोआ सा?” तेसै तिन्हां बै बोलू, “तिन्हैं मेरै प्रभु रा शरीर च़किया नेऊ सा होर हांऊँ नैंई जाणदी कौखै सा।” "
JHN,20,14,"ऐ बोलिया सौ पिछ़ै मुड़ी होर यीशु खड़ा हेरू, पर नैंई पछ़ियाणु कि ऐ प्रभु यीशु सा। "
JHN,20,15,"यीशुऐ तेसा बै बोलू,  “ओ आमा, तू किबै रोआ सा? कुणी बै तोपा सा?”  तेसै बगीच़ै रा पौहरैदार समझीया तिन्हां बै बोलू, “ओ मालक, अगर तुसै तेइरा शरीर च़कू सा ता, मुँभै दस कि सौ कौखै डाऊ सा, होर मूँ सौ नेणा।” "
JHN,20,16,"यीशुऐ तेसा बै बोलू,  “मरियम!”  तेसै पिछ़ै मुड़िया प्रभु बै इब्रानी न बोलू, “रब्बुनी!” मतलब ओ गुरू। "
JHN,20,17,"यीशुऐ तेसा बै बोलू,  “मुँभै मत छ़ुँगै, किबैकि हांऊँ हाज़ी तैंईंयैं बापू हागै बै ऊझै नैंई नौठा, पर मेरै भाई हागै बै जाईया तिन्हां बै बोल, कि हांऊँ आपणै बापू हागै बै होर तुसरै, बापू, होर आपणै परमेश्वरा आगै बै ऊझै जा सा।”  "
JHN,20,18,"मरियम मगदलीनीऐ जाईया च़ेले बै दसु, “मैं प्रभु हेरू होर तिन्हैं मूँ सैंघै ऐ गैला बोली।” "
JHN,20,19,"तेई तुआरा बै सौंझ़की ज़ेही घेरै ज़ैबै तौखै रै दरुआजे ज़ौखै च़ेले ती। यहूदी नेता रै डौरै रै मारै बन्द ती तैबै यीशु आऊ, होर तिन्हां मौंझ़ै खड़ै होईया तेइयै बोलू,  “तुसाबै शान्ति लोड़ी मिली।”  "
JHN,20,20,"ऐ बोलिया यीशुऐ आपणा हौथ, आपणी पाशल़ी तिन्हां बै रिहाऐ। तैबै च़ेले प्रभु यीशु बै हेरिया खुश हुऐ। "
JHN,20,21,"यीशुऐ ऐ भी बोलू,  “तुसाबै शान्ति लोड़ी मिली; ज़ैण्ढा बापूऐ हांऊँ भेज़ू सा, तैण्ढै हांऊँ भी तुसाबै भेज़ा सा।”  "
JHN,20,22,"ऐ बोलिया यीशुऐ तिन्हां पैंधै फुकरू होर तिन्हां बै बोलू,  “पवित्र आत्मा लैआ।  "
JHN,20,23,"ज़ुणिरै पाप तुसै माफ केरलै, तै तिन्हरी तैंईंयैं माफ होंणै सी ज़ुणिरै तुसै डाहलै, तै डाहणै सी।”  "
JHN,20,24,"पर बारा च़ेले मौंझ़ै न एक मतलब थौमा ज़ो दिदमुस कलाईया ती, ज़ैबै यीशु आऊ ती, तिन्हां सैंघै नी ती ऑथि "
JHN,20,25,"ज़ैबै होरा च़ेले तेइबै बोलदै लागै, “आसै प्रभु हेरू सा,” तैबै तेइयै तिन्हां बै बोलू, “ज़ाँ तैंईंयैं हांऊँ तिन्हरै हौथा न कीलै रा छेद नैंई हेरणू, होर किलै रै छेदा न आपणी गुठी नी भौरनू, होर तिन्हरी पाशल़ी न आपणा हौथ नी भौरनू ताँ तैंईंयैं मूँ बशाह नैंई केरना।” "
JHN,20,26,"औठ रोजा बाद यीशु रै च़ेले भी घौरा आँध्रै ती, होर थौमा भी तिन्हां सैंघै ती, होर दरूवाजा बन्द ती तैबै यीशु आऊ होर तिन्हरै बिच़ा न खड़ै होईया बोलू,  “तुसाबै शान्ति लोड़ी मिली।”  "
JHN,20,27,"तैबै यीशुऐ थौमा बै बोलू,  “आपणी गुठी आंणिआ मेरै हौथा बै हेर, होर आपणा हौथ आंणिआ मेरै जोंघा न भौर होर अविश्वासी नैंई पर विश्वासी बण।”  "
JHN,20,28,"ऐ शूणीया थौमे ज़वाब धिना, “ओ मेरै प्रभु, ओ मेरै परमेश्वर!” "
JHN,20,29,"यीशुऐ बोलू,  “तैं हांऊँ हेरू सा कि तैबै बशाह केरू सा? धन्य सी तै ज़ुणियै बिना हेरिया बशाह केरू सा।”  "
JHN,20,30,"यीशुऐ होर भी बोहू नशाणी च़ेले रै सामने रिहाई, ज़ो ऐसा कताबा न नैंई लिखेदे सी। "
JHN,20,31,"पर ऐ ऊँईरी तैंईंयैं लिखे सी कि तुसै बशाह केरा कि यीशु परमेश्वरा रा बेटा मसीह सा, होर बशाह केरिया तेई रै नाँ न हमेशा री ज़िन्दगी पाआ। "
JHN,21,1,"इन्हां गैला न बाद यीशु तिबिरियास झ़ीलै रै कनारै च़ेले रै सामनै आऊ, होर ऐण्ढी धिरै सामनै आऊ। "
JHN,21,2,"शमौन पतरस, होर थौमा ज़ो दिदमुस बोलिया सा, गलीलै रै काना ग्राँ न नतनऐल, होर जब्दी रा बेटा होर तेइरै च़ेले न दुई होर मांहणु कठै हुऐ ती। "
JHN,21,3,"शमौन पतरसै तिन्हां बै बोलू, “हांऊँ मैच्छ़ी डौकदा चौलू सा।” तिन्हैं तेइबै बोलू, “आसा भी तौ सैंघै ऐणा।” तैबै ते निकल़िया किश्ती पैंधै चढ़ै पर तेसा राती किछ़ भी नी ढौकु। "
JHN,21,4,"आगलै रोज़ दोथ होन्देया यीशु कनारै पैंधै खड़ै हुऐ, तैबै भी च़ेले यीशु नी पछ़ियाणु कि ऐ यीशु सा। "
JHN,21,5,"तैबै यीशुऐ तिन्हां बै बोलू,  “ओ शोहरुओ कि तुसा हागै किछ़ खाँणै बै सा?”  तिन्हैं ज़वाब धिना, “नैंई।” "
JHN,21,6,"यीशुऐ तिन्हां बै बोलू,  “किश्ती री दैईणी धिरै बै जाल शेटा ता, मिलणा।”  तैबै तिन्हैं जाल शेटू, होर ऐबै मैच्छ़ी होंणै री बजहा सैंघै तिन्हरै जाल निसा खिंचुई। "
JHN,21,7,"तैबै तेई च़ेले ज़ुणी सैंघै यीशु झ़ुरी डाआ ती, पतरसा बै बोलू, “ऐ ता प्रभु सा।” शमौन पतरसै ऐ शूणीया कि सौ प्रभु सा, चेकै न गाच़ी बौनी, किबैकि तेई बौगता तेइयै औधै टौलै लाये ती, होर नौई बै छलाँग धिनी। "
JHN,21,8,"पर दुज़ै च़ेले किश्ती न मैच्छ़ी रा भौरुआन्दा जाल खिन्चदै लागै, किबैकि ते नौई रै कनारै न ज़ादा दुर नी ती ऑथि, पर लगभग दुई शौऊ हौथै री दुरी पैंधै ती। "
JHN,21,9,"ज़ैबै ते कनारै पुज़ै ता तिन्हैं कोयलै री औगी पैंधै पकाइदी मैच्छ़ी डाई ती, होर रोटी हेरी। "
JHN,21,10,"यीशुऐ तिन्हां बै बोलू,  “ज़ो मैच्छ़ी तुसै ऐबै ढौकी सी तिन्हां न किछ़ आंणा।”  "
JHN,21,11,"ता शमौन पतरसै ढौन्गी पैंधै च़ढ़िया एक शौऊ त्रिऊजां बड़ी मैच्छ़ी, न भोरु होन्दा जाल भौड़ा पैंधै बै खींच़ू, होर ऐतरी मैच्छ़ी होंदेआ भी जाल नैंई च़िरूआ। "
JHN,21,12,"यीशुऐ तिन्हां बै बोलू,  “एज़ा रोटी खा।”  च़ेले न कोई बै हिम्मत नी हुई कि प्रभु न पुछ़ै, “तू कुण सा?” किबैकि ते जाँणा ती कि हो न हो ऐ प्रभु यीशु सा। "
JHN,21,13,"यीशु आऊ होर रोटी आंणिआ तिन्हां बै धिनी, होर तैण्ढै मैच्छ़ी भी। "
JHN,21,14,ऐ त्रीजी घेरै ती कि प्रभु यीशु मौरू होंदै न जी उठणै न बाद च़ेले न हेरुआ। 
JHN,21,15,"रोटी खाँणै न बाद यीशुऐ शमौन पतरसा बै बोलू,  “ओ शमौन, यूहन्ना रै बेटै, कि तू इन्हां न ज़ादा झ़ुरी मूँ सैंघै डाआ सा?”  तेइयै यीशु बै बोलू, “जी प्रभु; तुसै ता जाँणा सी कि हांऊँ तुसा सैंघै झ़ुरी डाहा सा।” यीशुऐ तैबै बोलू,  “मेरै मेमणु बै च़ार।”  "
JHN,21,16,"यीशुऐ दुज़ी बार भी बोलू,  “ओ शमौन, यूहन्ना रै बेटै, कि तू मूँ सैंघै झ़ुरी डाआ सा?”  तेइयै प्रभु बै बोलू, जी प्रभु जी तुसै जाँणा सी कि हांऊँ तुसा सैंघै झ़ुरी डाहा सा। प्रभुऐ तेइबै बोलू, “मेरी भेड़ै री पौहरी केर।” "
JHN,21,17,"यीशुऐ त्रीजी बार भी बोलू, “ओ शमौन, यूहन्ना रै बेटै, कि तू मूँ सैंघै झ़ुरी डाआ सा?” पतरस दुःखी हुआ, कि प्रभुऐ त्रीजी बार ऐण्ढा बोलू,  “कि तू मूँ सैंघै झ़ुरी डाहा सा?”  होर तेइबै बोलू, “ओ प्रभु, तू ता सैभ किछ़ जाँणा सा कि हांऊँ तौ सैंघै झ़ुरी डाआ सा।” यीशुऐ तेइबै बोलू,  “मेरी भेड़ा बै च़ार।  "
JHN,21,18,"हांऊँ तौभै सच़-सच़ बोला सा, ज़ैबै तू जुआन ती, ता आपणा चेका बौनियाँ ज़ौखै चाहा ती तौखै फिरा ती, पर ज़ैबै तू खापरा होल्ला, ता आपणै हौथ फैलाणै, होर कोई दुज़ै तेरा चेका बौनियाँ ज़ौखै तू नैंई च़ाँहदा तौखै तू नेणा सा।”  "
JHN,21,19,"यीशुऐ इन्हां गैला लाईया इशारा केरू कि पतरस कैण्ढी मौउती न परमेश्वरै री महिमा केरनी, होर तैबै यीशुऐ तेइबै बोलू,  “मूँ पिछ़ै एज़।”  "
JHN,21,20,"पतरसै पिछ़ै हेरिया सौ च़ेला पिछ़ै ऐन्दा हेरू, ज़ुणी सैंघै यीशु झ़ुरी डाआ ती, होर ज़ुणियै फसह रै त्यौहारा री रोटी खाँदी घेरै यीशु री छाती धिरै टुँबड़ै होईया पुछ़ु ती, “ओ प्रभु तुसाबै ढौकणै धियाणु आल़ा कुण सा।” "
JHN,21,21,"तेई हेरिया पतरसै यीशु बै बोलू, “ओ प्रभु, ऐईरा कि हाल होंणा सा?” "
JHN,21,22,"यीशुऐ तेइबै बोलू,  “अगर हांऊँ चाहनु कि सौ मेरै ऐणै तैंईंयैं ज़िन्दा रौहला, ता तौभै ऐईन कि? तू मूँ पिछ़ै औंढ।”  "
JHN,21,23,"तैबै ऐ गैल सैभी च़ेले न फैली कि तेई च़ेले नी मौरणा, तैबै भी यीशुऐ तेइबै ऐ नी बोलू कि ऐई नी मौरणा, पर ऐ भी कि,  “अगर हांऊँ नी चाहनु कि ऐई मेरै ऐणै तैंईंयैं ज़िन्दा रौहणा, ता तौभै ऐईन कि?”  "
JHN,21,24,"ऐ सौहै च़ेला ती, ज़ो इन्हां गैला री गुआही देआ सा, होर ज़ुणियै ऐ गैला लिखी सी, होर आसै जाँणा सी कि तेइरी गुआही सच़ी सा। "
JHN,21,25,"होर बी बोहू कोम सी, ज़ो यीशुऐ केरै सी, अगर ते एक-एक केरिया लिखदे, ता हांऊँ समझा सा कि कताबा ज़ो लिखीणी ती तिन्हां दुनिया न बी नैंई ती औपड़ना। "
ACT,1,1,"हे थियुफिलुस, मैं पैहली कताब तिन्हां सैभी गैलै रै बारै न लिखी, ज़ो यीशु शुरू न लेइया केरदा होर सिखाँदा रौहू, "
ACT,1,2,"तेई बौगता तैंईंयैं ज़ैबै तैंईंयैं कि सौ तेइरै प्रेरिता बै ज़ो तेइयै चुनै ती, पवित्र आत्मा री मज़ती द्वारा हुक्म देइया स्वर्गा बै नैंई च़कू, "
ACT,1,3,"तेइयै बड़े दुःख सौहणै होर मौरनै न बाद बोहू पक्के सबूता सैंघै आपणै आपा बै ज़िन्दा रिहाऊ, होर च़ाली रोजा तैंईंयैं सौ तिन्हां न हेरुआ, होर परमेश्वरा रै राज्य री गैला केरदा रौहु। "
ACT,1,4,"होर तेइयै च़ेले सैंघै मिलिया हुक्म धिना,  “यरूश्लेम शैहरा बै मता छ़ौड़ा, पर बापू री तेई भेंटा री प्रतिज्ञा रै पूरै होंणै रा इंतज़ार केरदै रौहा, ज़ुणिरी चर्चा तुसै मूँ न शुणी सा। "
ACT,1,5,"किबैकि यूहन्नै ता पाणी न बपतिस्मा धिना ती, पर थोड़ै रोजा बाद तुसै पवित्र आत्मा न बपतिस्मा पाणा।” "
ACT,1,6,"तिन्हैं प्रेरितै कठै होईया यीशु न पुछ़ू, “ओ प्रभु, कि तौ एही बौगतै इस्राइला रा राज्य दबारा फेरना?” "
ACT,1,7,"यीशुऐ तिन्हां बै बोलू,  “तेई बौगतै रै बारै न ज़ाणना तुसरी तैंईंयैं जरूरी नैंई ऑथि। सिर्फ़ तिन्हां गैला रै बारै न बापू जाँणा सा कि तै कैबै होली। "
ACT,1,8,"पर ज़ैबै पवित्र आत्मा तुसा पैंधै एला तैबै तुसाबै शक्ति मिलणी; होर फिरी तुसै मेरै बारै न, यरूश्लेम शैहरा न लेइया सारै यहूदिया ज़िलै होर सामरिया ज़िलै होर सारै दुनिया रै हर ज़ैगा मेरै गवाह होंणा।” "
ACT,1,9,ऐण्ढा बोलै न बाद यीशु तिन्हरै हेरदै-हेरदै स्वर्गा बै च़कुआ होर बादलै री बजहा सैंघै तै तेइबै हेरी नी सकै। 
ACT,1,10,"प्रेरित ज़ैबै तेइबै स्वर्गा धिरै हेरदै लागै ती ता शुणा, च़ानक दूई मर्द च़मकणु आल़ै शेतै झिकड़ै लाइया तिन्हां सामनै एज़िया खड़ै हुऐ। "
ACT,1,11,"होर बोलदै लागै, “ओ गलीली मर्दो, तुसै किबै खड़ै होईया आसमाना धिरै भाल्दै लागै सी? ऐ यीशु ज़ो तुसा हागै न स्वर्गा बै च़कुआ ज़ौस रीतियै तुसै ऐ ज़ाँदा हेरू तेसा रीतियै ऐई दबारा ऐणा।” "
ACT,1,12,तैबै प्रेरित ज़ैतून नाँ रै ढौगा न ज़ो यरूश्लेम शैहरा रै नेड़े बशाँ रै एक किलो मिटरा री दूरी पैंधै ती यरूश्लेम शैहरा बै आऐ। 
ACT,1,13,"ज़ैबै ते नगरा न पुजै ता ते तेई टाल़ै पैंधै नौठै ज़ौखै पतरस, यूहन्ना न, याकूब, अन्द्रियास, फिलिप्पुस, थौमा, बरतुलमई, मती, हलफई रा बेटा याकूब होर शमौन ज़िलौती होर याकूबा रा बेटा यहूदा रौहा ती। "
ACT,1,14,ऐ सारै कई बेटड़ी होर यीशु री आमा मरियम होर यीशु रै भाई सैंघै एक मन होईया प्रार्थना न लागी रौहै। 
ACT,1,15,"तिन्हां ध्याड़ै न पतरस भाई बिच़ै ज़ो कि लगभग एक शौऊ बीह बिश्वासी मांहणु ती, खड़ै होईया बोलदा लागा, "
ACT,1,16,"“ओ भाइयो बैहणियो, पवित्र शास्त्रा न लिखुदा पूरा होंणा ज़रूरी ती। ज़ो पवित्र आत्मै दाऊदै रै मुँहै लाइया यहूदै रै बारै न ज़ो यीशु बै ढौकणु आल़ै रा अगुवा ती पैहलै न बोलू ती। "
ACT,1,17,"किबैकि सौ आसा बिच़ै न एक ती, होर सैभै रै कोमा न आसा सैंघै शामिल ती।” "
ACT,1,18,तेइयै पापै री कमाई न एक छेत लेऊ होर उल्टा पौड़ू होर तेइरा पेट फुटू होर तेइरी सारी आँजा निकती। 
ACT,1,19,एसा गैला बै यरूश्लेम शैहरा न रौहणु आल़ै सारै लोका जाँणा सी। तिन्हैं तेई छेता रा नाँ बी तिन्हरी भाषा न “हकलदमा” मतलब लोहू रा छेत रखू। 
ACT,1,20,"किबैकि दाऊद भजन सँहितै री कताबा न लिखू सा, तेइरा घौर उजड़ू लोड़ी; होर तौखै कोई नी रौहला; “ ‘होर तेइरा अध्यक्षा रा औह्दा कोई होर लेला।’ "
ACT,1,21,"यूहन्नै रै बपतिस्मै न लेइया स्वर्गा बै च़किणै तैंईंयैं ज़ेतरै बी रोज़ा तैंईंयैं यीशु आसा सैंघै ऐन्दा-ज़ाँदा रौहू होर ज़ो लोका आसा सैंघै रौहै, "
ACT,1,22,ऐ ज़रूरी सा कि तिन्हां न एक मांहणु आसा सैंघै यीशु रै ज़िन्दै होंणै रा गुआह बणला।” 
ACT,1,23,तैबै तिन्हैं दूई मांहणु खड़ै केरै। एक यूसुफ ज़ुणिबै बरसब्बास बोला सी होर तेइरा आपणा नाँ यूस्तुस सा होर दुजा मत्तित्याह खड़ा केरू। 
ACT,1,24,"तैबै तिन्हैं प्रार्थना केरी; हे “प्रभु, तू ज़ो सैभी रै मना बै जाँणा सा ऐ प्रगट केर कि तैं इन्हां दूई न कुण चुनू? "
ACT,1,25,कि सेवै रै कोमा न प्रेरिताई रै तेई औह्दै बै लेला ज़ुणिबै छ़ौड़िआ यहूदा आपणी ज़ैगा बै नौठा।” 
ACT,1,26,तैबै तिन्हैं तेइरै बारै न चिट्ठी पाई होर चिट्ठी मत्तित्याह रै नाँ री निकती होर सौ तिन्हां ग्यारा प्रेरित च़ेले सैंघै गिणुआ। 
ACT,2,1,ज़ैबै यहूदियै रै पिन्तेकुसा रै त्यौहारा रा ध्याड़ा आऊ ता ते सैभ एकी ज़ैगा कठै ती। 
ACT,2,2,होर एकदम स्वर्गा न एक बड़ै ब्यानै री छ़ेड़ हुई होर तेथै लाइया ज़ौखै ते बेठै ती सौ सारा घौर भौरूआ। 
ACT,2,3,होर तिन्हां न औगी री ज़ीभा सांही फुटदी हेरूई होर तिन्हां हर एकी पैंधै ठहरी। 
ACT,2,4,ते सारै पवित्र आत्मै लाइया भौरूऐ होर ते दुज़ी भाषा बोलदै लागै। 
ACT,2,5,"तेई बौगत परमेश्वरा न डौरनू आल़ै बोहू सारै यहूदी दुनिया रै हरेक देशा न त्यौहारा बै आऐ ती, होर यरूश्लेम शैहरा न रौहा ती। "
ACT,2,6,ज़ैबै बागरी सांही एक छ़ेड़ शुणुई ता लोकै री भीड़ कठी हुई होर सैभै लोका डौरै किबैकि हरेकी न ऐ शुणिया ती कि ऐ ता मेरी भाषा बोलदा लागा सा। 
ACT,2,7,"ते सारै बड़ै हैरान होईया बोलदै लागै, “ऐ ज़ुणा बोलदै लागै सी कि ऐ गलीला न रौहणु आल़ै नी ऑथि। "
ACT,2,8,तैबै किबै आसा न आपणी-आपणी भाषा लागी सा शुणिदी? 
ACT,2,9,"आसै ता पारथी इलाकै, मेदी, एलामी, मैसोपोटामिया, यहूदिया होर पुन्तुस होर आसिया, "
ACT,2,10,"फ्रूगिया, पँफूलिया मिस्र देश होर लिबूआ देश ज़ो कि कुरेन शैहरा रै औरै-पौरै सा इन्हां सैभी ज़ैगा रै रौहणु आल़ै होर रोमी बासी सी, "
ACT,2,11,"मतलब कि यहूदी, होर कि यहूदी मत अपनाणै आल़ै, क्रेती होर अरबी भी सी, पर आसै आपणी-आपणी भाषा न तिन्हां न परमेश्वरै रै बड़ै-बड़ै कोमै री चर्चा शुणा सी।” "
ACT,2,12,"ते सारै हैरान हुऐ होर डौरदै-डौरदै, “एकी होरी बै बोलदै लागै कि ऐ कि होंदा लागा सा?” "
ACT,2,13,"पर होरै ठठा केरिआ बोलू, “ऐ ता नशै न सी।” "
ACT,2,14,"पतरस तिन्हां ग्यारा प्रेरिता मौंझ़ै खड़ा हुआ होर ज़ोरा सैंघै बोलदा लागा, ओ यहूदी होर यरूश्लेम शैहरा न रौहणु आल़ैओ, एसा गैला बै ज़ाणी लेआ होर मेरी गैला बै ध्याना सैंघै शुणा। "
ACT,2,15,ज़ैण्ढा तुसै समझ़दै लागै सी ऐ नशै न नी ऑथि किबैकि हाज़ी तक दोथकै नौऊ बाज़ै सी। 
ACT,2,16,पर ऐ सौ गैल सा ज़ो परमेश्वरै योएल नाँ रै भविष्यवाणी केरनु आल़ै रै ज़रियै बोली ती। 
ACT,2,17,"“ ‘परमेश्वर बोला सा कि आखरी रै ध्याड़ै न ऐण्ढा होंणा, कि मूँ आपणी आत्मा सैभी मांहणु बै देणी। होर तुसरै बेटै होर बेटी भविष्यवाणी केरनी, तुसरै ज़ुआन लोका दर्शन हेरनै, होर बज़ुर्गा सुपनै हेरनै। "
ACT,2,18,"बल्कि मूँ आपणै दास दासी बी, तिन्हां ध्याड़ै न आपणी आत्मा देणी, होर तिन्हां भविष्यवाणी केरनी। "
ACT,2,19,"मूँ आसमाना न नौखै कोम, होर धौरती पैंधै नशाण चमत्कार मतलब लोहू, औग होर धुँऐ रा बादल रिहाणा। "
ACT,2,20,"प्रभु रै महान रोज़ै रै ऐणै न पैहलै सूरज़ निहारा होंणा, होर चाँद लोहू सांही होंणा। "
ACT,2,21,"ज़ुण प्रभु रा नाँ लेला, सिर्फ़ तेई मुक्ति पाणी।’ "
ACT,2,22,"“ओ इस्राइलीओ, इन्हां गैला बै शुणा कि यीशु नासरी एक मांहणु ती, ज़ौसरा परमेश्वरा धिरै न होंणै रा सबूत तेइरै नोखै कोम होर चिन्ह चमत्कारा न प्रगट सा ज़ो परमेश्वरै तेइरै ज़रियै तुसा मौंझ़ै केरिआ रिहाऐ ज़ुणिबै तुसै आपु जाँणा सी। "
ACT,2,23,"परमेश्वरै पैहलै तरकीब बणाई ती होर फैसला केरू ती कि यीशु तुसरै हौथा न देणा, तुसै लोका सौ पापी रै हौथै ढौकणै द्याइया सौ क्रूसा पैंधै च़ढ़ाइया मारनै द्याणा । "
ACT,2,24,पर सौहै परमेश्वरै मौऊत रै बन्धना न छड़ाईआ ज़िन्दा केरू किबैकि तेइरा मौऊत रै वशा न रौहणा अनहोना ती। 
ACT,2,25,"दाऊद राज़ा मसीह रै बारै न बोला सा, “ ‘हांऊँ प्रभु बै हमेशा आपणै सामनै हेरदा रौहू। किबैकि सौ मूँ सैंघै सा, हांऊँ तिन्हां लोका न नी डौरदा, ज़ो मेरा नुकसान केरना चाहा सी। "
ACT,2,26,"एसा बजहा न मेरा मन खुश हुआ होर मेरी ज़िभ मगन हुई; होर मेरै शरीरा न एक आशा बैणी दी सा, "
ACT,2,27,"किबैकि तौ मेरै प्राण नरका न नी छ़ौड़नै, होर न तौ आपणै पवित्र लोका री लाशा बै चौकिणै देणी। "
ACT,2,28,तैं मुँभै ज़ीणै रा रस्ता रिहाऊ सा; तौ हांऊँ आपणै दर्शनै लाइया खुशी सैंघै भौरना।’ 
ACT,2,29,"“हे भाइयो होर बैहणियो, हांऊँ तेई दाऊद राज़ै रै बारै न बड़ै हौंसलै सैंघै तुसाबै बोला सा कि सौ ता मूँआ होर पौथू बी होर तेइरी कब्र औज़ा तैंईंयैं आसरै औखै सा। "
ACT,2,30,"भविष्यवाणी केरनु आल़ा होईया होर ऐ ज़ाणिया कि परमेश्वरै मूँ सैंघै प्रतिज्ञा केरी सा कि, मूँ तेरै खानदाना न एक मांहणु तेरी राज़गद्दी पैंधै बशाणा। "
ACT,2,31,तेइयै होणू आल़ी गैल पैहलै हेरिया मसीह रै ज़िन्दै होंणै री भविष्यवाणी केरी कि तेइरै प्राण नरका न नी छ़ौड़ुऐ होर न तेइरी लाश चौकिणै धिनी। 
ACT,2,32,सौहै यीशु परमेश्वरै ज़िन्दा केरू ज़ौसरै आसै सब गुआह सी। 
ACT,2,33,ऐण्ढै तैरहै परमेश्वरै रै दैहिणै हौथै लाइया सैभी न उथड़ै औह्दै पाईआ होर ज़ौस पवित्र आत्मा रा परमेश्वरै वचन धिना ती सौ तेइयै आसा पैंधै भेज़ी सा ज़ो तुसै हेरा होर शुणा सी। 
ACT,2,34,"किबैकि राज़ा दाऊद ता स्वर्गा बै नी च़ढ़ू; पर सौ आपु बोला सा, “ ‘प्रभु परमेश्वरै मेरै प्रभु बै बोलू, मेरै दैहिणै बेश, "
ACT,2,35,"ज़ैबै तैंईंयैं कि हांऊँ, तेरै बैरी बै सज़ा नी देनू।’ ”  "
ACT,2,36,"“ऐबै सारै इस्राइली मांहणु पक्की तैरहा ज़ाणलै कि परमेश्वरै सौहै यीशु ज़ुण कि तुसै क्रूसा पैंधै च़ढ़ाऊ, प्रभु बी ठहराऊ होर मसीह बी।” "
ACT,2,37,"तैबै ऐ गैला शुणनू आल़ै बोहू दुःखी हुए ती, होर ते पतरस होर दुज़ै तिन्हां प्रेरिता न पुछ़दै लागै कि, “हे भाइयो आसा कि केरना?” "
ACT,2,38,"पतरसै तिन्हां बै बोलू, “आपणै पापा न मन बदला होर तुसा न हरेक माणू आपणै-आपणै पापै री माफी री तैंईंयैं यीशु मसीह रै नाँ न बपतिस्मा लेला, तैबै तुसा पवित्र आत्मा रा दान पाणा। "
ACT,2,39,किबैकि ऐ वायदा तुसाबै होर तुसरी औलादा बै होर तिन्हां सैभी दूरै-दूरै रै लोकै री तैंईंयैं सा ज़ुणिबै आसरा प्रभु परमेश्वर आपु हागै शाधला।” 
ACT,2,40,"पतरसै बोहू सारी गैलै री गुआही देइया समझ़ाऐ, कि “तुसै आपु बै एसा टेढी ज़ाति न बच़ात्।” "
ACT,2,41,ज़ेतरै लोकै तेइरा वचन ग्रहण केरू तिन्हैं बपतिस्मा लेऊ होर तेई ध्याड़ै न लगभग त्रा हज़ार मांहणुऐ बपतिस्मा लेऊ होर तिन्हां सैंघै मिलै। 
ACT,2,42,"ते तिन्हां प्रेरिता न शिक्षा पाणै, सँगति केरनै, प्रभु भोज़ केरनै होर प्रार्थना केरनै न मगन रौहै। "
ACT,2,43,यरूश्लेमा रै सैभी लोका बै डौर पौई किबैकि तिन्हां प्रेरिता न बोहू सारै नौखै कोम होर चिन्ह चमत्कार प्रगट होआ ती। 
ACT,2,44,"ज़ेतरै बी लोका परमेश्वरा पैंधै बशाह केरा ती, ते सारै कठै रौहा ती होर तिन्हरी सारी च़ीज़ा साँझ़ै री ती। "
ACT,2,45,ते आपणी ज़रूरती रै मुताबक आपणी सम्पति होर समान बै बेच़िआ ज़ैण्ढी ज़रूरत होआ ती ते हर एकी बै बोंडा ती। 
ACT,2,46,"ते हर रोज़ एक मन होईया मन्दिरा न कठा होआ ती होर घौरा-घौरा रोटी चोड़िया बड़ी खुशी सैंघै होर सीधै मना सैंघै रोटी खा ती, "
ACT,2,47,होर परमेश्वरै रा भजन केरा ती। सारै लोका तिन्हां न खुश ती होर ज़ेतरै लोका मुक्ति पा ती तिन्हां बै प्रभु हर रोज़ तिन्हां न मिला ती। 
ACT,3,1,"पतरस होर यूहन्ना त्रीज़ै पौहरै लगभग त्राई बज़ै प्रार्थना केरनै री तैंईंयैं मन्दिरा बै ज़ाँदै लागै ती, "
ACT,3,2,"होर लोकै एक ऐण्ढा मांहणु आंणना लाऊ ती ज़ो लँगड़ा पैदा हुआ ती। ते तेइबै मन्दिरै रै दुआरा हागै ज़ो शोभला, बोलिया ती, बेठा ती, ताकि सौ मन्दिरा बै ऐणु आल़ै न भीख मुँगै। "
ACT,3,3,ज़ैबै तेइयै पतरस होर यूहन्ना मन्दिरा बै ज़ाँदै हेरै ता तिन्हां न भीख मौंगी। 
ACT,3,4,"पतरसै यूहन्ना सैंघै तेई धिरै सीधै हेरिया तेइबै बोलू, “आसा धिरै हेर।” "
ACT,3,5,सौ किछ़ मिलणै री आशा सैंघै तिन्हां धिरै हेरदा लागा। 
ACT,3,6,"तैबै पतरसै बोलू, “च़ाँदी होर सुना ता मूँ हागै नी ऑथि पर ज़ो मूँ हागै सा तेई हांऊँ तौभै देआ सा: यीशु मसीह नासरी रै नाँ न उठ होर च़ल।” "
ACT,3,7,पतरसै सौ तेइरै दैहिणै हौथ ढौकिया च़कू होर तुरन्त तेइरी ज़ोंघा न ज़ान आई। 
ACT,3,8,सौ उछलिआ खड़ा हुआ होर औंढदा लागा होर परमेश्वरा रा भजन केरदै-केरदै तिन्हां सैंघै मन्दिरा रै ब्राम्दै बै नौठा। 
ACT,3,9,"सैभी लोकै सौ च़लदा फिरदा होर परमेश्वरा रा भजन केरदै हेरिया, "
ACT,3,10,सौ पछ़ियाणु कि ऐ सौहै लँगड़ा सा ज़ो मन्दिरै रै दुआरा हागै बैशिआ भीख मुँगा ती। तेइबै च़लदै-फिरदै हेरिआ ते हैरान होर परेशान ती। 
ACT,3,11,"ज़ैबै लँगड़ा मांहणु पतरस होर यूहन्ना न ढौकुआ ती, ता सैभै लोका बड़ै हैरान होईया मन्दिरा रै ब्राम्दै री तेसा ज़ैगा बै ठोर मारिया आऐ ज़ुणिबै सुलैमाना री चाऊड़ी बोला ती। "
ACT,3,12,"ऐ हेरिआ पतरसै लोका बै बोलू, “हे इस्राइलीओ, तुसै ऐई मांहणु हेरिआ किबै हैरान होआ सी होर आसा धिरै किबै ऐण्ढै हेरदे लागै सी कि मैना आसै ऐ आपणी शक्ति होर भक्ति सैंघै ऐ च़लदा फिरदा केरू सा। "
ACT,3,13,"अब्राहम, इसहाक होर याकूबा रा परमेश्वर, आसरै बुज़ुर्गा रै परमेश्वरै आपणै सेवक यीशु री महिमा केरी। ज़ुण तुसै ढौकणै द्याऊ ती होर ज़ैबै पिलातुस राज़पाल तेइबै छ़ौडनै रा बिच़ार केरू ता तुसै तेई सामनै तेइरा नाँह केरू। "
ACT,3,14,तुसै तेई पवित्र होर धर्मी रा नाँह केरू होर तेइरै बदलै एकी खूनी बै छ़ौड़नै री अर्ज़ा केरी। 
ACT,3,15,तुसै सौ हमेशा री ज़िन्दगी देणु आल़ा मारू पर परमेश्वरै सौ मूँऐंदै न ज़िन्दा केरू होर एसा गैलै रै आसै गुआह सी। 
ACT,3,16,"यीशु रै नाँ न होर ज़ो आसरा बशाह तेइरै नाँ पैंधै सा ऐई मांहणु बै ज़ो तुसै हेरा सी होर जाँणा सी, तेइयै ऐई मांहणु बै शक्ति धिनी होर तुसा सामनै भला चँगा केरू। "
ACT,3,17,"“हे भाइयो हांऊँ जाँणा सा कि तुसै होर तुसरै मुखिया यीशु अनजानै न मकाऊ, किबैकि तुसै नैंई ज़ाणदै ती कि सौ मसीहा ती। "
ACT,3,18,"पर ज़ो गैला परमेश्वरै आपणै भविष्यवक्तै रै मुँहै लाइया पैहलै दसी ती कि तेइरै मसीह दु:ख सौहिया मौरना, ते गैला परमेश्वरै एसा रीतिऐ पूरी केरी। "
ACT,3,19,"तैबै आपणै-आपणै पापा न मन बदला होर परमेश्वरा धिरै फिरा ताकि तुसरै पाप माफ़ होलै होर तुसै प्रभु सामनै शान्ति पालै, "
ACT,3,20,होर परमेश्वर तेई मसीह यीशु बै भेज़ला ज़ो पैहिला न तुसरी तैंईंयैं ठहराऊ सा। 
ACT,3,21,ऐ ज़रूरी सा कि सौ स्वर्गा न तेई बौगता ढौई रौहला ज़ैबै तैंईंयैं कि सौ सैभी गैला रा सुधार नी केरला ज़ौसरै बारै न परमेश्वरै आपणै पवित्र भविष्यवक्तै रै ज़रियै केरी सा ज़ो दुनिया बैणनै न लेइया होंदै आऐ सी। 
ACT,3,22,"ज़ैण्ढा कि भविष्यवाणी केरनु आल़ै मूसै बोलू, प्रभु परमेश्वरा तुसरै भाई मौंझ़ै न तुसरी तैंईंयैं एक भविष्यवाणी केरनु आल़ा भेज़णा ज़ो किछ़ सौ तुसाबै बोलला तेइरी शुणीत्। "
ACT,3,23,पर हर एक सौ मांहणु ज़ुण तेई भविष्यवक्तै री नी शुणला ता तेई तिन्हां लोका मौंझ़ै नाश केरला। 
ACT,3,24,“भविष्यवाणी केरनु आल़ै शमुएला न लेइया तेईन बाद ज़ेतरै बी भविष्यवाणी केरनु आल़ा आऐ तिन्हैं सैभियै इन्हां ध्याड़ै रै बारै न समाद धिना। 
ACT,3,25,"तुसै सैभ भविष्यवक्तै री औलाद होर तेई वायदै रै भागीदार सी ज़ो परमेश्वरै तुसरै बापदादा सैंघै केरू सा। तेइयै अब्राहमा बै बोलू, तेरै खानदाना रै ज़रियै धौरती रै सैभी घरानै रै लोका आशीष पाणी। "
ACT,3,26,परमेश्वरै आपणा नोकर मूँऐंदै न ज़िन्दा केरिया सैभी न पैहलै तुसा हागै भेज़ू कि तुसा न हर एकी मांहणु बै तेई री बुराई न फेरिया आशीष देला।” 
ACT,4,1,"ज़ैबै ते लोका बै बोलदै लागै ती ता पुरोहिते, मन्दिरै रै पौहरैदार होर सदूकी लोका तौखै आऐ। "
ACT,4,2,ते झ़िकुऐ ती किबैकि यीशु रै च़ेले लोका बै सिखा ती होर उदाहरण देइया यीशु रै मूँऐंदै न ज़िन्दै होंणै रा प्रचार केरा ती। 
ACT,4,3,तिन्हैं ते ढौकिआ दूई रोज़ा ढौई हवालाता न रखै किबैकि सौंझ़ हुई ती। 
ACT,4,4,पर ज़ेतरै लोकै प्रभु रा प्रचार शुणू तिन्हां न बोहू सारै लोकै यीशु पैंधै बशाह केरू। तिन्हरी गिणती पौंज़ हज़ार मर्दै रै लगभग हुई। 
ACT,4,5,"दुज़ै ध्याड़ी तिन्हां ढौकणु आल़ै मुख्य, स्याणै, शास्त्री, "
ACT,4,6,"महापुरोहित हन्ना होर कैफा होर यूहन्ना, सिकन्दर ज़ेतरै महापुरोहितै रै खानदाना रै ती ते सारै यरूश्लेम शैहरा न कठा हुऐ। "
ACT,4,7,"ते तिन्हां बै बिच़ा न खड़ै केरिआ पुछ़दै लागै, “तुसै ऐ कोम कुणी शक्ति सैंघै होर कौस अधिकारा सैंघै ठीक केरू?” "
ACT,4,8,"तैबै पतरसै पवित्र आत्मा न भौरूइया तिन्हां बै बोलू, "
ACT,4,9,“ओ लोका रै प्रधानो होर पराणै बजुर्गो ऐई कमज़ोर मांहणु सैंघै ज़ो भलाई हुई सा अगर औज़ आसा न तेई रै बारै न पुछ़ताछ केरा सी कि सौ कैण्ढै ठीक हुआ। 
ACT,4,10,"तुसै सारै होर सारै इस्राइली लोका जाँणा सी कि ज़ो यीशु नासरी तुसै क्रूसा पैंधै च़ढ़ाऊ होर परमेश्वरै सौ मूँऐंदै न ज़िन्दा केरू, ऐ मांहणु तेही यीशु मसीह नासरी रै नाँ न भला चँगा हुआ। "
ACT,4,11,"“ऐ सौहै नासरत ग्राँ रा यीशु सा ज़ुणिरै बारै न पवित्र शास्त्रा न पैहलै न लेइया लिखू सा कि “ ‘ज़ो पात्थर तुसै राज़मिस्त्रिऐ निक्कमा बुझ़ू, होर सौहै कुणै रा पात्थर बैणू।’ "
ACT,4,12,होर यीशु रै अलावा कौसी दुज़ै रै नाँ न मुक्ति नी ऑथि किबैकि सारै दुनिया रै मांहणु बै कोई होर नाँ नी धिना ज़ौसरै नाँ न आसै मुक्ति पाई सका सी।” 
ACT,4,13,ज़ैबै तिन्हैं पतरस होर यूहन्ना रा हौंसला हेरू होर ज़ाणू कि एथा नपौढ़ होर सीधै माणू सी ता ते हैरान हुऐ। तैबै तिन्हैं ते पछ़ियाणै कि ऐ यीशु सैंघै रौहै सी। 
ACT,4,14,"ज़ो मांहणु ठीक होईया पतरस होर यूहन्ना सैंघै खड़ा ती, तेई हेरिआ मुख्य, स्याणै, शास्त्री तिन्हरै खिलाफ़ किछ़ नी बोली सकै। "
ACT,4,15,"पर तिन्हैं तिन्हां बै सभा न बाहरै ज़ाणै रा हुक्म केरू होर आपु न वचार केरदै लागै, "
ACT,4,16,“कि आसा इन्हां मांहणु सैंघै कि केरना?” किबैकि “इन्हैं ज़ो चमत्कार केरू सौ यरूश्लेम शैहरा न रौहणु आल़ै सैभी लोका सामनै प्रगट सा होर आसै तेथा रा नाँह नी केरी सकदै। 
ACT,4,17,"पर ऐ गैल लोका न बोहू नी लोड़ी फैली, आसा ते धमकाणै कि ते ऐई नाँ न दुज़ी घेरै कौसी मांहणु सैंघै गैल नी केरलै।” "
ACT,4,18,"यहूदी धर्म गुरुऐ पतरस होर यूहन्ना आँध्रै शाधै होर तिन्हां बै कड़ै हुक्मा देइआ ऐ बोलू, कि तुसै यीशु रै बारै, ऐबै न लेइया किछ़ हेरित् बोलदै होर सिखाँदै। "
ACT,4,19,"पर पतरस होर यूहन्नै तिन्हां बै ज़वाब धिना, कि “तुसै फैसला केरा कि ऐ परमेश्वरा सामनै भला सा कि आसै परमेश्वरै री गैला न ज़ादा तुसरी गैला बै मनला। "
ACT,4,20,किबैकि ऐ ता आसरै होई नी सकदा कि ज़ो आसै हेरू होर शुणू तेइबै नी बोललै।” 
ACT,4,21,तैबै तिन्हैं ते होर बी ज़ादा धमकाइआ छ़ौड़ै किबैकि लोकै री बजहा न तिन्हां बै सज़ा देणै री कोई बजहा नी मिली किबैकि ज़ो घटना न हुई ती तेसरी बजहा न सैभै लोका परमेश्वरै री महिमा केरा ती। 
ACT,4,22,किबैकि सौ मांहणु ज़ुणी पैंधै ऐ चमत्कार हुआ ती सौ च़ाल़ी बौर्षा न बी ज़ादा उम्रा रा ती। 
ACT,4,23,ते छ़ुटिआ आपणै सैंघी हागै आऐ होर ज़ो किछ़ मुख्यपुरोहिते होर स्याणै बोलू ती तिन्हां बै दैसू। 
ACT,4,24,"ऐ शुणिआ तिन्हैं एक मन होईया ज़ोरा न परमेश्वरा सैंघै प्रार्थना केरी, हे प्रभु, तू सौऐ सा ज़ुणियै स्वर्ग, धौरती, समुन्द्र होर ज़ो किछ़ इन्हां न सा तेथा बै बनाणु आल़ा तूहै सा। "
ACT,4,25,"तैं पवित्र आत्मै रै ज़रियै आपणै सेवक आसरै बुज़ुर्ग दाऊदै रै मूँहा न बोलू, “ ‘होरी ज़ातियै हुल्लड़ किबै मचाऊ, होर देशै रै लोकै बेकारै री गैला किबै सोच़ी? "
ACT,4,26,प्रभु होर तेइरै मसीह रै खिलाफ़ धौरती रै राज़ै खड़ै हुऐ होर हाकिम कठा हुऐ।’ 
ACT,4,27,"किबैकि सैच़िऐ तेरै सेवक यीशु रै खिलाफ़ ज़ौसरा अभिषेक तैं केरू, हेरोदेस, पुन्तियुस पिलातुस बी होरी ज़ाति होर इस्राइली सैंघै ऐई नगरा न कठा हुऐ। "
ACT,4,28,ताकि ज़ो किछ़ तेरी शक्ति होर बुद्धिमानी सैंघै पैहलै न ठहराऊ सा ते तेइबै केरलै। 
ACT,4,29,"ऐबै हे प्रभु तिन्हरी धमकी बै शुण; होर आपणै भक्ता बै वरदान दै कि ते तेरा वचन बड़ै हौंसलै सैंघै शुणालै, "
ACT,4,30,होर लोका बै ठीक केरनै री तैंईंयैं आसाबै शक्ति दै कि आसै नशाणी चमत्कार होर नौखै कोम तेरै पवित्र सेवक यीशु रै नाँ न केरी सकलै। 
ACT,4,31,“ज़ैबै तिन्हैं प्रार्थना केरी ता ज़ौखै ते बेठै ती सौ ज़ैगा हिली होर ते पवित्र आत्मा न भौरूऐ होर ते परमेश्वरा रा वचन बड़ै हौंसलै सैंघै शुणादै लागै। 
ACT,4,32,“यहूदी च़ेले विश्वास केरनु आल़ै री मण्डली एक मन होर एक आत्मा न ती। तिन्हां न कोई बी आपणी सम्पति बै आपणी नी ती बोलदा बल्कि तिन्हरा सैभ किछ़ साँझै रा ती। 
ACT,4,33,ते प्रेरित लोका बड़ी शक्ति सैंघै प्रभु यीशु रै मूँऐंदै न ज़िन्दै होंणै री गुआही देंदै रौहै होर तिन्हां सैभी पैंधै प्रभु रा बड़ा अनुग्रह ती। 
ACT,4,34,तिन्हां न कोई बी बिश्वासी गरीब नी ती ऑथि किबैकि ज़ुणी हागै बी आपणै घौर-बार ती ते तिन्हां बै बेच़ा ती तेथै री कीमत तिन्हां च़ेले हागै आंणिआ रखा ती। 
ACT,4,35,होर च़ेले ज़ुणी री ज़ैण्ढी ज़रूरत होआ ती ते हर एकी बै बोंडा ती। ऐण्ढी तैरहै तिन्हरी ज़िन्दगी री जरूरत पूरी होआ ती। 
ACT,4,36,“यूसुफ नाँ रा एक साइप्रसा टापू रा एक लेवी ती ज़ौसरा नाँ तिन्हैं प्रेरितै बरनबास मतलब यहूदी भाषा न ऐई नाँ रा मतलब हिम्मत देणु आल़ा मांहणु रखू ती। 
ACT,4,37,तेइरी किछ़ ज़मीन ती ज़ो तेइयै बेच़ी होर तेथै रै ढैबुऐ आंणिआ प्रेरिता बै धिनै। 
ACT,5,1,"“हनन्याह नाँ रै मांहणु होर तेइरी लाड़ी सफीरै आपणै धन दौलता न किछ़ हिस्सा बेच़ु, "
ACT,5,2,होर तेथै री कीमती रै किछ़ ढैबुऐ आपु बै रखै ती। एसा गैला बै तेइरी लाड़ी जाँणा ती होर तेथा रा एक हिस्सा नेइआ तिन्हां प्रेरिता बै धिना।” 
ACT,5,3,"पर पतरसै बोलू, “हे हनन्याह! शैतानै तेरै मैना न ऐ गैल किबै पाई कि तू पवित्र आत्मा सैंघै झ़ूठ बोलला होर ज़मीनै री कीमती रै किछ़ ढैबुऐ आपु हागै रखला? "
ACT,5,4,ज़ैबै तैंईंयैं सौ ज़मीन तौ हागै ती कि तेरी नी ती ऑथि? होर ज़ैबै बिकी ता कि तेरै वशा न नी ती ऑथि? तैं ऐ गैल आपणै मना न किबै सोच़ी? तैं मांहणु सैंघै नी बल्कि परमेश्वरा सैंघै झ़ूठ बोलू।” 
ACT,5,5,इन्हां गैला शुणिआ हनन्याह मूँआ होर लोमा पौड़ू। ज़ेतरै बी लोकै ऐ गैला शुणी तिन्हां बै बड़ी डौर पौई। 
ACT,5,6,तैबै किछ़ ज़ुआन लोकै तेइरी अर्थी बणाई होर बाहरै नेइआ सौ पौथू। 
ACT,5,7,"लगभग त्रा घँटै बाद तेइरी लाड़ी बी ज़ुणिबै ऐ पता नी ती ऑथि कि तेसा रा लाड़ा मुँआ सा, भीतरै आई। "
ACT,5,8,"तैबै पतरसै तेसा बै बोलू, “मुँभै दैस कि तुसै ऐ ज़मीन ऐतरै बै बैच़ी?” तेसै बोलू, “हाँ आसै ऐ ऐतरै बै बैच़ी।” "
ACT,5,9,"पतरसै तेसा बै बोलू, कि “तुसै प्रभु री आत्मा परखणै री तैंईंयैं एक ता केरी सा? हेर तेरै लाड़ै बै पौथणू आल़ै दुआरा हागै खड़ै सी होर तिन्हां तू बी बाहरै नेईणी।” "
ACT,5,10,"तैबै सफीरा तुरन्त मूँई होर पतरसा री ज़ोंघा पैंधै पौई। तिन्हैं ज़ुआन लोकै सौ भीतरै एज़िया मूँईदी हेरी होर बाहरै नेइआ सौ तेसरै लाड़ै सैंघै पौथी, "
ACT,5,11,होर यरूश्लेमा न सारी मण्डली होर एसा घटना न बै शुणनू आल़ै सैभी लोका बै बड़ी डौर पौई। 
ACT,5,12,ते प्रेरित आपणै हौथै लोका मौंझ़ै बोहू सारै चिन्ह चमत्कार होर नौखै कोम केरिआ रिहा ती होर सैभ मसीह रै बिश्वासी एक मन होईया सुलैमाना री चाऊड़ी न कठा होआ ती। 
ACT,5,13,पर होरी बै हिम्मत नी ती पौड़दी कि ज़ाइआ तिन्हां न मिलदै पर तैबै बी लोका तिन्हरी सराउथी केरा ती। 
ACT,5,14,प्रभु पैंधै विश्वास केरनु आल़ै री गिणती बढ़दी रौही। होर बोहू सारै मर्द होर बेटड़ी होर बी ज़ादा प्रभु री मण्डली एज़िया मिलदै रौहै। 
ACT,5,15,"लोका बीमार मांहणु बै आंणिआ सड़का न माँज़ै पैंधै लिटा ती कि ज़ैबै पतरस एला ता तेइरी परछाई तिन्हां पैंधै पौड़ली, "
ACT,5,16,होर यरूश्लेम शैहरा रै औरलै-पौरलै ग्राँ न बी बोहू लोका बीमार होर बुरी आत्मा फ़ैसेदे लोका बै आंणिआ प्रेरिता हागै कठा केरा ती होर सैभै लोका ठीक होआ ती। 
ACT,5,17,"तैबै महापुरोहित होर तेइरै सैंघी ज़ो सदूकी पँथै रै ती ते झ़िका सैंघै भौरूऐ, "
ACT,5,18,तिन्हैं ते प्रेरित ढौकिआ बन्दी घौरा न बन्द केरै। 
ACT,5,19,"पर राती प्रभु रै एकी स्वर्गदूतै बन्दी घौरा रा दुआर खोलू होर तिन्हां बै बाहरै आंणिआ बोलू, "
ACT,5,20,"“ज़ाआत्, मन्दिरा न खड़ै होईया एसा नोंऊँई हमेशा री ज़िन्दगी री गैला सैभी लोका बै शुणात्।” "
ACT,5,21,ते एसा गैल शुणिआ दोथी झिशा मन्दिरा न ज़ाइआ उपदेश देन्दै लागै; पर महापुरोहित होर तिन्हरै सैंघियै महासभा रखी होर इस्राइली रै सैभ स्याणै कठा केरै होर बन्दी घौरा बै सन्देश भेज़ू कि ते तिन्हां बै आंणलै। 
ACT,5,22,"पर मन्दिरा रै पौहरैदारा बै ते कैदखानै न नी मिलै होर वापस एज़िया बोलू, "
ACT,5,23,“कि आसै बड़ै ध्याना सैंघै हेरू कि कैदखाना बन्द ती होर पौहरैदार बी दुआरा हागै खड़ै ती पर ज़ैबै दुआर खोलिया भीतरै नौठै ता कोई नी मिलू।” 
ACT,5,24,ज़ैबै मन्दिरै रै पौहरैदारा रै मुख्य होर मुख्यपुरोहिते ऐ गैला शुणी ता ते बड़ी फिक्रा न पौऐ कि ऐ कि होंदा लगा सा। 
ACT,5,25,"ऐतरै न कौसियै एज़िया तिन्हां बै दसू, कि “हेरा! कैदखाना ता बन्द सा पर ते लोका मन्दिरा न खड़ै होईया लोका बै उपदेश देन्दै लागै सी।” "
ACT,5,26,तैबै मन्दिरा रै पौहरैदारा रै मुख्य पौहरैदारा सैंघै ज़ाइआ ते आंणै पर ज़बरदस्ती नी किबैकि ते लोका न पात्थरै मारनै न डौरा ती। 
ACT,5,27,"तिन्हैं ते आंणिआ महासभा न खड़ै केरै होर महापुरोहित तिन्हां न पुछ़ू, "
ACT,5,28,"“कि आसै तुसाबै कड़ा हुक्मा नी ती केरू कि तुसै ऐई नाँ न उपदेश हेरीत् केरदै?” तैबै बी, “तुसै सारा यरूश्लेम आपणै उपदेशै लाइआ भौरू सा होर तेई मांहणु रा लोहू आसरै पैंधै लाणा चाहा सी।” "
ACT,5,29,तैबै पतरस होर प्रेरितै ज़वाब धिना कि “मांहणु री हुक्म न ज़ादा ज़रूरी परमेश्वरै री हुक्म रा पूरा केरना सा। 
ACT,5,30,आसरै बुज़ुर्गा रै परमेश्वरै यीशु ज़िन्दा केरू ज़ुण कि तुसै क्रूसा पैंधै लटकाइआ मारू ती। 
ACT,5,31,परमेश्वरै सौहै प्रभु होर उद्धार देणु आल़ा ठहराऊ होर आपणै दैहिणै हौथै सैभी न उथड़ा केरू कि सौ इस्राइली लोका बै पापा न मन बदलनै री शक्ति होर पापै री माफी देला। 
ACT,5,32,आसै इन्हां गैलै रै गुआही सी होर पवित्र आत्मा बी ज़ो परमेश्वरै तिन्हां बै धिनी सा ज़ो तेइरै हुक्मा बै मैना सी।” 
ACT,5,33,ऐ शुणिआ तिन्हां बै जलन हुई होर ते मारनै चाहे। 
ACT,5,34,पर गमलीएल नाँ रै फरीसियै ज़ो शास्त्री होर सैभी लोका मौंझ़ै माननीय ती तेइयै सभा न खड़ै होईया तिन्हां च़ेले बै थोड़ी देर बाहरै खोलणै रा हुक्मा केरू। 
ACT,5,35,"तैबै तेइयै बोलू, “हे इस्राइलीओ ज़ो किछ़ तुसै इन्हां मांहणु सैंघै केरना चाहा सी सोच़ी-समझ़िआ केरीत्। "
ACT,5,36,किबैकि इन्हां ध्याड़ै न पैहलै थियूदास ऐण्ढा बोलदै उठु कि हांऊँ बी किछ़ सा होर कोई च़ार शौऊ मांहणु तेई सैंघै मिलै होर ज़ेतरै लोका तेइबै मैना ती ते सारै तितर-बितर हुऐ होर ते किछ़ काबिल नैंई रौहै। 
ACT,5,37,तेथा न बाद नाँ लिखाई रै रोज़ा न यहूदा गलीली न रौहणु आल़ा उठु होर तेइयै बी किछ़ लोका आपु धिराबै केरै होर सौ बी मकाऊ हुआ होर ज़ेतरै लोका तेइबै मैना ती ते सारै तितर-बितर हुऐ। 
ACT,5,38,ऐबै हांऊँ तुसाबै बोला सा कि इन्हां मांहणु न दूर रौहात् होर तिन्हां सैंघै किछ़ कोम मता रैखदै किबैकि अगर ऐ धर्म या कोम मांहणु री तरफा न सा ता ऐई मिटणा। 
ACT,5,39,पर अगर परमेश्वरै री तरफा न सा ता तुसै ऐईबै कैधी नी मिटाई सकदै। कोइँछ़ै ऐण्ढा नी लोड़ी हुआ कि तुसै परमेश्वरा सैंघै लड़नू आल़ै ठहरलै।” 
ACT,5,40,तैबै तिन्हैं तेइरी गैल मैनी होर ते प्रेरित शाधिआ मारनै द्याऐ होर ऐ हुक्म केरू कि तुसै यीशु रै नाँ न दुज़ी घेरै गैला हेरीत् केरदै। 
ACT,5,41,"प्रेरित एसा गैला न खुश होईया महासभा सामनै न नौठै कि आसै यीशु री तैंईंयैं बैइज़त होंणै रै लायक ता ठहरै, "
ACT,5,42,होर हर रोज़ मन्दिरा न होर घौर-घौर ज़ाइआ प्रेरित खुशी रा समाद होर यीशु रै नाँ न उपदेश देणै न नी रूकै कि यीशु मसीह सा। 
ACT,6,1,तिन्हां ध्याड़ै न ज़ैबै च़ेले बोहू होंदै लागै ता यूनानी भाषा बोलणू आल़ै च़ेले इब्रानी भाषा बोलनु आल़ै च़ेले पैंधै कुड़कुड़ांदै लागै कि हर रोज़ै री सेविकाई न आसरी विधवै री कोई सुधि नी लेंदा। 
ACT,6,2,"तैबै तिन्हैं बारा प्रेरितै बिश्वासी री मण्डली आपु हागै शाधी होर बोलू, “ऐ ठीक नी ऑथि कि आसै परमेश्वरा रा वचन छ़ौड़िआ खयाणै-प्याणै री सेवा न रौहलै। "
ACT,6,3,"ऐबै हे भाइयो बैहणियो, आपु न सौत ऐण्ढै मर्दा बै चुना ज़ो पवित्र आत्मा होर बुद्धि न सिद्ध होलै ताकि आसै तिन्हां बै ऐई कोमा पैंधै रखलै कि ते विधवा रा ख्याल रखलै। "
ACT,6,4,पर आसा ता प्रार्थना होर वचना रै प्रचार होर उपदेश देणै न लागी रौहणा।” 
ACT,6,5,"ऐ गैल सारी मण्डली बै शोभली लागी होर तिन्हैं स्तिफनुस नाँ रा एक मर्द ज़ो कि विश्वास होर पवित्र आत्मा न भौरुआ ती, फिलिप्पुस, प्रखुरूस, नीकानोर, तीमोन, परमिनास होर अन्ताकिया शैहरा न रौहणु आल़ा नीकुलाउस ज़ो यहूदी बैणू ती चुनै, "
ACT,6,6,होर तिन्हां बै ते प्रेरिता सामनै आंणै होर तिन्हां पैंधै हौथ रखिआ तिन्हरी तैंईंयैं प्रार्थना केरी। 
ACT,6,7,परमेश्वरा रा वचन फैलदा रौहू होर यरूश्लेम शैहरा न च़ेले री गिणती बढ़दी रौही होर यहूदी पुरोहिता रा एक बड़ै समाजै बी यीशु मसीह रै बशाह रै ऐई सन्देशा बै ग्रहण केरू। 
ACT,6,8,स्तिफनुस परमेश्वरै रै अनुग्रह होर शक्ति सैंघै लोकै रै बिच़ा न बड़ै नौखै कोम होर चिन्ह चमत्कार रिहा ती। 
ACT,6,9,"तैबै तेसा रै आराधनालय न कुरेनी होर, सिकन्दरिया शैहरा रै किलिकिया होर आसिया प्रदेशा रै कई लोका उठिया स्तिफनुसा सैंघै वहस केरदै लागै। "
ACT,6,10,पर तेई ज्ञान होर आत्मा रा ते लोका सामना नी केरी सकै। 
ACT,6,11,"पर तिन्हैं कई लोका भड़काए होर ते बोलदै लागै, कि आसै ऐ मूसा होर परमेश्वरै रै खिलाफ़ निन्दा री गैला केरदा शुणू सा। "
ACT,6,12,"होर तिन्हैं लोका, तिन्हरै स्याणै होर शास्त्री भड़काइआ सौ ढौकिआ महासभा बै आंणु। "
ACT,6,13,तिन्हैं झ़ूठै गुआह खड़ै केरै होर तिन्हैं बोलू कि “ऐ मांहणु एसा पवित्र ज़ैगा रै बारै न होर मूसै री बिधाना री निन्दा केरना नी छ़ौड़दा। 
ACT,6,14,किबैकि आसै ऐण्ढा बोलदा शुणू कि यीशु नासरी ऐ मन्दिर ढाणा होर ते रीति बदलणी ज़ो मूसै आसा बा धिनी सी।” 
ACT,6,15,तैबै सभा न बेठैंदै सैभी लोकै तेइरा मुँह स्वर्गदूता सांही च़मकदा हेरू। 
ACT,7,1,"तैबै महापुरोहित बोलू, “कि ऐ दोष सच़ सा?” "
ACT,7,2,"तेइयै बोलू, हे भाइयो बैहणियो, होर बजुर्गो शुणा, आसरा बुज़ुर्ग अब्राहम हाराना नगरा न रौहणै न पैहलै ज़ैबै मैसोपोटामिआ प्रदेशा न ती ता महिमामय परमेश्वरै तेइबै दर्शन धिना, "
ACT,7,3,होर तेइबै बोलू कि तू आपणै देश होर परिवारा न निकल़िया तेई देशा बै ज़ा ज़ो मूँ तौभै रिहाणा। 
ACT,7,4,"तैबै सौ कसदी रै देशा न निकल़िया हारान नगरा न रौहू होर तेइरै बापू री मौऊत न बाद परमेश्वरै सौ तौखै न आंणिआ ऐई देशा न बसाऊ ज़ौखै तुसै रौहा सी, "
ACT,7,5,"होर तेई बौगतै परमेश्वरै अब्राहमा बै औखै कोई ज़मीन नी धिनी, औखै तक कि ज़मीना रा थोड़ा ज़ेही टुकड़ा बी नी धिना, ज़ो तेई रा होंदा; फिरी तेइयै ऐ वायदा केरु कि मूँ ऐ देश तेरै बाद तेरै खानदाना बै देणा; बल्कि तेई बौगत तेइरी कोई औलाद नी ती ऑथि। "
ACT,7,6,"परमेश्वरै ऐ बी बोलू, तेरी औलादै रै लोका पराऐ देशा न परदेशी होंणै होर तिन्हां ते गुलाम बणाणै होर च़ार शौऊ बौर्षा ढौई दु:ख देणा। "
ACT,7,7,"तैबै परमेश्वरै बोलू, ज़ुणी ज़ाति रै तिन्हां गुलाम होंणा मूँ तेसा ज़ाति बै सज़ा देणी होर तिन्हां तेई देशा न निकल़िया ऐई देशा न एज़िया मेरी आराधना केरनी। "
ACT,7,8,"परमेश्वरै अब्राहमा सैंघै खतना केरनै रा वायदा केरू; होर एसा दशा न तेइरै इसहाक पैदा हुआ। होर औठुऐ रोज़ै तेइरा खतना केरू, होर इसहाका न याकूब होर याकूबा न बारा गोत्र पैदा हुऐ। "
ACT,7,9,होर तिन्हैं यूसुफा सैंघै जलन केरिआ सौ मिस्र देशा बै ज़ाणू आल़ै लोका बै बैच़ू पर परमेश्वर तेई सैंघै ती। 
ACT,7,10,"परमेश्वरै यूसुफा बै सैभी दु:खा न छुड़ाईआ तेइबै मिस्रै रै राज़ै फिरौना सामनै अनुग्रह होर बुद्धि धिनी, फिरौन राज़ै यूसुफा बै मिस्र होर आपणै पूरै घरानै रा राज़पाल ठहराऊ। "
ACT,7,11,"ज़ैबै यूसुफ राज़पाल ती, तैबै सारै मिस्र होर कनान देशा न अकाल पौऊ; ज़ुणी सैंघै बड़ा भारी दु:ख हुआ होर आसरै बुज़ुर्गा बै रोटी खाँणै बै नी ती मिलदी। "
ACT,7,12,"पर याकूबै ऐ शुणिआ कि मिस्र देशा न नाज़ सा आसरै बापदादै पहली बार भेज़ै, "
ACT,7,13,"होर दुज़ी बार ज़ैबै ते नाज़ आंणदै नौठै, ता यूसुफ आपणै भाई सामनै प्रगट हुए, होर यूसुफै री ज़ाति फिरौन राज़ै बै पैता च़ली। "
ACT,7,14,तैबै यूसुफै आपणा बापू याकूब होर पूरा परिवार ज़ो कि पझतर मांहणु ती ते मिस्र देशा बै शाधै। 
ACT,7,15,"तैबै याकूब मिस्रा बै नौठा होर तौखै आसरै ते बुज़ुर्ग मूँऐ, "
ACT,7,16,होर ते शिकिम नाँ री ज़ैगा न पजाइआ तेसा कब्रा न रैखै ज़ो अब्राहमै च़ाँदी देइआ हमोरै री औलादा न खरीदू ती। 
ACT,7,17,"पर ज़ैबै तेई वायदै रै पूरै होंणै रा बौगत नेड़ आऊ ज़ो परमेश्वरै अब्राहमा सैंघै केरू ती तैबै तैंईंयैं मिस्रा न ते लोका बढ़दै रौहै होर बोहू हुऐ, "
ACT,7,18,ज़ैबै तैंईंयैं कि मिस्रा न दुज़ा राज़ा नी हुआ ज़ो यूसुफा बै नी ती ज़ाणदा। 
ACT,7,19,तेइयै आसरी ज़ाति सैंघै चतुराई केरिआ आसरै बुज़ुर्गा सैंघै ऐतरा बुरा बर्ताव केरू कि तिन्हां आपणै पैदा होंदै शोहरू शेटणै पौऐ कि ते ज़िन्दै नी लोड़ी रौहै। 
ACT,7,20,तेई बौगतै मूसा पैदा हुआ होर सौ परमेश्वरै री नज़री न बोहू बाँका ती होर त्रा म्हीनै तैंईंयैं आपणै बापू रै घौरा न चुपचाप धाचुआ। 
ACT,7,21,"पर ज़ैबै सौ पाणी न शेटुआ ता फिरौन राज़ै री बेटीयै सौ च़कू होर आपणै बेटै बणाइआ धाचू, "
ACT,7,22,होर मूसा बै मिस्री री सारी विद्या पढ़ाई। मूसा सैभी गैला होर कोमा न सामर्थी ती। 
ACT,7,23,"ज़ैबै मूसा च़ाल़ी बौर्षा रा हुआ ता तेइरै मना आपणै इस्राइली भाई सैंघै मिलणै रा विच़ार आऊ, "
ACT,7,24,होर तौखै तेइयै एकी इस्राइली मांहणु पैंधै ज़ुल्म होंदै हेरिआ सौ बच़ाऊ होर तेई मिस्री मारिआ तेथा रा बदला लेऊ। 
ACT,7,25,तेइयै सोच़ू कि मेरै भाई समझ़णा कि परमेश्वरा मेरै हौथै तिन्हरा उद्धार केरना पर तिन्हैं नी समझ़ू। 
ACT,7,26,दुज़ै ध्याड़ी ज़ैबै ते आपु न लड़दै लागै ती ता सौ तौखै आऊ होर समझ़ाऐ कि तुसै ता भाई-भाई सी तुसै एकी होरी सैंघै किबै लड़ा सी? 
ACT,7,27,पर ज़ो आपणै पड़ेशी सैंघै अन्याय केरदा लागा ती तेइयै सौ ऐण्ढै बोलिआ हटाऊ कि तू कुणिऐ आसा पैंधै हाकिम होर फैसलै केरनु आल़ा ठहराऊ? 
ACT,7,28,ज़ुणी रीतिऐ तैं काल मिस्री मारू तू कि तेसा रीतिऐ मुँभै बी मारना चाहा सा? 
ACT,7,29,एसा गैल शुणिआ मूसा डौरू होर तौखै न भैगू होर मिद्दान देशा न परदेशी होईया रौंहदा लागा होर तौखै तेइरै दूई बेटै पैदा हुऐ। 
ACT,7,30,ज़ैबै पूरै च़ाली बौर्षा बीती ता परमेश्वरा रै एकी स्वर्गदूतै सीनै नाँ रै ढौगै रै सुनसान ज़ैगा न भौकदै झ़ौकड़ै रै ज़रियै दर्शन धिना। 
ACT,7,31,"ज़ैबै मूसै भौकदै झ़ौकड़ हेरे कि सौ निसी फूकिदै लागै, ऐ हेरिआ सौ हैरान हुआ होर ज़ैबै सौ हेरनै री तैंईंयैं भेटी नौठा ता प्रभुऐ तेइबै ऐ बोलू, "
ACT,7,32,"हांऊँ तेरै बुज़ुर्ग, अब्राहम, इसहाक होर याकूबा रा परमेश्वर सा। तैबै मूसा डौरै लाईया कोमदा लागा होर तेइबै हेरनै री हिम्मत नी रौही। "
ACT,7,33,"तैबै प्रभुऐ तेइबै बोलू, “मेरा आदर केरनै री तैंईंयैं आपणी ज़ोंघा न बूट खोल किबैकि ज़ौस ज़ैगा न तू खड़ा सा सौ पवित्र ज़ैगा सा। "
ACT,7,34,मैं सच़िऐ आपणै लोक ज़ो मिस्र देशा न सी तिन्हरी बुरी दशा हेरी सा। मैं तिन्हरा चोंणना होर रोणां शुणू सा। मूँ ते ऐबै छुड़ाणै। ऐबै एज़ मूँ तू मिस्र देशा बै भेज़णा। 
ACT,7,35,“ज़ुणी मूसा बै तिन्हैं नकारा बोलू ती सौहै परमेश्वरै भौकदै झ़ौकड़ा न दर्शन देइआ स्वर्गदूतै रै ज़रियै तिन्हां पैंधै हाकिम होर छड़ाणू आल़ा ठहराऊ होर मिस्र देशा बै भेज़ू। 
ACT,7,36,"ऐई मांहणुऐ ते मिस्र देश, लाल समुन्द्र होर बौणा न च़ाली बौर्षा तैंईंयैं नौखै कोम होर चिन्ह चमत्कार रिहाई-रिहाइआ कौढिआ आंणै। "
ACT,7,37,“ऐ सौहै मूसा ज़ुणियै इस्राइली लोका बै बोलू कि परमेश्वरा तुसरै भाई मौंझ़ै न मूँ सांही एक भविष्यवाणी केरनु आल़ा च़कणा। 
ACT,7,38,ऐ सौहै मूसा सा ज़ुणियै बौणा न कलीसिऐ रै बीच़ा न तेई स्वर्गदूता सैंघै सीनै नाँ रै ढौगा पैंधै तेई सैंघै गैला केरी होर आसरै बुज़ुर्गा सैंघै ती। तेइबै परमेश्वरै रै ज़िन्दै वचन मिलै कि सौ आसा तैंईंयैं पजाला। 
ACT,7,39,"“पर आसरै बुज़ुर्गै तेइरी नी मैनी बल्कि तेइबै हटाइआ आपणै मन मिस्र देशा धिराबै फेरै, "
ACT,7,40,"होर तेइरै भाई हारूना बै बोलू, आसरै तैंईंयैं ऐण्ढा देऊ बणा ज़ो आसा आगै-आगै च़लला किबैकि ज़ुणी मूसै आसै मिस्रा न कौढै सी आसै नी ज़ाणदै कि तेइबै कि हुआ? "
ACT,7,41,तिन्हां ध्याड़ै न तिन्हैं बौछ़ू री एक मूरत बणाई होर तेसा मूरती हागै बलि धिनी होर ते आपणै हौथै रै कोमा न मगन होंदै लागै। 
ACT,7,42,"एथा बजहा न परमेश्वरै तिन्हां न मुँह मोड़ू होर ते छ़ौड़ी धिनै कि ते आसमाना रै सूर्य, चाँद होर तारै बै देऊ बणाईया पूज़लै। ज़ैण्ढा कि भविष्यवाणी केरनु आल़ै री कताबा न लिखू सा, “हे इस्राइली लोको कि तू सुनसान ज़ैगा न च़ाल़ी बौर्षा तैंईंयैं पशु री बलि होर नाज़ै री बलि मुँभै च़ढ़ाँदा रौहू? "
ACT,7,43,"होर तुसै देऊ मोलेका रै तोम्बू होर रिफान देऊऐ रै तारै बै लेइआ फिरदै रौहा ती, मतलब तिन्हां च़ीज़ा बै ज़ो तुसै आराधना केरनै री तैंईंयैं बणाई ती। तैबै मूँ तुसै बैबीलोन देशा न पौरै नेइआ बसाणै। "
ACT,7,44,“परमेश्वरा री मौज़ुदगी रा तोम्बू सुनसान ज़ैगा न आसरै बुज़ुर्र्गा रै बिच़ा न ती। ज़ैण्ढा कि परमेश्वरै मूसा बै बोलू ती कि ज़ो आकार तैं हेरू सा तेथै रै मुताबक तू ऐईबै बणा। 
ACT,7,45,"बोहू बौर्षा बाद सौहै तोम्बू आसरै बुज़ुर्गै पैहलै काला न लेइआ यहोशू सैंघै औखै आंणु। ज़ौस बौगतै तिन्हैं होरी ज़ाति रै लोका पैंधै हक पाऊ, ज़ो परमेश्वरै आसरै बापदादै सामनै न कौढै ती होर सौ तोम्बू दाऊद राज़ै तैंईंयैं रौहू। "
ACT,7,46,परमेश्वरै दाऊदा पैंधै अनुग्रह केरू। तेइयै अर्ज़ केरी कि मूँ याकूबै रै परमेश्वरै री तैंईंयैं एक तोम्बू बनाणा। 
ACT,7,47,पर तेइरै बेटै सुलैमान राज़ै तेइरी तैंईंयैं एक मन्दिर बणाऊ। 
ACT,7,48,"“पर परमप्रधान परमेश्वर हौथै लाइआ बणाऐदै मन्दिरा न नी रौंहदा। ज़ैण्ढा कि यशायाह भविष्यवक्तै बोलू कि, "
ACT,7,49,"“परमेश्वर बोला सा, स्वर्ग मेरा सिंहासन, होर धौरती मेरै ज़ोंघै री पौटड़ी सा, मेरी तैंईंयैं तुसा कौस किस्मा रा मन्दिर बणाणा? होर मेरै बशाँ री कुण ज़ेही ज़ैगा होंणी?” "
ACT,7,50,"कि ऐ सारी च़ीज़ा मेरै हौथै री बैणी दी नी ऑथि? हे हठी, मन होर कोनै रै खतनै नी केरूऐदै लोको, तुसै हमेशा पवित्र आत्मा रा सामना केरा सी। "
ACT,7,51,"“हे हठी, होर मन होर कोनै रै खतनारहित लोको, तुसै सदा पवित्र आत्मा रा बरोध केरा सी। ज़ैण्ढा तुसरै बुज़ुर्ग केरा ती, तैण्ढाऐ तुसै भी केरा सी। "
ACT,7,52,"तुसरै बुज़ुर्गै कुणा ज़ेही भविष्यवाणी केरनु आल़ै नी सताऐ, होर तिन्हैं पैहलै काला न तेई धर्मी रै बारै न खबर देणु आल़ै मारै होर तुसै भी तेइबै ढौकणु आल़ै होर मारनू आल़ै हुऐ। "
ACT,7,53,तुसाबै स्वर्गदूतै ठहराई दी बिधान ता मिली पर तिन्हरा पालन नी केरू।” 
ACT,7,54,इन्हां गैला शुणिआ यहूदी नेता स्तिफनुसा पैंधै झ़िकिदै लागै। 
ACT,7,55,"पर तेइयै पवित्र आत्मा न भौरूइया स्वर्गा धिराबै हेरू होर परमेश्वरै री महिमा होर परमेश्वरै री दैहिणी धिरै यीशु बै खड़ै हेरिआ बोलू, "
ACT,7,56,"“हेरा, हांऊँ स्वर्गा बै खुलदा होर मांहणु रै बेटै बै परमेश्वरै री दैहिणी धिरै खड़ा हुआदा हेरा सा।” "
ACT,7,57,"तैबै तिन्हैं ज़ोरा सैंघै हल्लै पाईआ कोन बन्द केरै होर एक होईया तेई पैंधै झपटै, "
ACT,7,58,"होर तेइबै यरूश्लेम शैहरा न बाहरै कौढिआ पात्थरै मारदै लागै होर तेइरी हत्या केरी, होर ज़ो लोका स्तिफनुसा बै दोष लाँदै लागै ती तिन्हैं आपणै झिकड़ै कौढिआ शाऊल नाँ रै मांहणु हागै रखै। "
ACT,7,59,"ते स्तिफनुसा बै पात्थरै मारदै रौहै होर सौ ऐण्ढी प्रार्थना केरदा रौहू, “हे प्रभु यीशु मेरी आत्मा बै ग्रहण केर।” "
ACT,7,60,"तैबै स्तिफनुस घुटनै टेकिआ ज़ोरा सैंघै पुकारू, हे प्रभु ऐई पाप तिन्हां पैंधै मत लान्दा होर ऐण्ढा बोलिआ सौ मूँआ। "
ACT,8,1,शाऊल स्तिफनुस री मौऊती सैंघै सहमत ती। तेई ध्याड़ै न यरूश्लेम शैहरा री मण्डली न बड़ा सताव होंदा लागा होर प्रेरिता बै छ़ौड़िआ सैभै यहूदिया होर सामरिया इलाकै न तितर-बितर हुऐ। 
ACT,8,2,किछ़ भगत लोकै स्तिफनुस कब्रा न रखू होर तेइरी तैंईंयैं बड़ा शोग केरू। 
ACT,8,3,शाऊल मण्डली बै सतांदा लागा ती; होर घौर-घौर घुसिआ मर्द होर बेटड़ी बै घसीटी-घसीटिआ कैदखानै न बन्द केरा ती। 
ACT,8,4,"ज़ो बिश्वासी लोका तितर-बितर हुऐ ती, ते लोका बै खुशी रा समाद दैसदै रौहै। "
ACT,8,5,फिलिप्पुस सामरिया रै एक नगरा न ज़ाइआ लोका बै मसीह रा प्रचार केरदा लागा। 
ACT,8,6,ज़ो गैला होर चमत्कार फिलिप्पुस केरा ती तिन्हां हेरिआ लोकै एक मन केरू। 
ACT,8,7,किबैकि बोहू सारै लोका न बुरी आत्मा निकती होर बोहू सारै बीमार होर लँगड़ै मांहणु ठीक केरिआ ती। 
ACT,8,8,होर तेई नगरा न बोहू लोका बै बड़ी खुशी हुई। 
ACT,8,9,"एथा न पैहलै ऐई शैहरा न शमौन नाँ रा एक मांहणु रौहा ती, सौ जादू-टोणै केरिआ सामरी लोका बै हैरान केरा ती, होर आपणै-आपु बै बड़ा मर्द मैना ती। "
ACT,8,10,"होर सैभ होछ़ै न लेईया बड़ै तक तेइबै आदर केरिया ऐ बोला ती, “ऐ मांहणु परमेश्वरै री महान शक्ति सा।” "
ACT,8,11,"तेइयै बोहू रोज़ा न ते लोका आपणै जादू टोणै रै कोमा सैंघै हैरान केरिआ रखै ती, एसा बजहा न ते तेइबै मैना ती। "
ACT,8,12,"ज़ैबै लोकै परमेश्वरा रै राज्य होर यीशु मसीह रै बारै न फिलिप्पुसा रा समाद शुणिया बशाह केरू, कि मर्द कि बेटड़ी सैभ बपतिस्मा लेन्दै लागै। "
ACT,8,13,तैबै शमौनै बी विश्वास केरू होर बपतिस्मै लेइआ फिलिप्पुसा सैंघै रौंहदा लागा होर चिन्ह होर परमेश्वरै री शक्ति सैंघै बड़ै-बड़ै चमत्कारा रै कोम हेरिआ हैरान होआ ती। 
ACT,8,14,ज़ो प्रेरित यरूश्लेम शैहरा न ती ज़ैबै तिन्हैं ऐ शुणू कि सामरी लोकै परमेश्वरै रै वचना बै मैना सी ता तिन्हैं पतरस होर यूहन्ना तिन्हां हागै भेज़ै। 
ACT,8,15,होर तिन्हैं तौखै पुजिआ तिन्हरी तैंईंयैं प्रार्थना केरी कि ते पवित्र आत्मा पालै। 
ACT,8,16,"किबैकि तिन्हां पैंधै हाज़ी तैंईंयैं पवित्र आत्मा नी ती उतरी, तिन्हैं ता सिर्फ़ प्रभु यीशु रै नाँ न बपतिस्मा लेऊ ती। "
ACT,8,17,तैबै पतरस होर यूहन्ना पैंधै हौथ रखिआ प्रार्थना केरी होर तिन्हां पैंधै पवित्र आत्मा उतरी। 
ACT,8,18,ज़ैबै शमौनै ऐ हेरू कि प्रेरिता रै हौथ रखणै सैंघै पवित्र आत्मा मिला सा ता तिन्हां आगै ढैबुऐ आंणिआ बोलू। 
ACT,8,19,कि मुँभै बी ऐई अधिकारा बै दैआत् कि ज़ुणी पैंधै बी हांऊँ हौथ रखनू तिन्हां बै पवित्र आत्मा मिलली। 
ACT,8,20,"पतरसै तेइबै बोलू, “तेरै ढैबुऐ तौ सैंघै लोड़ी नाश हुऐ, किबैकि तैं परमेश्वरै रै दाना बै ढैबुऐ लाइआ लेणै रा वचार केरू। "
ACT,8,21,एसा सेवा न तेरा हिस्सा ऑथि नी बाँडा किबैकि तेरा मन परमेश्वरा सामनै सच़ा नी ऑथि 
ACT,8,22,"ऐबै आपणी एसा बुराई न मन बदलिया प्रभु हागै प्रार्थना केर, होई सका सा तेरै मना रै बुरै विचार माफ केरिलै। "
ACT,8,23,"“आपणै बुरै कोमा न दूर होआ किबैकि हांऊँ समझा सा, कि तू आसा न बोहू जलन केरा सा, होर तुसै लगातार बुराई केरनु आल़ै ईच्छा रै दास सी, पक्का परमेश्वरा तुसाबै कठोर सज़ा देणी।” "
ACT,8,24,"शमौनै ज़वाब धिना, कि तुसै मेरी तैंईंयैं प्रभु आगै प्रार्थना केरा कि ज़ो गैला तुसै केरी तिन्हां न कोई बी मूँ पैंधै नी लोड़ी पौई। "
ACT,8,25,ते गुआही देइआ होर प्रभु यीशु रा वचन शुणाइआ यरूश्लेम शैहरा बै वापस नौठै होर सामरी इलाकै रै बोहू सारै ग्राँ न खुशी रा समाद शुणादै रौहै। 
ACT,8,26,"तैबै प्रभु रै एकी स्वर्गदूतै फिलिप्पुसा बै बोलू, उठिया दक्षिणा धिरली बौता पैंधै ज़ा, ज़ो यरूश्लेम शैहरा न गाज़ा शैहरा बै ज़ा सा होर जंगल न सा। "
ACT,8,27,सौ उठिया च़लू होर शुणा कूश देशा रा एक मांहणु ऐन्दा लागा ती ज़ो खुसरा ती होर कूश देशै री राणी कन्दाकै रा मन्त्री होर खजाँची ती होर आराधना केरदा यरूश्लेम शैहरा बै आऊ ती। 
ACT,8,28,होर सौ आपणै रौथा पैंधै बेठा ती होर यशायाह भविष्यवक्तै री कताबा बै ज़ोरा सैंघै पौढ़दै-पौढ़दै वापस आपणै देशा बै ज़ाँदा लागा ती। 
ACT,8,29,"तैबै पवित्र आत्मै फिलिप्पुसा बै बोलू, ऐई रौथा भेटी ज़ा। "
ACT,8,30,"फिलिप्पुस ठोर मारिआ नौठा होर सौ यशायाह भविष्यवक्तै री कताब पौढ़दा शुणू होर तेईन पुछ़ू, ज़ो तू पौढ़दा लागा सा तू तेइबै समझ़ा बी सा कि नी? "
ACT,8,31,"तेइयै बोलू, ज़ाँ तैंईंयैं कोई मुँभै समझ़ाला नी मूँ कैण्ढै समझ़णा। तेइयै फिलिप्पुसा हागै अर्ज़ा केरी कि तू रौथा पैंधै च़ढ़िया मूँ हागै बेश। "
ACT,8,32,"पवित्र शास्त्रा रा ज़ो पाठ सौ पौढ़दा लागा ती सौ ऐसा, “सौ भेड़ा सांही बलि होंणै री तैंईंयैं पजाउआ होर ज़ैण्ढा गौभू ऊन काटणू आल़ै सामनै च़ुप रौहा, तैण्ढाऐ तेइयै बी आपणा मुँह नी खोलू। "
ACT,8,33,तेइरी दीनता न तेइरा न्याय नी हुआ। होर तेइरै बौगतै रै लोका रा वर्णन कुणी केरना? किबैकि धौरती न तेइरा प्राण च़किआ सा।” 
ACT,8,34,"तैबै खुसरै फिलिप्पुसा न पुछ़ू, हांऊँ तौ आगै अर्ज़ा केरा सा कि तू, “मुँभै एसा गैल दैस, कि भविष्यवाणी केरनु आल़ा ऐ किज़ी रै बारै न बोला सा, आपणै या कौसी होरी रै बारै न।” "
ACT,8,35,तैबै फिलिप्पुसै बोलणा शुरू केरू होर पवित्र शास्त्रा न शुरू केरिआ तेइबै यीशु रै बारै न खुशी रा समाद शुणाऊ। 
ACT,8,36,"बौतै औंढदै-औंढदै ते पाणी रै तलाबा हागै पुजै, तैबै तेई खुसरै बोलू, “हेर औखै तलाब सा, ऐबै मुँभै बपतिस्मै लेणै न कि रोक सा?” "
ACT,8,37,"फिलिप्पुसै बोलू, अगर तू सारै मना सैंघै बशाह केरा सा ता होई सका सा, खुसरै ज़वाब धिना हांऊँ बशाह केरा सा कि यीशु परमेश्वर रा बेटा सा। "
ACT,8,38,"तैबै तेइयै रौथा बै रोकणै रा हुक्म केरू, तैबै खुसरा होर फिलिप्पुस दुऐ पाणी न उतरै, होर फिलिप्पुसै खुसरै बै बपतिस्मा धिना। "
ACT,8,39,"ज़ैबै ते तलाबा न बाहरै निकतै, ता प्रभु री आत्मै फिलिप्पुस च़कू होर खुसरै सौ दबारा नी हेरू होर सौ खुशी मनाँदै-मनाँदै आपणी बौतै नौठा। "
ACT,8,40,फिलिप्पुस अशदोद शैहरा न पुजू। ज़ैबै तैंईंयैं सौ कैसरिया शैहरा न नी पुजू तैबै तैंईंयैं सौ ग्राँ-ग्राँ न यीशु रै बारै न खुशी रा समाद शुणादा रौहू। 
ACT,9,1,शाऊल हाज़ी तैंईंयैं प्रभु यीशु रै च़ेले बै सताणै होर तिन्हां बै मकाणै री धुना न ती सौ महापुरोहित हागै नौठा। 
ACT,9,2,"महापुरोहितै तेईन दमिश्क नगरा रै आराधनालय रै नाँ न चिट्ठी मुँगी कि ज़ो भी मर्द, बेटड़ी यीशु बै मना सी सौ तिन्हां बै बोनिआ यरूश्लेम शैहरा बै आंणला। "
ACT,9,3,"पर च़लदै-च़लदै ज़ैबै सौ दमिश्क नगरा रै नेड़ पुजू, ता च़ानक स्वर्गा न एक आसमान तेइरै च़ोहू पासै च़मकू। "
ACT,9,4,"होर सौ ज़मीना पैंधै पौड़ू होर प्रभु री ऐ आवाज़ शुणी,  “हे शाऊल, हे शाऊल तू मुँभै किबै सता सा?”  "
ACT,9,5,"तेइयै पुछ़ू, “हे प्रभु, तू कुण सा?” तेइयै बोलू, “हांऊँ यीशु सा; ज़ुणिबै तू सता सा ।  "
ACT,9,6,"पर ऐबै उठिया ग्राँ बै ज़ा, होर तौखै कोई ऐण्ढा होंणा, तेई तौभै दैसणा, तौ कि केरना।”  "
ACT,9,7,"ज़ो मांहणु तेई सैंघै सफ़र केरदै लागै ती, ते च़ुपच़ाप रौहै; किबैकि तिन्हां न आवाज़ ता शुणिआ ती पर तिन्हां न किछ़ नी ती हेरिदा। "
ACT,9,8,"तैबै शाऊल ज़मीना न खड़ा उठु, पर ज़ैबै तेइयै आपणी औछ़ी खोली ता तेईन किछ़ नी हेरुआ होर तिन्हैं सौ हौथा न ढौकिआ दमिश्क नगरा बै नेऊ। "
ACT,9,9,"सौ त्रा रोज़ा ढौई कांणा रौहू, होर तेइयै न खाऊ-पीऊ। "
ACT,9,10,"दमिश्क नगरा न हनन्याह नाँ रा एक च़ेला ती, प्रभु यीशुऐ तेइबै दर्शन देइआ बोलू,  “हे हनन्याह!”  तेइयै बोलू, “हाँ प्रभु!” "
ACT,9,11,"तैबै प्रभुऐ तेइबै बोलू,  “तू उठिया तेसा गली बै ज़ा, ज़ुणिबै ‘सीधी’ बोला सी, होर यहूदै रै घौरा न ज़ाइआ शाऊल नाँ रै तरसुसा शैहरा न रौहणु आल़ै बै पुछ़ किबैकि शुण, सौ प्रार्थना केरदा लागा सा। "
ACT,9,12,तिन्हैं एक दर्शना न हेरू कि हनन्याह नाँ रै एक मांहणुऐ घौरा एज़िया तेई पैंधै हौथ रखु ताकि सौ दबारा हेरी सकला।”  
ACT,9,13,"हनन्याहै ज़वाब धिना, “हे प्रभु, मैं ऐई मांहणु रै बारै न बोहू लोका न शुणू सा कि ऐई मांहणुऐ यरूश्लेम शैहरा न तेरै पवित्र लोका सैंघै बड़ै-बड़ै बुरै कोम केरै सी। "
ACT,9,14,"होर औखै बी ऐईबै मुख्यपुरोहिता धिरै न हक मिलू सा, कि ज़ो लोक तौ पैंधै बशाह केरा सी, तिन्हां बै बौनिया यरूश्लेम शैहरा बै नेऐ।” "
ACT,9,15,"पर प्रभुऐ तेइबै बोलू, कि तू  “ज़ा किबैकि ऐ होरी ज़ाति रै लोका सामनै, राज़ै होर इस्राइली लोका सामनै मेरै नाँ रा प्रचार केरनै री तैंईंयैं छाँटुदा एक ज़रिया सा।  "
ACT,9,16,होर मूँ तेइबै बोलणा कि मेरै बारै न लोका बै दसणै री तैंईंयैं तौभै केतरा दु:ख सौहणा पौऊ।”  
ACT,9,17,"तैबै हनन्याह उठिया तेई घौरा बै नौठा, ज़ौखै शाऊल रौहा ती। होर तेई पैंधै हौथ रैखिआ बोलू, “हे भाई शाऊल, ज़ुण प्रभु यीशु तौभै बौता न मिलू हांऊँ तेइयै भेज़ू सा, कि तू दबारा हेरी सकला होर तू पवित्र आत्मा सैंघै भौरला।” "
ACT,9,18,होर तेइरी औछ़ी न एकदम लेह्पड़ै औल़ै होर सौ हेरदा लागा तैबै तेइयै बपतिस्मा लेऊ होर रोटी खाईया तेइबै ताकत मिली। 
ACT,9,19,फिरी रोटी खाँणै न बाद तेइबै ताकत मिली होर सौ कई रोज़ा तैंईंयैं दमिश्क नगरा न तिन्हां च़ेले सैंघै रौहू। 
ACT,9,20,सौ तुरन्त दमिश्क नगरा आराधनालय न जाइया यीशू रा प्रचार केरदा लागा कि यीशु परमेश्वरा रा बेटा सा। 
ACT,9,21,"सैभै शुणनू आल़ै हैरान होईया बोलदै लागै, “कि ऐ सौहै मांहणु नी ऑथि ज़ो यरूश्लेमा न यीशु मसीह रै विश्वासी ती, तिन्हां बै मारा ती होर नाश केरा ती। औखै भी एही कोमै री तैंईंयैं आऊ ती कि तिन्हां बै बोनिआ मुख्यपुरोहिता हागै बै आंणला?” "
ACT,9,22,"पर ज़ैबै शाऊलै प्रचार शुरू केरू ता होर बी ज़ादा शक्तिशाली बणदा रौहू, होर सौ यीशु रै मसीह होंणै रा सबूत देईआ दमिश्का न रौहणु आल़ै यहूदी रा मुँह बन्द केरा ती। "
ACT,9,23,ज़ैबै शाऊला बै दमिश्क नगरा न रौंहदेआ बोहू ध्याड़ै बीतै ता यहूदियै मिलिआ तेइबै मारनै री योजना बणाई। 
ACT,9,24,पर तिन्हरी योजना शाऊला बै पैता च़ली। ते शाऊला बै मारनै री तैंईंयैं रात ध्याड़ मौका हेरदै रौहा ती। 
ACT,9,25,"पर तेइरै च़ेले सौ राती टोकरै न बशाइआ, होर शैहरा री च़ोहू धिरै बणीदी पाथरा री उथड़ी भीतिऐ भ्याँऊ रौशी न लटकाइआ उतारू। "
ACT,9,26,शाऊल यरूश्लेम शैहरा न पुजिआ दुजै बिश्वासी सैंघै मिलणै रा उपाय केरू; पर ते सैभ तेइन डौरा ती किबैकि तिन्हां बै ऐ बशाह नी ती ऑथि कि शाऊल भी एक च़ेला बणुदा ती। 
ACT,9,27,पर बरनबासै सौ आपु सैंघै तिन्हां प्रेरिता आगै नेऊ होर तिन्हां बै दैसू कि ऐईयै कैण्ढी तैरहा बौता न प्रभु हेरू होर ऐई सैंघै गैला केरी। तैबै दमिश्का न ऐईयै बड़ी हिम्मता सैंघै यीशु रा प्रचार केरू। 
ACT,9,28,"यीशु रै चुनीरै लोकै बरनबासा री गैला पैंधै बशाह केरू होर शाऊल आपु सैंघै डाऊ। होर सौ तिन्हां सैंघै यरूश्लेम शैहरा न ऐन्दा ज़ान्दा रौहू, "
ACT,9,29,तै यूनानी भाषा बोलणु आल़ै यहूदी लोका सैंघै गलबात होर बैहस केरा ती पर ते शाऊला बै मारनै री कोशिश केरदै लागै। 
ACT,9,30,ऐ ज़ाणिआ तिन्हैं विश्वासीयै सौ कैसरिया शैहरा बै नेऊ होर तौखै न ज़हाज़ा मौंझ़ै बशाइआ सौ आपणै शैहर तरसुसा बै भेज़ू। 
ACT,9,31,"सारै यहूदिया प्रदेश, गलील होर सामरिऐ ज़िलै री मण्डली बै बड़ी शान्ति मिली होर बोहू सारै बिश्वासी बणै। कलीसिया प्रभु री डौरा न होर पवित्र आत्मै री शान्ति न बढ़दी ज़ा ती। "
ACT,9,32,ऐण्ढा हुआ कि पतरस हर ज़ैगा न फिरदा तिन्हां पवित्र लोका हागै पुजू ज़ो लुद्दा ग्राँ न रौहा ती। 
ACT,9,33,तौखै तेइबै ऐनियास नाँ रा एक ऐण्ढा मांहणु मिलू ज़ुणिरै पूरै शरीरा न दुखणै हुऐ सौ औठ बौर्षा न बिस्तरै न ती। 
ACT,9,34,"पतरसै तेइबै बोलू, हे ऐनियास! यीशु मसीह तौभै ठीक केरा सा, उठ आपणा बिस्तरा च़क तैबै सौ उठिया एकदम खड़ा हुआ। "
ACT,9,35,तैबै लुद्दा होर शारोन देशा न रौहणु आल़ै लोका तेई हेरिआ प्रभु धिरै बै फिरै। 
ACT,9,36,याफा नाँ रै शैहरा न तबीता मतलब दोरकास नाँ री एक च़ेली रौहा ती। सौ बोहू सारै भलै-भलै कोम होर गरीबा बै दान केरा ती। 
ACT,9,37,"तिन्हां ध्याड़ै न ज़ैबै पतरस लुद्दा ग्राँ न ती, होर दोरकास बीमार होईया मूँई होर तिन्हैं तेइरी लाश नहाइआ ऊझलै कमरै आँध्रै रैखी। "
ACT,9,38,लुद्दा ग्राँ याफै शैहरा रै नेड़ ती। ज़ैबै च़ेले ऐ शुणू कि पतरस तौखै सा ता तिन्हैं दूई मांहणु भेज़िआ तेई हागै अर्ज़ा केरी कि तू आसा हागै ऐणै न देरी मत केरदा। 
ACT,9,39,तैबै पतरस उठिया तिन्हां सैंघै नौठा। तैबै तिन्हैं सौ अटारी पैंधै नेऊ होर सारी विधवा बेटड़ी रोंदै-रोंदै एज़िया तेई आगै खड़ी हुई होर ज़ो झिकड़ै दोरकासै तिन्हां सैंघै रौंहदै बणाऐ ती रिहाँदी लागी। 
ACT,9,40,"तैबै पतरसै सारै लोका बाहरै कौढै होर घुटनै टेकिआ प्रार्थना केरी होर लाशा धिरै हेरिआ बोलू, हे तबीता उठ, तैबै तेसै आपणी औछ़ी खोली होर पतरसा बै हेरिआ उठी। "
ACT,9,41,तेइयै सौ हौथा न ढौकिआ च़की होर पवित्र लोका होर विधवा बै शाधिआ सौ ज़िन्दी रहाई। 
ACT,9,42,ऐ गैल सारै याफा शैहरा न फैली होर बोहू सारै लोकै प्रभु पैंधै विश्वास केरू। 
ACT,9,43,पतरस याफा शैहरा न च़ंबड़ै रै धन्धै केरनु आल़ै शमौनै रै घौरा न बोहू रोज़ा ढौई रौहू। 
ACT,10,1,"कैसरिया नगर न कुरनेलियुस नाँ रा एक मांहणु ती, ज़ो इतालियानी पलटना रा सूबैदारा ती। "
ACT,10,2,"सौ परमेश्वरा रा भक्त ती, होर आपणै सारै खानदाना समेत परमेश्वरा न डौरा ती, सौ गरीब यहूदी लोका बै बोहू दान देआ ती होर परमेश्वरा आगै लगातार प्रार्थना केरा ती। "
ACT,10,3,"तेइयै ध्याड़ी रै त्रीज़ै पौहरै रै लगभग त्राई बज़ै एक दर्शन हेरू, कि परमेश्वरा रा एक स्वर्गदूत तेई हागै भीतरै एज़िया बोला सा, हे “कुरनेलियुस।” "
ACT,10,4,"तेइयै सौ ध्याना सैंघै हेरू होर डौरदै-डौरदै बोलू, “हे प्रभु मुँभै दस कि गैल सा?” तेइयै बोलू, तेरी प्रार्थना होर दान यादगारी री तैंईंयैं परमेश्वरा सामनै पुजै सी। "
ACT,10,5,"होर ऐबै याफा नगरा न मांहणु भेज़िआ शमौन ज़ुणिबै पतरस बोला सी, तेइबै शाध। "
ACT,10,6,"सौ च़ंबड़ै रै धँधा केरनु आल़ै शमौनै रै घौरा न पाहुँणा सा, होर तेइरा घौर समुद्रै रै कनारै सा। "
ACT,10,7,ज़ैबै सौ स्वर्गदूत तेई हागै न भैगू ता तेइयै आपणै दूई सेवक होर ज़ो तेई सैंघै रौहा ती तिन्हां न एक परमेश्वरा रा भक्त सिपाही शाधु। 
ACT,10,8,होर तिन्हां बै सारी गैला दैसिआ ते याफा नगरा बै पतरसा बै आंणनै री तैंईंयैं भेज़ै। 
ACT,10,9,"दुज़ै ध्याड़ी, ज़ैबै इन्हां त्राई बै ज़ुणिबै कुरनेलियुसै भेज़ै ती, ते च़लदै-च़लदै नगरा न लगभग बारा बाज़ै पुजै। तेई बौगता पतरस प्रार्थना केरदा छ़ापरा पैंधै च़ढ़ू ती। "
ACT,10,10,तेइबै भूख लागी होर सौ किछ़ खाँणा चाहा ती पर ज़ैबै ते रोटी त्यार केरदै लागै ती ता पतरसै दर्शन हेरू। 
ACT,10,11,"होर तेइयै हेरू, कि आसमान खुलू होर एक बड़ी च़ादरा सांही लटकाउआदा, धौरती बै उतरदा लागा सा। "
ACT,10,12,"ज़ुणीन धौरती रै हर किस्मै रै पशु होर आसमाना रै च़ीड़ू-च़कारू ती, ज़ुणिबै मूसा रै बिधाना रै मुताबक यहूदी लोका री तैंईंयैं खाँणा नाँह ती। "
ACT,10,13,"तेईन एक ऐण्ढी आवाज़ शुणुई कि हे पतरस,  “उठ, मार होर खा।”  "
ACT,10,14,"पर पतरसै बोलू, नैंई प्रभु बिल्कुल नी, किबैकि मैं औज़ा तैंईंयैं छ़ोतली च़िज़ा नी खाई। "
ACT,10,15,"तैबै दुज़ी बार तेईन भी शुणुआ,  “कि ज़ो किछ़ परमेश्वरै च़ोखा ठहराऊ सा तू तेइबै छ़ोतली मत बोलदा।”  "
ACT,10,16,त्रा बार ऐण्ढाऐ हुआ; तैबै सौ बड़ी चादर तुरन्त आसमाना बै च़ेकुआ। 
ACT,10,17,"ज़ैबै पतरस आपणै मैना न दूई विचार केरदा लागा ती, कि ज़ो दर्शन तिन्हैं हेरू तेथा रा मतलब कि सा, तैबै तै मांहणु ज़ो कुरनेलियुसै भेज़ै ती ते शमौनै रै घौरा रा पैता लाइआ तेइरी डेवढ़ी हागै आई पुज़ै, "
ACT,10,18,"होर पुछ़दै लागै, कि शमौन ज़ुणिबै पतरस बोला सी सौ औखै पाहुँणा सा? "
ACT,10,19,"पतरस तेई दर्शनै रै बारै न सोच़दा लागा ती, कि प्रभु री पवित्र आत्मै तेइबै बोलू, हेर त्रा मांहणु तौभै तोपदै लागै सी। "
ACT,10,20,"तैबै तू उठिया बुनै धिरै बै ज़ा, होर बिना डौरै तू तिन्हां सैंघै ज़ा किबैकि ते मैं भेज़ै सी। "
ACT,10,21,"तैबै पतरसै उतरिआ तिन्हां मांहणु बै बोलू, हेरा तुसै ज़ुणी तोपदै लागै सी सौ हांऊँ सा। तुसरै ऐणै री कि बजहा सा। "
ACT,10,22,"तिन्हैं बोलू, आसै कुरनेलियुस सुबैदारै भेज़ै सी ज़ो धर्मी होर परमेश्वरा न डौरनू आल़ा सा होर सारी यहूदी ज़ाति न खरा मांहणु सा, तेइयै एकी पवित्र स्वर्गदूता न च़िताऊणी पाई कि तौभै आपणै घौरा शाधिआ तौ न वचन शुणला। "
ACT,10,23,"तैबै तेइयै ते भीतरै शाधै होर तिन्हरी पाहुणच़ारी केरी, होर दुज़ै रोज़ै सौ तिन्हां सैंघै नौठा होर याफै शहरा रै विश्वासी भाई मौंझ़ै न कई तेई सैंघै नौठै। "
ACT,10,24,"त्रीज़ै रोज़ै ते कैसरिया नगरा न पुजै, होर कुरनेलियुस आपणै टबर होर सैंघी-साथी बै कठा केरिआ तिन्हरी गैला केरदा लागा ती। "
ACT,10,25,"ज़ैबै पतरस भीतरै ऐन्दा लागा ती, ता कुरनेलियुस तेई सैंघै मिलू, होर तेइरी ज़ोंघा पैंधै पौड़िआ प्रणाम केरू। "
ACT,10,26,"पर पतरसै तेइबै खड़ै च़किआ बोलू, खड़ा हो हांऊँ बी ता मांहणु सा। "
ACT,10,27,"होर तेई सैंघै गैल-बात केरदै-केरदै भीतरा बै नौठा, बोहू सारै लोक बै कठै हेरिआ तेइयै तिन्हां बोलू, "
ACT,10,28,"पतरसै तिन्हां बै बोलू, “तुसै जाँणा सी, कि होरी ज़ाति री सँगति केरना होर तिन्हां कौछ़ै जाँणा यहूदी बिधाना रै हिसाबा न पाप सा पर परमेश्वरै मुँभै दैसू सा, कि हांऊँ कौसी मांहणु बै छ़ोतला नी बोलणू। "
ACT,10,29,एसा बजहा न हांऊँ बगैर बोलै आऊ। ऐबै हांऊँ पुछ़ा सा कि हांऊँ कौस कोमै री तैंईंयैं शाधु सा।” 
ACT,10,30,"कुरनेलियुसै बोलू, एसा घड़ी च़ार रोज़ पैहलै हांऊँ आपणै घौरा न त्रीज़ै पौहरै त्राई बाज़ै प्रार्थना केरदा लागा ती कि च़मकीलै झिकड़ै लाऊआ दा एक मर्द मूँ सामनै एज़िया खड़ा हुआ, "
ACT,10,31,"होर बोलदा लागा, हे कुरनेलियुस तेरी प्रार्थना शुणुई सा होर तेरै दान परमेश्वरा सामनै याद केरूऐ सी। "
ACT,10,32,"ऐबै कौसी बै याफा बै भैज़िआ शमौन ज़ुणिबै पतरस बोला सी शाध। सौ समुद्रै रै कनारै च़ंबड़ै रै धँधा केरनु आल़ै शमौनै रै घौरा न रौहा सा, होर ज़ैबै तेई ऐणा तैबै तेई तुसाबै परमेश्वरा री गैला दसणी। "
ACT,10,33,तैबै मैं तुरन्त तौ आगै मांहणु भेज़ै होर तैं भला केरू कि तू आऊ। ऐबै आसै सैभै औखै परमेश्वरा सामनै सी ताकि ज़ो किछ़ परमेश्वरै तौभै बोलू सा तेइबै शुणलै। 
ACT,10,34,"तैबै पतरसै बोलू, ऐबै मुँभै पक्का विश्वास हुआ कि परमेश्वर कौसी रा पक्षपात नी केरदा, "
ACT,10,35,बल्कि हर एक ज़ाति ज़ो परमेश्वरा न डौरा सा होर धर्मै रै कोम केरा सा सौ तेइबै ग्रहण केरा सा। 
ACT,10,36,ऐ सौहै शान्ति होर खुशी रा समाद सा ज़ो तेइयै इस्राइली लोका हागै यीशु मसीह रै द्वारा भेज़ू ज़ो सैभी रा प्रभु सा। 
ACT,10,37,तेसा गैला बै तुसै जाँणा सी ज़ो यूहन्नै रै बपतिस्मै रै प्रचारा न बाद गलील ज़िलै न शुरू केरिआ सारै यहूदिया प्रदेशा न फैली। 
ACT,10,38,"तुसै नासरता रै यीशु नासरी रै बारै न जाँणा सी कि परमेश्वरै कौस रीतियै पवित्र आत्मा होर शक्ति सैंघै अभिषेक केरू। सौ हमेशा भलाई रै कोम केरदा रौहू होर ज़ुण शैताना रै सताउदै ती, तिन्हां बै ठीक केरदा रौहू किबैकि परमेश्वर तेई सैंघै ती, "
ACT,10,39,होर आसै तिन्हां सैभी कोमै रै गुआही सी ज़ो तेइयै सारै यहूदिया देशा न केरै होर यरूश्लेम शैहरा न बी केरै होर तिन्हैं सौ क्रूसा पैंधै लटकाइआ मारू। 
ACT,10,40,पर सौ परमेश्वरै त्रीज़ै रोज़ै मूँऐंदै न ज़िन्दा केरू होर प्रगट बी केरू सा। 
ACT,10,41,"सैभी लोका बै नी पर तिन्हां गुआही बै ज़ो परमेश्वरै पैहलै न चुनै ती, मतलब आसाबै ज़ुणियै कि आसै मूँऐंदै न ज़िन्दै होंणै न बाद तेई सैंघै खाऊ-पीऊ। "
ACT,10,42,तेइयै आसाबै हुक्म धिना कि सारै लोका बै प्रचार केरा; होर गुआही दैआत् कि यीशु ही एक सा ज़ो परमेश्वरै ज़िन्दै होर मूँऐंदै रा न्यायी ठहराऊ सा। 
ACT,10,43,"तेइरै बारै न सैभै भविष्यवाणी केरनु आल़ा गुआही देआ सी, कि ज़ो कोई तेई पैंधै विश्वास केरला तेइबै यीशु रै नाँ रै ज़रियै पापै री माफी मिलणी। "
ACT,10,44,"ज़ैबै पतरस इन्हां गैला केरदा लागा ती, ता पवित्र आत्मा वचन शुणनू आल़ै सैभी लोका पैंधै उतरु। "
ACT,10,45,"ज़ेतरै यहूदी विश्वासी पतरसा सैंघै आऐ ती, ते सारै हैरान हुऐ कि होरी ज़ाति रै लोका पैंधै ज़ो यहूदी नी ऑथि तिन्हां बै बी पवित्र आत्मा रा दान मिलू। "
ACT,10,46,किबैकि तिन्हैं ते भाँति-भाँति री भाषा बोलदै होर परमेश्वरै री बड़ाई केरदै शुणै। 
ACT,10,47,"तैबै पतरसै बोलू, कि कोई पाणी बै रोकी सका सा कि ऐ बपतिस्मा नी पालै ज़ुणियै कि आसा सांही परमेश्वरा न पवित्र आत्मा पाऊ सा। "
ACT,10,48,"होर पतरसै इन्हां बै यीशु मसीह रै नाँ न बपतिस्मा देणै रा हुक्म धिना, तैबै तिन्हैं पतरसा हागै अर्ज़ा केरी कि सौ किछ़ रोज़ तिन्हां सैंघै रौहला। "
ACT,11,1,"यीशु रै चुनीरै प्रेरित होर विश्वासीयै ज़ो यहूदिया देशा न ती ज़ैबै ऐ शुणू कि, होरी ज़ाति रै लोकै ज़ो यहूदी नी ऑथि तिन्हैं बी परमेश्वरा रा वचन मैनू सा। "
ACT,11,2,"ज़ैबै पतरस यरूश्लेम शैहरा बै आऊ, ता, यहूदी बिश्वासी लोका तेई सैंघै बैहस केरदै लागै। "
ACT,11,3,कि तैं होरी जाति रै घौरा ज़ाइआ तिन्हां सैंघै खाऊ-पीऊ। 
ACT,11,4,तैबै पतरसै शुरू न लेइआ तिन्हां बै बौढ़ै ऐ दैसू; 
ACT,11,5,"हांऊँ याफा नगरा न प्रार्थना केरदा लागा ती, होर बैहोश होईया एक दर्शन हेरू, कि एक बड़ी च़ादरी सांही च़ोहू कुणै न लटकाउआदा आसमाना न उतरिआ मूँ हागै आऊ। "
ACT,11,6,ज़ैबै मैं तेई पैंधै ध्यान केरू ता धौरती रै सारै पशु होर आसमानै रै च़ीड़ू-च़कारू हेरै। 
ACT,11,7,"होर ऐ आवाज़ शुणुई कि हे पतरस,  “उठ, मार होर खा।” "
ACT,11,8,"मैं बोलू, नैंई प्रभु नैंई, किबैकि कोई छ़ोतली च़िज़ा मेरै मुँहा न नी नौठी। "
ACT,11,9,"तैबै आसमाना दुज़ी बार आवाज़ हुई कि,  ज़ो परमेश्वरै च़ोखा ठहराऊ सा, तू तेइबै छ़ोतली मत बोलदा। "
ACT,11,10,ऐण्ढा त्रा बार हुआ; तैबै सैभ किछ़ आसमाना बै च़ेकुआ। 
ACT,11,11,"तेई बौगता, “त्रा मांहणु ज़ो कैसरिया नगरा न मूँ हागै बै भेज़ै ती ते तुरन्त एज़िया ज़ौस घौरा न हांऊँ ती, तौखै आई पुज़ै। "
ACT,11,12,तैबै पवित्र आत्मै मुँभै तिन्हां सैंघै होंणै बै बोलू होर ऐ छ़ौह भाई बी मूँ सैंघै आऐ होर आसै तेई मांहणु रै घौरा बै नौठै। 
ACT,11,13,"तेइयै दैसू, कि मैं एक स्वर्गदूत आपणै घौरा न खड़ा हेरू ज़ुणियै मुँभै बोलू कि याफा नगरा बै मांहणु भेज़िआ शमौना बै ज़ुणिबै कि पतरस बोला सी, शाध। "
ACT,11,14,"तेई तौभै ऐण्ढी गैला बोलणी, ज़ुणिरै द्वारा तौ होर तेरै सारै घरानै मुक्ति पाणी। "
ACT,11,15,"“हांऊँ गैला केरदा लागा ता पवित्र आत्मा तिन्हां पैंधै एसा रीतियै उतरु, ज़ौस रीतियै शुरू न पिन्तेकुस्ता रै त्यौहारा न आसा पैंधै उतरु ती। "
ACT,11,16,तैबै मुँभै प्रभु रा सौ वचन याद आऊ कि  यूहन्नै ता पाणियै लाइआ बपतिस्मा धिना पर तुसा पवित्र आत्मा रा बपतिस्मा पाणा।  
ACT,11,17,तैबै परमेश्वरै तिन्हां बै सौहै दान धिना ज़ो आसाबै प्रभु यीशु मसीह पैंधै विश्वास केरिआ मिलू ती ता हांऊँ कुण ती ज़ो परमेश्वरा बै रोकी सकदा।” 
ACT,11,18,"ऐ शुणिआ ते यहूदी बिश्वासी च़ुप रौहै, होर परमेश्वरै री सराउथी केरिआ बोलदै लागै, “तैबै ता परमेश्वरै होरी ज़ाति बै बी हमेशा री ज़िन्दगी पाणै री तैंईंयैं पापा बै छ़ौड़िया मसीह पैंधै बशाह केरनै रा दान धिना सा।” "
ACT,11,19,"ज़ो लोका स्तफनुसै रै मौरनै न बाद यरूश्लेम शैहरा बै छ़ौड़िया तितर-बितर हुऐ ती, ते दूरा-दूरा तक फीनीकै इलाकै, साइप्रस टापू होर अन्ताकिया शैहरा न पुजै, पर ते यहूदी लोका बै केल्ही प्रभु यीशु रा वचन शुणा ती। "
ACT,11,20,"पर तिन्हां न केतरै बिश्वासी ता साइप्रस टापू होर कुरेनी शैहरा रै ती, ज़ो अन्ताकिया शैहरा न एज़िया यूनानी लोका बै प्रभु यीशु री खुशी री समादै री गैला शुणादै लागै। "
ACT,11,21,"प्रभु री समर्थ तिन्हां पैंधै ती, होर बोहू लोका विश्वास केरिआ प्रभु धिराबै फिरै। "
ACT,11,22,"तैबै तिन्हरी चर्चा यरूश्लेम शैहरा री मण्डली न शुणनै न आई, होर तिन्हैं बरनबास अन्ताकिया शैहरा बै भेज़ू "
ACT,11,23,"सौ तौखै पुजिआ, होर परमेश्वरै रै अनुग्रह हेरिआ बड़ा खुश हुआ होर सैभी बै उपदेश धिना कि तन-मन लाइआ प्रभु सैंघै लिपटी रौहा। "
ACT,11,24,बरनबास एक भला मांहणु ती होर पवित्र आत्मा न सिद्ध ती होर बोहू सारै लोका प्रभु धिराबै फिरै। 
ACT,11,25,तैबै बरनबास अन्ताकिया शैहरा बै छ़ौड़िया शाऊला बै तोपणै री तैंईंयैं तरसुसा बै नौठा। 
ACT,11,26,"ज़ैबै सौ तिन्हां बै मिलू ता सौ अन्ताकिया शैहरा बै आंणु, होर ऐण्ढा हुआ कि बरनबास होर शाऊल एकी बौर्षा तैंईंयैं मण्डली सैंघै मिलदै रौहै बोहू लोका बै यीशु मसीह रा उपदेश देंदै रौहै होर च़ेले सैभी न पैहलै अन्ताकिया शैहरा न मसीही कहलाऐ। "
ACT,11,27,"तिन्हां रोज़ा न कई बिश्वासी ज़ो भविष्यवाणी केरनु आल़ै ती, यरूश्लेम शैहरा न अन्ताकिया शैहरा बै आऐ। "
ACT,11,28,तिन्हां न अगबुस नाँ रै एकी भविष्यवाणी केरनु आल़ै खड़ै होईया आत्मै री प्रेरणा सैंघै ऐ दैसू कि सारै दुनिया न अकाल पौड़ना। ज़ैबै रोमा रा राज़ा क्लौदियुस राज़ केरदा लागा ती तेई बौगतै अकाल पौड़ू। 
ACT,11,29,"तैबै च़ेले फैसला केरू कि, हर एक आपणी-आपणी कमाई रै मुताबक यहूदिया देशा न रौहणु आल़ै मसीह बिश्वासी री तैंईंयैं आपणी सामर्था रै मुताबक मज़त केरनै रा फैसला केरू। "
ACT,11,30,तिन्हैं ऐण्ढाऐ केरू होर बरनबास होर शाऊलै रै हौथै स्याणै हागै किछ़ ढैबुऐ भेज़ू। 
ACT,12,1,तेई बौगतै हेरोदेस राज़ै मण्डली रै कई मांहणु बै दु:ख देणै री तैंईंयैं बन्दी बणायै। 
ACT,12,2,तिन्हैं यीशु रै चुनीरै लोका मौंझ़ै यूहन्नै रै भाई याकूब तलवारी सैंघै मकाऊ। 
ACT,12,3,होर ज़ैबै तेइयै हेरू कि यहूदी लोका एथा न खुश होआ सी ता तेइयै पतरस बी ढौकू; ते ध्याड़ै अखमीरी रोटी रै त्यौहारा रै ध्याड़ै ती। 
ACT,12,4,हेरोदेसै पतरस ढौकिआ कैदखानै न पाऊ होर च़ार सिपाही पैहरैदारी केरदै रखै। तेइयै ऐण्ढा सोच़ू कि फसह रै त्यौहारा न बाद ते तेइबै लोका सामनै आंणलै। 
ACT,12,5,"होर ज़ैबै बोहू ध्याड़ै न कैदखानै मौंझ़ै पतरसै री रखवाली होंदी रौही, पर मण्डली तेइरी तैंईंयैं लगातार परमेश्वरा हागै प्रार्थना केरदी लागी ती। "
ACT,12,6,"ज़ुणी रोज़ हेरोदेस पतरसा बै लोका सामनै आंणनु आल़ा ती, ता तेसा रातियै पतरस दूई शाँगल़ीयै लाईया बोनूआ दा दूई सिपाही बिच़ा न सोंदा लागा ती होर पैहरैदार जेला रै दुआरा पैंधै पैहरैदारी केरदै लागै ती। "
ACT,12,7,"ता हेरा प्रभु रा एक स्वर्गदूत एज़िया खड़ा हुआ होर तेसा कोठरी न प्याशा च़मकू। तेई स्वर्गदूतै पतरसै री पसली पैंधै हौथ मारिआ सौ बझ़ेऊ होर बोलू, “उठ, फुरती केर।” होर तेइरै हौथै री शाँगल चुटिआ शौढ़ी। "
ACT,12,8,"तैबै स्वर्गदूतै तेइबै बोलू, “त्यार हो, होर आपणै बूट ला।” तेइयै तैण्ढाऐ केरू। तैबै स्वर्गदूतै तेइबै बोलू, “आपणा च़ोगा लाइआ मूँ पिछ़ै एज़।” "
ACT,12,9,पतरस निकल़िया तेई पिछ़ै च़लू पर ऐ नी ती ज़ाणदा कि ज़ो किछ़ स्वर्गदूत केरदा लागा ती सौ सच़ सा। पतरस ऐ सोच़दा लागा ती कि हांऊँ दर्शन हेरदा लागा सा। 
ACT,12,10,तैबै ते पैहलै होर दुज़ै पैहरै न निकल़िया तेई लोहै रै बड़ै गेटा आगै पुजै ज़ो नगरा धिराबै ती। सौ तिन्हरी तैंईंयैं आपणै-आप खुलू होर ते निकल़िया एकी गलिऐ नौठै। ऐतरै न स्वर्गदूत तेइबै छ़ौड़िआ नौठा। 
ACT,12,11,"तैबै पतरसै सच़ेत होईया बोलू, ऐबै मैं सच़िऐ ज़ाणू कि प्रभुऐ आपणा स्वर्गदूत भेज़िआ हांऊँ हेरोदेसै रै हौथा न छुड़ाऊ होर यहूदी री सारी आशा चोड़ी। "
ACT,12,12,ऐण्ढा सोच़िआ सौ यूहन्नै री आमा मरियमै रै घौरा बै आऊ ज़ुणिबै मरकुस बोला सी। तौखै बोहू सारै बिश्वासी लोका कठै होईया प्रार्थना केरदै लागै ती। 
ACT,12,13,ज़ैबै तेइयै गेटै री ताकि खटखटाई ता रूदै नाँ री एक प्रभु री दासी शुणदी आई। 
ACT,12,14,तेसै आवाज़ शुणिआ पतरस पछ़ियाणु पर तेसै खुशी रै मारै गेट नी खोलू होर ठोर मारिआ भीतरै नौठी होर दैसू कि पतरस द्वारा पैंधै खड़ा सा। 
ACT,12,15,"तिन्हैं तेसा बै बोलू, “तू पागल सा।” पर तेसै बोलू कि पक्का सौहै सा। तैबै तिन्हैं बोलू, “तेइरा स्वर्गदूत होला।” "
ACT,12,16,पर पतरस दुआर खटखटाँदा रौहू होर तिन्हैं खिड़की खोली। ते तेइबै हेरिआ हैरान हुऐ। 
ACT,12,17,"तैबै तेइयै तिन्हां बै च़ुप रौहणै री तैंईंयैं हौथै लाइआ इशारा केरू होर तिन्हां बै दैसू कि प्रभुऐ कौस रीतिऐ हांऊँ बन्दी घौरा न कौढिआ आंणु। तैबै पतरसै भी बोलू कि “एसा गैला बै याकूब होर भाई, बैहणा बै बी दैसीत्,” होर ऐण्ढा बोलिआ सौ दुज़ी ज़ैगा बै नौठा। "
ACT,12,18,दोथी सिपाही न बड़ी हलचल होंदी लागी कि पतरस कौखै नौठा। 
ACT,12,19,ज़ैबै हेरोदेस राज़ै खोजबीन केरी होर किछ़ नी मिलू ता पैहरैदारै री ज़ाँच केरिआ तिन्हां बै मारनै रा हुक्म धिना होर पतरस यहूदिया देश छ़ौड़िआ कैसरिया शैहरा न ज़ाइआ रौंहदा लागा। 
ACT,12,20,"हेरोदेस राजा सूर होर सैदा शैहरा रै लोका न खुश नी ती ऑथि। तैबै एक ध्याड़ै सूर होर सैदा शैहरा रै किछ़ लोका एक छ़ुण्ड बनाईया कैसरिया शैहरा बै आऐ ताकि हेरोदेस राज़ै सैंघै मुलाकात केरी सकलै। होर तिन्हैं बलास्तुस राज़ी केरू ज़ो कि हेरोदेस राज़ै रा खास कर्मचारी ती, ताकि तै तेइरै ज़रियै हेरोदेस राज़ै बै दसी सकलै कि सूर होर सैदा शैहरा रै लोका तेई सैंघै मेल-मिलाप केरना चाहा सी; किबैकि हेरोदेस राज़ै रै देशै लाइआ तिन्हरा पालन-पोषण होआ ती। "
ACT,12,21,होर राज़ा हेरोदेस ठहराऊऐ दै रोज़ा न राज़शाही झिकड़ै लाइआ राज़गद्दी पैंधै बेठा होर तिन्हां बै व्याख्या देंदा लागा। 
ACT,12,22,होर लोका पुकारदै लागै कि “ऐ ता मांहणु रा नी परमेश्वरा री आवाज़ सा।” 
ACT,12,23,तेसा घड़ियै प्रभु रै एकी स्वर्गदूतै सौ झिड़कु किबैकि तेइयै परमेश्वरै री महिमा नी केरी होर सौ कीड़ै पौड़िआ मूँआ। 
ACT,12,24,पर परमेश्वरा रा वचन बढ़दा रौहू होर फैलदा रौहू। 
ACT,12,25,ज़ैबै बरनबास होर शाऊलै आपणी सेवा यहूदिया देशा न पूरी केरी ता यूहन्ना ज़ुणिबै मरकुस बोला सी सैंघै लेइआ यरूश्लेम शैहरा न अन्ताकिया शैहरा बै वापस आऐ। 
ACT,13,1,"सिरिया देशा रै अन्ताकिया शैहरा री मण्डली न केतरै भविष्यवाणी केरनु आल़ा होर उपदेशक ती मतलब बरनबास, शमौन ज़ुणिबै कि नीगेर बोला सी, लुकियुस कुरेनी होर चौथाई देशै रै राज़ै हेरोदेसा रा दूध-भाई मनाहेम होर शाऊल। "
ACT,13,2,"ज़ैबै ते ब्रत केरिआ प्रभु री आराधना केरदै लागैदै ती, ता पवित्र आत्मै बोलू, “मेरी तैंईंयैं बरनबास होर शाऊला बै तेई सेवा री तैंईंयैं अलग केरा ज़ुणी री तैंईंयैं मैं ते शाधै सी।” "
ACT,13,3,तैबै तिन्हैं ब्रत होर प्रार्थना केरिआ तिन्हां पैंधै हौथ रैखिआ परमेश्वरा रा कोम केरनै री तैंईंयैं ते विदा केरै। 
ACT,13,4,"तैबै बरनबास होर शाऊल पवित्र आत्मै रै द्वारा भेज़ै, तै अन्ताकिया शैहरा न सिलूकिआ शैहरा रै बन्दरगाह बै नौठै होर तौखै न जहाज़ा न च़ढ़िया साइप्रसा शैहरा बै नौठै। "
ACT,13,5,"होर सलमीसा शैहरा न पुजिआ परमेश्वरा रा वचन यहूदियै रै आराधनालय न शुणाऊ होर यूहन्ना ज़ुणिबै मरकुस बी बोला ती, सौ तिन्हरी सेवा केरनै री तैंईंयैं तिन्हां सैंघै ती। "
ACT,13,6,होर तेई सारै टापू न होईया पाफुस शैहरा न पुजै। तौखै तिन्हां बै बार-यीशु नाँ रा एक जादू-टोणै केरनु आल़ा झ़ूठा यहूदी भविष्यवाणी केरनु आल़ा मिलू। 
ACT,13,7,सौ सिरिगयुस पौलुस सुबैदारा रा सैंघै ती ज़ो कि बुद्धिमान मर्द ती। राज़पाल बरनबास होर शाऊला बै आपु हागै शाधिआ तिन्हां न परमेश्वरा रा वचन शुणना चाहा ती। 
ACT,13,8,पर इलीमास जादू-टोणै केरनु आल़ै (किबैकि ज़ुणिरै नाँ रा मतलब ही जादू-टोणै केरनु आल़ा सा) तिन्हरा सामना केरिआ हाकिमा बै यीशु पैंधै विश्वास केरनै न रोकणा चाहू। 
ACT,13,9,"तैबै शाऊलै ज़ौसरा नाँ पौलुस भी सा, तेइयै पवित्र आत्मा न भौरूइया इलीमासा धिरै हेरिआ बोलू, "
ACT,13,10,"“हे सारै कपट होर हर प्रकारै री चतुराई सैंघै भौरूइदी शैतानै री औलाद, धर्मै रै बैरी कि तौ प्रभु री सीधी बौता बै टेढा केरना नी छ़ौड़णा? "
ACT,13,11,ऐबै हेर प्रभु तौभै सज़ा देणु आल़ा सा होर तौ किछ़ बौगता ढौई कांणै रौहणा होर तौ सूरज़ नी हेरना।” तैबै तुरन्त तेई सामनै धुँधला होर निहारा हुआ होर सौ औरै-पौरै तोपिदा लागा कि कोई तेइरै हौथा बै ढौकला। 
ACT,13,12,"तैबै सूबैदारै ज़ो किछ़ हुआ ती, हेरिआ होर प्रभु रै उपदेशा न हैरान होईया पभु यीशु पैंधै विश्वास केरू। "
ACT,13,13,पौलुस होर तेइरै सैंघी पाफुसा रै ज़हाजा रै ज़रियै खोलिया पँफूलियै देशा रै पिरगा शैहरा बै आऐ होर तौखै यूहन्ना तिन्हां बै छ़ौड़िआ यरूश्लेम शैहरा बै वापस आऊ। 
ACT,13,14,होर पिरगा शैहरा न आगै बढ़िआ ते गलातिया प्रदेशा रै पिसिदिया ज़िला रै अन्ताकिया शैहरा न पुजै होर बशाँ रै ध्याड़ै री न आराधनालय न ज़ाइआ बेठै। 
ACT,13,15,"मूसै रै बिधान होर भविष्यवक्तै री कताबा पौढ़ै न बाद आराधनालय रै स्याणै तिन्हां बै खबर भेज़ी, कि हे भाइयो अगर लोका बै उपदेश देणै री तैंईंयैं तुसरै मैना न कोई गैल सा ता बोला। "
ACT,13,16,"तैबै पौलुसै खड़ै होईया तिन्हां बै चुप केरनै री तैंईंयैं हौथै लाइआ इशारा केरिआ बोलू, “हे इस्राइलीओ होर परमेश्वरा न डौरनू आल़ै, होरी जाति रै लोको शुणा।” "
ACT,13,17,"इन्हां इस्राइली लोकै रै परमेश्वरै आसरै बुज़ुर्गै चुनै, होर ज़ैबै मिस्र देशा न परदेशी होईया रौहा ती ता तिन्हरी तरक्की केरी होर आपणी शक्ति सैंघै ते तौखै न कौढै। "
ACT,13,18,होर सौ कोई च़ाली बौर्षा ढौई बार-बार बोलणै पैंधै सुनसान ज़ैगा न तिन्हरी सौहंदा रौहू। 
ACT,13,19,कनान देशा न सौत ज़ाति रा नाश केरिआ तिन्हरा देश साढ़ै च़ार बौर्षा न तिन्हरा केरू। 
ACT,13,20,एथा न बाद तेइयै शमुएल भविष्यवाणी केरनु आल़ा तैंईंयैं तिन्हां न न्यायी ठहराऐ। 
ACT,13,21,ज़ैबै शमुएल तिन्हरा नेता ती तिन्हैं एक राज़ा मुँगू। तैबै परमेश्वरै च़ाल़ी बौर्षै री तैंईंयैं बिन्यामीनै रै गोत्रा न कीशा रा बेटा शाऊल तिन्हां पैंधै राज़ा ठहराऊ। होर तैबै तिन्हैं चाल़ी बौर्षा तक इस्राइली लोका पैंधै राज़ केरू 
ACT,13,22,"तैबै परमेश्वरै शाऊला बै राज़गद्दी न हटाईया तेइरी ज़ैगा दाऊद तिन्हरा राज़ा बणाऊ, ज़ौसरै बारै न तेइयै गुआही धिनी, कि मुँभै यिशै रा बेटा दाऊद मेरै मनै रै मुताबक मिलू सा। तेई मेरी सारी इच्छा पूरी केरनी। "
ACT,13,23,"“ऐईरी वँशा न परमेश्वरै आपणी प्रतिज्ञा रै मुताबक इस्राइला आगै एक उद्धारकर्ता, मतलब यीशु भेज़ू। "
ACT,13,24,"ज़ौसरै ऐणै न पैहलै यूहन्नै सैभी इस्राइली लोका बै बोलू ती, मन बदला पाप केरना छ़ौड़ा होर बपतिस्मा लेआ होर परमेश्वरा तुसरै पाप माफ़ केरनै। "
ACT,13,25,"ज़ैबै यूहन्ना आपणा दौरा पूरा केरनु आल़ा ती, ता तेइयै बोलू, तुसै मुँभै कि समझ़ा सी? हांऊँ सौ मसीह नी ऑथि। पर हेरा, मूँ न बाद एक ऐणु आल़ा सा होर सौ मूँ न बोहू बड़ा सा ज़ौसरी ज़ोंघै रै बूट खोलणै रै लायक बी हांऊँ नैंई ऑथि। "
ACT,13,26,"“हे भाइयो, तुसै ज़ो अब्राहमै री औलाद सी; होर ज़ो तुसै परमेश्वरा न डौरा सी, परमेश्वरै तुसाबै यीशु रै बारै न ऐ सन्देश भेज़ू सा ज़ो लोका बै बचा सा। "
ACT,13,27,"यरूश्लेम शैहरा रै लोकै होर तिन्हरै स्याणै मसीह यीशु नी पछ़ियाणु, होर न भविष्यवक्तै री गैला समझ़ी ज़ो कि हर बशाँ रे ध्याड़ै न पौढ़िआ ती होर तेइबै दोषी ठहराइया तिन्हैं ते गैला पूरी केरी। "
ACT,13,28,"तिन्हां बै तेइबै मारनै लायक तेईन कोई दोष नी मिलू, तैबै बी तिन्हैं पिलातुस राज़पाला हागै तेइबै मारनै री तैंईंयैं अर्ज़ा केरी। "
ACT,13,29,"ज़ैबै तिन्हैं तेइरै बारै न लिखीदी सारी गैला पूरी केरी, ता सौ क्रूसा पैंधै न उतारिआ कब्रा न रैखू। "
ACT,13,30,पर परमेश्वरै सौ मूँऐंदै न ज़िन्दा केरू। 
ACT,13,31,"होर ज़ो लोका तेई सैंघै गलील ज़िलै न यरूश्लेम शैहरा बै आऐ ती, बोहू रोज़ा ढौई सौ च़ेले न हेरिदा रौहू, लोका सामनै ऐबै ते तेइरै गुआह सी। "
ACT,13,32,"“होर आसै तुसाबै तेई प्रतिज्ञा रै बारै न, ज़ो परमेश्वरै आसरै बुज़ुर्गा सैंघै केरू ती, ऐ खुशी रा समाद शुणा सी। "
ACT,13,33,"कि परमेश्वरै यीशु बै मूँऐंदै न ज़िन्दै केरिआ, सौ प्रतिज्ञा आसरी औलादै री तैंईंयैं पूरा केरू, ज़ैण्ढा कि दुज़ै भजन संहिता न लिखू सा, परमेश्वरै मसीह रै बारै न बोलू, कि “ ‘तू मेरा बेटा सा; मैं औज़ तू पैदा केरू सा। "
ACT,13,34,"तेइरै मूँऐंदै न ज़िन्दै होंणै रै बारै न बी, कि तेई कैधी नी चौकणा, परमेश्वरै ऐ बी बोलू सा; “ ‘मूँ दाऊदा पैंधली पवित्र आशीष तुसा पैंधै केरनी।’ "
ACT,13,35,तेइयै दाऊदै रै एकी होरी भजना न बी मसीह रै बारै न बोलू सा कि; “ ‘तौ आपणै पवित्र मांहणु री लाश चौकिणै नी देणी।’ 
ACT,13,36,“किबैकि दाऊद ता परमेश्वरै री इच्छै रै मुताबक सेवा केरिआ मूँआ होर आपणै बुज़ुर्गा सैंघै मिलू होर चौकू भी। होर ऐसा गैला न आसै जाँणा सी कि दाऊदै ऐण्ढा आपणै बारै न नी बोलू । 
ACT,13,37,पर यीशु परमेश्वरै चौकणै नी धिना बल्कि सौ मूँऐंदै न ज़िन्दा केरू। 
ACT,13,38,हे भाइयो तुसै ज़ाणि लेआ कि एही रै द्वारा तुसाबै पापै री माफी रा समाद देइया सा। 
ACT,13,39,ज़ौस गैला न तुसै मूसै रै बिधाना रै मुताबक निर्दोष नी ती ठहरी सकदै हर एक सौ मांहणु ज़ो तेई पैंधै बशाह केरा सा यीशु रै ज़रियै निर्दोष ठहरा सा। 
ACT,13,40,"ऐबै होशियार रौहा, ऐण्ढा नी लोड़ी हुआ कि ज़ो भविष्यवक्तै रै कताबा न आऊ सा, तुसा पैंधै बी एला। "
ACT,13,41,"“हे निन्दा केरनु आल़ै लोको, हेरा, हैरान होआ होर खत्म होआ; किबैकि मूँ तुसरै ध्याड़ै न एक ऐण्ढा कोम केरना कि अगर तुसा न कोई तेथै री चर्चा केरला, ता तुसा कैधी बशाह नी केरना।” "
ACT,13,42,"ज़ैबै बरनबास होर पौलुस यहूदी आराधनालय न बाहरै निकल़दै लागै ता लोका तिन्हां हागै अर्ज़ा केरदै लागै, कि आगलै बशाँ रे ध्याड़ै न आसाबै ऐ गैला भी शुणाइत्। "
ACT,13,43,ज़ैबै आराधनालय पूरी हुई होर लोका उठै ता यहूदी होर यहूदी मता न आऐदै भक्त न बोहू सारै पौलुस होर बरनबासा पिछ़ै हुऐ होर तिन्हैं ते गैला केरिआ समझ़ाऐ कि परमेश्वरै रै अनुग्रह न बैणी रौहात्। 
ACT,13,44,आगलै बशाँ रे ध्याड़ै नगरै रै सारै लोका परमेश्वरा रा वचन शुणनै री तैंईंयैं कठा हुऐ। 
ACT,13,45,"पर यहूदी नेतै बै लोकै री भीड़ हेरिआ जलन हुई, होर निन्दा केरिआ पौलुसै री गैलै रै खिलाफ़ बोलदै लागै। "
ACT,13,46,"तैबै पौलुस होर बरनबासै निडर होईया बोलू, ऐ ज़रूरी ती कि परमेश्वरा रा वचन पैहलै तुसाबै शुणाइदा, पर ज़ैबैकि तुसै तेइबै दूर केरा सी होर आपु बै हमेशा री ज़िन्दगी रै लायक नी ठहराँदै, ता हेरा आसै होरी ज़ाति धिराबै फिरा सी। "
ACT,13,47,किबैकि प्रभुऐ आसाबै ऐ हुक्म केरू सा कि मैं तू होरी ज़ाति री तैंईंयैं प्याशै सांही ठहराऊ सा ताकि तू धौरती रै आखरी कनारै ढौई उद्धारा रा दुआर होला। 
ACT,13,48,ऐ शुणिया होरी ज़ाति रै लोका खुश हुऐ होर परमेश्वरै रै वचनै री बड़ाई केरदै लागै होर ज़ेतरै हमेशा री ज़िन्दगी री तैंईंयैं ठहराऐ ती तिन्हैं विश्वास केरू। 
ACT,13,49,तैबै प्रभु रा वचन तेई सारै देशा न फैलू। 
ACT,13,50,"पर यहूदी नेतै भक्त होर बेटड़ी होर नगरै रै बड़ै लोका बै उकसाइया, पौलुस होर बरनबास आपणै इलाकै न खोलै। "
ACT,13,51,तैबै बरनबास होर शाऊल तिन्हां सामनै आपणी ज़ोंघै रै धूड़ै ठुड़किआ इकुनियुमा शैहरा बै नौठै। 
ACT,13,52,आन्तकिया शैहरा न च़ेले खुशी सैंघै पवित्र आत्मा न सिद्ध होंदै रौहै। 
ACT,14,1,"इकुनियुमा शैहरा ते यहूदी रै आराधनालय बै सैंघै-सैंघै नौठै, होर ऐण्ढी गैला केरी कि यहूदी होर यूनानी दूऐ मौंझ़ै न बोहू सारै लोकै प्रभु पैंधै विश्वास केरू। "
ACT,14,2,"पर ज़ुणी यहूदी लोकै तिन्हरी गैला नी मैनी तिन्हैं होरी ज़ाति रै लोकै रै मन बिश्वासी रै बरोधा न उकसाऐ, होर तिन्हरै खिलाफ़ केरै। "
ACT,14,3,"होर पौलुस होर बरनबास बोहू रोज़ा तैंईंयैं तौखै रौहै, होर प्रभु रै भरोसै हिम्मती सैंघै गैला केरा ती होर प्रभु तिन्हरै ज़रियै केरेदै नौखै चमत्कार केरिआ सौ आपणै अनुग्रह रै सन्देशा बै साबित केरदा रौहा ती। "
ACT,14,4,"पर नगरै रै लोका न फूट पौड़ी ती; ऐण्ढै तैरहै तिन्हां न केतरै ता यहूदी धिरै बै फिरै, होर केतरै तिन्हां प्रेरिता धिराबै फिरै। "
ACT,14,5,ज़ैबै होरी ज़ाति रै लोका होर यहूदी तिन्हां बै बेइज़त केरिआ आपणै स्याणै समेत तिन्हां बै पात्थरै मारदै दौड़ै। 
ACT,14,6,"ता तिन्हैं ऐ गैल ज़ाणी होर लुकाउनियै इलाकै रै लुस्त्रा होर दिरबै रै नगरा बै, होर औरलै-पौरलै देशा बै नौठै। "
ACT,14,7,होर तिन्हां लाकै न प्रभु रै बारै न खुशी रा समाद शुणादै लागै। 
ACT,14,8,"लुस्त्रा शैहरा न एक मांहणु बेठा ती होर तेइरी ज़ोंघा कमज़ोर ती, सौ पैदा होंणै न लेइया लँगड़ा ती होर कैधी च़लू न ती। "
ACT,14,9,सौ पौलुसा बै गैला केरदै शुणदा लागा ती होर ऐ मांहणु तेई धिराबै लगातार भाल्दा रौहू कि ऐईबै ठीक होंणै रा विश्वास सा। 
ACT,14,10,"होर ज़ोरा सैंघै बोलू, आपणी ज़ोंघै रै सहारै सीधा खड़ा हो तैबै सौ उछलिआ च़लदा-फिरदा लागा। "
ACT,14,11,"लोकै पौलुसै रै ऐई कोम हेरिआ लुकाउनिया भाषा न ज़ोरा सैंघै बोलू, “देऊ आसा आगै उतरिआ आऐ सी।” "
ACT,14,12,"तिन्हैं बरनबासा बै ज्यूस देऊआ रा नाँ, होर पौलुसा बै हिर्मेस नाँ धिना, किबैकि सौ गैला केरनै न खास ती। "
ACT,14,13,"ज्यूसै रै तेई मन्दिरा रा पुजारी ज़ो तेई बौगतै नगरै रै सामनै ती, सौ बौल्द होर फूलै री हार बणाईया लोका सैंघै बलि केरना चाहा ती। "
ACT,14,14,"पर ज़ैबै बरनबास होर प्रेरित पौलुसै ऐ शुणू ता आपणै झिकड़ै च़िरै, होर भीड़ा बिच़ै ज़ाइआ ज़ोरा सैंघै बोलदै लागै, "
ACT,14,15,"“हे लोको, तुसै कि केरा सी? आसै बी ता तुसा सांही दु:ख-सुख भोगणू आल़ै मांहणु सी होर तुसाबै खुशी रा समाद शुणा सी कि तुसै बेकारै री च़िज़ा न अलग होईया ज़िन्दै परमेश्वरा धिराबै फिरा ज़ुणियै स्वर्ग, धौरती, समुन्द्र होर ज़ो किछ़ इन्हां न सा तेथा बै बनाणु आल़ा तूहै सा। "
ACT,14,16,तेइयै बीतै दै बौगता न सैभ ज़ाति रै लोका आपणी-आपणी बौतै च़लणै धिनै। 
ACT,14,17,तैबै बी परमेश्वरै आपणै भलै कोमा रै ज़रियै आपणै बारै न गुआही देंदा रौहू होर आसमाना न गाश-पाणी होर फ़ौल़ देणु आल़ा मौसम देइया तुसाबै रोटी देंदा रौहू होर तुसरै मना बै खुशी सैंघै भौरदा रौहू।” 
ACT,14,18,ऐण्ढै बोलिया बी तिन्हैं लोका बड़ी मुश्किला सैंघै रोकै कि ते इन्हां च़िज़ै री तैंईंयैं बलिदान नी केरलै। 
ACT,14,19,"पर केतरै यहूदी लोकै अन्ताकिया शैहरा होर इकुनियुमा न एज़िया लोका आपु धिराबै केरै, होर पौलुस पात्थरै लाइया मारू होर मूँआदा सोच़िया सौ घसीटिआ नगरा बाहरै नेऊ। "
ACT,14,20,"पर ज़ैबै च़ेले तेइरै च़ोहू पासै एज़िया खड़ै हुऐ, ता सौ उठिया नगरा बै नौठा होर दुज़ै रोज़ै बरनबासा सैंघै दिरबै नगरा बै नौठा। "
ACT,14,21,"पौलुस होर बरनबास तेई नगरै रै लोका बै खुशी रा समाद शुणाइया होर बोहू सारै च़ेले बणाईया, लुस्त्रा शैहरा बै वापस आऐ, होर तौखै न इकुनियुम शैहरा बै नौठै, होर फिरी पिसिदिया ज़िलै रै अन्ताकिया शैहरा बै वापस आऐ। "
ACT,14,22,"ते हर नगरा रै च़ेले रै मना बै स्थिर केरदै रौहै होर ऐ उपदेश देआ ती, कि “आसाबै परमेश्वरै रै राज्य न बड़ै दु:ख क्लेश सहन केरना पौड़नै।” "
ACT,14,23,"तिन्हैं हर एक मण्डली न तिन्हरी तैंईंयैं मण्डली रै स्याणै नियुक्त केरै, होर ब्रता सैंघै प्रार्थना केरिया ते प्रभु रै हौथा न धिनै, ज़ुणी पैंधै ज़ो तिन्हैं बशाह केरू ती। "
ACT,14,24,होर ते पिसिदिया इलाकै न होईया पँफूलिया ज़िलै न पुजै : 
ACT,14,25,होर पिरगा न प्रभु रा वचन शुणाइया अत्तालिया बै आऐ। 
ACT,14,26,"तौखै न ते ज़हाज़ा न च़ढ़िया सीरिया देशा रै अन्ताकिया शैहरा बै वापस नौठै, ज़ौखै न पौलुस होर बरनबास तेई कोमै री तैंईंयैं ज़ो तिन्हैं पूरा केरू ती परमेश्वरै रै अनुग्रह न समर्पित केरै ती। "
ACT,14,27,"अन्ताकिया शैहरा न पुजिआ, तौखै तिन्हैं मण्डली कठी केरी होर दैसू कि परमेश्वरै आसा सैंघै होईया कैण्ढै बड़ै-बड़ै कोम केरै! होर होरी ज़ाति रै लोकै री तैंईंयैं प्रभु यीशु पैंधै बशाह केरनै री मज़त केरी। "
ACT,14,28,होर पौलुस होर बरनबास च़ेले सैंघै बोहू रोज़ा तैंईंयैं रौहै। 
ACT,15,1,"फिरी किछ़ यहूदी बिश्वासी यहूदिया देशा न एज़िया अन्ताकिया शैहरा रै लोका बै सिखाँदै लागै, कि “अगर मूसै री विधि रै मुताबक तुसरा खतना नी होला ता तुसै मुक्ति नी पाई सकदै।” "
ACT,15,2,"ज़ैबै पौलुस होर बरनबासा रा तिन्हां सैंघै बोहू झगड़ा होर बैहस हुई ता ऐ फैसला लेऊ पौलुस, बरनबास, होर आसा न होर केतरै मांहणु एसा गैलै रै बारै न यरूश्लेम शैहरा बै प्रेरित होर स्याणै हागै बै जाँणा। "
ACT,15,3,तैबै मण्डली रै लोकै ते किछ़ खर्च़ा पाणी देइया दूरा तैंईंयैं पजाऐ; होर ते फीनीकै इलाकै होर सामरिया ज़िलै न होईया ऐ खबर शुणांदै रौहै कि कैण्ढै होरी ज़ाति खुशी रा समाद शुणिआ मसीही रै बिश्वासी बणदै लागै सी। ऐ खबर शुणिआ सैभै बिश्वासी लोका बड़ै खुश हुए। 
ACT,15,4,"ज़ैबै यरूश्लेम शैहरा पुजै, ता मण्डली रै लोका, प्रेरित होर स्याणै खुशी-खुशी तिन्हां सैंघै मिलै, होर पौलुस होर बरनबासै दैसू कि परमेश्वरै तिन्हां सैंघै होईया कैण्ढै-कैण्ढै कोम केरै। "
ACT,15,5,"पर फरीसी पँथै रै ज़ेतरै लोकै विश्वास केरू ती, तिन्हां न केतरै लोक उठिया बोलू, “कि होरी जाति रा खतना कराणा होर मूसै री मूसै री बिधान बै मनणै रा हुक्म देणा चेहिऐ।” "
ACT,15,6,तैबै प्रेरित होर स्याणै एसा गैला रा विचार केरनै री तैंईंयैं कठा हुऐ। 
ACT,15,7,"तैबै शमौन पतरसै बोहू बैहस होंणै न बाद खड़ै होईया बोलू, “हे भाइयो, तुसै जाँणा सी, कि किछ़ रोज़ पैहलै परमेश्वरै हांऊँ होरी ज़ाति बै खुशी रा समाद शुणाणै री तैंईंयैं चुनू सा कि ते विश्वास केरलै। "
ACT,15,8,होर मना बै जाँचणू आल़ै परमेश्वरै तिन्हां बै बी आसा सांही पवित्र आत्मा देइया दसू कि परमेश्वरै तै बी आसा सांही ग्रहण केरै । 
ACT,15,9,होर विश्वासै रै द्वारा तिन्हरै मन च़ोखै केरिया आसरै होर तिन्हरै बीच़ा न किछ़ भेद नी रैखू। 
ACT,15,10,"ऐबै तुसै किबै परमेश्वरै री परीक्षा केरा सी होर च़ेले रै गौल़ा पैंधै ऐण्ढा बोझ़ा रखा सी, ज़ो कि आसरै बुज़ुर्ग नी च़की सकै होर न आसै च़की सकदै। "
ACT,15,11,"ऐण्ढा केरना सही नी ऑथि, पर आसै बशाह केरा सी कि ज़ौस रीतियै तिन्हां प्रभु यीशु रै अनुग्रह न मुक्ति पाणी तेसा रीतियै आसा भी पाणी, ना कि मूसा रै बिधाना बै मनणै न।” "
ACT,15,12,"तैबै सारी सभा च़ुप-च़ाप पौलुस होर बरनबासै री शुणदी लागी, कि परमेश्वरै तिन्हरै ज़रियै होरी ज़ाति रै बिच़ा न नशाण होर नौखै कोम केरै। "
ACT,15,13,"ज़ैबै ते आपणी गैला केरी बेठै, ता याकूब बोलदा लागा कि, “हे भाइयो” मेरी शुणा। "
ACT,15,14,शमौन पतरसै दैसू; कि परमेश्वरै होरी ज़ाति मौंझ़ै न किछ़ लोका बै आपणै लोक होंणै री तैंईंयैं चुनिया कैण्ढी झ़ुरी प्रगट केरी। 
ACT,15,15,होरी ज़ाति री बिश्वासी बणनै री गैल भविष्यवाणी केरनु आल़ै रै ज़रियै बोहू पैहलै पवित्र शास्त्रा न लिखेदै वचना सैंघै मेल खा सा; 
ACT,15,16,"“ ‘मुँबी एज़िया दाऊदा रा ढौऊ दा तोम्बू दबारा बनाणा, होर तेइरै खण्डहर दबारा बनाणै होर दुज़ी घेरै बणाईया खड़ै केरना। "
ACT,15,17,"एथा री तैंईंयैं ऐबै सारै मांहणु, होर सैभै होरी ज़ाति रै लोका ज़ो मेरै सी प्रभु बै तोपलै। "
ACT,15,18,एसा गैला बै सौहै प्रभु बोला सा ज़ो दुनिया बणनै न लेइया इन्हां गैला रा समाचार देंदा आऊ सा।’ 
ACT,15,19,“ऐबै मेरा विचार ऐसा कि होरी ज़ाति मौंझ़ै न लेइया ज़ो लोका परमेश्वरा धिरै बै फिरा सी आसा तिन्हां बै यहूदी बिधाना बै मनणै री तैंईंयैं बोलिया दु:ख नी देणा। 
ACT,15,20,"पर तिन्हां बै एक चिट्ठी लिखिया भेज़, कि ते मूरती रै च़ढ़ाऐदै खाँणै बै न खाऐ, व्यभिचारा न होर गौल़ा घुटिया बलि केरूऐदै पशु रै माँस होर लोहू न दूर रौहलै। "
ACT,15,21,याद रखा कि ऐ हुक्म मूसा रै बिधाना सांही सा ज़ुणिरा प्रचार पराणै बौगता न कई शैहरा मौंझ़ै होंदा रौहा ती। होर ऐ बशाँ रै ध्याड़ै न आराधनालय न पौढ़िआ ती।” 
ACT,15,22,"तैबै सारी यरुश्लेम मण्डली समेत, प्रेरित होर स्याणै बै शोभला लागा, कि आपु बिच़ै न कई मांहणु बै चुनलै। यहूदा ज़ुणिबै कि बरसब्बास बोला सी, होर सीलास ज़ो कि बिश्वासी मौंझ़ै मुख्य ती तिन्हैं ते पौलुस होर बरनबासा सैंघै अन्ताकिया शैहरा बै भेज़ै। "
ACT,15,23,"होर तिन्हां हागै चिट्ठी न ऐ लिखिया भेज़ू कि अन्ताकिया शैहर, सीरिया होर किलिकिया रै इलाकै न रौहणु आल़ै बिश्वासी ज़ो कि होरी ज़ाति रै सी, प्रेरित होर स्याणै रा नमस्कार। "
ACT,15,24,"आसै शुणू सा, कि आसा बिच़ै न केतरै लोकै तुसै तौखै ज़ाइआ आपणी गैला सैंघै डराऐ होर तिन्हरै मन उल्टै फेरै, पर आसै तिन्हां बै ऐ हुक्म नी ती धिना। "
ACT,15,25,"तैबै आसै एक मन होईया ठीक समझू, कि आसै किछ़ चुनुऐंदै मांहणु बै आपणै प्यारे बरनबास होर पौलुसा सैंघै तुसा हागै बै भेज़लै। "
ACT,15,26,"ऐ ऐण्ढै मांहणु सी, ज़ुणियै कि आपणै प्राण यीशु मसीह रै नाँ न आसा सैंघै मुश्किला न पाऐ सी। "
ACT,15,27,"आसै यहूदा होर सीलास भेज़ै सी, तिन्हां बी आपणै मुँहै लाइया ऐ सैभ गैला बोलणी। "
ACT,15,28,"पवित्र आत्मा होर, आसाबै ऐ ठीक लागा कि इन्हां ज़रूरी गैला बै छ़ौड़िआ तुसा पैंधै होर बोझ़ नी पालै, "
ACT,15,29,"कि ते मूरती सामनै बलि केरेदै माँस होर लोहू न, गौल़ा घुटिया बलि केरूऐदै पशु रै माँसा न होर व्यभिचारा न दूर रौहा। इन्हां न दूर रौहलै ता तुसरा भला होंणा। "
ACT,15,30,"तैबै ते विदा होईया अन्ताकिया शैहरा पुजै, होर सभा कठी केरिया सौ पत्री तिन्हां बै धिनी। "
ACT,15,31,होर ते पत्री रै उपदेश पौड़िया बड़ै खुश हुऐ। 
ACT,15,32,"यहूदा होर सीलास ज़ो कि आपु बी भविष्यवाणी केरनु आल़ा ती, तिन्हैं बोहू सारै भाई उपदेश देइया स्थिर केरै। "
ACT,15,33,"यहूदा होर सिलास किछ़ रोज़ तौखै रौहै होर विश्वासीयै तै शान्ति सैंघै विदा हुऐ, कि ज़ुणियै ते भेज़ै सी ते तिन्हां हागै वापस ज़ालै। "
ACT,15,34,पर सिलासै अन्ताकिया शैहरा न रौहणै रा विचार केरू 
ACT,15,35,पर पौलुस होर बरनबास अन्ताकिया शैहरा न रौहै होर बोहू लोका सैंघै प्रभु यीशु रै वचना रा उपदेश होर खुशी रा समाद शुणादै रौहै। 
ACT,15,36,"किछ़ रोज़ा बाद पौलुसै बरनबासा बै बोलू, “एज़ा, ज़ुणी-ज़ुणी नगरा न आसै प्रभु रा खुशी रा समाद होर उपदेश शुणाऊ सा, तौखै आपणै बिश्वासी बै हेरै कि तै कैण्ढै सी।” "
ACT,15,37,"तैबै बरनबासै यूहन्ना बै ज़ुणिबै कि मरकुस बी बोला सी, सैंघै नेणै रा विचार केरू। "
ACT,15,38,पर पौलुसै पँफूलिया इलाकै न तेइरै अलग होंणै री बजहा न होर कोमा न तिन्हां सैंघै नी ज़ाणै री बजहा न मरकुसा बै सैंघै नेणा ठीक नी समझू। 
ACT,15,39,तैबै बरनबास होर पौलुस एकी होरी न अलग हुऐ होर बरनबास मरकुसा बै सैंघै नेइया ज़हाज़ा न साइप्रस टापू बै नौठा। 
ACT,15,40,"पर पौलुसै सीलास चुनू होर, बिश्वासी न परमेश्वरा रा अनुग्रह पाईआ अन्ताकिया शैहरा न नौठा। "
ACT,15,41,होर सीरिया होर किलिकिया इलाकै न जाई-जाइया तौखै मण्डली रै बिश्वासी बै मजबूत केरदै हुऐ। 
ACT,16,1,"तैबै सौ दिरबै होर लुस्त्रा शैहरा बै भी नौठा होर हेरा, तौखै तीमुथियुस नाँ रा एक च़ेला ती, ज़ो कि एक विश्वासी यहूदिनी रा बेटा ती पर तेइरा पिता यूनानी ती। "
ACT,16,2,होर तेइरा नाँ लुस्त्रा शैहर होर इकुनियुमै रै बिश्वासी मौंझ़ै खरा ती। 
ACT,16,3,"पौलुस चाहा ती, कि सौ तेई सैंघै च़लला; होर ज़ो यहूदी लोका तिन्हां ज़ैगा न ती तिन्हरी बजहा न तेइरा खतना केरू; किबैकि ते सैभै जाँणा ती, कि तेइरा पिता यूनानी ती। "
ACT,16,4,"पौलुस होर तेइरै सैंघी ते नगरा-नगरा न ज़ाइआ तिन्हैं तौखलै बिश्वासी बै तिन्हां नियमा रै बारै न दसू, ज़ो यरूश्लेम शैहरा रै प्रेरित होर स्याणै मनणै री तैंईंयैं ठहराई ती। "
ACT,16,5,ऐण्ढै तैरहै मण्डली विश्वासा न स्थिर होंदै रौही होर गिणती न बढ़दी रौही। 
ACT,16,6,"ते फ्रूगिया प्रदेश होर गलातिया प्रदेशा न होईया नौठै, होर पवित्र आत्मै तिन्हां बै आसिया इलाकै न वचन शुणाणै री तैंईंयैं नाँह केरू। "
ACT,16,7,"तिन्हैं मूसियै इलाकै रै नेड़ पुजिआ, बितूनिया इलाकै बै जाँणा चाहू पर यीशु री पवित्र आत्मै ते ज़ाणै नी धिनै। "
ACT,16,8,तैबै ते मूसिया इलाकै न होईया त्रोआसा शैहरा रै बन्दरगाह बै नौठै। 
ACT,16,9,"पौलुसै राती एक दर्शन हेरू कि एक मकिदुनिया इलाकै रा रौहणु आल़ा मर्द खड़ै होईया, तेई हागै अर्ज़ा केरिया बोला सा, समुन्द्रा बै पार केरिया मकिदुनिया इलाकै बै “एज़ होर आसरी मज़त केर।” "
ACT,16,10,"तेइरै दर्शन हेरै न बाद आसै तुरन्त ऐ सोच़िया मकिदुनिया इलाकै बै जाँणा चाहू, कि परमेश्वरै आसै बै तौखलै लोका बै खुशी रा समाद शुणाणै री तैंईंयैं शाधै सी। "
ACT,16,11,तैबै त्रोआसा शैहरा न ज़हाज खोलिया आसै सीधै सुमात्राकै टापू होर दुज़ै रोज़ै नियापुलिसा शैहरा बै आऐ। 
ACT,16,12,"तौखै न आसै फिलिप्पी शैहरा पुजै, ज़ो मकिदुनिया इलाकै रा एक खास शैहर ती, होर रोमी लोकै री बस्ती सा; आसै तेई शैहरा न किछ़ रोज़ा तैंईंयैं रौहै। "
ACT,16,13,"बशाँ रै ध्याड़ै न आसै नगरा बाहरै ऐ सोच़िया नौठै, कि तौखै यहूदी लोका बै प्रार्थना केरनै री तैंईंयैं कोई ज़ैगा होली होर तिन्हां बेटड़ी सैंघै गैला केरदै लागै ज़ो तौखै कठा हुई ती। "
ACT,16,14,"लुदिया नाँ री आराधना केरनु आल़ी एक बेटड़ी ती, ज़ो थुआतीरा नगरै ती ज़ो बैंजनी रंगा रै कपड़ै बेच़णू आल़ी ती, सौ बी शुणदी लागी ती। परमेश्वरै तेसरा मन केरु तयार कि सौ पौलुसै री गैला पैंधै ध्यान लाली। "
ACT,16,15,"ज़ैबै तेसै आपणै घरानै समेत बपतिस्मा लेऊ, ता बिनती केरी, कि अगर तुसै मुँभै प्रभु री विश्वासिनी समझा सी, ता मेरै घौरा न रौहा होर तेसै आसै मनाइया नेऐ। "
ACT,16,16,"ज़ैबै आसै प्रार्थना केरनै री ज़ैगा बै ज़ाँदै लागै ती, ता आसाबै एक दासी मिली ज़ुणीन भविष्य दैसणू आल़ी बुरी आत्मा ती, सौ भविष्य दैसिआ आपणै मालक री तैंईंयैं बोहू किछ़ कमौआ ती। "
ACT,16,17,"सौ पौलुस होर आसा पिछ़ै एज़िया चिलाँदी लागी कि, “ऐ मांहणु परमप्रधान परमेश्वरै रै दास सी, ज़ो आसाबै उद्धार पाणै री बौत दैसा सी।” "
ACT,16,18,"सौ बोहू रोज़ा तैंईंयैं ऐण्ढा केरदी रौही, पर पौलुस दु:खी हुआ होर मुँह फेरिया तेसा बुरी आत्मा बै बोलू, “हांऊँ तौभै यीशु मसीह रै नाँ न हुक्म केरा सा कि एसा बेटड़ी न फ़ेटै निकल़ होर बुरी आत्मा तेसा बेटड़ी न तेसा घड़ियै निकती।” "
ACT,16,19,"ज़ैबै तेसरै मालकै हेरू, कि आसरी कमाई री आशा नौठी ता तिन्हैं पौलुस होर सीलास ढौकिया आपणै प्रधाना हागै नेऐ। "
ACT,16,20,"होर फौज़दारी रै हाकिमा हागै नेइया बोलू, “ऐ लोका यहूदी सी, होर आसरै नगरा न ऐ बड़ी हलचल मच़ाँदै लागै सी। "
ACT,16,21,"होर ऐण्ढै व्यवहार दैसदै लागै सी, ज़ौसरा ग्रहण केरना होर मनणा आसा रोमा न रौहणु आल़ै री तैंईंयैं ठीक नी ऑथि।” "
ACT,16,22,"तैबै भीड़ै लोका पौलुस होर सिलासा रै खिलाफ़ कठा हुऐ होर हाकिमै तिन्हरै झिकड़ै च़िरिया उतारै, होर तिन्हां बै बैंइतै लाइया मारनै रा हुक्म केरू। "
ACT,16,23,"तैबै तिन्हैं ते बैंइतै लाइया मारिया बन्दी घौरा न बन्द केरै होर सिपाही बै हुक्म केरू, कि तिन्हरा ध्यान रखला। "
ACT,16,24,सिपाहियै ते आँध्रली कोठरी न रैखै होर तिन्हरी ज़ोंघा लकड़ी री बेड़ी सैंघै कशी होर ते हिलणै बै नी डाहे। 
ACT,16,25,"औधा रातियै पौलुस होर सीलास प्रार्थना केरदै परमेश्वरा रा भजन गाँदै लागै ती, होर कैदी शुणदै लागै ती। "
ACT,16,26,"ऐतरै न एकदम बड़ी ज़ौज़री हुई औखै तक कि बन्दी घौरै री मनियाद तक हिली, तैबै तुरन्त सैभै दुआर खुलै होर सैभी रै बन्धन खुलै। "
ACT,16,27,"ज़ैबै सिपाही उठु ता तेइयै खुलै दुआर हेरिया सोच़ू कि सैभै कैदी भैगै, होर तलवार कौढिआ आपु बै मारना चाहू। "
ACT,16,28,"पर पौलुसै ज़ोरा सैंघै बोलू, “आपु बै किछ़ नुकसान मत केरदा, किबैकि आसै सैभै औखै सी।” "
ACT,16,29,तैबै सौ दीऐ मँगाइया आँध्रै बै नौठा होर कोमदै-कोमदै पौलुस होर सीलासा आगै धिरै पौड़ू। 
ACT,16,30,"होर तिन्हां बै बाहरै आंणिआ बोलू, “ओ परमेश्वरै रै भलै मांहणुओ, मुक्ति पाणै री तैंईंयैं मूँ कि केरना?” "
ACT,16,31,"तिन्हैं बोलू, “प्रभु यीशु मसीह पैंधै विश्वास केर, ता तौ होर तेरै घरानै मुक्ति पाणी।” "
ACT,16,32,होर तिन्हैं तेइरै घौरै रै सैभी लोका बै प्रभु रा वचन शुणाऊ। 
ACT,16,33,"तैबै रातियै तेसा घड़ियै तेइयै नेइया तिन्हरै घाव धोऐ, होर तुरन्त आपणै घौरै रै सैभी लोका समेत बपतिस्मा लेऊ। "
ACT,16,34,तेइयै आपणै घौरा नेइया तिन्हां सामनै खाँणा रैखू होर सारै घरानै समेत परमेश्वरा पैंधै विश्वास केरिया तै सैभ बड़ै खुशी ती। 
ACT,16,35,आगलै रोज़ ज़ैबै ध्याड़ हुई तैबै हाकिमै आपणै सपाई आगै खबर भेज़ी कि तिन्हां मांहणु बै छ़ौड़ि दैआ। 
ACT,16,36,"सिपाहियै ऐ गैला पौलुसा बै दसी कि “हाकिमै तुसाबै छ़ौड़नै रा हुक्मा केरू सा, ऐबै तुसै शान्ति सैंघै ज़ात।” "
ACT,16,37,"पर पौलुसै ज़ोरा सैंघै बोलू, “तिन्हैं आसाबै ज़ो रोम देशा न रौहणु आल़ै मांहणुऐ दोष साबित केरै बगैर आसै लोका सामनै मारै होर जेला न पाऐ होर ऐबै आसाबै च़ुप-च़ाप खोला सी? पर ऐण्ढा नी ऑथि पर ते आपु एज़िया आसाबै बाहरै नेलै।” "
ACT,16,38,"सिपाहियै ऐ गैला हाकिमा बै दसी होर ते ऐ शुणिया डौरै कि ते रोमी सी, ते डौरै। "
ACT,16,39,"होर तिन्हैं एज़िया तिन्हां सैंघै माफ़ी मुँगी, होर बाहरै नेइया अर्ज़ केरी कि तै एई शैहरा बै छ़ौड़िया जाऐ। "
ACT,16,40,ते जेला न निकल़िया लुदियै री हागै नौठै होर भाई सैंघै मिलिया तिन्हां बै शान्ति मिली। 
ACT,17,1,तैबै ते अम्फिपुलिस होर अपुल्लोनिया शैहरा न होईया थिस्सलुनीका शैहरा बै आऐ ज़ौखै यहूदी रा एक आराधनालय ती। 
ACT,17,2,होर पौलुस आपणी रीति रै मुताबक तिन्हां हागै नौठा होर त्रा बशाँ तैंईंयैं पवित्र शास्त्रा न तिन्हां सैंघै बैहस केरी। 
ACT,17,3,"होर तिन्हरा मतलब खोलिया समझा ती कि मसीह रा दु:ख च़कणा होर मूँऐंदै न ज़िन्दा होंणा ज़रूरी ती, “ऐ यीशु ज़ुणी रै बारै न हांऊँ तुसाबै शुणा सा मसीह सा।” "
ACT,17,4,तिन्हां मौंझ़ै न कई यहूदी भक्त होर परमेश्वरा रा डौर मनणु आल़ै यूनानी मौंझ़ै न बोहू सारै लोकै होर बेटड़ियै यीशु मसीह पैंधै बशाह केरू होर ते पौलुस होर सीलासा सैंघै मिलै। 
ACT,17,5,"पर यहूदी बै जलन हुई होर ते बज़ारा न कई दुष्ट लोका बै आपु सैंघै भीड़ कठा केरिया, होर शैहरा न हुलड़ मच़ाँदै लागै होर यासोनै रै घौरा ज़ाइआ हमला केरू, होर ऐ कोशिश केरदै लागै कि कैण्ढै न कैण्ढै पौलुस होर सिलासा बै लोका सामनै आंणलै। "
ACT,17,6,"पर ज़ैबै तिन्हां बै पौलुस होर सिलास नी मिलै ता तिन्हैं यासोना समेत होरा कई बिश्वासी ढौकै होर तिन्हैं सौ शैहरा रै हाकिमा हागै बै खिंच़िया आंणै, कि “इन्हैं लोकै दुनिया रै हर ज़ैगा हगामा केरू होर ऐबै औखै बी आऐ सी। "
ACT,17,7,"होर यासोनै ते बड़ी इज़ती सैंघै आपणै घौरा न रखै सी, ऐबै ऐ सैभै ऐण्ढा बोला सी कि यीशु राज़ा सा, होर महाराज़ै रै हुक्मा रा बरोध केरा सी।” "
ACT,17,8,तिन्हैं लोका होर नगरै रै हाकिम ऐ बोलिया डराऐ। 
ACT,17,9,होर तिन्हैं यासोन होर बाकि भाई ज़मानती लेइया छ़ौड़ै। 
ACT,17,10,बिश्वासी लोकै तुरन्त पौलुस होर सीलास बीरिया नगरा बै भेज़ै : होर तौखै पुजिआ यहूदी रै आराधनालय बै नौठै। 
ACT,17,11,ऐ लोका ता थिस्सलुनीकै रै शैहर यहूदियै न खरै ती होर तिन्हैं बड़ी लगना सैंघै प्रभु रा वचन ग्रहण केरू। ते हर रोज़ पवित्र शास्त्रा न तोपदै रौहै कि ऐ गैला ज़ो पौलुसै दसी ठीक सी कि नी। 
ACT,17,12,तैबै तिन्हां न बोहू सारी यूनानी बेटड़ियै होर बोहू सारै मर्दै प्रभु पैंधै विश्वास केरू। 
ACT,17,13,पर ज़ैबै थिस्सलुनीकै शैहरा रै यहूदियै ऐ ज़ाणू कि पौलुस बीरिया नगरा न बी परमेश्वरा रा वचन शुणा सा ता तौखै एज़िया बी लोका बै उकसाइया हलचल मच़ाँदै लागै। 
ACT,17,14,तैबै तौखलै विश्वासीयै पौलुस तुरन्त विदा केरू कि सौ समुन्द्रा रै कनारै ज़ाला पर सीलास होर तीमुथियुस तौखै बीरिया न रौहै। 
ACT,17,15,"पौलुसा बै पजाणु आल़ै सौ लोक तेई सैंघै अथेन शैहरा तक नौठै, पर पौलुसा न हुक्म पाईआ बिरिया शैहरा मौंझ़ै वापस आऐ कि सीलास होर तीमुथियुसा बै तिन्हां हागै छ़ेकै भेज़ै। "
ACT,17,16,"ज़ैबै पौलुस एथेंस नगरा न तिन्हरा इंतज़ार केरदा लागा ती, ता सारा नगर मूरती सैंघै भौरूऐदै हेरिया तेइरा ज़ीऊ उदास हुआ। "
ACT,17,17,"तैबै सौ आराधनालय न यहूदी, होर परमेश्वरा री डौर मनणै आल़ै यूनानी ज़ो लोका तेइबै चौका न मिला ती तिन्हां सैंघै हर रोज़ बैहस केरा ती। "
ACT,17,18,"तैबै इपिकूरी, स्तोइकी गुरू बी तेई सैंघै बैहस केरदै लागै, होर तिन्हां मौंझ़ै न किछ़ लोकै बोलू, “ऐ बकवास केरनु आल़ा कि बोलणा चाहा सा?” पर होरियै बोलू, “ऐ ता कोई होर देऊआ रा प्रचारक लागा सा, किबैकि पौलुस यीशु रा होर मूँऐदै न ज़िन्दै होंणै री खुशी रा समाद शुणा ती।” "
ACT,17,19,"तैबै तिन्हैं सौ आपु सैंघै अरियुपगुसा नाँ री आराधनालय बै नेऊ होर पुछ़ू, “कि आसै ज़ाणी सका सी, कि ज़ो तू इन्हां नोऊँई शिक्षा बै शुणा सा, ऐ कि सी? "
ACT,17,20,"किबैकि तू आसाबै नौखी गैला शुणा सा, तैबै आसै ज़ाणना चाहा सी कि इन्हरा मतलब कि सा?” "
ACT,17,21,ज़ो अथेनवी होर परदेशी तौखै रौहा ती नोऊँई-नोऊँई गैला बोलणै होर शुणनै रै अलावा तिन्हां हागै कोई होर कोम नी ती होंदा। 
ACT,17,22,"तैबै पौलुसै अरियुपगुसै नाँ री आराधनालय रै बीच़ा न खड़ै होईया बोलू, “हे अथेनै रै लोको हांऊँ हेरा सा कि तुसै हर एकी गैला न देऊआ बै मनणु आल़ै सी। "
ACT,17,23,"किबैकि हांऊँ फिरदी घेरै तुसरी मूर्ति बै हेरदा लागा ती, ता एक ऐण्ढी वेदी मिली ज़ौस पैंधै लिखू ती, पराऐ ईश्वरै री तैंईंयैं। ज़ौसबै तुसै बगैर ज़ाणै पूजा सी, हांऊँ तुसाबै तेइरा खुशी रा समाद शुणा सा। "
ACT,17,24,“ज़ुणी परमेश्वरै धौरती होर तेथा री सारी च़ीज़ा बणाई सौ स्वर्ग होर दुनिया रा मालक होईया हौथै रै बणाऐदै मन्दिरा न नी रौंहदा। 
ACT,17,25,"तेइबै कोई च़ीज़ा री जरूरत नी ऑथि, तैबै सौ मांहणु रै हौथै री मज़त नी लेंदा, किबैकि सौ आपु सैभी बै ज़िन्दगी, शाह होर सैभ किछ़ देआ सा। "
ACT,17,26,"एकी मांहणु न तिन्हैं मांहणु री सारी ज़ाति बणाई ताकि ते सारी धौरती न बौसै होर तिन्हैं तिन्हरा बौगत ठहराऊ, ज़ौखै सौ रौहा सी, सीमा बौनी। "
ACT,17,27,परमेश्वरा ऐण्ढा तैबै केरू ताकि लोक तेइबै तोपलै पर फिरी बी सौ आसा सैभी न दूर नी ऑथि। 
ACT,17,28,"किबैकि आसै तेही न ज़िन्दै रौहा सी, च़ला-फिरा सी होर स्थिर रौहा सी; ठीक तैण्ढै ज़ैण्ढै तुसरै कवियै बोलू सा, कि आसै ता तेही परमेश्वरै री औलाद सी। "
ACT,17,29,“तैबै परमेश्वरै री औलाद होईया आसरा ऐ समझ़णा ठीक नी ऑथि कि ईश्वरीय सुनै-रूपै या पात्थरै रै समान सा ज़ो कि मांहणु री एक सोच़ा सैंघै घड़ूऐदै सी। 
ACT,17,30,ऐबै परमेश्वर लोका री अज्ञानतै रै बौगता केरीदी आनाकानी रै बदलै हर ज़ैगा न सैभी मांहणु बै पापा न मन बदलनै रा हुक्म देआ सा। 
ACT,17,31,"किबैकि तेइयै एक रोज़ ठहराऊ सा तेई बौगतै तेई, तेई मांहणु रै द्वारा धर्मा सैंघै दुनिया रा न्याय केरना ज़ो तेइयै ठहराऊ सा होर मूँऐंदै न ज़िन्दै केरिया ऐ गैल सैभी पैंधै साबित केरी सा।” "
ACT,17,32,"मूँऐंदै रै ज़िन्दै होंणै री गैल शुणिया केतरै लोका ता मज़ाक केरदै लागै होर केतरै लोकै बोलू, ऐ गैल आसा तौ न दबारा कैधी नी शुणनी। "
ACT,17,33,तैबै पौलुस तिन्हां बिच़ै न निकता। 
ACT,17,34,"पर कई मांहणु तेई सैंघै मिलै होर प्रभु पैंधै विश्वास केरू ज़ुणीन कि, दियुनुसियुस, अरियुपगी होर तिन्हां सैंघै एक दमरिस नाँ री बेटड़ी भी ती होर तिन्हां सैंघै होरा बी किछ़ लोका ती। "
ACT,18,1,एथा न बाद पौलुस अथेन शैहरा बै छ़ौड़िआ कुरिन्थियुसा शैहरा बै आऊ। 
ACT,18,2,"होर तौखै अक्विला नाँ रा एक यहूदी मिलू, ज़ौसरा जन्म पुन्तुसा प्रदेशा न हुआ ती होर आपणी लाड़ी प्रिस्किला समेत इतालिया देशा कुरिन्थियुस नगरा बै नोंऊँआं-नोंऊँआं आऊ ती किबैकि रोमा रा सम्राट क्लौदियुसै सैभी यहूदी लोका बै रोमा न निकल़णै रा हुक्म धिना, तैबै तै कुरन्थी शैहरा न रौंहदै लागै ती होर पौलुस तिन्हां सैंघै मिलदा नौठा। "
ACT,18,3,"पौलुस तिन्हां बै हेरदा नौठा, किबैकि पौलुस होर अक्विला रा एकै कोम धन्धा ती, तैबै सौ तिन्हां सैंघै कोम केरदा लागू होर तै तोम्बू बनाणै रा कोम केरा ती। "
ACT,18,4,"होर पौलुस हर बशाँ रै ध्याड़ा न आराधनालय न बैंहस केरिया यहूदी होर यूनानी बै समझा ती, कि तै यीशु मसीह पैंधै बशाह केरै। "
ACT,18,5,"ज़ैबै सीलास होर तीमुथियुस मकिदुनिया इलाकै न आऐ, ता पौलुस बड़ी लगना सैंघै वचन शुणाइया यहूदी बै गुआही देआ ती कि यीशु मसीह सा। "
ACT,18,6,"पर ज़ैबै यहूदी लोका पौलुसा रा बरोध होर निन्दा केरदै लागै ता तेइयै आपणै झिकड़ै ठुड़किआ बोलू, “अगर परमेश्वर तुसाबै सज़ा देला ता ऐ तुसरी ज़िमेदारी होणी! हांऊँ निर्दोष सा। ऐबै मूँ होरी ज़ाति रै बिच़ा न जाईया खुशी रा समाद शुनाणा। "
ACT,18,7,"होर आराधनालय न सौ तीतुस यूस्तुस नाँ रै परमेश्वरै रै भगतै रै घौरा बै नौठा, ज़ो कि होरी जाति रा ती। ज़ौसरा घौर आराधनालय सैंघै ती।” "
ACT,18,8,तैबै आराधनालय रै मुख्य क्रिस्पुस आपणै सारै घरानै समेत पभु पैंधै विश्वास केरू; होर बोहू सारै कुरन्थी लोकै बी विश्वास केरिया बपतिस्मा लेऊ। 
ACT,18,9,"प्रभुऐ राती दर्शन देइया पौलुसा बै बोलू,  “मत डौरदा, बल्कि बोलदा ज़ा होर च़ुप मत रौंहदा।  "
ACT,18,10,किबैकि हांऊँ तौ सैंघै सा कोई तेरा किछ़ बी नुकसान नी केरना; किबैकि ऐई नगरा न बोहू लोका मूँ पैंधै बशाह केरना।”  
ACT,18,11,तैबै पौलुस डेढ़ बौर्षा तैंईंयैं तिन्हां बै परमेश्वरा रा वचन सिखाँदा रौहू। 
ACT,18,12,ज़ैबै गलीली अखाया प्रदेशा रा हाकिम ती ता यहूदी लोकै एकता केरिया पौलुस राज़गद्दी सामनै आंणु होर बोलदै लागै। 
ACT,18,13,"कि “ऐ लोका बै समझ़ा सा, कि परमेश्वरै री पूजा एसा रीतियै केरा ज़ो कि बिधानै रै खिलाफ़ सा।” "
ACT,18,14,"ज़ैबै पौलुस बोलदा लागा ती ता, गलीलीयै यहूदी बै बोलू, हे यहूदियो, अगर ऐ गैल अन्याय या दुष्टता होंदै ता हांऊँ तुसरी शुणदा। "
ACT,18,15,"पर अगर ऐ वाद-विवाद सा, नाँ होर तुसरी बिधानै रै बारै न सा ता तुसै जाँणा किबैकि हांऊँ एसा गैला रा न्यायी नी बण न च़ाँहदा। "
ACT,18,16,होर गलीलीयै न्याय री राज़गद्दी न हुक्म धिना कि तै कचहरी सामनै न बाहरै कौढणै द्याऐ। 
ACT,18,17,तैबै सैभी लोकै आराधनालय रा मुख्य सोस्थिनेस ढौकिया राज़गद्दी सामनै मारू पर गलीली हाकिमै इन्हां गैलै री कोई परवाह नी केरी। 
ACT,18,18,पौलुस बोहू रोज़ा तैंईंयैं कुरन्थी शैहरा न रौहू तैबै भाई लोका न विदा लेइया किंख्रिया शैहरा न सिर मुँडाऊ किबैकि तेइयै मन्नत मैनी ती होर ज़हाज़ा न सीरिया देशा बै च़लू। तेई सैंघै प्रिस्किला होर अक्विला भी ती। 
ACT,18,19,"तेइयै ते इफिसुस शैहरा न पुजिआ प्रिस्किला होर अक्विला तौखै छ़ौड़ै, होर आपु आराधनालय न ज़ाइआ यहूदी सैंघै बैहस केरदा लागा। "
ACT,18,20,"ज़ैबै लोकै तेई हागै अर्ज़ केरी, आसा सैंघै किछ़ रोज़ होर रौह ता तेइयै नी मैनी। "
ACT,18,21,पर ऐ बोलिया तिन्हां न विदा हुआ कि “अगर परमेश्वरै चाहू ता मूँ बी तुसा हागै ऐणा।” 
ACT,18,22,"तैबै इफिसुसा न ज़हाज़ खोलिया नौठा, होर कैसरिया शैहरा न उतरिआ यरूश्लेम शैहरा बै नौठा होर मण्डली बै नमस्कार केरिया अन्ताकिया शैहरा बै आऊ। "
ACT,18,23,किछ़ रोज़ तौखै रौहै न बाद सौ तौखै न नौठा होर गलातिया ज़िला होर फ्रूगिया प्रदेशा न सैभी च़ेले बै स्थिर केरदा रौहू। 
ACT,18,24,"अपुल्लोस नाँ रा एक यहूदी ज़ो सिकन्दरिया शैहरा न पैदा हुआ ती, पवित्र शास्त्रा बै बड़ी शोभली तैरहा जाँणा ती सौ इफिसुसा बै आऊ। "
ACT,18,25,"तेइयै प्रभु री शिक्षा पाई ती होर मन लाइया यीशु रै बारै न ठीक-ठीक दैसा ती होर सिखा ती, पर सौ सिर्फ़ यूहन्नै रै बपतिस्मै री गैल जाँणा ती। "
ACT,18,26,"सौ आराधनालय न निडर होईया बोलदा लागा, प्रिस्किलै होर अक्विलै सौ गैला शुणिया आपु सैंघै नेऊ होर परमेश्वरै रै बारै न तेइबै ठीक-ठीक दैसू। "
ACT,18,27,"ज़ैबै तेइयै पौरै बै उतरिआ अखाया प्रदेशा बै ज़ाणै रा फैसला लेऊ बिश्वासी लोकै तेइबै हौंसलै देइया च़ेले बै लिखू, कि ते तेई सैंघै शोभली तैरहा मिललै होर तेइयै तौखै पुजिआ तिन्हां लोकै री बड़ी मज़त केरी ज़ुणियै अनुग्रह री बजहा प्रभु पैंधै विश्वास केरू ती। "
ACT,18,28,किबैकि सौ पवित्र शास्त्रा न साबित केरिया कि यीशु मसीह सा यहूदी बै सैभी सामनै ज़वाब देणै लायक नी ती रखदा। 
ACT,19,1,ज़ैबै अपुल्लोस कुरिन्थियुस नगरा न ती ता पौलुस सारै देशा न होईया इफिसुसा नगरा बै आऊ होर तौखै किछ़ च़ेले मिले। 
ACT,19,2,"तिन्हां बै बोलू, “कि तुसै विश्वास केरदी घेरै पवित्र आत्मा पाऊ?” तिन्हैं तेइबै बोलू, आसै ता पवित्र आत्मै री चर्चा बी नी शुणी। "
ACT,19,3,"पौलुसै तिन्हां बै बोलू, तैबै तुसै कौसरा बपतिस्मा लेऊ? तिन्हैं बोलू यूहन्ना न रा बपतिस्मा। "
ACT,19,4,"पौलुसै बोलू, “यूहन्नै ता ऐण्ढा बोलिया पापा न मन बदलनै रा बपतिस्मा धिना कि ज़ुण मूँ न बाद ऐणु आल़ा सा तेई पैंधै मतलब यीशु पैंधै बशाह केरीत्।” "
ACT,19,5,ऐ शुणिया तिन्हैं प्रभु यीशु रै नाँ न बपतिस्मा लेऊ। 
ACT,19,6,ज़ैबै पौलुसै तिन्हां पैंधै हौथ रखै ता तिन्हां पैंधै पवित्र आत्मा आई होर ते अलग-अलग भाषा बोलदै लागै होर भविष्यवाणी केरदै लागै। 
ACT,19,7,ऐ सारै लगभग बारा मर्द ती। 
ACT,19,8,तैबै पौलुस आराधनालय न ज़ाइआ त्रा म्हीनै तैंईंयैं निडर होईया बोलदा रौहू होर परमेश्वरै रै राज्य रै बारै न बैहस केरदा होर समझ़ाँदा रौहू। 
ACT,19,9,पर ज़ैबै केतरै लोक कठोर होईया तेइरी नी मैनिया एसा बौता बै बुरा बोलदै लागै ता तेइयै तिन्हां छ़ौड़िआ च़ेले अलग केरै होर हर रोज़ तुरन्नुसै रै स्कूला न बैहस केरा ती। 
ACT,19,10,"दस बौर्षा तैंईंयैं ऐ होंदा रौहू औखै तैंईंयैं कि आसिया प्रदेशा न रौहणु आल़ै यहूदी होर यूनानी सैभियै प्रभु रा वचन शुणू, "
ACT,19,11,होर परमेश्वर पौलुसै रै हौथै शक्ति सैंघै चमत्कारा रै कोम रिहा ती। 
ACT,19,12,औखै तैंईंयैं कि ते रूमाला बै पौलुसै री देही सैंघै छ़ुँगिआ बीमारा पैंधै पा ती होर ते ठीक होआ ती होर बुरी आत्मा बी तिन्हां न निकल़ा ती। 
ACT,19,13,"पर झाड़-फूँक केरनु आल़ै केतरै यहूदी लोका बोलदै लागै कि ज़ुणीन बुरी आत्मा होली तिन्हां पैंधै यीशु रै नाँ न झाड़-फूँक केरीत् कि ज़ौस यीशु रा पौलुस प्रचार केरा सा हांऊँ तुसाबै बाहर ऐणै रा हुक्म देआ सा, "
ACT,19,14,होर स्किक्वा नाँ रै यहूदी मुख्यपुरोहिते रै सौत बेटै ती ज़ो कि ऐण्ढा केरा ती। 
ACT,19,15,"पर बुरी आत्मै ज़वाब धिना, कि यीशु बै हांऊँ जाँणा सा होर पौलुसा बै बी पछ़ियाणा सा पर तुसै कुणा सी। "
ACT,19,16,ज़ुणी मांहणु बै बुरी आत्मा ती तिन्हां पैंधै झपटू होर तिन्हां बै आपणै वशा न केरिया बड़ा हुलड़ मचाऊ कि ते नाँगै होर घायल होईया तेई घौरा न भैगै। 
ACT,19,17,ऐ गैल इफिसुस शैहरा रै लोकै होर सैभी यूनानियै होर यहूदियै भी ज़ाणी होर तिन्हां बै बड़ी डौर पौई होर प्रभु यीशु रै नाँ री बड़ी सराउथी हुई। 
ACT,19,18,ज़ुणियै विश्वास केरू ती तिन्हां न बोहू सारै लोकै एज़िया आपणै-आपणै बुरै कोम मनै होर प्रगट बी केरू। 
ACT,19,19,जादू केरनु आल़ै बोहू सारै लोकै आपणी-आपणी पोथी कठी केरिया सैभी सामनै फुकी। ज़ैबै तिन्हरी कीमत ज़ोड़ी ता ते पज़ाह हज़ार च़ाँदी रै सिक्कै रै बराबर निकती। 
ACT,19,20,ऐण्ढै तैरहै प्रभु रा वचन ज़ोरा शोरा न फैलदा रौहू। 
ACT,19,21,"ज़ैबै ऐ गैला हुई ता पौलुसै आत्मा न मकिदुनिया इलाकै होर अखाया प्रदेशा न होईया बिश्वासी सैंघै मिलिया, यरूश्लेम शैहरा बै ज़ाणै री ठानी कि तौखै ज़ाणै न बाद मेरा रोम शैहर हेरना बी ज़रूरी सा। "
ACT,19,22,तैबै आपणी सेवा केरनु आल़ै न तीमुथियुस होर इरास्तुसा बै मकिदुनिया इलाकै भेज़िआ आपु किछ़ रोज़ आसिया प्रदेशा न रौहू। 
ACT,19,23,तेई बौगतै तेई पन्थै रै बारै न बड़ा हुलड़ मच़ू। 
ACT,19,24,किबैकि देमेत्रियुस नाँ रा एक सनियार अरितमिस नाँ री देवी रै च़ाँदी रै मन्दिर बणाणै द्याइया कारीगरै री तैंईंयैं बड़ा कोम दिला ती। 
ACT,19,25,"देमेत्रियुसै कारीगरा बै इन्हां च़ीज़ै रै होर कारीगर कठा केरिया बोलू, ओ भाइयो तुसै जाँणा सी कि आसाबै ऐई कोमा न केतरा धन मिला सा? "
ACT,19,26,तुसै हेरा होर शुणा सी कि सिर्फ़ इफिसुसा शैहरा न नी बल्कि सारै आसिया न पौलुसै लोका समझाऐ होर भड़काऐ सी कि ज़ो हौथै री कारीगिरी सा ते ईश्वर नी ऑथि। 
ACT,19,27,ऐबै सिर्फ़ एसा गैलै री डौर नी ऑथि कि आसरा धँधा ठप्प होंणा बल्कि आसरी महान देवी अरितमिसा रा मन्दिर तुच्छ समझ़िणा ज़ुणिबै कि सारी दुनिया होर आसिया आराधना केरा सी तेसरा महत्व बी खत्म होंणा। 
ACT,19,28,"कारीगर एसा गैल शुणिया झ़िका सैंघै भौरूऐ होर ज़ोरा सैंघै बोलदै लागै, “इफिसियों री देवी अरितमिस महान सा।” "
ACT,19,29,"होर सारै नगरा न बड़ी हलचल मच़ी होर लोकै मकिदुनिया इलाकै न आऐ गयुस होर अरिस्तर्खुस, बै ज़ो कि पौलुसै सैंघी ती ते ढौकै होर एक होईया मँचा बै दौड़ै। "
ACT,19,30,"पौलुसै बी मँचा न ज़ाइया लोका सैंघै गैला केरना चाहा ती, पर च़ेले सौ ज़ाणै नी धिना। "
ACT,19,31,आसियै रै हाकिमा न बी तेइरै कई सैंघियै तेई हागै सँदेशा भेज़ू होर अर्ज़ केरी कि मँचा बै ज़ाइआ कोई ज़ोखिम नी च़कणा। 
ACT,19,32,तैबै कोई किछ़ चिलाँदा लागा होर कोई किछ़ किबैकि सभा न बड़ी गड़बड़ी होंदै लागी ती होर बोहू सारै लोका ऐ बी नी ती ज़ाणदै ती कि आसै किज़ी बै कठा हुऐ सी। 
ACT,19,33,तैबै तिन्हैं सिकन्दरा बै भीड़ा न किछ़ यहूदी लोकै धक्का देइया आगै केरू होर सिकन्दरै हौथै लाइया इशारा केरिया लोका सामनै ज़वाब देणा चाहा ती। 
ACT,19,34,"पर ज़ैबै तिन्हैं ज़ाणू कि सौ यहूदी सा होर यहूदी री मसीह सांही पूजा नी केरदै, ता ते सैभै कोई दूई घँटै तैंईंयैं चलांदै रौहै, कि “इफिसियै री देवी अरितमिस महान सा।” "
ACT,19,35,"तैबै नगरै रै मन्त्रियै लोका बै शान्त केरिया बोलू, हे इफिसियों शैहरा रै लोको कुण नी ज़ाणदा कि इफिसी नगर बड़ी देवी अरितमिसा रा मन्दिर निरी मूरता रा टहलुआ सा। "
ACT,19,36,ज़ैबैकि इन्हां गैला रा खण्डन नी होई सकदा ता ठीक ऐसा कि तुसै च़ुप रौहलै होर सोच़ विचार केरै बगैर किछ़ मता केरदै। 
ACT,19,37,किबैकि तुसै ऐ मांहणु आंणै सी ज़ो कि मन्दिरा बै लूटणू आल़ै नी ऑथि होर न आसरी देवी री निन्दा केरदै। 
ACT,19,38,"तैबै देमेत्रियुस होर तेइरै सैंघी कारीगरा बै कौसी बी च़ीज़ा रै बारै न दोष ला सी, ता तिन्हां बै सौ सही तरीकै न केरना चेहिऐ। ऐण्ढी कचहरी सा जुणी पैंधै तुसै कोई पैंधै दोष लाई सका सी, होर तौखै हाकिम सी, ज़ुणिबै सरकार चुना सी। तुसै तौखै कोई पैंधै बी दोष लाई सका सी। "
ACT,19,39,अगर तुसै कोई होरी गैलै रै बारै न पुछ़णा चाहा सी ता आम सभा न फैसला लेणा। 
ACT,19,40,"किबैकि औज़कै दंगै री बजहा न रोमी सरकारा री तरफा न आसा पैंधै दोष लागणै री डौर सा किबैकि आसै तिन्हरै खिलाफ़ दंगा केरदै लागै सी, किबैकि दंगै री आसा हागै कोई बजहा नी ऑथि। आसै एसा भीड़ै रै कठा होंणै रा कोई ज़वाब नी देई सकदै। "
ACT,19,41,ऐण्ढा बोलिया तेइयै सभा विदा केरी। 
ACT,20,1,ज़ैबै इफीसुस नगरा न हलागुला थमू ता पौलुसै आपणै च़ेले शाधिया उत्साहित केरै होर तिन्हां न विदा लेईया मकिदुनिया इलाकै बै नौठा। 
ACT,20,2,होर सारै देशा न होईया तिन्हां बै समझाईया यूनान प्रदेशा बै आऊ। 
ACT,20,3,ज़ैबै त्रा म्हीनै रौहिया ज़हाज़ा न सीरिया देशा बै ज़ाणू आल़ा ती ता यहूदी तेइबै घात लाइया बेठै ती। तैबै तेइयै मकिदुनिया इलाकै न होईया वापस ऐणै री सलाह केरी। 
ACT,20,4,"बीरियै नगरा रै पुरूर्सा रा बेटा सोपत्रुस होर थिस्सलुनीकि न अरिस्तर्खुस होर सिकुन्दुस, दिरबै नगरा रा गयुस, तीमुथियुस होर आसिया रा तुखिकुस होर त्रुफिमुस आसिया प्रदेशा तैंईंयैं पौलुसा सैंघै ती। "
ACT,20,5,पर ऐ लोक ता आसा न पैहलै ही नौठै होर त्रोआसा शैहरा न पुजिआ आसरा इंतज़ार केरदै रौहै ती। 
ACT,20,6,आसै दुई बौता न सफर केरिया फिलिप्पी शैहरा न पुजै। अखमीरी रोटी रै त्यौहारा न बाद आसै फिलिप्पी शैहरा न ज़हाज़ा पैंधै च़ढ़िया पौंज़ रोज़ा न त्रोआसा शैहरा न तिन्हां हागै पुजै होर सौत रोज़ा तैंईंयैं तौखै तिन्हां सैंघै रौहै। 
ACT,20,7,सप्ताह रै पैहलै रोज़ै ज़ैबै आसै प्रभु भोजा न शामिल होंणै री तैंईंयैं कठा हुऐ ता पौलुसै ज़ो कि दुज़ै रोज़ै ज़ाणू आल़ा ती तिन्हां सैंघै गैला केरी होर सौ औधा राती तैंईंयैं तिन्हां सैंघै गैला केरदा रौहू। 
ACT,20,8,ज़ुणी अटारी पैंधै आसै कठा ती तौखै बोहू दीऐ भौकदै लागै ती। 
ACT,20,9,तौखै युतुखुस नाँ रा एक नोऊज़ुआन खिड़की पैंधै बेठा ती होर तेइबै नींज़ लागी ती। ज़ैबै पौलुस राती देरी तैंईंयैं गैला केरदा रौहू ता सौ नोऊज़ुआन त्रीजी अटारी न औल़ू होर सौ मूँआ। 
ACT,20,10,"पर पौलुस बुनै ज़ाइआ तेई सैंघै लिपटू होर गौल़ा सैंघै लाइया बोलू, “डौरदै मता, किबैकि हाज़ी सौ ज़िन्दा सा।” "
ACT,20,11,होर ऊझै ज़ाइआ रोटी चोड़ी होर खाईया ऐतरी देर तिन्हां सैंघै गैला केरदा रौहू कि दोत हुई तैबै सौ नौठा। 
ACT,20,12,तिन्हैं सौ शोहरू ज़िन्दा आंणु होर बड़ी शान्ति हुई। 
ACT,20,13,आसै पैहलै ज़हाज़ा न च़ढ़िया अस्सुसा शैहरा बै नौठै कि तौखै न आसै पौलुसा बै बी च़ढ़ालै किबैकि सौ पैदल ज़ाणू आल़ा ती। 
ACT,20,14,ज़ैबै पौलुस अस्सुस शैहरा न आसाबै मिलू ता आसै सौ ज़हाज़ा न च़ढ़ाऊ होर आसै मितुलेनै शैहरा बै आऐ। 
ACT,20,15,"होर तौखै न ज़हाज़ खोलिया दुज़ै रोज़ै खियुस टापू सामनै पुजै होर आगलै रोज़ै सामुसा शैहरा न जाई पूजै़, तैबै दुज़ै रोज़ै मिलैतुसा शैहरा बै आऐ। "
ACT,20,16,"मिलेतुस शैहर इफिसुस शैहरा दक्षिण दिशा धिरै ती, पौलुसै पैहलै न सोच़ु ती कि तेई इफिसुस शैहरा न नैंई उतरना, किबैकि सौ आसिया इलाकै न ज़ादा देर तक नी रौहणा चाहा ती, कि तै पिन्तेकुस्ता रै त्यौहारा रै बौगता यरूश्लेम शैहरा न पुजलै होर सौ त्यौहारा रा ध्याड़ा नेड़े ती। "
ACT,20,17,होर तिन्हैं मिलेतुस शैहरा न पुजिआ न इफिसुस शैहरा री मण्डली बै सँदेश भेज़िआ मण्डली रै स्याणै शाधै। 
ACT,20,18,"ज़ैबै ते तेई हागै आऐ ता तिन्हां बै बोलू, तुसै जाँणा सी, कि पैहलै रोज़ा न लेइया ज़ैबै हांऊँ आसिया न पुजू, ता हांऊँ तुसा सैंघै कौस रीतियै रौहू। "
ACT,20,19,मतलब हांऊँ बड़ी दीनता सैंघै औछू शेटिया तिन्हां सारी परीक्षा न ज़ो यहूदी री बजहा मूँ पैंधै आई हांऊँ प्रभु री सेवा केरदा रौहू। 
ACT,20,20,होर ज़ो-ज़ो गैला तुसरै फायदै री ती तिन्हां बै दैसणै री होर घौर-घौर ज़ाइआ सिखाणै न नी झिझकू। 
ACT,20,21,"बल्कि यहूदी होर यूनानी लोका सामनै गुआही देंदा रौहू कि पाप छ़ौड़िया परमेश्वरा धिराबै मन बदलिया आसरै प्रभु यीशु पैंधै बशाह केरा, "
ACT,20,22,"“होर ऐबै, हांऊँ पवित्र आत्मा रै दसीरै मुताबक यरूश्लेम शैहरा बै ज़ा सा होर नी ज़ाणदा कि तौखै मूँ पैंधै कि-कि बीतणा। "
ACT,20,23,"किबैकि पवित्र आत्मा हर नगरा न गुआही देई देइया मुँभै बोला सा, कि हांऊँ कैदी बनाया जाँणा होर दुःख क्लेश सौहणा पौड़णा। "
ACT,20,24,पर हांऊँ आपणै प्राणा बै प्यारा नी समझ़दा बल्कि ऐ समझ़ा सा कि हांऊँ आपणी दौड़ होर सेविकाई बै पूरी केरनु ज़ो मैं परमेश्वरै रै अनुग्रह न खुशी रै समादै री गुआही देणै री तैंईंयैं प्रभु यीशु न पाई सा। 
ACT,20,25,"“होर ऐबै हांऊँ जाँणा सा, कि तुसै सैभै ज़ुणिबै मैं परमेश्वरै रै राज्य रा प्रचार केरू, तुसा मूँ सैंघै दबारा कैधी नी मिलणा। "
ACT,20,26,ऐबै हांऊँ औज़कै रोज़ै तुसाबै गुआही देइया बोला सा कि अगर मसीह पैंधै बगैर बशाह केरिया मौरलै ता तेथै रा ज़िम्मैबार हांऊँ नी ऑथि। 
ACT,20,27,किबैकि मैं परमेश्वरै री सारी इच्छा तुसाबै दसी होर तेथा न किछ़ बी नैंई गज़याऊ। 
ACT,20,28,"ऐबै आपणी होर आपणै छ़ुण्डा रा ध्यान रखा ज़ौसरै पवित्र आत्मै तुसै रखवालै ठहराऐ सी कि तुसै परमेश्वरा री मण्डली री रक्षा केरा, ज़ुणियै तेइयै आपणै लोहू रै बदलै खरीदू सा। "
ACT,20,29,हांऊँ जाँणा सा कि मेरै ज़ाणै न बाद खाँणु आल़ै भेड़ियै (झ़ूठै शिक्षक) तुसा बिच़ै ऐणै ज़ुणी कि बिश्वासी लोका रा बोहू नुकसान केरना। 
ACT,20,30,"तुसा बिश्वासी बिच़ा न बी ऐण्ढै मांहणु उठणा, ज़ुणियै विश्वासी बै आपणा च़ेला बनाणै री तैंईंयैं च़लाकी आल़ी गैला केरनी। "
ACT,20,31,"ऐबै ज़ागदै रौहा होर याद केरा कि मैं रोई-रोइया त्रा बौर्षा तैंईंयैं तुसाबै हर एक गैला न च़िताऊणी देणा नी छ़ौड़ू, "
ACT,20,32,"“होर ऐबै हांऊँ तुसाबै परमेश्वरै रै अनुग्रह रै वचन सौंपा सा, ज़ो तुसरी विश्वसा री बढ़ौतरी केरी सका सा, होर सौ तुसाबै विरासत देई सका सा, ज़ो तिन्हैं आपणै पवित्र केरेदै लोका सैंघै देणै रा वायदा केरू। "
ACT,20,33,"मैं कौसी रै च़ाँदी, सुनै या कपड़ै रा लालच नी केरू। "
ACT,20,34,तुसै आपु जाँणा सी कि मैं आपणै हौथै आपणी होर सैंघी री ज़रूरता पूरी केरी।” 
ACT,20,35,"मैं तुसाबै सैभ किछ़ केरिया रिहाऊ कि एसा रीतियै मेहनत केरिया कमज़ोरा रा ध्यान रखा होर प्रभु यीशु री गैला याद रखणा ज़रूरी सा किबैकि प्रभु यीशुऐ आपु बोलू सा,  “लेणै न देणा धन्य सा।”  "
ACT,20,36,ऐण्ढै बोलिया तेइयै सैभी सैंघै घुटनै टेकिआ प्रार्थना केरी। 
ACT,20,37,तैबै ते सारै बोहू रूणै होर पौलुसा बै गौल़ै लाइया तेइबै माँकी देंदै लागै। 
ACT,20,38,"ते खास केरिया एसा गैला रा शोग केरा ती, ज़ो तेइयै बोलू ती, कि तेई सैंघै तिन्हां दबारा कैधी नी मिलणा, होर तिन्हैं सौ ज़हाज़ा तैंईंयैं पजाऊ। "
ACT,21,1,"ज़ैबै आसै तिन्हां न विदा होईया ज़हाज़ा न रवाना हुए ता आसै सीधै कौस टापू न पुजै, होर दुज़ै रोज़ै आसा रूदुसा टापू पुजै, होर तौखै न आसै पतरा टापू न पुजै, "
ACT,21,2,"होर आसाबै तौखै न एक ज़हाज़ फीनीकै इलाकै बै ज़ाँदा मिलू, होर तेई ज़हाज़ा न च़ढ़िया आसै आपणा सफर शुरू केरू। "
ACT,21,3,"आसाबै बाँऊई धिरै साइप्रस टापू हेरूआ, आसै तेइबै छ़ौड़िया सीरिया देशा बै च़लै, ज़हाज़ा बै सूर शैहरा न समान उतारना ती, तैबै आसै बी तौखै उतरै। "
ACT,21,4,च़ेले बै मिलिया आसै तौखै सौत रोज़ा तैंईंयैं रौहै। तिन्हैं पवित्र आत्मा न होईया पौलुसा बै अर्ज़ा केरिया बोलू कि यरूश्लेम शैहरा हेरी ज़ाँदा । 
ACT,21,5,सौत रोज़ा बाद ज़ैबै तौखै न आसरै जाणै रा बौगत आऊ ता आसै तौखै न च़लै होर तिन्हैं सैभी बेटड़ियै होर शोहरूऐ आसै बाहरै तैंईंयैं छ़ौड़ै होर आसै समुन्द्रा रै कनारै पैंधै घुटनै टेकिआ प्रार्थना केरी। 
ACT,21,6,तैबै एकी होरी न विदा होईया आसै ज़हाज़ा न च़ढ़ै होर आपणै-आपणै घौरा बै नौठै। 
ACT,21,7,सूर शैहरा न ज़हाज़ा रा सफर पूरा केरिया आसै पतुलिमियस शैहरा न पुजै होर विश्वासी न मिलिया तौखै तिन्हां सैंघै एक रोज़ रौहै। 
ACT,21,8,"दुज़ै रोज़ै आसै तौखै न च़लिया कैसरिया शैहरा बै आऐ, होर फिलिप्पुस ज़ो कि एक खुशी रै समादा रा प्रचारक सौत दासा मौंझ़ै न एक ती, ज़ुणिबै यरूश्लेम शैहरा न विधवा री सेवा केरनै री तैंईंयैं चुनु ती, आसै तेइरै घौरा ज़ाइआ तेई सैंघै रौहै। "
ACT,21,9,तेइरी च़ार कुँआरी बेटी ती ज़ो कि भविष्यवाणी केरा ती। 
ACT,21,10,ज़ैबै आसै तौखै बोहू रोज़ा तैंईंयैं रौहै ता अगबुस नाँ रा एक भविष्यवाणी केरनु आल़ा यहूदिया देशा न आऊ। 
ACT,21,11,"तेइयै आसा हागै एज़िया पौलुसा रा पटा लेऊ होर आपणै हौथ ज़ोंघा बोनिआ बोलू, पवित्र आत्मा ऐ बोला सा कि ज़ुणी मांहणु रा ऐ पटा सा सौ यरूश्लेम शैहरा न यहूदी एसा रीतियै बोनणा होर होरी ज़ाति रै हौथा न देणा। "
ACT,21,12,ज़ैबै ऐ गैला शुणी ता आसै होर तौखलै लोकै पौलुसा हागै यरूश्लेम शैहरा बै नी ज़ाणै री तैंईंयैं अर्ज़ा केरी। 
ACT,21,13,"पर पौलुसै ज़वाब धिना, कि तुसै कि केरा सी कि तुसै रोइया मेरा मन चोड़ा सी। हांऊँ प्रभु यीशु रै नाँ न यरूश्लेम शैहरा न बोनिणै री तैंईंयैं नी बल्कि मौरनै बै बी त्यार सा। "
ACT,21,14,ज़ैबै तेइयै नी मैनी ता आसै च़ुप हुऐ कि प्रभु री इच्छा पूरी होली। 
ACT,21,15,किछ़ रोज़ा बाद आसै त्यार होईया यरूश्लेम शैहरा बै च़लै। 
ACT,21,16,कैसरिया शैहरा रै भी किछ़ च़ेले आसा सैंघै च़लै होर मनासोन नाँ रा साइप्रस टापू रा पराणा च़ेला बी सैंघै नेऊ ताकि आसै तेइरै घौरा रूकी सकलै। 
ACT,21,17,ज़ैबै आसै यरूश्लेम शैहरा पुजै ता विश्वासी आसा सैंघै बड़ी खुशी सैंघै मिलै। 
ACT,21,18,दुज़ै रोज़ै पौलुसै आसै याकूबा आगै नेऐ ज़ौखै सारै स्याणै कठा ती। 
ACT,21,19,तैबै तेइयै तिन्हां बै नमस्कार केरिया ज़ो-ज़ो कोम परमेश्वरै तेइरी सेविकाई न होरी ज़ाति रै लोका बिच़ै केरै ती एक-एक केरिया दैसै। 
ACT,21,20,"तिन्हैं ऐ शुणिया परमेश्वरै री महिमा केरी होर तेइबै बोलू, हे भाई, तू जाँणा सा कि यहूदी लोका मौंझ़ै न कई हज़ार यहूदियै विश्वास केरू होर सैभै मूसा रै बिधाना बै बड़ी बफदारी सैंघै मना सी। "
ACT,21,21,"होर इन्हां यहूदी बिश्वासी बै ज़ो तेरै बारै न ऐ दसा सी कि तू होरी ज़ाति न रौहणु आल़ै यहूदी बै मूसै रै बिधाना बै नी मनणै री शिक्षा देआ सा होर तिन्हां सैंघै बोला सा, तै न ता आपणै बच्च़ै रा खतना केरदै होर न रीति-रिवाज़ै रै मुताबक च़लदै, "
ACT,21,22,ता फिरी कि केरना? लोका ऐ ज़रूर शुणना कि तू औखै आऊ सा। 
ACT,21,23,ऐबै ज़ो आसै तौभै बोला सी तेई केर। आसरै औखै च़ार मांहणु सी ज़ुणियै परमेश्वरा री मन्नत मैनी सा। 
ACT,21,24,तिन्हां लेइया आपणै आपु बै च़ोखा केरनै रै रुआज़ा बै पूरा केर होर तिन्हरी तैंईंयैं खर्च़ा दै कि ते सिर मुँडालै। तैबै सैभी ज़ाणना कि तेरै बारै न ज़ो गैला तिन्हां बै सिखाई सी तिन्हरी कोई जड़ नी ऑथि पर तू आपु बी मूसा रै बिधाना रै मुताबक च़ला सा। 
ACT,21,25,"पर तिन्हां होरी ज़ाति रै विश्वासी लोका बै आसै ऐ लिखिया भेज़ू सा कि ते मूरती सामनै बलि केरेदै माँस होर लोहू न, गौल़ा घुटिया बलि केरूऐदै पशु रै माँसा न होर व्यभिचारा न दूर रौहा। "
ACT,21,26,तैबै पौलुस तिन्हां मांहणु लेइया दुज़ै रोज़ै च़ोखै होईया मन्दिरा बै नौठा होर समाद धिना कि च़ोखै होंणै रै ध्याड़ै मतलब तिन्हां हर एकी री तैंईंयैं च़ढ़ावा च़ढ़ाइणै तैंईंयैं रै रोज़ कैधी पूरै होंणै। 
ACT,21,27,ज़ैबै ते सौत रोज़ पूरै होणू आल़ै ती ता आसिया प्रदेशा रै यहूदियै पौलुसा बै मन्दिरा न हेरिया सैभै लोका उकसाऐ होर चिलाइया पौलुस ढौकू। 
ACT,21,28,"होर बोलू, हे इस्राइलीओ मज़त केरा, ऐ सौहै मांहणु सा ज़ो कि लोकै रै, बिधानै रै होर एसा ज़ैगा रै खिलाफ़ सैभी लोका बै सिखा सा औखै तैंईंयैं कि यूनानी बै बी मन्दिरा न आंणिआ ऐ पवित्र ज़ैगा अपवित्र केरी सा। "
ACT,21,29,तिन्हैं ऐ तैबै बोलू कि तिन्हैं ता एथा न पैहलै इफिसुस शैहरा न रौहणु आल़ै त्रुफिमुस ज़ो पौलुसा सैंघै शैहरा न हेरू ती होर समझ़ा ती कि पौलुसै ऐ मन्दिरा बै आंणु सा। 
ACT,21,30,तैबै सारै नगरा न हला मच़ू होर लोका ठोर मारिया कठा हुऐ होर पौलुस ढौकिया मन्दिरा बाहरै घसीटू होर तुरन्त दुआर बन्द केरू। 
ACT,21,31,ज़ैबै ते पौलुसा बै मारना चाहा ती ता पलटनै रै अधिकारी बै सँदेश मिलू कि यरूश्लेम शैहरा न बोहू लोका बड़ा हला मच़ाँदै लागै सी। 
ACT,21,32,तैबै सौ तुरन्त किछ़ सिपाही होर सूबैदारा सैंघै पौलुसा पैंधै हमला केरनु आल़ै यहूदी लोका हागै बै दौड़ू होर ज़ैबै लोकै अधिकारी होर सिपाही हेरै ता तिन्हैं पौलुसा बै मारना पीटणा बन्द केरू। 
ACT,21,33,"तैबै पलटनै रै अधिकारी भेटी एज़िया पौलुस ढौकु होर दूई शाँगल़ी सैंघै बोनणै रा हुक्म देइया पुछ़दा लागा, ऐ कुण सा होर ऐईयै कि केरू सा? "
ACT,21,34,पर भीड़ा न कोई किछ़ होर कोई किछ़ चलांदै रौहै पर ज़ैबै हुलड़ै री बजहा ठीक तैरहा सच़ाई नी ज़ाणी सकू ता तेइबै किलै बै नेणै रा हुक्म धिना। 
ACT,21,35,ज़ैबै सौ शीढ़ी पैंधै पुजू ता ऐण्ढा हुआ कि भीड़ा रा दवाब बोहू होंणै री बजहा न सपाई बै सौ च़किआ नेणा पौऊ। 
ACT,21,36,किबैकि लोकै री भीड़ चिलाँदै-चिलाँदै तेई पिछ़ै पौई कि तेइबै मकात्। 
ACT,21,37,"ज़ैबै ते पौलुसा बै किलै बै नेणू आल़ै ती ता तेइयै पलटनै रै अधिकारी बै बोलू, “कि मुँभै हुक्म सा कि हांऊँ तौभै किछ़ बोलणू?” तेइयै बोलू कि तू यूनानी भाषा जाँणा सा, "
ACT,21,38,"कि “तू सौ मिस्री देशा रा नी, ज़ुणियै कि औज़ा न पैहलै च़ार हज़ार खतरनाक हथियारबंद बै लोका बन्दी बणाईया बौणा बै नेऐ?” "
ACT,21,39,"पौलुसै बोलू, “हांऊँ ता तरसुसा शैहरा रा यहूदी मांहणु सा, किलिकियै प्रदेशा रै प्रसिद्ध नगरा रा रौहणु आल़ा सा होर हांऊँ तौ हागै अर्ज़ केरा सा कि मुँभै लोका सैंघै गैला केरनै दै।” "
ACT,21,40,ज़ैबै तेइयै हुक्म धिना ता पौलुसै शीढ़ी पैंधै खड़ै होईया लोका बै हौथा सैंघै इशारा केरू। ज़ैबै ते च़ुप हुऐ ता सौ इब्रानी भाषा न बोलदा लागा । 
ACT,22,1,"ओ बापू, होर भाइयो मेरा ज़वाब शुणा, ज़ो हांऊँ ऐबै तुसा सामनै बोला सा। "
ACT,22,2,"ऐ शुणिया कि ऐ ता इब्रानी भाषा बोला सा, ते होर बी च़ुप रौहै। तैबै पौलुसै बोलू; "
ACT,22,3,"“हांऊँ ता यहूदी मांहणु सा, मेरा जन्म किलिकियै प्रदेशा रै तरसुस नगरा न हुआ पर ऐई नगरा न गमलीएलै री ज़ोंघा हागै बैशिया हांऊँ पढ़ाऊ होर बुज़ुर्गा रै बिधानै री ठीक रीति पैंधै सिखाऊ होर परमेश्वरै री तैंईंयैं ऐण्ढी धुन लाइया ती ज़ैण्ढी तुसै सैभियै औज़ लाई सा। "
ACT,22,4,"मैं ऐई पँथै रै मर्द होर बेटड़ी बोनी-बोनिआ, कैदखानै न पाऐ होर सताऐ होर कई ता ज़ानियै बी मकाऐ। "
ACT,22,5,"एसा गैलै री तैंईंयैं महापुरोहित होर स्याणै गुआह सी। तिन्हां न विश्वासी भाई री चिट्ठी लेइया हांऊँ दमिश्क शैहरा बै ज़ाँदा लागा ती, कि ज़ो तौखै होलै तिन्हां बै भी सज़ा देणै री तैंईंयैं हांऊँ बोनिआ यरूश्लेम शैहरा बै आंणनु।” "
ACT,22,6,"“ज़ैबै हांऊँ च़लदै-च़लदै दमिश्कै शैहरा रै नेड़ पुजू, ता ऐण्ढा हुआ कि ध्याड़ी दपौहरै एकदम आसमाना न एक बड़ा प्याशा मेरै च़ोहू पासै च़मकू। "
ACT,22,7,"होर हांऊँ धौरती पैंधै लोमा पौऊ : होर ऐ आवाज़ शुणी,  हे शाऊल, ‘हे शाऊल, तू मुँभै किबै सता सा?’”  "
ACT,22,8,"“ ‘कि हे प्रभु तू कुण सा?’ तेइयै मुँभै बोलू, “ ‘हांऊँ यीशु नासरी सा ज़ुणिबै तू सता सा।’  "
ACT,22,9,"होर मेरै सैंघियै ज़ो मूँ सैंघै सफ़र केरदै लागै ती, तिन्हैं च़मकदार प्याशा हेरू, पर ज़ो मूँ सैंघै ढूणिदा लागा ती तै तेइरी आवाज़ नी समझ़ी सकै। "
ACT,22,10,"“तैबै मैं बोलू, ‘हे प्रभु’ हांऊँ कि केरनु? प्रभुऐ मुँभै बोलू, “उठिया दमिश्क शैहरा बै ज़ा, होर ज़ो किछ़ तेरै केरनै री तैंईंयैं ठहराऊ सा सौ तौभै तौखै सैभ दैसिणा।  "
ACT,22,11,ज़ैबै तेई प्याशै री महिमा री बजहा न मूँ न किछ़ नी हेरुआ ता हांऊँ आपणै सैंघी रा हौथ ढौकिया दमिश्क शैहरा बै आऊ। 
ACT,22,12,"“दमिश्क शैहरा न हनन्याह नाँ रा एक मांहणु ती, ज़ो मूसा रै एक बिधाना बै मैनणु आल़ा, होर परमेश्वरा न डौरनू आल़ा मांहणु ती । ज़ो तौखलै रौहणु आल़ै सैभ यहूदी लोका मौंझ़ै एक इज़तदार ती। "
ACT,22,13,"होर खड़ै होईया मुँभै बोलू, हे भाई शाऊल दबारा हेरदा लाग, तेसा घड़ियै मेरी औछ़ी खुली होर मैं सौ हेरू। "
ACT,22,14,"“तैबै तेइयै बोलू, ‘आसरै बुज़ुर्गा रै परमेश्वरै तू एथै री तैंईंयैं ठहराऊ सा कि तू तेइरी इच्छा बै ज़ाणला होर धर्मी मांहणु मसीहा बै हेरला होर तिन्हरी शुणला। "
ACT,22,15,किबै तू परमेश्वरा धिरै न सैभी लोका सामनै तिन्हां गैला रा गुआह होंणा ज़ो तैं हेरी सी होर शुणी सी 
ACT,22,16,"ऐबै किबै देर केरा सा? उठ, बपतिस्मा ले, होर तेइरा नाँ लेइया आपणै पापा बै माफ़ केर।’ "
ACT,22,17,"“ज़ैबै हांऊँ यरूश्लेम शैहरा न एज़िया मन्दिरा प्रार्थना केरदा लागा ती, ता मैं एक दर्शन हेरू। "
ACT,22,18,"होर मैं हेरू कि मुँभै बोला सा,  फट केरिया यरूश्लेम शैहरा निकल़ किबैकि औखलै लोका मेरै बारै न तेरी गुआही नी मनणी।  "
ACT,22,19,"“मैं जवाब धिना कि, हे प्रभु हांऊँ नी जाणदा कि तै किबै मूँ पैंधै बशाह नी केरदै, किबैकि सौ आपुऐ जाँणा सी कि हांऊँ तौ पैंधै बशाह केरनु आल़ै लोका बै कैदखानै न पा सा होर यहूदी आराधनालय न मारनै द्या ती। "
ACT,22,20,"होर ज़ैबै तेरै गुआह स्तिफनुसा रा लोहू लाऊ ती बहाणा हांऊँ बी तौखै खड़ा ती होर एसा गैला न सहमत ती, होर तेइरै मारनू आल़ै रै झिकड़ै री रखवाली केरा ती।” "
ACT,22,21,"“प्रभुऐ मुँभै बोलू,  फ़ेटै ज़ा, किबैकि मूँ तू होरी ज़ाति रै बिच़ा न दूरा-दूरा तैंईंयैं भेज़णा।”  "
ACT,22,22,"लोका एसा गैला तैंईंयैं तेइरी शुणदै रौहै। तैबै ज़ोरा सैंघै चिलाँदै लागै कि, “ऐण्ढै मांहणु रा आखरी केरा तेइरा ज़िन्दा रौहणा ठीक नी ऑथि।” "
ACT,22,23,"ज़ैबै ते चिलाँदै रौहै, बाहरलै झिकड़ै शेटदै रौहै होर आसमाना न धूड़ा उड़ाइया आपणी झ़िक जाहिर केरा ती; "
ACT,22,24,"ता पलटनै रै सूबैदारै बोलू, कि ऐईबै किलै बै नेआ होर कोड़ै मारिया जाँचा, ताकि हांऊँ ज़ाणनू कि लोका कौस बजहा न तेइरै खिलाफ़ ऐण्ढा चिलाँदै लागै सी। "
ACT,22,25,"ज़ैबै तिन्हैं सौ रौशियै बोनू ता पौलुसै सूबैदार साहबा बै बोलू, ज़ो सैंघै खड़ा ती, “कि ऐ सही सा कि तुसै एक रोमी मांहणु बै दोषी ठहराऐ बगैर कोड़ै मारलै?” "
ACT,22,26,"सूबैदार साहबै ऐ शुणिया पलटनै रै अधिकारी हागै ज़ाइआ बोलू, “तू ऐ कि केरा सा? ऐ ता रोमी सा।” "
ACT,22,27,"तैबै पलटनै रै अधिकारी तेई हागै एज़िया बोलू, मुँभै दैस कि तू रोमी सा? तेइयै बोलू, “हाँ।” "
ACT,22,28,"ऐ शुणिया पलटनै रै अधिकारियै बोलू, “कि मैं रोमी होंणै रा हक बोहू ढैबुऐ देइया पाऊ सा।” पर पौलुसै बोलू, “हांऊँ ता पैदा होंणै न रोमी सा।” "
ACT,22,29,"तैबै ज़ो लोका तेइबै जाँचणू आल़ै ती, ते तुरन्त तेई आगै न हटै होर पलटना रा अधिकारी भी ऐ ज़ाणिया कि ऐ रोमी सा होर मैं ऐ बोनू सा डौरू। "
ACT,22,30,"दुज़ै रोज़ै ठीक-ठीक ज़ाणनै री इच्छा न कि यहूदी तेई पैंधै किबै दोष ला सी तेइरै बन्धन खोलै होर मुख्यपुरोहिता होर सारी सभा बै कठा होंणै रा हुक्म धिना, होर पौलुस बै आंणिआ तिन्हां सामनै खड़ा केरू। "
ACT,23,1,"पौलुसै महासभा धिरै लगातार हेरिया बोलू, हे भाइयो मैं औज़ा तैंईंयैं परमेश्वरै री तैंईंयैं बिलकुल सच़ै मनै ज़िन्दगी बिताई। "
ACT,23,2,"पौलुसा बै ऐ बोलदेआ शुणिया हनन्याह, महापुरोहित ज़ो तेई सैंघै खड़ै ती, तेइरै मुँहा पैंधै थप्पड़ मारनै रा हुक्म धिना। "
ACT,23,3,"ज़ैबै पौलुसा बै कोइयै थप्पड़ मारू, तैबै पौलुसै तेइबै बोलू, हे पाखंडी! परमेश्वरा एथा रै बारै न तौभै आपु सज़ा देणी। तू मूसा रै बिधाना रै मुताबक मेरा फैसला केरनै री तैंईंयैं बेठा सा, ज़ैबैकि तू आपु तेई मूसै रै बिधाना रै मुताबक नी च़लदा होर मुँभै मारनै रा हुक्म देआ सा? "
ACT,23,4,"ज़ो सैंघै खड़ै ती तिन्हैं बोलू, “कि तू परमेश्वरै रै महापुरोहिता री बेइज़ती केरा सा?” "
ACT,23,5,"पौलुसै बोलू, हे भाइयो हांऊँ नी ज़ाणदा कि ऐ महापुरोहित सा किबैकि पवित्र शास्त्रा न लिखू सा, कि आपणै लोकै रै प्रधाना बै बुरा मत बोलदा। "
ACT,23,6,"तैबै पौलुसै ऐ ज़ाणिया कि किछ़ सदूकी होर किछ़ फरीसी सी, बड़ी सभा न ज़ोरा सैंघै बोलू, हे भाइयो, हांऊँ फरीसी होर फरीसी रै खानदाना रा सा। मूँऐंदै री आशा होर मूँऐंदै न ज़िन्दै होंणै रै बारै न मेरा मुकदमा होंदा लागा सा। "
ACT,23,7,ज़ैबै तेइयै ऐ गैल बोली ता फरीसी होर सदूकी न झगड़ा होंदा लागा हो सभा न फूट पौई। 
ACT,23,8,किबैकि सदूकी रा ऐ बशाह सा कि न ता मूँऐंदै न ज़िन्दा होंणा न स्वर्गदूत न आत्मा ऑथि पर फरीसी इन्हां सैभी न बशाह केरा सी। 
ACT,23,9,"तैबै बड़ा हुलड़ मच़ू होर ज़ेतरै शास्त्री फरीसी मौंझ़ै न ती, ते ऐण्ढा बोलिया बैहस केरदै लागै कि आसै ऐई मांहणु न कोई बुराई नी हेरदै अगर कोई स्वर्गदूत या आत्मा ऐईन बोला सा ता तैबै कि हुआ। "
ACT,23,10,"ज़ैबै बोहू झ़गड़ा हुआ ता पलटनै रै अधिकारियै डौरै लाइया कि इन्हैं पौलुसै रै टुकड़ै-टुकड़ै नी लोड़ी केरै पलटना बै हुक्म धिना, कि उतरिआ पौलुसा बै महासभा रै बिच़ा न ज़बरदस्ती खोला होर किलै बै नेआ। "
ACT,23,11,"तेसा राती प्रभु यीशुऐ पौलुसा हागै एज़िया बोलू,  “हे पौलुस हिम्मत रख, किबैकि ज़ैण्ढी तैं यरूश्लेम शैहरा न मेरै बारै न गुआही धिनी तैण्ढी तौ रोम देशा न बी मेरै बारै न गुआही देणी पौई।”  "
ACT,23,12,"ज़ैबै हाज़ी ध्याड़ा ती, ता यहूदी मौंझ़ै न किछ़ लोकै एकता केरी होर कसम खाई कि ज़ैबै तैंईंयैं आसै पौलुसा बै मारलै नी आसा किछ़ बी नी खाँणा-पीणा। "
ACT,23,13,ज़ुणियै आपु न ऐ कसम खाई ती ते च़ाही न ज़ादा मांहणु ती। 
ACT,23,14,"तिन्हैं मुख्यपुरोहिते होर स्याणै आगै एज़िया बोलू, आसै ऐ कसम खाई सा कि ज़ैबै तैंईंयैं आसै पौलुसा बै मारलै नी, अगर तैबै तैंईंयैं आसै किछ़ बी च़खू ता हाय सा आसा पैंधै। "
ACT,23,15,ऐबै महासभा समेत पलटनै रै अधिकारी बै भी समझ़ात कि ते पौलुसा बै तुसा हागै ऐण्ढै सोच़िया आंणलै कि तुसै तेइरी ठीक ज़ाँच केरना चाहा सी होर आसै तेइरै पुजणै न पैहलै तेइबै मारनै री तैंईंयैं त्यार रौहणा। 
ACT,23,16,ज़ैबै पौलुसै रै भाणज़ै ऐ शुणू कि ते पौलुसा बै मारनू आल़ै सी ता तेइयै किलै न ज़ाइआ पौलुसा बै खबर धिनी। 
ACT,23,17,"पौलुसै एक सूबैदारा आपु हागै शाधिया तेइबै बोलू, ऐई ज़ुआना बै पलटनै रै अधिकारी हागै नेआ किबैकि ऐ तेइबै किछ़ बोलणा चाहा सा। "
ACT,23,18,"तैबै तेई सूबैदारै सौ पलटनै रै अधिकारी हागै नेइया बोलू, पौलुस बन्धुऐ मुँभै शाधिया अर्ज़ केरी कि ऐ ज़ुआन पलटना रै अधिकारी बै किछ़ बोलणा चाहा सा ऐईबै तेई हागै नेआ। "
ACT,23,19,"पलटनै रै अधिकारियै सौ हौथा न ढौकिया अलग नेऊ होर तेईन पुछ़ू, तू मुँभै कि बोलणा चाहा सा? "
ACT,23,20,"तेइयै बोलू, यहूदी नेतै एकता केरी सा कि तौ हागै बिनती केरनु कि तू काल पौलुसा बै महासभा बै आंणला कि तू तेइरी ठीक जाँच केरना चाहा सा। "
ACT,23,21,"पर तिन्हरी अर्ज़ा हेरी मैनदा, किबैकि तिन्हां न च़ाल़ी न ज़ादा मांहणु तेइबै मारनै री तैंईंयैं त्यार सी, ज़ुणियै ऐ कसम खाई सा कि ज़ैबै तैंईंयैं आसै पौलुसा बै मारलै नी आसा किछ़ नी खाँणा-पीणा होर ते सारै त्यार होईया तेरै वचनै री आश लाइया बेठै सी। "
ACT,23,22,तैबै पलटनै रै अधिकारियै सौ ज़ुआन ऐ हुक्मा देइया विदा केरू कि कौसी बै हेरी दैसदा कि तैं ऐ गैला मुँभै दसी सी। 
ACT,23,23,"पलटनै रै अधिकारियै दूई सूबैदार शाधिया तिन्हां बै बोलू, दूई शौऊ सिपाही, सतर सवार होर दूई शौऊ भालै च़लाणू आल़ै कैसरिया शैहर ज़ाणै री तैंईंयैं त्यार रखा, तू राती नौऊ बाज़ै निकती। "
ACT,23,24,होर पौलुसै री सवारी री तैंईंयैं घोड़ै त्यार रखा कि तेइबै फेलिक्स हाकिमा हागै ठीक-ठाक पजालै। 
ACT,23,25,पलटनै रै अधिकारियै ऐण्ढी एक चिट्ठी भी लिखी: 
ACT,23,26,महाप्रतापी फेलिक्स हाकिमा बै क्लौदियुस लूसियासा रा नमस्कार; 
ACT,23,27,"यहूदियै ऐ मांहणु ढौकिया मारना चाहू, पर ज़ैबै ऐ ज़ाणू कि ऐ रोमी सा ता पलटन लेइया छुड़ाईआ आंणु। "
ACT,23,28,"होर हांऊँ ज़ाणना चाहा ती कि ते तेई पैंधै कौस बजहा न दोष ला सी तैबै मैं सौ तिन्हरी महासभा बै नेऊ, "
ACT,23,29,होर मैं ज़ाणू कि तै आपणै यहूदी रै बिधानै रै बारै न ऐई पैंधै दोष ला सी पर मारनै होर बोनणै लायक तेईन कोई दोष नी ऑथि। 
ACT,23,30,होर ज़ैबै मुँभै एसा गैला रा पैता च़लू कि ते ऐई मांहणु बै मारना चाहा सी ता मैं सौ तौ हागै भेज़ू होर तेई पैंधै इल्ज़ाम लाणु आल़ै यहूदी बै बी हुक्म धिना कि ते तौ सामनै तेइरै मुकदमै री पैरवी केरलै। 
ACT,23,31,ज़ैण्ढा सिपाही बै हुक्म मिलू ती तिन्हैं पौलुस रातो-रात अन्तिपत्रिसा शैहरा बै आंणु। 
ACT,23,32,दुज़ै रोज़ै ते सवारा बै पौलुसा सैंघै कैसरिया शैहरा बै ज़ाणै री तैंईंयैं छ़ौड़िआ आपु यरूश्लेम शैहरा रै किलै बै वापस आऐ। 
ACT,23,33,तिन्हैं कैसरिया शैहरा पुजिआ हाकिमा बै सौ चिट्ठी धिनी होर पौलुस बी तेई सामनै खड़ा केरू। 
ACT,23,34,राज़पालै चिट्ठी पौढ़िया पुछ़ू कि ऐ कुणी देशा रा सा? 
ACT,23,35,"होर सब ज़ाणू कि ऐ किलकिया प्रदेशा रा सा ता तेइबै बोलू, ज़ैबै तेरै इल्ज़ाम लाणु आल़ै बी एलै ता मूँ तेरा मुकदमा केरना होर पौलुसै तेइबै हेरोदेसै रै किलै न रखिया पौहरा केरनै रा हुक्म धिना। "
ACT,24,1,पौंज़ रोज़ा बाद हनन्याह महापुरोहित कई स्याणै होर तिरतुल्लुस नाँ रै वकीला बै सैंघै आंणिआ कैसरिया शैहरा बै आऐ; होर तिन्हैं राज़पाला रै सामनै पौलुसा रै बरखलाफ इल्ज़ाम लाये। 
ACT,24,2,"ज़ैबै पौलुस शाधु ता तिरतुल्लुस तेई पैंधै दोष लाइया बोलदा लागा कि, हे महाप्रतापी फेलिक्स तौ न आसाबै बड़ी शान्ति मिला सा होर तेरै द्वारा एसा ज़ाति री तैंईंयैं केतरी बुराई सुधारिया सी। "
ACT,24,3,एसा गैला बै आसै हर ज़ैगा न धन्यवादा सैंघै मैना सी। 
ACT,24,4,"पर तैबै कि आसै तुसरा बौगत बर्बाद नी केरना च़ाँहदै, हांऊँ तौ हागै अर्ज़ा केरा सा कि कृपा केरिया आसरी एक-दूई गैला शुण, "
ACT,24,5,किबैकि आसै ऐ मांहणु हुलड़ मचाणू आल़ै रा होर सारै यहूदिया न विद्रोह कराणू आल़ा होर नासरी रै कुपन्था रा मुखिया पाऊ सा। 
ACT,24,6,तेइयै मन्दिर छ़ोतला केरना चाहू होर आसै सौ ढौकू। 
ACT,24,7,"पर पलटनै रै अधिकारी लूसियासै सौ ज़बरदस्ती आसरै हौथा न छ़ड़ाऊ, "
ACT,24,8,होर मुद्दई बै तेरै सामनै ऐणै रा हुक्मा धिना। इन्हां सैभी गैलै रै बारै न ज़ो आसै तेई पैंधै दोष ला सी तौ जाँच केरिया सच़ाई आपु ज़ाणनी। 
ACT,24,9,यहूदियै बी तेई वकीला रा साथ देइया बोलू कि ऐ गैला ठीक सी। 
ACT,24,10,"ज़ैबै हाकिमै पौलुसा बै बोलणै रा इशारा केरू ता तेइयै ज़वाब धिना, हांऊँ ऐ ज़ाणिया कि तू बोहू बौर्षा न एई देशा रै लोका री तैंईंयैं न्याय केरा सा, तैबै ता हांऊँ खुशी सैंघै आपणा ज़वाब देआ सा। "
ACT,24,11,"तू आपु जाँणा सा कि ज़ैबै हांऊँ यरूश्लेम शैहरा बै आराधना केरदा मन्दिरा बै आऊ ता मुँभै बारा रोज़ा न ज़ादा नी हुऐ, "
ACT,24,12,"होर तिन्हैं हांऊँ न मन्दिरा न, न आराधनालय न, न नगरा न कौसी सैंघै वहस केरदा होर भीड़ लाँदा हेरू। "
ACT,24,13,"होर न ते तिन्हां गैला बै, ज़ुणिरा ते ऐबै मूँ पैंधै दोष ला सी, तेरै सामनै सच़ ठहराई सकदै। "
ACT,24,14,"पर ऐ हांऊँ तौ सामनै मना सा कि, ऐ यहूदी स्याणै सोच़ै हांऊँ प्रभु यीशु रै बौतै रै मुताबक च़ला सा, ज़ुणिबै ऐ लोका कुपन्थ बोला सी, तेथै री रीति पैंधै हांऊँ आपणै बुज़ुर्गा रै परमेश्वरै री आराधना केरा सा, होर हांऊँ तेस हरेक गैला पैंधै बशाह केरा सा ज़ो मूसै रै बिधान होर भविष्यवक्तै री कताबा न लिखी सी । "
ACT,24,15,होर परमेश्वरा न आशा रखा सा ज़ो कि ते आपु भी रखा सी कि धर्मी होर पापी ज़ो मूँऐंदै न ज़िन्दा होंणा। 
ACT,24,16,हांऊँ आपु बी कोशिश केरा सा कि परमेश्वरै री होर मांहणु री धिरै न मेरा विवेक सदा निर्दोष रौहला। 
ACT,24,17,बोहू बौर्षा बाद आपणै गरीब लोका बै दान पजाँदा होर परमेश्वरा री तैंईंयैं बलि च़ढ़ाँदा यरूश्लेम शैहरा न आऊ सा। 
ACT,24,18,"तेई बौगता तिन्हैं मन्दिरा न मुँभै च़ोखै होंणै रै रुआज़ा बै पूरा केरदै हेरू। न तौखै कोई भीड़ हेरी ती होर कोई दँगा, हाँ पर तौखै आसियै देशा रै किछ़ यहूदी लोक ती, "
ACT,24,19,"कि अगर मेरै खिलाफ़ यहूदी री कोई गैल होंदै ता औखै तौ सामनै एज़िया मूँ पैंधै दोष लाँदै, "
ACT,24,20,"होर ऐ आपु बोललै कि, ज़ैबै हांऊँ महासभै रै सामनै खड़ा ती ता तिन्हां बै मूँ न कुण अपराध मिलू? "
ACT,24,21,"एसा एकी गैला छ़ौड़िआ ज़ो मैं तिन्हां सामनै खड़ै होईया ज़ोरा सैंघै बोली ती कि, मूँऐंदै न ज़िन्दै होंणै रै बारै न औज़ तुसा सामनै मेरा मुकदमा होंदा लागा सा। "
ACT,24,22,"फेलिक्स ज़ो कि ऐई “प्रभु यीशु री बौत” ज़ो बै ठीक-ठीक जाँणा ती, ते ऐण्ढै बोलिया टालै कि “ज़ैबै पलटना रा अधिकारी लूसियास एला तैबै मूँ तुसरी गैला रा फैसला केरना।” "
ACT,24,23,होर सूबैदारा साहबा बै हुक्मा धिना कि पौलुसा बै निगरानी सैंघै रखिया तेइरी रखवाली केरा पर तेइरै सैंघी बै तेइरी सेवा केरनै न हेरीत् रोकदै। 
ACT,24,24,"केतरै रोज़ा बाद फेलिक्स राज़पाल आपणी लाड़ी द्रुसिल्ला बै ज़ो यहूदिनी ती सैंघै लेइया कैसरिया शैहर बै आई पुजै होर पौलुसा बै शाधिया यीशु मसीह पैंधै विश्वास केरनै रै बारै न शुणू, "
ACT,24,25,"होर ज़ैबै पौलुस धर्म, सयम होर ऐणु आल़ै न्याय री चर्चा केरा ती ता फेलिक्स डौरू होर ज़वाब धिना, ऐई बौगतै तू ज़ा; पर मौकै मिलिया मूँ तू दबारा शाधणा। "
ACT,24,26,फेलिक्सा बै पौलुसा न किछ़ ढैबुऐ मिलनै री बी आश ती होर सौ तेइबै बार-बार शाधिया गैला केरा ती। 
ACT,24,27,पर ज़ैबै दूई साला बीती ता पुरिकयुस फेस्तुस फेलिक्सै री ज़ैगा न आऊ होर फेलिक्सै यहूदी बै खुश केरनै री तैंईंयैं बन्धुआ पौलुस छ़ौड़ू। 
ACT,25,1,फेस्तुस यहूदिया देशा रा राज़पाल बणनै त्रा रोज़ा बाद कैसरिया न यरूश्लेम शैहरा बै नौठा। 
ACT,25,2,तैबै मुख्यपुरोहिता होर यहूदी नेता तेई सामनै पौलुसै बै दोष लाऊ । 
ACT,25,3,होर तेई हागै पौलुसै रै खिलाफ़ अर्ज़ा केरी कि सौ तेइबै यरूश्लेम शैहरा बै शाधला किबैकि ते पौलुसा बै बौता मारनै री त्यारी न ती। 
ACT,25,4,"फेस्तुसै ज़वाब धिना कि, पौलुस कैसरिया न पौहरै न सा होर मूँ आपु तौखै छेकै ऐणा। "
ACT,25,5,"फेस्तुसै तुसै भी बोलू, तुसा मौंझ़ै ज़ुणी हागै हक सा तिन्हैं मूँ सैंघै च़ला होर अगर ऐई मांहणुऐ कोई बुरा कोम केरू सा ता तेई पैंधै दोष ला। "
ACT,25,6,फेस्तुस यरुश्लेमा न तिन्हरै बिच़ै कोई औठ-दस रोज़ रौहिया सौ कैसरिया बै वापस नौठा होर दूज़ै रोज़ै राज़गद्दी पैंधै बैशिया पौलुसा बै आंणनै रा हुक्मा धिना। 
ACT,25,7,ज़ैबै सौ आऊ ता यरूश्लेम शैहरा न आऐदै यहूदी नेतै खड़ै होईया तेई पैंधै बड़ै-भारी दोष लाऐ ज़ुणिरा सबूत ते देई नी ती सकदै। 
ACT,25,8,"पर पौलुसै ज़वाब धिना कि, मैं न ता यहूदी री मूसै रै बिधान रा, न मन्दिरा रा, न महाराज़ै रा कोई अपराध केरू। "
ACT,25,9,"तैबै फेस्तुसै यहूदी नेता बै खुश केरनै री तैंईंयैं पौलुसा बै पुछ़ु, “कि तू यरूश्लेम शैहरा बै जाँणा चाहा सा होर तौखै मूँ सामनै तेरा ऐ मुकदमा केरिला?” "
ACT,25,10,"पौलुसै बोलू, हांऊँ महाराज़ै री राज़गद्दी सामनै खड़ा सा मेरै मुकदमै रा फैसला औखै होंणा चेहिऐ। ज़ैण्ढा कि तू जाँणा सा कि मैं यहूदी रा किछ़ अपराध नी केरू। "
ACT,25,11,अगर अपराधी सा होर मारनै लायक कोई कोम केरू सा ता हांऊँ मौरनै न नी मुकरदा पर ज़ुणी गैला रा ऐ दोष मूँ पैंधै ला सी अगर ते सच़ नी हुई ता कोई मुँभै तिन्हरै हौथा न नी देई सकदा हांऊँ महाराज़ै री कसम देआ सा। 
ACT,25,12,"तैबै फेस्तुसै तुसै मन्त्री री सभा सैंघै गैला केरिया ज़वाब धिना, तैं महाराज़ै री कसम धिनी सा, तौ महाराजै हागै जाँणा। "
ACT,25,13,होर किछ़ रोज़ा बाद अग्रिप्पा राज़ै होर तेइरी होछ़ी बैहण बिरनीकै कैसरिया शैहरा एज़िया फेस्तुसा सैंघै भेंट केरी। 
ACT,25,14,"होर तिन्हरै बोहू रोज़ रौहणै न बाद फेस्तुसै पौलुसै री कथा शुणाई, एक मांहणु सा ज़ो फेलिक्सै बन्दी बणाऊ सा। "
ACT,25,15,ज़ैबै हांऊँ यरूश्लेम शैहरा न ती ता मुख्यपुरोहिते होर यहूदी रै स्याणै ऐ चाहू कि तेइबै सज़ा मिलली। 
ACT,25,16,"पर मैं तिन्हां बै ज़वाब धिना, रोमी री ऐ रीत नी ऑथि कि कौसी मांहणु बै सज़ै री तैंईंयैं सौंपलै, ज़ैबै तैंईंयैं कि मुवकिला बै आपणै मुद्दई सामनै खड़ै होईया ज़वाब देणै रा मौका नी मिलदा। "
ACT,25,17,ज़ैबै यहूदी नेता कैसरिया न कठा हुऐ ता किछ़ देर नी केरी बल्कि दूज़ै रोज़ै मैं आपणी राज़गद्दी पैंधै बैशिया तेई पौलुसा बै अदालता बै आंणनै रा हुक्मा धिना। 
ACT,25,18,ज़ैबै तेइरै दोष लाणु आल़ै खड़ै हुऐ ता तिन्हैं ऐण्ढी बुरी गैला रा दोष नी लाऊ ज़ैण्ढा हांऊँ समझ़ा ती। 
ACT,25,19,"तिन्हां बै आपणै धर्मा रै बिधाना रै बारै न मतभेद ती होर यीशु नाँ रै एकी मांहणु रै बारै न ज़ो कि मूँआ ती, पौलुस तेइबै ज़िन्दा दैसा ती, इन्हां गैलै रै बारै न दावा केरा ती। "
ACT,25,20,"होर हांऊँ उलझना न ती कि इन्हां गैला रा पैता हांऊँ कैण्ढै लानू। तैबै मैं पौलुसा न पुछ़ू, कि तौ यरूश्लेम शैहरा बै जाँणा कि तौखै तेरा मुकदमा होला? "
ACT,25,21,"पर ज़ैबै पौलुसै कसम धिनी कि मेरै मुकदमै रा फैसला महाराज़ै रै औखै हुआ लोड़ी, ता मैं हुक्मा धिना कि ज़ैबै तैंईंयैं हांऊँ तेइबै महाराज़ै हागै नी भेज़नू तेइबै पौहरा। "
ACT,25,22,"तैबै अग्रिप्पै फेस्तुसा बै बोलू, हांऊँ बी तेई मांहणु री शुण न चाहा सा। तेइयै बोलू तौ काल शुणना। "
ACT,25,23,दुज़ै रोज़ै ज़ैबै अग्रिप्पा होर बिरनीकै बड़ी धूमधामा सैंघै पलटनै रै अधिकारी होर नगरै रै बड़ै लोका सैंघै दरबारा न पुजै ता फेस्तुसै तुसै पौलुसा बै आंणनै रा हुक्मा धिना। 
ACT,25,24,"फेस्तुसै तुसै बोलू, हे महाराज़ अग्रिप्पा, हे आसा सैंघलै सैभी मांहणुओ, तुसै ऐई मांहणु बै हेरा सी ज़ौसरै बारै न सारै यहूदियै यरूश्लेम शैहरा न होर ऐबै औखै बी चिलाई-चिलाइया अर्ज़ केरी कि ऐईरा ज़िन्दा रौहणा ठीक नी ऑथि। "
ACT,25,25,पर मैं ज़ाणू कि ऐईयै मारनै लायक ऐण्ढा किछ़ नी केरू होर ज़ैबै ऐईयै महाराज़ै री कसम धिनी ता मैं ऐईबै रोमियो शैहरा भेज़णै रा उपाय केरू। 
ACT,25,26,पर मैं ऐईरी बारै न कोई ठीक गैल नी पाई कि हांऊँ आपणै मालक बै लिखनू। ऐबै मैं ऐ तुसा सामनै खास केरिया महाराज़ा अग्रिप्पा सामनै आंणु कि ज़ाँचणै न बाद मुँभै किछ़ लिखणै बै मिलला। 
ACT,25,27,"किबैकि बन्धुऐ बै भेज़णा होर ज़ो दोष तेई पैंधै लाऐ सी तिन्हां बै नी दैसणा, मेरी समझ़ा न सौ बेकार सा। "
ACT,26,1,"अग्रिप्पै पौलुसा बै बोलू, तौभै आपणै बारै न बोलणै री इज़ाज़त सा। तैबै पौलुस हौथ बढ़ाइया ज़वाब देंदा लागा कि, "
ACT,26,2,"“हे राज़ा अग्रिप्पा ज़ेतरी गैला रा यहूदी नेता मूँ पैंधै दोष ला सी, औज़ तेरै सामनै तिन्हरा ज़वाब देणै बै हांऊँ आपु बै धन्य समझ़ा सा। "
ACT,26,3,"खास केरिया कि तू यहूदी रै सैभी व्यवहार होर बकवासा बै जाँणा सा, तैबै हांऊँ अर्ज़ केरा सा कि मेरी ध्याना सैंघै शुणलै। "
ACT,26,4,"“कई यहूदी लोक जाँणा सी कि बचपना न मैं आपणी ज़िन्दगी कैण्ढी तैरहा ज़ी, सौ जाँणा सी कि कुणी शैहरा हांऊँ पैदा हुआ, तौखै हांऊँ कैण्ढै रौहु होर तै ऐ बी जाँणा सी कि आपणी जुआनी न ज़ैबै हांऊँ यरूश्लेम शैहरा न ती ता तैबै मेरी ज़िन्दगी कैण्ढी ती। "
ACT,26,5,"ते मुँभै बचपना न जाँणा ती, अगर ते चाहा सी ता एसा गैला री गुआही देई सका ती कि हांऊँ एक फरीसी मौंझ़ै न होईया आपणै धर्मा रै सैभी न खरै पन्थै रै मुताबक च़लू। "
ACT,26,6,होर ऐबै तेई वायदै रै पूरै होंणै री आशै री बजहा न ज़ो परमेश्वरै आसरै बुज़ुर्गा सैंघै केरू ती तेथै री बजहा न ऐ मुकदमा मूँ पैंधै च़लू सा। 
ACT,26,7,तेई वायदै रै पूरै होंणै री आशा लाइया आसरै बारा गोत्र आपणै सारै मनै रात-ध्याड़ परमेश्वरै री आराधना न केरदै आऐ। एसा आशै रै बारै न यहूदी मूँ पैंधै दोष ला सी। 
ACT,26,8,"हे राजा, कि तुसै हकीकता न सोच़ा सी कि परमेश्वर मूँऐंदै बै ज़िन्दा नी केरी सकदा? तुसै एस गैला पैंधै बशाह किबै नी केरदै तिन्हैं यीशु बै मूँऐंदै न ज़िन्दा केरू । "
ACT,26,9,मैं भी समझ़ू ती कि यीशु नासरी रै खिलाफ़ मुँभै बोहू किछ़ केरना चेहिऐ। 
ACT,26,10,"होर मैं यरूश्लेम शैहरा मौंझ़ै ऐण्ढा केरू, होर मुख्यपुरोहिता न अधिकार पाईआ बोहू सारै पवित्र लोका बै बन्दी घौरा न पाईआ ती होर मारिया ती, होर हांऊँ बी तिन्हरै खिलाफ़ आपणी सहमति देआ ती। "
ACT,26,11,होर हर आराधनालय न तिन्हां बै ताड़ना दिलाई-दिलाइया यीशु री निन्दा करा ती होर झ़िकै लाइया ऐतरा पागल हुआ कि दुज़ै नगरा ज़ाइआ बी तिन्हां बै सता ती। 
ACT,26,12,"“एसा धुना न ज़ैबै हांऊँ मुख्यपुरोहिता न अधिकार पाईआ दमिश्का शैहरा बै ज़ाँदा लागा ती, "
ACT,26,13,"ता हे राज़ा, बौता न ध्याड़ी दपौहरै मैं आसमाना न सूरज़ा न भी तेज़ प्याशा आपणै होर आपु सैंघै च़लणू आल़ै रै च़ोहू पासै च़मकदा हेरू। "
ACT,26,14,"होर ज़ैबै आसै सैभै ज़मीना न लोमै पौऐ ता मैं इब्रानी भाषा न ऐण्ढा बोलदै ऐ आवाज़ शुणी,  ‘हे शाऊल, हे शाऊल तू मुँभै किबै सता सा? मेरै खिलाफ़ लड़ना तेरी तैंईंयैं मुश्किल सा।’  "
ACT,26,15,"“मैं बोलू, ‘हे प्रभु तू कुण सा?’ प्रभुऐ बोलू,  ‘हांऊँ यीशु सा ज़ुणिबै तू सता सा, "
ACT,26,16,"पर तू उठ, आपणी ज़ोंघा पैंधै खड़ा हो, किबैकि मैं तौभै एथै री तैंईंयैं दर्शन धिना सा कि तौभै तिन्हां गैला रा बी सेवक होर गुआह ठहरानू ज़ो तैं हेरी सी होर तिन्हरा बी ज़ुणी री तैंईंयैं मूँ तौभै दर्शन देणा। "
ACT,26,17,होर मूँ तौभै तेरै लोका न होर होरी ज़ाति रै लोका न बच़ाँदै रौहणा ज़ुणी हागै ऐबै मूँ तू भेज़णा। 
ACT,26,18,कि तू तिन्हरी औछ़ी खोलला तैबै ते निहारै न प्याशै धिरै बै होर शैतानै रै अधिकारा न परमेश्वरा धिराबै फिरलै ताकि तिन्हां बै पापै री माफी मिलली होर ज़ो लोका मूँ पैंधै बशाह केरिया पवित्र केरूऐ सी तिन्हां सैंघै मीरास पालै।’ 
ACT,26,19,“तैबै हे राज़ा अग्रिप्पा मैं तेई स्वर्गीय दर्शनै री गैल मैनी। 
ACT,26,20,"पर पैहलै दमिश्क शैहर रै, तेथा न बाद यरूश्लेम शैहरा न रौहणु आल़ै होर तैबै सारै यहूदियै रै सारै देशा न होर होरी ज़ाति रै लोका बै प्रचार केरदा रौहू कि पापा न मन बदला होर परमेश्वरै धिराबै फिरनै लायक कोई भलै कोम केरा। "
ACT,26,21,इन्हां गैलै री बजहा न किछ़ यहूदी मुँभै मन्दिरा न ढौकिया मारनै री कोशिश केरा ती। 
ACT,26,22,परमेश्वरै री मज़ती सैंघै हांऊँ औज़ा तैंईंयैं बणी रौहू होर होछ़ै ब़डै सैभी सामनै गुआही देआ सा होर तिन्हां गैला बै बोला सा ज़ो भविष्यवक्तै होर मूसै बोली सी कि ऐ पूरी होणू आल़ी सी। 
ACT,26,23,कि मसीह बै दु:ख च़कणा पौऊ होर तेही सैभी न पैहलै मूँऐंदै न ज़िन्दै होईया आसरै लोका न होर होरी ज़ाति रै लोका न परमेश्वरै रै राज्य रा प्रचार केरना।” 
ACT,26,24,"ज़ैबै पौलुस एसा रीतिऐ ज़वाब देंदा लागा ती, ता फेस्तुसै ज़ोरा सैंघै बोलू, “हे पौलुस तू पागल सा, बोहू ज्ञानै तू पागल केरू सा।” "
ACT,26,25,"पर पौलुसै बोलू, “हे महाप्रतापी फेस्तुस, हांऊँ पागल नी ऑथि पर सच़ाई होर बुद्धि री गैला बोला सा। "
ACT,26,26,राज़ा भी ज़ुणी सामनै हांऊँ बै धड़क बोलदा लागा सा इन्हां गैला बै जाँणा सा होर मुँभै याद सा कि इन्हां गैला न कोई भी गैल तेईन छुपीदी नी ऑथि किबैकि ऐ घटना ता कुणै न नी हुई। 
ACT,26,27,"हे राज़ा अग्रिप्पा, कि तू भविष्यवाणी केरनु आल़ा बै बशाह केरा सा? हाँ हांऊँ जाँणा सा कि तू बशाह केरा सा।” "
ACT,26,28,"अग्रिप्पै पौलुसा बै बोलू, “तू थोड़ै ज़ेही समझ़ाइया मुँभै मसीही बणाणा चाहा सा?” "
ACT,26,29,"पौलुसै बोलू, “परमेश्वरा आगै मेरी प्रार्थना सा, कि थोड़ै, कि बोहू सिर्फ़ तू नी बल्कि ज़ेतरै लोका औज़ मेरी शुणा सी ते इन्हां बन्धन छ़ौड़िआ मूँ सांही होलै।” "
ACT,26,30,"तैबै राज़ा, हाकिम होर बिरनीकै होर तिन्हां सैंघै बैशणू आल़ै उठिया खड़ै हुऐ, होर नौठै । "
ACT,26,31,"होर तै जाँदै-जाँदै आपु न बोलदै लागै, ऐ मांहणु ता मौऊत होर बन्धना लायक ऐण्ढा किछ़ नी केरदा। "
ACT,26,32,"अग्रिप्पै फेस्तुसा बै बोलू, “अगर ऐई मांहणुऐ महाराज़ै री कसम नी ती धिनी ता छ़ुटी सका ती।” "
ACT,27,1,"ज़ैबै फिस्तुस राज़पालै ऐ गैल पक्की केरी कि आसा ज़हाज़ा पैंधै इतालिया देशा रै रोम शैहरा बै जाँणा, ता तिन्हैं पौलुस होर दुजै कैदी बी यूलियुस नाँ रै औगुस्तुस सम्राटा रै पलटनै रै एकी सूबैदारै रै हौथा न सौंपू, "
ACT,27,2,होर अद्रमुत्तियुम शैहरा रै ज़हाज़ा न ज़ो कि आसियै प्रदेशा रै कनारै री ज़ैगा न ज़ाणू आल़ा ती होर आसै तेथा न च़ढ़िया समुन्द्री सफर शुरू केरू होर अरिस्तर्खुस नाँ रा थिस्सलुनीकै शैहरा रै एक मकिदुनिया इलाकै रा आसा सैंघै ती। 
ACT,27,3,दुज़ै रोज़ै आसै सैदा नगरा न पुज़ै होर यूलियुसै पौलुसा पैंधै कृपा केरिया सौ तेइरै सैंघी हागै ज़ाणै धिना कि ते तेइरा आदर केरलै। 
ACT,27,4,"तौखै न आसै दबारा सफर शुरू केरिया साइप्रस टापू रै कनारै मौंझ़ै होईया च़लै, किबैकि बागर उल्टी धिरै बै च़ली ती । "
ACT,27,5,होर किलिकिया होर पँफूलियै शैहरा रै कनारै समुन्द्रा होईया लूसियै इलाकै रै री मूरा शैहरा न पुज़ै। 
ACT,27,6,"तौखै सूबैदारा बै सिकन्दरिया शैहरा रा एक ज़हाज़ इतालिया इलाकै बै ज़ाँदा मिलू होर तिन्हैं आसै तेई ज़हाज़ न च़ढ़ाऐ, "
ACT,27,7,"होर ज़ैबै आसै बोहू रोज़ा बाद बड़ी मुश्किला न कनिदुसा नगरा सामनै पुजै। बागर आसाबै आगै नी ती बड़नै देंदी तैबै आसै सलमोन ज़ैगा रै सामनै न होईया क्रेतै टापू रै ओल्है न च़लै, "
ACT,27,8,होर तेइरै कनारै-कनारै मुश्किला सैंघै च़लिया शुभ लँगरबारी नाँ री ज़ैगा न पुजै ज़ौखै न लसिया नगर नेड़ ती। 
ACT,27,9,"ज़ैबै बोहू रोज़ बीतै, होर ज़हाज़ बै बढ़ाणा बी खतरै रा कोम ती, किबैकि ब्रतै रै ध्याड़ै रा त्यौहार खत्म हुऐ ती। होर ऐबै ऐण्ढा मौसम शुरू होंदा लागा ती ज़ैबै समुन्द्र रुखा होर तूफानी बणी जा ती, तैबै पौलुसै तै ऐ बोलिया समझाऐ, "
ACT,27,10,कि हे सज्जनो मुँभै ऐण्ढा महसूस होआ सा कि एसा यात्रै री मुसीबता न मालै री केल्ही नी बल्कि ज़हाज़ा समेत आसरै प्राणा रा बी नुकसान होणु आल़ा सा। 
ACT,27,11,"पर सूबैदारै पौलुसै री गैला न ज़ादा ज़हाज़ च़लाणू आल़ै माँझी री मैनी, "
ACT,27,12,होर शुभ लंगरबारी नाँ रा बन्दरगाह हिऊँद काटणै री तैंईंयैं मुश्किल ती। तैबै तिन्हैं फीनिक्स बन्दरगाह पुजिआ हिऊँद काटणै रा विचार केरू। ऐ क्रेतै टापू नाँ री ज़ैगा रा एक ऐण्ढा बन्दरगाह ती ज़ुणी रा दरवाजा दक्षिण-पश्चिम होर उतर-पश्चिमा धिराबै खुला सा। 
ACT,27,13,ज़ैबै दक्षिणी बागर सुल्है-सुल्है होन्दी लागी ता तिन्हैं ऐण्ढा सोच़िया कि तिन्हां फिनिक्स बन्दरगाह न पूजणा ज़ैण्ढा तिन्हैं पैहलै सोच़ु ती। आसरा मतलब पुरा हुआ तौखै न लंगर च़कू होर कनारै-कनारै ढौकिया क्रेतै टापू होईया ज़हाज़ा न ज़ाँदै लागै। 
ACT,27,14,पर थोड़ी देरा बाद तौखै न एक बड़ी आँधी उठी ज़ुणिबै युरकुलीन बोला सी। 
ACT,27,15,"ज़ैबै ऐ ज़हाज़ा न लागी ता सौ ज़हाजा सामनै नी ठहरी सकू होर आसै सौ ज़हाज़ बागरी धिरै बै ज़ाणै धिना, होर आसै बी तेई ज़हाज़ सैंघै बैंहदेआ च़लदै रौहै। "
ACT,27,16,तैबै कौदा नाँ रै टापू रै ओल्है न बैंहदै-बैंहदै आसै बड़ी मुश्किला न किश्ती बै आपणै वशा न केरी सकै। 
ACT,27,17,फिरी समुन्द्री ज़हाज़ च़लाणु आल़ै बचाव केरनु आल़ी किश्ती च़कणै न बाद ज़हाज़ हेठै न बोनू ऊझै तक रौशी सैंघै कशिया बौनु होर सुरितसै खाड़ी रै चोरबालू न फसणै री डौरै समान उतारिआ तिन्हैं लंगरा बै थोड़ा हेठै उतरिआ ज़हाज़ बागरी सैंघै बैहणै री तैंईंयैं छ़ौड़ू । 
ACT,27,18,"होर ज़ैबै आसै आँधी न बड़ै हिचकोलै होर धाक्कै खाऐ ता दुज़ै रोज़ै ते ज़हाज़ा रा समान शेटदै लागै, "
ACT,27,19,"होर त्रीज़ै ध्याड़ी तिन्हैं आपणै हौथै ज़हाज़ा रा समान शेटू, "
ACT,27,20,होर ज़ैबै बोहू रोज़ा तैंईंयैं सूरज़ नी हेरूआ न तारै हेरूऐ होर बड़ी आँधी च़लदी रौही ता आखरी न आसरै बच़णै री सारी आशा खत्म हुई। 
ACT,27,21,"ज़ैबै तिन्हैं बोहू ब्रत केरै ता पौलुसै तिन्हरै बिच़ा न खड़ै होईया बोलू, हे लोको, अगर तुसै मेरी गैल मैनी ती होर क्रेत टापू न ज़हाज़ नी ती खोलू ता आसा पैंधै ऐ मुसीबत ऐन्दी न आसरा नुकसान होंदा। "
ACT,27,22,"पर ऐबै हांऊँ तुसाबै समझा सा कि हौंसला रखा किबैकि तुसा न कौसी रै प्राणा रा नुकसान नी होंणा सिर्फ़ ज़हाज़ा रा नुकसान होंणा, "
ACT,27,23,"किबैकि ज़ौस परमेश्वरा रा हांऊँ सा होर ज़ौसरी हांऊँ आराधना केरा सा, तेइरै स्वर्गदूतै पिछ़ली राती मूँ हागै एज़िया बोलू, "
ACT,27,24,"हे पौलुस मत डौरदा, तेरा महाराज़ै सामनै खड़ा होंणा ज़रूरी सा, होर परमेश्वरै ते सैभै ज़ो तौ सैंघै सफ़र केरदै लागै सी तौभै जीवनदान धिना सा। "
ACT,27,25,"ऐबै हे सज्जनो, हौंसला रखा। हांऊँ परमेश्वरै री प्रतीति केरा सा, ज़ैण्ढा परमेश्वरै मुँभै बोलू सा तैण्ढा होंणा। "
ACT,27,26,पर आसाबै कौसी टापू पैंधै ज़ाइआ टेकणा पौऊ। 
ACT,27,27,ज़ैबै च़ौदवी राती न आसै अद्रिया समुन्द्रा न फिरदै लागै ती ता औधी रातियै समुन्द्री ज़हाज़ा च़लाणू आल़ै ठोकरा सैंघै ज़ाणू कि आसै कौसी देशै रै नेड़ पुजदै लागै सी। 
ACT,27,28,होर पता लाइया तिन्हैं बीह फुट डूघा पाऊ होर थोड़ा आगै जाईया पता लाऊ ता पन्द्रा फुट डूघा पाऊ। 
ACT,27,29,तैबै पात्थरा आल़ी ज़ैगा न पौड़नै री डौरै तिन्हैं ज़हाज़ा पिछ़ै च़ार लँगर पाऐ होर दोत होंणै रा इंतज़ार केरदै लागै। 
ACT,27,30,"पर ज़ैबै समुन्द्री ज़हाज़ च़लाणु आल़ा ज़हाज़ा पैंधै न भैगणा चाहा ती होर गलही न लँगर लाणै रै बहानै डोंगी न उतारी, "
ACT,27,31,"ता पौलुसै सूबैदारा होर सिपाही बै बोलू, अगर ऐ ज़हाज़ा पैंधै नी रौहलै ता तुसै बी नी बच़ी सकदै, "
ACT,27,32,तैबै सिपाहियै रौशी काटिया डोंगी शढ़ाई (शेटी)। 
ACT,27,33,"ज़ैबै दोत होणू आल़ी ती, ता पौलुसै लोका ऐण्ढै बोलिया अर्ज़ा केरी, औज़ चौदह रोज़ हुऐ कि तुसै फिक्र केरदै-केरदै भूखै रौहै होर किछ़ नी केरू। "
ACT,27,34,ऐबै हांऊँ तुसाबै समझ़ा सा कि किछ़ खाई लेआ कि तुसरा बच़ाव होला किबैकि तुसा सुरक्षित रौहणा। 
ACT,27,35,ऐण्ढै बोलिया पोलुसै सैभी सामनै रोटी लेइया परमेश्वरा रा धन्यवाद केरू होर चोड़िया खाँदा लागा। 
ACT,27,36,तैबै ते सारै बी हौंसलै रखिया रोटी खाँदै लागै। 
ACT,27,37,आसै सैभै मिलिया ज़हाज़ा न दूई शौऊ छियतर मांहणु ती। 
ACT,27,38,ज़ैबै ते रोटी खाईया रौज़ै ता गेहूँ बै समुदरा न शेटिया ज़हाज़ा बै हल्का केरदै लागै। 
ACT,27,39,ज़ैबै दोत हुई ता तिन्हैं सौ देश नी पछ़ियाणु पर एक खाड़ी हेरी ज़ो च़कोणी ती होर तेथा पैंधै ज़हाज़ टिकाणै रा विचार केरू। 
ACT,27,40,तैबै तिन्हैं लँगर खोलिया समुन्द्रा न छ़ौड़ै होर तेई बौगतै पतवारै रै रौशै ढीलै केरै होर बागरी सामनै आगलै पाल च़ढ़ाइया कनारै धिराबै च़ौलै। 
ACT,27,41,पर दुई समुन्द्रै रै सँगमै री ज़ैगा न पौड़िया तिन्हैं ज़हाज़ टकाऊ होर तेइरा आगला हिस्सा ता टेकी रौही पर पिछ़ला हिस्सा पाणी रै छलाकै लाइया चुटदा लागा। 
ACT,27,42,तैबै सिपाहियै विचार केरू कि आसा ऐ बन्धुऐ मारनै कि ऐ तारी देइया भैगै नी लोड़ी। 
ACT,27,43,"पर सूबैदारै पौलुसा बै बच़ाणै री इच्छा न ते तिन्हां मारनै न रोकै होर ऐ बोलू, ज़ो तारी देई सका सी तिन्हैं छ़लाँग मारिया कनारै बै निकल़ा। "
ACT,27,44,होर बाकि पौटड़ै पैंधै होर ज़हाज़ै री च़िज़ै रै सहारै निकल़ा। एसा रीतियै सैभै धौरती पैंधै बच़िया निकतै। 
ACT,28,1,"ज़ैबै आसै बच़िया निकतै ता ज़ाणू कि ऐई टापू बै मिलिते बोला सी, "
ACT,28,2,होर तिन्हैं जंगली लोकै आसा पैंधै बड़ी दया केरी किबैकि तिन्हैं गाश होंणै री होर ठण्ड होंणै री बजहा न आसाबै औग सुलगाइया आसरा स्वागत केरू। 
ACT,28,3,ज़ैबै पौलुसै लकड़ी रा गठा खोलिया औगी पैंधै रखू ता औगी रै सेक लागिया एक कीड़ा निकता होर पौलुसै रै हौथा न लपेटुआ। 
ACT,28,4,ज़ैबै तिन्हैं जंगलियै तेइरै हौथा न कीड़ा हेरू ता आपु न ऐ बोलू कि पक्का ऐ मांहणु खूनी सा। समुन्द्रा न ता ऐ बच़ू फिर आसरै देऊऐ सौ ज़िन्दा नी रौहणै धिना। 
ACT,28,5,तैबै पौलुसै सौ कीड़ा झटकै देइया औगी बै शेटू होर तेइरा किछ़ नुकसान नी हुआ। 
ACT,28,6,"पर तै लोका इंतज़ार केरदै लागै कि ऐईबै सोजिस ऐणी होर एकदम मौरना पर ज़ैबै ते बोहू देरी तैंईंयैं हेरदै रौहै पर तेइरा किछ़ बी नी बिगड़ू ता होर विचार केरिया बोलू, ऐ ता कोई देऊ सा। "
ACT,28,7,"तेसा ज़ैगा रै औरै-पौरै पुबलियुस नाँ रै मांहणु री ज़मीन ती ज़ो कि तेई टापू रा प्रधान ती, तेइयै आसै आपणै घौरा बै नेऐ होर त्रा रोज़ा तैंईंयैं आसरी पाहुणच़ारी केरी। "
ACT,28,8,पुबलियुसा रा बापू बीमार ती होर तेइबै लोहू-पाग लागा ती। पौलुस तेई हागै कमरै बै नौठा होर हौथ रखिया प्रार्थना केरिया सौ ठीक केरू। 
ACT,28,9,ज़ैबै ऐण्ढा हुआ ता तेई टापू रै होरा बीमार मांहणु बी पौलुसा हागै आऐ होर पौलुसै ते ठीक केरै। 
ACT,28,10,तिन्हैं आसरा बोहू आदर केरू। ज़ैबै त्रा म्हीनै बाद आसै तौखै न च़लदै लागै ता तिन्हैं आसरी ज़रूरती री चिज़ा ज़हाज़ा न रैखी। 
ACT,28,11,"त्रा म्हीनै बाद आसै सिकन्दरियै शैहरा बै ज़ाणू आल़ै एकी ज़हाज़ा न च़लै। ऐ ज़हाज़ ठण्डा री बजहा न टापू न रूकिरा ती, ऐई ज़हाज़ा रै सामनै एक जुड़वै देऊआ रा नशाण ती, ज़ुणिबै यूनानी भाषा न दियुसकूरी बोला ती। "
ACT,28,12,सुरकूसा शैहरा न लँगर लाइया आसै त्रा रोज़ा तैंईंयैं रौहै। 
ACT,28,13,तौखै न आसै घूमिया रेगियुम नगरा बै आऐ होर एक रोज़ा बाद दक्षिणी बागर च़ली तैबै आसै दुज़ै रोज़ै पुतियुली शैहरा बै आऐ। 
ACT,28,14,तौखै आसाबै विश्वासी मिलै होर तिन्हरै बोलणै सैंघै आसै तिन्हरी हागै सौत रोज़ा तैंईंयैं रौहै होर एसा रीतियै आसै रोमा बै च़लै। 
ACT,28,15,रोमा न किछ़ विश्वासी आसरा सँदेश शुणिया अप्पियुसै रै चौका न त्रा सराए तैंईंयैं आसा सैंघै मिलदै आऐ। तिन्हां हेरिया पौलुसै परमेश्वरा रा धन्यवाद केरू होर हौंसला रखू। 
ACT,28,16,ज़ैबै आसै रोम शैहरा पुजै ता पौलुसा बै तेइरै पौहरै केरनु आल़ै सिपाही सैंघै केल्है रौहणै रा हुक्मा हुआ। 
ACT,28,17,"त्रा रोज़ा बाद पौलुसै यहूदी रै बड़ै लोका कठा केरै। ज़ैबै ते कठा हुऐ ता पौलुसै तिन्हां बै बोलू, हे भाइयो, मैं आपणै लोका होर बुज़ुर्गा रै रीति-रुआज़ा रै खिलाफ़ किछ़ भी नी केरू, तैबै भी बन्धुआ होईया यरूश्लेम शैहरा न रोमी सरकारा रै हौथा न देऊआ। "
ACT,28,18,तिन्हैं हांऊँ जाँच केरिया छ़ौड़णा चाहू किबैकि मूँ न मौऊती रै लायक कोई दोष नी ती ऑथि। 
ACT,28,19,पर ज़ैबै यहूदी नेता एथै रै खिलाफ़ बोलदै लागै ता मुँभै महाराज़ै री कसम देणी पौई न कि मूँ आपणै लोका पैंधै कोई दोष लाणा ती। 
ACT,28,20,ऐबै मैं तुसै शाधै सी कि तुसाबै मिलणू होर गलबात केरनु किबैकि इस्राइलै री आशै री तैंईंयैं हांऊँ शाँगीयै बोनुआ सा। 
ACT,28,21,"तिन्हैं तेइबै बोलू, आसै तेरै बारै न यहूदिया देशा रै लोका न कोई चिट्ठी मिली होर न कौसी विश्वासीयै तेरै बारै न एज़िया बुरा बोलू। "
ACT,28,22,"पर तेरा विचार कि सा, सौ आसै तौ न शुण न चाहा सी किबैकि आसै जाँणा सी कि हर ज़ैगा लोका ऐई मतै रै खिलाफ़ गैला बोला सी। "
ACT,28,23,"तैबै तिन्हैं यहूदी लोकै ज़ो पौलुसा सैंघै ती, तेइरी तैंईंयैं एक ध्याड़ा रखू होर बोहू लोका तेई कौछ़ै कठा हुऐ होर सौ परमेश्वरै रै राज्य री गुआही देइया, मूसै रा बिधान होर भविष्यवक्तै री कताबा न यीशु रै बारै न समझ़ाई-समझ़ाइया लोका बै दैसदा रौहू। "
ACT,28,24,पर केतरै लोकै ता तिन्हां लोका पैंधै बशाह केरू पर केतरै लोकै नी केरू। 
ACT,28,25,"बै ते लोका आपु न एक मत नी हुऐ ता पौलुसै री एसा गैला बोलणै सैंघै तौखै न भैगै कि, पवित्र आत्मै यशायाह भविष्यवक्तै रै ज़रियै तुसरै बुज़ुर्गा बै ठीक बोलू, "
ACT,28,26,"कि ज़ाइआ इन्हां लोका बै बोल, कि तुसा शुणदै ता रौहणा पर समझ़णा नी, तुसा हेरदै ता रौहणा पर बुझ़णा नी, "
ACT,28,27,किबैकि इन्हां लोका रा मन मोटा होर कोन भारी हुऐ सी। तिन्हैं आपणी औछ़ी बन्द केरी सी ऐण्ढा नी लोड़ी हुआ कि ते औछियै हेरलै होर कोनै शुणलै होर मना सैंघै समझ़िया पापा न फिरलै होर हांऊँ तिन्हां बै ठीक केरनु। 
ACT,28,28,तैबै तुसै जाँणा कि परमेश्वरै रै उद्धारै री कथा होरी ज़ाति रै लोका हागै भेज़िआ सा होर तिन्हां ग्रहण केरना। 
ACT,28,29,"ज़ैबै पौलुसै ऐ बोलू ता यहूदी आपु न वहस केरदै लागै होर तौखै न भैगै, "
ACT,28,30,होर सौ पूरी दूई बौर्षा तैंईंयैं आपणै किराऐ रै घौरा न रौहू। 
ACT,28,31,ज़ो तेई आगै एज़ा ती सौ तिन्हां सैंघै मिलदा रौहू होर बड़ै निडर होईया परमेश्वरै रै राज्य रा प्रचार केरदा होर प्रभु यीशु मसीह री गैला सिखाँदा रौहू। 
ROM,1,1,"हांऊँ पौलुसा री तरफा न ज़ो यीशु मसीह रा दास सा, परमेश्वरै हांऊँ एक प्रेरित होंणै री तैंईंयैं चुनु सा। होर तेइयै मुँभै खुशी रै समादा री तैंईंयैं अलग केरू सा। "
ROM,1,2,"ज़ुणी खुशी रै समादा रै परमेश्वरै पैहलै न ओरु आपणै भविष्यवक्तै रै ज़रियै पवित्र शास्त्रा न, "
ROM,1,3,"आपणै बेटै आसरै प्रभु यीशु मसीह रै बारै न प्रतिज्ञा केरी ती, ज़ुण दाऊदै रै खानदाना न मांहणु रै रूपा न पैदा हुआ। "
ROM,1,4,"पर पवित्र आत्मै ऐ साबित केरू कि यीशु परमेश्वरा रा शक्तिशाली बेटा सा, किबैकि सौ मूँएंदै न ज़िन्दा केरू। "
ROM,1,5,"मसीह री बजहा न मुँभै अनुग्रह होर प्रेरिताई परमेश्वरै धिनी, कि तेइरै नाँ री बजहा न सैभी होरी ज़ाति रै लोका मसीह पैंधै बशाह केरिया तेइरी मनै। "
ROM,1,6,"तुसै रोमी शैहरा न रौहणु आल़ै विश्वासी बै तिन्हां लोका मौंझ़ै शामिल केरू सा, ज़ुणिबै परमेश्वरै यीशु मसीह रै होंणै री तैंईंयैं शाधे सी। "
ROM,1,7,"हांऊँ रोम शैहरा न रौहणु आल़ै सैभी बै ऐ चिट्ठी लिखदा लागा सा, ज़ुणिबै परमेश्वरा झ़ुरी केरा सी होर आपणै पवित्र लोक होंणै री तैंईंयैं शाधेंदै सी, आसरै पिता परमेश्वर होर प्रभु यीशु मसीह री तरफा न तुसाबै अनुग्रह होर शान्ति मिलदी रौहै। "
ROM,1,8,"पैहलै हांऊँ तुसा सैभी री तैंईंयैं यीशु मसीह रै ज़रियै आपणै परमेश्वरा रा धन्यवाद देआ सा, किबैकि तुसरै यीशु मसीह न बशाह री चर्चा बोहू सारै ज़ैगा न लोका केरदै लागै सी। "
ROM,1,9,"हांऊँ परमेश्वरा रै बेटै रै बारै न खुशी रा समाद लोका बै प्रचार केरिया तेइरी सेवा पूरै दिला न केरा सा । परमेश्वर मेरा गुआह सा, कि हांऊँ आपणी प्रार्थना न हमेशा तुसाबै याद केरा सा। "
ROM,1,10,"होर रोज़ आपणी प्रार्थना न हांऊँ अर्ज़ा केरा सा, कि परमेश्वरा री इच्छा न कोई न कोई तरीकै न तुसा हागै ऐणै रा मौका मिलै। "
ROM,1,11,"तैबै हांऊँ तुसा सैंघै मिलणै री इच्छा रखा सा, कि हांऊँ तुसाबै कोई आत्मिक आशीष देनु ज़ुणिबै पाईआ तुसै बशाह न स्थिर रौहा। "
ROM,1,12,"मतलब ऐ कि, मूँ तुसा मौंझ़ै रोहिया तुसा सैंघै तेई बशाह री बजहा न ज़ुण मूँ आँध्रै सा, होर तुसा आँध्रै सा, उत्साहित होनू। "
ROM,1,13,"ओ भाइयो, बैहणियो हांऊँ नी च़ाँहदा, कि तुसै ऐसा गैला न नज़ाण रौहलै, कि हांऊँ घड़ी-घड़ी तुसा हागै ऐणा चाहा ती, कि ज़ैण्ढा मुँभै होर होरी ज़ाति न फ़ौल़ मिलु, तैण्ढाऐ तुसा न भी मिलला, पर ऐबै तैंईंयैं रुकिया रौहू ती। "
ROM,1,14,"हांऊँ ज़ो होरी जाति यूनानी भाषा होर संस्कृति बै जाँणा सी होर ज़ो एथा बै नैंई ज़ाणदै, होर बुद्धिमान होर मूर्खा बै, इन्हां सैभी लोका बै खुशी रै समादा बै शुनाणै रा कर्ज़दार सा । "
ROM,1,15,"तैबै हांऊँ तुसाबै ज़ुण रोम शैहरा न रौहा सी, तुसाबै खुशी रा समाद शुनाणै बै हमेशा त्यार सा। "
ROM,1,16,"किबैकि हांऊँ मसीह रै बारै न खुशी रा समाद शुनाणै न शर्म नैंई केरदा, तैबै आपणी शक्ति सैंघै परमेश्वरा तिन्हां सैभी बै बच़ा सा ज़ो खुशी रै समादा पैंधै बशाह केरा सी, पैहलै यहूदी बै फिरी ज़ो लोका यहूदी नी ऑथि। "
ROM,1,17,"एथा न परमेश्वर आसाबै आपणी नज़री न सही ठहरा सा कि शुरुआती न आखरी तैंईंयैं ऐ पूरी तैरहा बशाह केरिया, ज़ैण्ढा शास्त्रा न लिखू सा कि, “सौ मांहणु ज़ुणियै परमेश्वरै बशाह रै ज़रियै धर्मी ठहराऊ सा ज़िंदै रोहणा।”  "
ROM,1,18,"परमेश्वरा री झ़िक ता तिन्हां लोका रै सैभ किस्मै रै बुरै कोम होर पापा पैंधै आसमाना न प्रगट होआ सा, ज़ो सच़ाई बै पापा न दबाई रखा सा । "
ROM,1,19,"एथा री तैंईंयैं कि ऐ सैभी मांहणु बै स्पष्ट सा कि परमेश्वर कैण्ढा सा, किबैकि परमेश्वरै आपु बै तिन्हां पैंधै ऐ प्रगट केरू सा । "
ROM,1,20,"परमेश्वरा री हमेशा री शक्ति होर चाल-चलना बै नैंई हेरी सकदै । पर दुनिया री शुरुआती न, परमेश्वरै रिहाऊ सा तिन्हें ज़ो किछ़ बणाऊ सा तेई सांही कि सा। ऐ बजहा सा कि तिन्हां लोका बै कोई जवाब नैंई ऑथि। "
ROM,1,21,एथा बजहा न कि परमेश्वरा बै ज़ाणनै पैंधै बी तिन्हैं परमेश्वरा रा ज़ैण्ढा आदर नी केरू होर धन्यवाद नी केरू पर पूरी मुर्खता री गैला सोच़दै लागै औखै कि तिन्हरा निर्बुधि मन निहारा हुआ। 
ROM,1,22,तै आपणै आपा बै बुद्धिमान बोलिया बी मुर्ख बणै। 
ROM,1,23,"होर हमेशा ज़िन्दा रौहणु आल़ै परमेश्वरा री महिमा बै ज़ो नाशवान मांहणु होर च़ीड़ू, होर च़ार टाँगा आल़ै पशु, होर रेंगणु आल़ै पशु री मूर्ति रै बराबर बदलू । "
ROM,1,24,"ऐसा बजहा न परमेश्वरै तै तिन्हरी इच्छा मुताबक यौन छ़ोता री तैंईंयैं छ़ौड़ी धिनै, कि ते आपु न बुरै कोमा न आपणै शरीरा रा अनादर केरलै। "
ROM,1,25,"किबैकि तिन्हैं परमेश्वरा रै बारै न सच़ाई बै बदलिया झ़ूठ बणाऊ होर, होर तिन्हैं री सृष्टि री आराधना होर सेवा केरी, न कि तेई सृजनहार परमेश्वरै री ज़ुणियै सैभ किछ़ बणाऊ ज़ो हमेशा प्रशंसा केरनै रै लायक सा! आमीन। "
ROM,1,26,"तैबै ता परमेश्वरै तिन्हां बै शर्मनाक कोमै री इच्छा केरनै री तैंईंयैं छ़ौड़ी धिनै, औखै तैंईंयैं कि तिन्हैं री बेटड़ियै भी जायज रिश्ते रै बजाय नज़ायज़ रिश्ते मतलब दुज़ी बेटड़ियां सैंघै रिश्ता रखदी लागी। "
ROM,1,27,"होर मर्द भी बेटड़ी सांही जायज रिश्तै छ़ौड़िआ आपु न मिलिया बुरै कोम केरदै लागै, होर मर्दे-मर्दा सैंघै गंदे कोम केरिया ठीक सज़ा पाई।  "
ROM,1,28,"होर तिन्हैं ऐ सही नी समझ़ू कि परमेश्वरा रै पूरै ज्ञाना बै स्वीकार केरै, तैबै परमेश्वरै भी ते सैभी गलत कोम केरनै री तैंईंयैं तिन्हरै निकम्मे मना रै वशा न छ़ौड़ै। "
ROM,1,29,"तैबै ते सैभ तैरहा रै अधर्म, दुष्टता, लालच, होर बैरभाव न भोरुये, डाह होर हत्या, होर झ़गड़ै, होर ठगी, होर जलन, होर चुगली लाणु आल़ै, "
ROM,1,30,"गप-शप केरनु आल़ै, निन्दा केरनु आल़ै परमेश्वरै री नज़री न बुरै, होरी रा अनादर केरनु आल़ै, घातक हमला केरनु आल़ै घमण्डी, डिंगा मारणु आल़ै, बुरी-बुरी गैला रै केरनु आल़ै, आमा बापू री गैला नी शुणनु आल़ै, "
ROM,1,31,"निर्बुद्धि, बशाह चोड़नू आल़ै, झ़ुरी होर दया री कमी सा, होर निर्दयी हुऐ। "
ROM,1,32,"तै ता परमेश्वरै री ऐ बिधि जाँणा सी, कि ऐण्ढै कोम केरनु आल़ै बै मौऊती री सज़ा सा, तैबै भी आपु केल्है ऐण्ढै कोम नी केरदै, पर केरनै आल़ै बै हेरिया खुश होआ सी। "
ROM,2,1,"तैबै ओ दोष लाणु आल़ै, तू, दुज़ै पैंधै दोष ला सा, तौ हागै कोई ज़वाब नी ऑथि, किबैकि ज़ुणी गैला न तू दुज़ै पैंधै दोष ला सा, तेसा गैला न आपणै आपा पैंधै भी दोषी ठहरा सा, एथा बजहा न ज़ुण तू दोष ला सा आपु भी सोऐ कोम केरा सा। "
ROM,2,2,"होर आसाबै पता सा, कि ऐण्ढै-ऐण्ढै बुरै कोम केरनु आल़ै पैंधै परमेश्वरा री धिरै न सही सज़ा रा हुक्म होआ सा। "
ROM,2,3,"होर तू ज़ो ऐण्ढै बुरै कोम केरनु आल़ै पैंधै दोष ला सा, होर आपु सोऐ कोम केरा सा, कि बुझा सा, कि तौ परमेश्वरै रै सज़ा न बचणा? "
ROM,2,4,"तू कि परमेश्वरा री कृपा, होर सहनशीलता, होर धीरजरुपी धना बै बेकार बुझा सा? होर कि ऐ नी फयाड़दा, कि परमेश्वरा री कृपा तौभै पापा न मन बदलनै बै सिखा सा। "
ROM,2,5,"पर तुसै ज़िदी सी होर पाप छ़ौड़नै रा नाँह केरा सी, ज़ुणी ध्याड़ै परमेश्वरै आपणी झ़िक रिहाणी, ज़ुणीन परमेश्वरा रा सच़ा न्याय प्रगट होला, परमेश्वरा तुसरा बोहू सख्ती सैंघै न्याय केरना । "
ROM,2,6,"परमेश्वर हरेका बै तिन्हरै कोमा रै मुताबक ईनाम देणा, "
ROM,2,7,"ज़ुण शोभले कोमा न पक्के रोहिया महिमा, होर आदर, होर अमरता री खोजा न सी, परमेश्वरा तेइबै हमेशा री ज़िन्दगी देणी। "
ROM,2,8,"पर ज़ुण स्वार्थी सी, होर सच़ाई बै नी मनदै, बल्कि बुरै कोमा न रौहा सी, तिन्हां पैंधै परमेश्वरा झ़िक होर कोप प्रगट केरना। "
ROM,2,9,"होर क्लेश होर दुःख हर मांहणु पैंधै ज़ो बुरा केरा सा ऐणा, परमेश्वरै पैहलै यहूदी लोका रा न्याय केरना होर फिरी ज़ो यहूदी नी ऑथि तिन्हरा न्याय केरना। "
ROM,2,10,"पर महिमा होर आदर होर शान्ति सैभी बै मिलणा, ज़ुणियै भलै कोम केरा सा, परमेश्वरै पैहलै यहूदी लोका बै देणा होर फिरी ज़ो यहूदी नी ती ऑथि तिन्हां बै देणा । "
ROM,2,11,किबैकि परमेश्वर कोई रा पक्ष नी केरदा। 
ROM,2,12,"तैबै कि होरी ज़ाति ज़ो बिना मूसै रै बिधान रा पाप केरू, तिन्हां बिना मूसै रै बिधाना रै परमेश्वरा रै ज़रियै दण्डित बी होंणा, होर यहूदी ज़ो मूसै री बिधान पाईआ पाप केरू, तिन्हरी सज़ा मूसै रै बिधाना मुताबिक होंणी। "
ROM,2,13,"किबैकि परमेश्वरा री नज़रा न सिर्फ़ मूसै रै बिधाना रै शुणनू आल़ै धर्मी नैंई होंदै, पर ज़ुण मूसै री बिधाना न चला सी तै धर्मी ठहराईणै। "
ROM,2,14,"फिरी ज़ैबै कई बार होरी ज़ाति रै लोका ज़ुणी हागै मूसै रा बिधान नी ऑथि, आपणै चाल-चलना न मूसै रै बिधान री गैला न चला सी, पर तिन्हां हागै मूसै रा बिधान नी होंणै पैंधै भी तै आपणै तैंईंयैं आपु बिधान सी। "
ROM,2,15,"तै मूसै रै बिधाना री गैला आपणै-आपणै दिला न लिखूंईन्दी रिहा सी होर तिन्हरै विचार बी ऐ गुआही देआ सा, होर तिन्हैं री चिंता आपु न तिन्हां बै दोषी ठहरा सी या तिन्हां बै निर्दोष ठहरा सी। "
ROM,2,16,ज़ुणी ध्याड़ै परमेश्वर मेरै खुशी रै समादा रै मुताबक यीशु मसीह रै द्वारा मांहणु री गुप्त गैला रा न्याय केरला। 
ROM,2,17,"किबैकि तू आपु बै यहूदी बोला सा, होर मूसै रै बिधाना पैंधै बशाह रखा सा, परमेश्वरा रै बारै न घमण्ड केरा सी कि तुसै परमेश्वरा रै खास लोका सी, "
ROM,2,18,"होर तुसै जाँणा सी कि परमेश्वर तुसाबै कि कराणा चाहा सा, होर तुसै जाँणा सी कि सही कि सा किबैकि तुसाबै इन्हरै बारै न मूसै रै बिधाना न सिखाऊ सा। "
ROM,2,19,"तुसाबै पक्का बशाह सा कि तुसाबै कांणै लोका बै परमेश्वरा री बौत रिहाणी चेहिऐ, होर तुसै निहारै न रौहणु आल़ै लोका री तैंईंयैं एक प्याशै सांही सी। "
ROM,2,20,"होर निर्बुद्धि लोका बै सिखाणु आल़ा, होर शोहरु रा गुरू सा, होर तुसाबै पक्का सा कि, तुसा हागै मूसै रा बिधान सा, तुसै सैभ किछ़ पूरी तैरहा न जाँणा सी होर तुसै ज़ो बोला सी बिलकुल सही सा । "
ROM,2,21,"तैबै तू ज़ुण होरी बै सिखा सा, आपणै आपु बै किबै नी सिखाँदा? तू ज़ुण च़ोरी नी केरनै री शिक्षा देआ सा, होर आपु तू च़ोरी केरा सा? "
ROM,2,22,"तू बोला सा कि व्यभिचार मता केरदै, होर आपुऐ व्यभिचार केरा सा? तू ज़ुण मूर्ति न नफरत केरा सा, होर आपुऐ मन्दिरा बै लुटदा भ्यासु सा? "
ROM,2,23,"तू ज़ुण मूसै रै बिधान जाणनै रै बारै न घमण्ड केरा सा, पर तुसै मूसै रै बिधान नी मनिया, परमेश्वरा रा अनादर केरा सा? "
ROM,2,24,"“किबैकि तुसै यहूदी री बजहा न होरी ज़ाति न परमेश्वरै रै नाँ री निन्दा होआ सा,” ज़ैण्ढा शास्त्रा न लिखुदा भी सा।  "
ROM,2,25,"अगर तू मूसै रै बिधाना न चला सा, तैबै खतना केरनै रा फायदा ता सा, पर अगर तू मूसै री बिधान बै नी मनला, ता तेरा खतना केरना खतना नी केरूऐदै बराबर सा।  "
ROM,2,26,"अगर कोई खतना बगैर केरूआदा मांहणु मूसै रै बिधाना री बिधि बै मना सा, ता परमेश्वरा तेई मांहणु बै खतना केरुऐदै बराबर हेरा सा। "
ROM,2,27,"होर ज़ुण होरी जाति बिना खतना केरेदै लोका परमेश्वरा रै बिधाना बै मना सी, तिन्हां तुसा यहूदी पैंधै दोष लाणा। भलै ही तुसै खतना केरेदै सी होर परमेश्वरा रा बिधान तुसा हागै सा, पर तुसै ऐईबै नैंई मनदै। "
ROM,2,28,"सिर्फ़ तैबै कि तुसै एक यहूदी सांही ज़ीआ सी होर खतना केरा सी, ऐ तुसाबै एक असली यहूदी नैंई बणादा। "
ROM,2,29,"पर यहूदी सौऐ सा ज़ुण आपणै मना न यहूदी सा, होर खतना सौ सा ज़ुण पवित्र आत्मा द्वारा दिला रा केरा सी, न कि सौ मूसा रै बिधाना बै मनणै न, ऐण्ढै मांहणु री प्रशंसा मांहणु धिरै न नी बल्कि परमेश्वरा धिरै न होआ सा। "
ROM,3,1,कि यहूदी बै फिरी होरी जाति पैंधै कोई फायदा होआ सा? या खतना केरनै न कोई कीमत सा? 
ROM,3,2,"हाँ एथा री बड़ी कीमत सा, सैभी न जरूरी गैल ऐ सा कि परमेश्वरै रै वचन यहूदी बै धिनै ती। "
ROM,3,3,अगर किछ़ यहूदी लोका बशाह चोड़नू आल़ै भी निकतै ता कि हुआ? तिन्हां रै बशाह चोड़नै न परमेश्वरै री सच़ाई बेकार थोड़ी नी हुई? 
ROM,3,4,"कैधी भी नैंई, पर परमेश्वर हमेशा सच़ बोला सा होर हर मांहणु झूठा ठहरै, होर ज़ैण्ढा शास्त्र परमेश्वरा रै बारै न बोला सा कि “ज़ुणीन तू आपणी गैला न धर्मी ठहरै होर न्याय केरदी घेरै जय पाल्ला।”  "
ROM,3,5,"तैबै अगर आसरै बुरै कोम परमेश्वरा री धार्मिकता बै रिहा सी, ता आसा कि बोलणा? कि परमेश्वरा री तैंईंयैं झ़िकिणा होर आसाबै सज़ा देणा गलत सा अन्यायी सा? (ऐ ता हांऊँ मांहणु री सोच़ा पैंधै बोला सा।) "
ROM,3,6,"कैधी भी नैंई, अगर परमेश्वर आसा यहूदी रा न्याय केरनै न सही नैंई ऑथि ता सौ ऐई दुनिया रै लोका रा न्याय कैण्ढै केरी सका सा? "
ROM,3,7,"“अगर मेरै झूठा री बजहा न परमेश्वरै री सच़ाई तेइरी महिमा री तैंईंयैं बोहू प्रगट हुई, ता हांऊँ पापी बराबर किबै सज़ा रै लायक ठहराऊ?” "
ROM,3,8,"होर “आसा बुराई किबै नी केरनी, कि भलाई पैदा हो?” ज़ैबै आसा पैंधै ऐ दोष ला सी, होर केतरै ऐ बोला सी, कि ऐ आसरा बोलणा सा, पर किछ़ लोका मेरै बारै न ऐण्ढी गैला बोला सी, तिन्हां बै दोषी ठहराणा ठीक सा। "
ROM,3,9,"फिरी कि हुआ? कि आसै यहूदी, होरी जाति न शोभलै सी? कैधी भी नैंई, किबैकि आसै यहूदी होर होरी ज़ाति दुई पैंधै ऐ दोष लाऊ कि ऐ सैभ पापा रै वशा न सी। "
ROM,3,10,"ज़ैण्ढा शास्त्रा न लिखू सा कि “परमेश्वरा री नज़री न कोई बी धर्मी नैंई, एक भी नैंई; "
ROM,3,11,"ऐण्ढा कोई बी मांहणु नैंई, ज़ो सच़िऐ समझ़ा सा कि सही कि सा; कोई बी परमेश्वरा बै जाणना नैंई च़ाँहदा। "
ROM,3,12,"सैभिए परमेश्वरा रा नाँह केरू सा, सैभ परमेश्वरा री तैंईंयैं बेकार बणै सी, कोई भलाई केरनु आल़ा नैंई, एक भी नैंई।” "
ROM,3,13,"तिन्हरी गैला तैण्ढी गन्दी सा ज़ैण्ढै कि खुली कब्रा न गन्दी बास एज़ा सा, तिन्हैं आपणी जीभा न छल केरू सा, “तिन्हां रै होंठा न साँपा रा जहर भौरुआ सा।”  "
ROM,3,14,“होर तिन्हरी बोली श्राप होर बुरी-बुरी गैला न भौरुई सा।” 
ROM,3,15,“होर तै हत्या केरनै री तैंईंयैं भैगा सी । 
ROM,3,16,"ज़ौखै भी ते जा सी, तै बुराई होर दुःख आंणा सी। "
ROM,3,17,तै दुज़ै न लड़ाई केरै बगैर शान्ति सैंघै कैण्ढै ज़ीआ सी नैंई जाणदै।” 
ROM,3,18,“तिन्हां न परमेश्वरा रा डौर ही नैंई ऑथि।” 
ROM,3,19,"आसाबै पता सा कि मूसै रा बिधान ज़ो किछ़ बोला सा, तिन्हां बै बोला सा, ज़ुण मूसै री बिधानै रै मनणु आल़ै सी, तैबै हर मुँह बंद केरिना, होर सारी दुनिया रै लोक परमेश्वरा री नज़री न दोषी सी । "
ROM,3,20,"किबैकि बिधाना बै मनणै न कोई भी प्राणी परमेश्वरा सामनै धर्मी नी ठहरिणा, किबैकि मूसै रा बिधान आसाबै रिहा सा कि आसै पापी सी।  "
ROM,3,21,"पर ऐबै मूसै रै बिधाना रै बगैर परमेश्वर आसाबै तेई सैंघै धर्मी ठहरा सा, ज़ुणिरी गुआही मूसै रै बिधान होर भविष्यवक्ता री कताबा न पैहलै न ओरु लिखी सा कि आसै कैण्ढै परमेश्वरा रै ज़रियै धर्मी ठहराईणा । "
ROM,3,22,"परमेश्वर सैभी सैंघै एक ज़ेही बर्ताव केरा सा । सौ लोका बै सिर्फ़ तैबै ग्रहण केरा सा, किबैकि तिन्हां बै यीशु मसीह पैंधै बशाह सा । "
ROM,3,23,"किबैकि सैभियै पाप केरू, होर परमेश्वरा री महिमा न दूर सी। "
ROM,3,24,"पर परमेश्वरा रै अनुग्रह न तेइयै आसाबै आसरै पापा री सज़ा न यीशु मसीह रै ज़रियै छुटकारा धिना, परमेश्वरा सैंघै मुफ्ती न धर्मी ठहराऊ । "
ROM,3,25,"परमेश्वरै मसीह बै आसा री तैंईंयैं बलिदान होंणै री तैंईंयैं भेज़ू, मसीहै आपणा लोहू बहाऊ ताकि आसै तेई पैंधै बशाह केरिया परमेश्वरा हागै एज़ी सकलै । होर परमेश्वरै ऐ रिहाणै री तैंईंयैं केरू कि पैहलै सौ धीरज रखणै होर पापी बै माफ केरनै न सही ती। ऐ भी रिहा सा कि परमेश्वर सही सा ज़ैबै सौ तिन्हां लोका बै ग्रहण केरा सा ज़ो यीशु पैंधै बशाह रखा सी। "
ROM,3,26,"ता कि कोई ऐण्ढी च़ीज़ सा ज़ुणी पैंधै आसै घमण्ड केरी सका सी? तेइरी ता ज़ैगा ही नैंई ऑथि। कुणी नियमा री बजहा न? कि ऐण्ढा तैबै सा ज़ो आसै बिधाना बै मना सी, नैंई, पर ऐ तैबै सा कि आसरा बशाह यीशु मसीह पैंधै सा। "
ROM,3,27,तैबै आसै जाँणा सी कि परमेश्वरै आसै सिर्फ़ बशाह रै ज़रियै धर्मी ठहराऊ होर मूसा रै बिधाना बै मनणै न नैंई । 
ROM,3,28,"परमेश्वर कि सिर्फ़ यहूदी रा सा? कि होरी ज़ाति रा नी ऑथि? हाँ, होरी ज़ाति रा भी सा। "
ROM,3,29,किबैकि एकै परमेश्वर सा ज़ुण खतना केरूऐदै होर बिना खतना रै लोका बै भी बशाह री बजहा न धर्मी ठहरा सा। 
ROM,3,30,"अगर आसै यीशु मसीह न बशाह न बच़ाई जा सी, ता कि आसै मूसै रै बिधाना बै व्यर्थ ठहरा सी? कैधी नैंई, पर एथा बै होर बी मजबूत केरा सी। "
ROM,4,1,यहूदियै रै रूपा न आसाबै आपणै बुज़ुर्ग अब्राहमा रै बारै न कि बोलणा चेहिऐ? सौ कि बजहा ती ज़ुणिरी तैंईंयैं सौ धर्मी ठहराऊ ती? 
ROM,4,2,"किबैकि अगर अब्राहम भलै कोमा न धर्मी ठहराऊ होंदा, ता तेइबै घमण्ड केरनै री बजहा होंणी ती, पर सौ परमेश्वरा रै सामनै आपणै भलै कोमा री तैंईंयैं घमण्ड नैंई केरी सकदा । "
ROM,4,3,"पवित्र शास्त्र कि बोला सा? “परमेश्वरै ज़ो किछ़ बोलू, अब्राहमै तेथा पैंधै बशाह केरू, होर परमेश्वरै सौ धर्मी ठहराऊ।”  "
ROM,4,4,"कोम केरनु आल़ै बै तेइरी मजदूरी देणा दान नी होंदा, पर तेइरा हक्क समझिया सा। "
ROM,4,5,"पर तुसै ज़ो किछ़ केरा सी तेथा री बजहा न परमेश्वर तुसाबै ग्रहण नैंई केरी सकदा। परमेश्वर पापी बै ग्रहण केरा सा, सिर्फ़ ज़ो तेई पैंधै बशाह केरा सी। "
ROM,4,6,"ज़ुणिबै परमेश्वर बिना कर्म केरिया धर्मी ठहरा सा, तेइबै दाऊद शास्त्रा न धन्य बोला सा। "
ROM,4,7,"“धन्य सी तै, ज़ुणिरै बुरै कोम माफ केरै, होर ज़ुणिरै पाप बिसरै। "
ROM,4,8,धन्य सा सौ मांहणु ज़ुणिबै परमेश्वर पापी नी ठहराला।”  
ROM,4,9,"ता ऐ धन्य बोलणा, कि सिर्फ़ खतना केरूऐदै रै तैंईंयैं सा, कि बिना खतना केरनु आल़ै बै भी सा? ज़ो शास्त्र बोला सा आसै ता सौ बोला सी कि अब्राहमा रै तैंईंयैं तेइरा परमेश्वरा रै वचना पैंधै बशाह केरना धर्मी गिणुआ। "
ROM,4,10,ता ऐण्ढा कैबै हुआ? खतनै री दशा न कि बिना खतनै री दशा न? खतनै री दशा न नी बल्कि बिना खतनै री दशा न हुआ। 
ROM,4,11,"परमेश्वरै सौ पैहलै न ग्रहण केरू ती होर धर्मी ठहराऊ ती, ज़ैबैकि सौ खतना बगैर ती। खतना रा नशाण ग्रहण केरनै री एक मोहर सा। तैबै सौ तिन्हां लोका रा आत्मिक बापू सा ज़ो बशाह केरा सी पर खतना बगैर सी, तिन्हां लोका बै तिन्हरै बशाह री बजहा न धर्मी ठहराईया सा। "
ROM,4,12,"होर सौ तिन्हां खतना केरूऐदै रा बुज़ुर्ग सा, ज़ुण न सिर्फ़ खतना केरूऐदै रा, बल्कि तिन्हरा भी ज़ुण आसरै बुज़ुर्ग अब्राहमा सांही ज़िन्दगी ज़िन्दै लागै सी, ज़ुण तेइयै बगैर खतना री दशा न केरू ती। "
ROM,4,13,"परमेश्वरै अब्राहमा सैंघै वायदा केरू कि सौ होर तेइरा खानदान दुनिया रै वारिस होंणा, पर ज़ैबै तेइयै ऐ वायदा केरू कि ऐथा री तैंईंयैं नी हुआ कि अब्राहम मूसै रै बिधाना रा पालन केरदा लागा ती, बल्कि ऐ एथा री तैंईंयैं हुआ कि अब्राहमै परमेश्वरा पैंधै बशाह केरु, सौ धर्मी गिणुआ। "
ROM,4,14,"किबैकि अगर ज़ो बिधाना बै मना सी तिन्हरी तैंईंयैं दुनिया रा वारिस होंणै रा वायदा केरू, ता बशाह बेकार सा होर वायदा बी बिना मतलबा रा सा। "
ROM,4,15,"ज़ो कोई बिधाना बै पूरी तैरहा नैंई मनदा, परमेश्वरा बै तेई पैंधै झ़िक एज़ा सा, होर ज़ौखै बिधान नी ऑथि, तौखै बिधाना रा पालन बी नैंई ऑथि। "
ROM,4,16,"तैबै लोकै बशाह केरिया परमेश्वरा रा वायदा प्राप्त केरू, ऐ तैबै होआ सा कि वायदा अनुग्रह सैंघै होई सकलै । तैबै अब्राहमा रै सैभ औलाद ऐई वायदै बै पाई सकै, ऐ सिर्फ़ तिन्हां लोका री तैंईंयैं नैंई ऑथि ज़ो मूसा रै बिधाना रै मुताबक रौहा सी, बल्कि ज़ो कोई अब्राहमा सांही बशाह न रौहा सा, ज़ो आसा सैभी रा बुज़ुर्ग सा। "
ROM,4,17,"शास्त्र बोला सा कि, “मैं तू बोहू ज़ाति रा बुज़ुर्ग ठहराऊ सा” परमेश्वरा री नज़री न अब्राहम आसरा बापू सा। तिन्हैं तेई परमेश्वरा पैंधै बशाह केरू, ज़ुण मूँएंदै बै ज़िन्दा केरा सा, होर ज़ुण च़ीज़ा ऑथिऐ नैंई, तिन्हां बै बी आंणा सा।  "
ROM,4,18,"परमेश्वरै अब्राहमा न बोलू कि तेई बोहू औलाद प्राप्त केरनी, होर हालांकि सैभ किछ़ हेरुआ कि सौ बोहू लोका रा बापू नैंई बणी सकू, “सौ बशाह डाहन्दा रौहू होर तेइयै आश नैंई खोई।” अब्राहमै हेरू कि सौ शोहरु पैदा केरनै न बोहू खापरा ती, किबैकि सौ लगभग शौऊ बौर्षा न ज़ादा रा ती, सारा बी शोहरु पैदा केरनै लायक नैंई ती। पर अब्राहम आपणै बशाह न कमज़ोर नैंई हुआ। "
ROM,4,19,"होर न अविश्वासी बणीया परमेश्वरा रै वायदै पैंधै शक केरू, पर बशाह न पक्के होईया परमेश्वरै री महिमा केरी। "
ROM,4,20,"होर पक्का जाणी लेआ, कि ज़ुणी गैला रा परमेश्वरै वायदा केरु सा, सौ तेसा बै पूरी केरनै री भी सामर्थ रखा सा। "
ROM,4,21,“तेइरै बशाह री बजहा न सौ परमेश्वरै धर्मी ठहराऊ।” 
ROM,4,22,"होर ऐ वचन शास्त्रा न लिखू सा, “बशाह री तैंईंयैं परमेश्वरै सौ धर्मी ठहराऊ” न सिर्फ़ अब्राहमा री तैंईंयैं लिखू। "
ROM,4,23,"पर आसरी तैंईंयैं बी ज़ुणिबै परमेश्वरा धर्मी ठहराईणा, मतलब अगर आसै परमेश्वरा पैंधै बशाह केरलै, ज़ुणियै आसरै प्रभु यीशु बै मूँएंदै न ज़िन्दा केरू, ता आसा बी बशाह री बजहा न धर्मी ठहराईणा। "
ROM,4,24,"यीशु आसरै अपराधा री बजहा न मौरनै री तैंईंयैं ढोकुआ, होर परमेश्वरै आसाबै परमेश्वरा सैंघै धर्मी ठहराणै री तैंईंयैं यीशु बै ज़िन्दा बी केरु।  "
ROM,5,1,"तैबै यीशु मसीह पैंधै बशाह केरनै री बजहा न आसै धर्मी ठहराऐ, ता आपणै प्रभु यीशु मसीह री ज़रियै ज़ो किछ़ बी आसा री तैंईंयैं केरू सा, परमेश्वरा सैंघै शान्ति रखै, "
ROM,5,2,"आसरै बशाह री बजहा न, मसीहै आसै ऐई अनुग्रह न आंणै सी ज़ौखै आसै ऐबै खड़ै सी, होर आसै बशाह होर खुशी सैंघै परमेश्वरा री महिमा साँझ़ा केरनै री तैंईंयैं त्यार सी। "
ROM,5,3,"सिर्फ़ ऐतरा ऐ नी, बल्कि आसै दुःखा न बी खुशी मनालै, आसै जाँणा सी कि आसै धीरजा न मजबूत होआ सी किबैकि आसै परेशानी रा सामना केरु सा, "
ROM,5,4,"होर किबैकि आसै धीरजा न मजबूत सी, परमेश्वर आसाबै मंजूरी देआ सा, होर किबैकि आसाबै सौ मंजूरी देआ सा आसाबै आश सा; "
ROM,5,5,"होर आश रखणै न शर्म नी होंदी, किबैकि ज़ुण पवित्र आत्मा परमेश्वरै आसाबै धिनी सा, तेसा री ज़रियै परमेश्वरा री झ़ुरी आसरै मना न भौरुई सा। "
ROM,5,6,"किबैकि ज़ैबै आसै कमज़ोर ऐ ती, ता मसीह परमेश्वरा रै चुनैदै बौगता पैंधै पापी लोका री तैंईंयैं मूँआ। "
ROM,5,7,"धर्मी मांहणु री तैंईंयैं शायद कोई आपणी जान देला, पर होई सका सा कि कोई भलै मांहणु री तैंईंयैं आपणी जान देला। "
ROM,5,8,"पर परमेश्वर आसा पैंधै आपणा झ़ुरी ऐण्ढी तैरहै प्रगट केरा सा, कि ज़ैबै आसै पापी ऐ ती तैबै तेई बौगतै मसीह आसरी तैंईंयैं मूँआ। "
ROM,5,9,"ता ज़ैबै कि आसै, तेई रै लोहू री बजहा न धर्मी ठहरै सी, ता तेइरी बजहा न परमेश्वरा री झ़िका न किबै नी बच़णा? "
ROM,5,10,"किबैकि ज़ैबै आसै परमेश्वरा रै बैरी ती, तेइरै बेटै री मौऊती री ज़रियै आसरा मेल परमेश्वरा सैंघै हुआ तैबै मेल होंणै पैंधै तेइरी ज़िन्दगी री बजहा न आसा मुक्ति किबै नी पाणी? "
ROM,5,11,"होर सिर्फ़ ऐतरा ऐ नी, पर ऐबै ता आसरै प्रभु यीशु मसीह रै ज़रियै परमेश्वरा सैंघै आसरा मेल-मिलाप हुआ सा, तैबै आसै परमेश्वरा न खुश सी। "
ROM,5,12,"तैबै ता ज़ैण्ढा एक मांहणु, आदम, पैहलै मांहणु रै ज़रियै पाप दुनिया न आऊ, होर किबैकि आदमै पाप केरू, सौ मूँआ होर ऐण्ढी तैरहै मौत सैभी मांहणु मौंझ़ै आई, किबैकि आदमा न सैभिए पाप केरू। "
ROM,5,13,"मूसै रै बिधाना रै देणै न पैहलै पाप ता ऐई दुनिया न ती, पर एथा बै पापा रै रूपा न नैंई मैनूआ ती किबैकि चोड़नै री तैंईंयैं हाज़ी कोई बिधान नैंई ती। "
ROM,5,14,"तैबै भी आदमा न लेईया मूसा तक, सैभी लोकै पाप केरू, होर ऐथा रा नतीज़ा ऐ निकलू कि सैभ मूँऐ, ज़ुणियै आदमा रै हुक्म नी मनणै सांही पाप केरू। आदम ऐणु आल़ै मांहणु रा नशाण ती। "
ROM,5,15,"पर दुऐ एक ज़ेही नैंई ऑथि, किबैकि परमेश्वरा री मुफ्त भेंट आदमा रै पापा सांही नैंई ऑथि। ऐ सच़ सा कि तेई मांहणु रै पापा री बजहा न कई लोका मूँऐं । पर परमेश्वरा रा अनुग्रह बोहू सा, होर ऐण्ढी तैरहा एक मांहणु यीशु मसीह रै अनुग्रह रै ज़रियै बोहू सारै लोका री तैंईंयैं मुफ्त भेंट सा । "
ROM,5,16,"होर परमेश्वरा रै वरदाना री बराबरी पैहलै मांहणु आदमा रै पापै रै नतीज़ै री बराबरी नी केरी सकदै, किबैकि आदमा रै पापा री बजहा न तेई पैंधै होर सैभी मांहणु जाति पैंधै सज़ा आई, पर परमेश्वरा रै अनुग्रह री बजहा न सैभी पापी लोक धर्मी ठहरै। "
ROM,5,17,"किबैकि पैहलै आदमा रै पापा री बजहा न सैभी लोका मूँऐ, ता ज़ो लोका अनुग्रह होर मुफ्त भेंट बोहू पा सी तै एक मांहणु रै, मतलब यीशु मसीह रै ज़रियै जरूरी सा तिन्हां हमेशा री ज़िन्दगी पाणी होर यीशु मसीह सैंघै मिलिया राज केरना किबैकि तै तेइन बशाह केरा सी। "
ROM,5,18,"ऐथा री तैंईंयैं ज़ैबै पैहलै आदमै परमेश्वरा रा हुक्म नी मनू तेथा री बजहा न सैभी लोका पैंधै सज़ा आई, ठीक तैण्ढै, यीशु मसीह रै ज़रियै परमेश्वरा रा हुक्म मनणै री बजहा न सैभी मांहणु जाति पैंधै धार्मिकता आई। "
ROM,5,19,"किबैकि ज़ैण्ढै एकी मांहणु रै हुक्म नी मनणै री बजहा न बोहू लोका पापी ठहरै, तैण्ढै एकी मांहणु रै हुक्म मनणै री बजहा न बोहू लोका धर्मी ठहरिणा । "
ROM,5,20,"परमेश्वरै आपणा बिधान मूसा बै धिना ताकि लोका ऐ महसूस केरी सकलै कि तिन्हैं केतरा बोहू पाप केरु, पर ज़ौखै पाप बोहू ज़ादा हुआ, तौखै परमेश्वरा रा अनुग्रह होर भी ज़ादा हुआ, ज़ुणी अनुग्रह रै काबिल ते कैधी भी नी ती, "
ROM,5,21,"कि ज़ैण्ढै सैभियै पाप केरू होर मूँऐं, तैण्ढै ही आसरै प्रभु यीशु मसीह रै ज़रियै परमेश्वरा रा अनुग्रह तिन्हां बै धर्मी ठहरा सा, होर हमेशा री ज़िन्दगी देआ सा । "
ROM,6,1,"ता आसा कि बोलणा? कि आसा पाप केरदै रोहणा, कि अनुग्रह बोहू होला? "
ROM,6,2,"कैधी बी नैंई, ज़ैबै आसै पापा रै तैंईंयैं मूँऐ तैबै बी तेई पापा न रोहिया ज़िन्दगी किबै बिताणी? "
ROM,6,3,"आसै जाँणा सी कि आसै सैभियै ज़ेतरै मसीह यीशु री संगती न, ज़ैबै आसै बपतिस्मा लेऊ, आसै तेई सैंघै मूँऐं । "
ROM,6,4,"तैबै ज़ैबै आसरा बपतिस्मा हुआ तैबै आसै मूँऐं होर मसीह सैंघै पोथुये ज़ैण्ढै पिता परमेश्वरै आपणी महिमा रै ज़रियै यीशु मसीह बै मूँएंदै न ज़िन्दा केरू, तैण्ढै आसा बी नौंऊँईं ज़िन्दगी ज़ीणी । "
ROM,6,5,ज़ैबै आसै बपतिस्मा लेआ सी ता तेइरी मौऊती री समानता न सैंघी होआ सी होर फिरी पक्का सा कि आसै बी तेई सैंघै ज़िन्दा होंणा । 
ROM,6,6,"किबैकि आसाबै पता सा कि आसरी पराणी ज़िन्दगी मसीह यीशु सैंघै क्रूसा पैंधै खत्म हुई, ताकि आसरा पापा आल़ा शरीर खत्म होला, होर आगै बै आसै पापा रै गुलाम नी रौहलै। "
ROM,6,7,"किबैकि ज़ैबै आसै मसीह सैंघै मूँऐं, आसै पापा री शक्ति न मुक्त हुऐ । "
ROM,6,8,"ऐबै ज़ैबै आसै मसीह सैंघै मूँऐ, ता आसरा बशाह ऐसा कि तेई सैंघै ज़िन्दै भी होंणा। "
ROM,6,9,"किबैकि आसाबै पता सा कि मसीह मूँएंदै न ज़िन्दै होंणै न बाद ऐबै फिरी मौरनु आल़ा नैंई, किबैकि तेई पैंधै मौत भी राज नैंई केरी सकदी। "
ROM,6,10,"किबैकि ज़ैबै मसीह मूँआ ता पापा री तैंईंयैं एकियै बारी मूँआ, पर ऐबै सौ ज़िन्दा सा, ता परमेश्वरा री सेवा केरनै री तैंईंयैं ज़िन्दा सा। "
ROM,6,11,"ऐण्ढाऐ तुसै भी आपणै आपा बै पापा री शक्ति री तैंईंयैं ता मूँऐं, पर परमेश्वरा री सेवा केरनै री तैंईंयैं यीशु मसीह न आपणै आपा बै ज़िन्दै समझ़ा। "
ROM,6,12,"तैबै पापा न भौरूइदी इच्छा बै आपणी ज़िन्दगी न राज केरनै मता देआ, कि तुसै आपणी पापा री इच्छा रा पालन केरी सकलै । "
ROM,6,13,"होर न आपणै शरीरा रै अौंगा बै बुरै कोमा री तैंईंयैं इस्तेमाल होंणै री तैंईंयैं देआ, पर आपणै आपा बै मूँऐंदै न ज़िन्दै हुऐदें सोचिया आपणी ज़िन्दगी बै परमेश्वरा री सेवा री तैंईंयैं देआ। होर आपणै शरीरा रै अौंगा बै धर्मा रै कोमा री तैंईंयैं इस्तेमाल होंणै री तैंईंयैं आपणी ज़िन्दगी बै पूरी तैरहा न परमेश्वरा बै देआ । "
ROM,6,14,"तैबै तुसा पैंधै पापा रा राज नैंई होंणा, किबैकि तुसै ऐबै मूसै रै बिधाना रै अधीन नैंई ऑथि, बल्कि परमेश्वरा रै अनुग्रह रै अधीन सी। "
ROM,6,15,"ता कि हुआ? कि आसा तैबै पाप केरना, कि ऐबै आसै मूसै री बिधान रै अधीन नैंई बल्कि परमेश्वरा रै अनुग्रह रै अधीन सी? कैधी बी नैंई। "
ROM,6,16,"तुसै जाँणा सी कि ज़ैबै तुसै कोई बै आपणै आपा बै गुलामा रै रूपा न देआ सी, तैबै सौ मांहणु तुसरा मालक होआ सा होर तुसाबै सौ केरना चेहिऐ ज़ो सौ बोला सा। तुसै पापा रै गुलाम होई सका सी ज़ो मौऊती धिरै जा सा या तुसै परमेश्वरा रा पालन केरना चुनी सका सी ज़ो धार्मिक ज़िन्दगी धिरै जा सा। "
ROM,6,17,"तुसै पैहलै पापा रै गुलाम ती पर ऐबै तुसै खरै मना सैंघै उपदेश मैनणु आल़ै बणै, ज़ो तुसाबै शिक्षा धिनी ती, तैबै हांऊँ परमेश्वरा रा धन्यवाद केरा सा। "
ROM,6,18,होर परमेश्वरै तुसै पापा री शक्ति न छड़ाऐ होर ज़ो सही सा सौ केरनै री तैंईंयैं तुसै परमेश्वरा रै गुलाम हुऐ। 
ROM,6,19,"हांऊँ तुसाबै ऐण्ढी तैरहा लिखा सा ताकि आम आदमी बी आसानी सैंघै समझी सकलै, कि ज़ैण्ढै तुसै पैहलै आपणी इच्छा रै गुलाम ती होर तुसै हर किस्मै रै छ़ोतले होर बुरै कोम केरा ती, पर ऐबै तुसै आपणै शरीरा रै अौंगा बै पवित्रता री तैंईंयैं धार्मिकता रै गुलाम बणिया परमेश्वरा बै सौंपा। "
ROM,6,20,ज़ैबै तुसै पापा रै गुलाम ती ता तुसै सही कोम केरनै लायक नैंई ती । 
ROM,6,21,"तुसै बुरै कोम केरै, होर ऐबै तुसै तिन्हां न शर्मिंदा सी। ता तुसै कि हासिल केरू ? किबैकि ऐण्ढै बुरै कोमा रा अंत ता मौऊत सा। "
ROM,6,22,"पर ऐबै पापा न आज़ाद होईया होर परमेश्वरा रै गुलाम होईया ऐबै तुसै तिन्हां गैला बै केरा सी, ज़ो पवित्रता धिरै बै नेआ सा ज़ुणी रा अंत हमेशा री ज़िन्दगी सा। "
ROM,6,23,"किबैकि पापा रा नतीज़ा ता मौऊत सा, पर ज़ो वरदान परमेश्वर आसाबै देआ सा सौ आसरै प्रभु यीशु न हमेशा री ज़िन्दगी सा। "
ROM,7,1,"हे विश्वासी भाइयो बैहणियो, तुसै जाँणा सी कि (हांऊँ मूसै री बिधान रै मनणु आल़ै न बोला सा) कि जदी तैंईंयैं मांहणु ज़िन्दा सा, तैबै तैंईंयैं तेई पैंधै बिधाना रा अधिकार सा? "
ROM,7,2,"ब्याहूईदीं बेटड़ी मूसै रै बिधाना रै मुताबक लाड़ै रै ज़िन्दै होंदै सौ तेई सैंघै पक्की बोनुईदीं सा, पर ज़ैबै तेसा रा लाड़ा मौरा सा, ता सौ आपणै लाड़ै रै बंधना न आज़ाद होआ सा। "
ROM,7,3,"पर अगर लाड़ै रै ज़िन्दै होंदै सौ कोई होरी मांहणु री बणा सा, तैबै तेसा व्यभिचारिणी बोलिणा, होर अगर लाड़ा मौरा, सा ता सौ तेई बिधान न आज़ाद होआ सा, औखै तैंईंयैं भी सा, कि अगर सौ कोई होरी मांहणु सैंघै ब्याह भी केरली ता तेसा व्यभिचारिणी नी बोलीणा। "
ROM,7,4,"ता हे मेरै विश्वासी भाइयो बैहणियो, ज़ैबै तुसै मसीह सैंघै मूँऐं, तुसै बिधाना रै अधिकारा री तैंईंयैं मूँऐं। ऐबै तुसै मसीह रै सी ज़ो मूँऐंदै न ज़िन्दा हुआ ताकि तुसै परमेश्वरा री तैंईंयैं फलदायक ज़िन्दगी ज़ी सकलै। "
ROM,7,5,"किबैकि ज़ैबै आसै आपणै पापा रै स्वभाव न ती, ता पाप केरनै री इच्छा ज़ुण मूसै री बिधान रै ज़रियै धिनी ती, मौऊती रा फ़ौल़ पैदा केरनै री तैंईंयैं आसरै शरीरा रै अौंगा न कोम केरा ती। "
ROM,7,6,"पर आसै बिधाना री तैंईंयैं मूँऐ, ज़ुणियै पैहलै आसै बंधना न रखै ती, ऐबै आसै बिधाना न ऐण्ढै छूटे सी कि तेइरी आत्मा रा पालन केरिया नोंऊँऐं तरीकै परमेश्वरा री सेवा केरी सका सी होर लिखेदै बिधाना रा पालन केरिया पराणै तरीकै न नैंई । "
ROM,7,7,"ता आसा कि बोलणा? बिधान कि पाप सा? कैधी भी नैंई! पर बिना बिधाना न हांऊँ पापा बै नी पछ़ियाणदा, अगर बिधान नी बोलदा, “लालच मता केरदै” ता लालच कि होआ सा मुँभै पता नी ती होंणा। "
ROM,7,8,"पर पापै मौका पाईआ हुक्म री बजहा न सैभ तैरहै रा लालच पैदा केरू, किबैकि बिधाना रै बगैर पाप मूँआदा सा। "
ROM,7,9,"हांऊँ ता पैहलै बिधाना बै समझ़ै बगैर ज़िन्दा ती, पर ज़ैबै मैं बिधान समझ़ू, ता मुँभै पाप केरनै री गहरी इच्छा हुई होर हांऊँ परमेश्वरा अलग हुआ ती। "
ROM,7,10,"होर सौहै हुक्म ज़ुण मेरी ज़िन्दगी री तैंईंयैं ती, तेसै हुक्कमे मुँभै परमेश्वरा न अलग केरू । "
ROM,7,11,"किबैकि पापै मौका पाईआ हुक्म री बजहा न मुँभै धोखा धिना, होर तेथा रै ज़रियै मुँभै परमेश्वरा न अलग केरू।  "
ROM,7,12,"तैबै बिधान पवित्र सा, होर हुक्म पवित्र, धर्मी होर शोभला सा। "
ROM,7,13,"ता कि बिधान शोभली ती, मेरै तैंईंयैं मौत ठहरी? कैधी नैंई! पर पाप तेसा शोभली च़ीज़ा री बजहा न, मेरै तैंईंयैं मौत पैदा केरनु आल़ा हुआ कि तेइरा पाप होंणा प्रगट होला, होर हुक्मा री बजहा न पाप होर भी पापमय ठहरू लोड़ी। "
ROM,7,14,"किबैकि आसाबै पता सा कि बिधान ता आत्मिक सा, पर हांऊँ शारीरिक सा होर हांऊँ पापा रा एक गुलाम सा। "
ROM,7,15,"होर ज़ो हांऊँ केरा सा, सौ हांऊँ नी जाणदा, किबैकि ज़ो हांऊँ चाहा सा, सौ नी केरदा, पर ज़ुणी गैला न मुँभै नफरत होआ सा, हांऊँ तिन्हां गैला बै केरा सा। "
ROM,7,16,"होर अगर, ज़ुण हांऊँ नी च़ाँहदा सोऐ बुरी गैला केरा सा, ता हांऊँ मना सा कि बिधान शोभला सा। "
ROM,7,17,"ता ऐण्ढी दशा न बुरी गैला केरनु आल़ा हांऊँ नैंई बल्कि पाप सा, ज़ुण मूँ आँध्रै रौहा सा। "
ROM,7,18,"किबैकि मुँभै पता सा कि मेरै शरीरा न कोई भी शोभली चीज नैंई रोहन्दी, भलै कोम केरनै री इच्छा ता मूँ आँध्रै बड़ी होआ सा, पर कोई भी शोभलै कोम मूँ न नैंई होंदै। "
ROM,7,19,"किबैकि ज़ुणी शोभलै कोमै री हांऊँ इच्छा केरा सा, सौ ता नैंई केरदा, पर ज़ुणी बुराई री इच्छा नैंई केरदा, सोऐ केरा सा। "
ROM,7,20,"पर अगर हांऊँ सोऐ केरा सा, ज़ुणिरी इच्छा नी केरदा, ता सौ केरनु आल़ा हांऊँ नैंई हुआ, बल्कि सौ पाप सा ज़ुण मूँ आँध्रै सा। "
ROM,7,21,"तैबै मुँभै ऐ नियम मिलू सा, कि ज़ैबै हांऊँ भलाई केरनै री इच्छा केरा सा, ता हांऊँ बुराई केरा सा। "
ROM,7,22,किबैकि हांऊँ पूरै दिला न ता परमेश्वरा रै बिधाना न बोहू ज़ादा खुश होआ सा। 
ROM,7,23,"पर मुँभै आपणै शरीरा रै अौंगा न होरी किस्मा रा बिधान हेरिया सा, ज़ुण मेरा दिमाग मंजूरी देआ सा तेई सैंघै लड़ा सा, होर ऐ शक्ति मुँभै पापा रा गुलाम बणा सा ज़ो हाज़ी बी मेरै आँध्रै सा। "
ROM,7,24,"हांऊँ कैण्ढा अभागा मांहणु सा, मुँभै ऐई मौऊती बै आंणनै आल़ै शरीरा न कुण आज़ाद केरला? "
ROM,7,25,"मुँभै बचाणै री तैंईंयैं हांऊँ यीशु मसीह रै ज़रियै परमेश्वरा रा धन्यवाद केरा सा, तैबै हांऊँ आपणी बुद्धि न ता परमेश्वरै रै बिधान रा, पर शरीरा न पापा रै बिधाना री सेवा केरा सा । "
ROM,8,1,"तैबै ऐबै ज़ुण मसीह यीशु न सी, तिन्हां पैंधै सज़ा रा हुक्म नैंई ऑथि । "
ROM,8,2,पवित्र आत्मा तुसाबै ज़िन्दगी देणी ज़ुण मसीह यीशु न एज़ा सा होर तुसै पाप होर मौऊती न मुक्त केरनै। 
ROM,8,3,"किबैकि ज़ुण कोम मूसै रा बिधान आसरै शरीरा रै पापी स्वभावा री बजहा न कमज़ोर होईया नैंई केरी सकू, तेइबै परमेश्वरै केरू, मतलब आपणै ही बेटै बै आसा सांही पापमय शरीरा रै बराबर, होर आसरै पापा री तैंईंयैं बली होंणै री तैंईंयैं भेज़ू, परमेश्वरै मसीह रै शरीरा न पापा री निन्दा केरी होर सज़ा धिनी। "
ROM,8,4,"तैबै कि बिधाना री माँग आसा न ज़ुण शरीरा रै पापी स्वभावा रै मुताबक नैंई बल्कि पवित्र आत्मा रै मुताबक चला सी, पूरी हो। "
ROM,8,5,"किबैकि ज़ो लोक पापी स्वभावा रै अधीन होआ सी तै पापा री गैला रै बारै न सोचा सी, पर ज़ो पवित्र आत्मा रै अधीन होआ सी तै पवित्र आत्मा बै खुश केरनु आल़ी गैला रै बारै न सोचा सी। "
ROM,8,6,"शरीरा पैंधै मन लाणा ता मौऊत सा, पर आत्मा पैंधै मन लाणा ज़िन्दगी होर शान्ति सा। "
ROM,8,7,"किबैकि शरीरा पैंधै मन लाणा ता परमेश्वरा न दुश्मनी केरना सा, किबैकि न ता परमेश्वर बिधान रै अधीन सा, न कैधी ऐण्ढा होई सका सा। "
ROM,8,8,"होर ज़ुण पापी स्वभावा रै वशा न सी, तै परमेश्वरा बै कैधी खुश नी रखी सकदे। "
ROM,8,9,"पर ज़ैबै परमेश्वरा री आत्मा तुसा आँध्रै सा, तैबै तुसै शरीरा री दशा न नैंई, पर आत्मिक दशा न सी। अगर कोई न मसीह री आत्मा नैंई ऑथि ता सौ मसीह रा मांहणु नैंई ऑथि। "
ROM,8,10,"होर अगर मसीह तुसा न रौहा सा, ता पापा री बजहा न शरीरा री मौऊत होंणै पैंधै बी, धर्मा री बजहा न तुसरी आत्मा जिन्दी सा। "
ROM,8,11,"अगर परमेश्वरा री आत्मा ज़ुणियै यीशु मूँएंदै न ज़िन्दा केरू तुसा आँध्रै सा, ता ज़ुणियै मसीह मूँएंदै न ज़िन्दा केरू, तेई तुसा रै मूँएंदै शरीरा बै भी आपणी आत्मा री बजहा न ज़ुण तुसा आँध्रै सा ज़िन्दा केरना। "
ROM,8,12,"तैबै भाइयो बैहणियो, आसै बै आपणी इच्छा रै मुताबक ज़िन्दगी नैंई ज़ीणी चेहिऐ । "
ROM,8,13,"किबैकि अगर तुसै आपणै पापी स्वभावा न शरीरा रै मुताबक ज़ीआ सी ता तुसा परमेश्वरा न दूर होंणा, पर अगर तुसै पवित्र आत्मा री शक्ति रै ज़रियै शरीरा री इच्छा बै खत्म केरलै ता ज़िन्दै रौहणा। "
ROM,8,14,"किबैकि ज़ेतरै लोका परमेश्वरा री आत्मा रै द्वारा चला सी, सिर्फ़ सोऐ परमेश्वरा री औलाद सी। "
ROM,8,15,"किबैकि तुसाबै गुलामे री आत्मा नी मिली, कि तुसै फिरी डौरा, पर तुसाबै परमेश्वरा री आत्मा मिली सा ज़ैबै तिन्हैं तुसै आपणी औलाद बोलिया गोद लेऐ, ज़ुणीन आसै ओ बापू बोलिया शाधा सी। "
ROM,8,16,"पवित्र आत्मा आपुऐ आसरी आत्मा सैंघै मिलिया ऐ गुआही देआ सा, कि आसै परमेश्वरा री औलाद सी। "
ROM,8,17,"होर अगर आसै औलाद सी, ता वारिस भी सी, होर परमेश्वरा रै वारिस होर मसीह रै सैंघी वारिस सी। अगर आसै मसीह सांही दुःख सौहलै ज़ैण्ढै कि तेइयै सौहै ता आसै तेई सैंघै महिमा बी पाणी। "
ROM,8,18,"मुँभै पक्का सा कि ऐई बौगता रै दुःख कष्ट तेसा महिमा रै सामनै ज़ुण परमेश्वर आसाबै प्रगट केरनु आल़ा सा, किछ़ भी नैंई ऑथि। "
ROM,8,19,किबैकि दुनिया बड़ी आशा भौरुइदी नज़रा न परमेश्वरा री सच़ी औलाद प्रगट होंणै रा इंतज़ार केरदी लागी सा। 
ROM,8,20,"किबैकि परमेश्वरै ज़ो किछ़ बी बणाऊ सा, तेइयै आपणी कीमत खोई, ऐ तैबै नैंई हुआ किबैकि तै आपु ऐण्ढा होंणा चाहा ती, पर परमेश्वरै ऐण्ढा केरू। पर तौखै आश सा । "
ROM,8,21,सृष्टि तेई रोज़ा रै इंतज़ारा न सा ज़ैबै सौ मौऊती होर नाशा न महिमामय आज़ादी न परमेश्वरा री औलादा सैंघै सैंघी होलै। 
ROM,8,22,"किबैकि आसाबै पता सा, कि पापा रै शुरूआती न सारी दुनिया ऐबै तैंईंयैं ज़ैण्ढै एक बेटड़ी बच्च़ा पैदा होंणै न पैहलै दुःख होर कष्टा न पोड़ीया तड़फदी रौहा सा, तैण्ढै चिखदी होर दुःखा न तड़फदी रौहा सा । "
ROM,8,23,"होर बल्कि दुनिया ही तड़फदी नैंई पर आसै भी ज़ुणीन होंणु आल़ी महिमा रै पैहलै फौल़ च़खणै रै रूपा न पवित्र आत्मा रा बास सा, आपुऐ आपणै-आपा न तड़फा सी, पर आसै ऐबै बी तेई बौगता रा इंतज़ार केरा सी ज़ैबै परमेश्वर आसाबै आपणी औलाद बनाणै री तैंईंयैं च़कला होर शरीरा री बुराई न छुटकारा देला । "
ROM,8,24,"तेई भविष्य री महिमा री आशा रै ज़रियै ता आसरी मुक्ति होआ सा, पर अगर आसा हागै पैहलै न किछ़ सा, ता आसाबै एथा री आश केरनै री जरूरत नी ऑथि? किबैकि ज़ुणी च़ीज़ा बै ज़ैबै कोई हेरदा लागा सा, ता तेसा च़ीज़ा री कि आश केरनी? "
ROM,8,25,"पर आसै ऐण्ढा किछ़ पाणै री आश केरा सी ज़ो आसा हागै हाज़ी तक नैंई ऑथि, तैबै आसै एथा बै पाणै तक धीरजा सैंघै इंतज़ार केरा सी । "
ROM,8,26,"ऐण्ढी तैरहै, ज़ुणी हागै बुद्धि नैंई ऑथि, पवित्र आत्मा आसाबै मज़त केरा सा, किबैकि आसै प्रार्थना केरनै री तैंईंयैं सही गैला बै नैंई जाणदै; पर पवित्र आत्मा आपुऐ आसरी तैंईंयैं ऐण्ढी तैरहा प्रार्थना केरा सा कि ज़ुणिरा शब्दा न बयान नैंई केरी सकदै। "
ROM,8,27,"होर परमेश्वर मना बै जाँणा सा, कि पवित्र आत्मा कि बोला सा, किबैकि सौ परमेश्वरा रै लोका री तैंईंयैं परमेश्वरा री इच्छा रै मुताबक प्रार्थना केरा सा। "
ROM,8,28,"होर आसाबै पता सा, कि ज़ुण लोका परमेश्वरा सैंघै झ़ुरी केरा सी, तिन्हरी तैंईंयैं सारी गैला भलाई बै पैदा केरा सी, मतलब ज़ुणिबै परमेश्वरै चुनै सी। "
ROM,8,29,"किबैकि ज़ुणिरै बारै न परमेश्वरा बै पैहला न पता सा तेइयै तिन्हां बै आपणै बेटै होंणै री तैंईंयैं चुनु सा, ताकि सौ बोहू भाई बैहणा मौंझ़ै न ज़ेठा ठहरला। "
ROM,8,30,"फिरी ज़ुणा तेइयै पैहलै न चुनै सी, तै शाधे बी सी, होर ज़ुणिबै तेइयै शाधे सा, ते धर्मी बी ठहराऐ सी, होर ज़ुणा धर्मी ठहराऐ सी, तिन्हां बै महिमा बी धिनी सा। "
ROM,8,31,"ता आसा इन्हां गैला रै बारै न कि बोलणा? अगर परमेश्वर आसा धिरै सा, ता आसरा दुश्मन कुण होई सका सा? "
ROM,8,32,"परमेश्वरै आपणा एकलौता बेटा भी आपु हागै नी रखु, पर सौ तेइबै आसा सैभी री तैंईंयैं आपणै दुश्मना बै धिना, ता तेई आसाबै सैभ किछ़ देणा, ज़ो तेइयै वायदा केरू ती। "
ROM,8,33,परमेश्वरा रै चुनैदै लोका पैंधै कुण दोष लाई सका सा? परमेश्वर ता सौ सा ज़ुणियै तै धर्मी ठहराऐ। 
ROM,8,34,"होर कुण सा ज़ो सज़ा रा हुक्म देई सका सा? यीशु मसीह ता सौ सा ज़ुण मूँआ बल्कि मूँएंदै न ज़िन्दा भी हुआ, होर परमेश्वरा रै दैहिणै धिरै बेठा सा, होर आसरी तैंईंयैं प्रार्थना बी केरदा रौहा सा। "
ROM,8,35,"कुण आसाबै मसीह री झ़ुरी न आँगी केरी सका सा? कि क्लेश, कि दुःख, कि उपद्रव, कि अकाल, कि नाँगापन, कि ज़ोखिम, कि तलवार? "
ROM,8,36,"ज़ैण्ढा शास्त्रा लिखूदा सा, “कि तेरै तैंईंयैं आसै हर बौगत मौऊती रै खतरै न सी, आसै काटणू आई भेड़ा बराबर गिणीया सी।” "
ROM,8,37,"पर इन्हां सैभी बुरी गैला न आसै तेइरै ज़रियै ज़ुण आसा न झ़ुरी केरा सा, आसरी पूरी जीत सा। "
ROM,8,38,"किबैकि हांऊँ पक्का जाँणा सा, कि न मौऊत, न ज़िन्दगी, न स्वर्गदूत, न प्रधानताएं, न वर्तमान, न भविष्य, न शक्ति, न उँचाई, "
ROM,8,39,"न गहराई, होर न कोई होर सृष्टि, आसाबै परमेश्वरा रै झ़ुरी न, ज़ुण आसरै प्रभु यीशु मसीह न सा आँगी केरी सकदी। "
ROM,9,1,"हांऊँ मसीह न सच़ बोला सा, झूठ नी बोलदा, होर मेरै विचार बी पवित्र आत्मा न होईया गुआही देआ सा। "
ROM,9,2,"कि मुँभै बड़ा दुःख सा, होर हांऊँ आपणै लोका री तैंईंयैं हमेशा दुःखी रौहा सा । "
ROM,9,3,"किबैकि हांऊँ चाहा ती, कि आपणै यहूदी भाई होर बैहणिया री तैंईंयैं ज़ुण मेरी आपणी जाति रै सी, हांऊँ आपुऐ मसीह न शापित होंदा। "
ROM,9,4,"तै मेरी ज़ेहि इस्राइली लोका सी, होर तै परमेश्वरा रै गोद लेऐदै होंणै री तैंईंयैं चुनै सी, होर महिमा, होर वायदै, होर बिधान, आराधना, होर प्रतिज्ञाएं तिन्हैं री सा। "
ROM,9,5,"अब्राहम, इसहाक होर याकूब तिन्हरै बुजुर्ग सी, शरीरा रै मुताबक मसीह बी इस्राइली ती। सौ परमेश्वर सा ज़ो सैभी पैंधै राज केरा सा, ज़ुगा-ज़ुगा तैंईंयैं तेइरी स्तुति हुई लोड़ी। आमीन। "
ROM,9,6,"पर ऐ नैंई, कि परमेश्वरा आपणै वायदै बै केरनै न नाकामयाब रौहै, तैबै नैंई कि ज़ुण इस्राइली रै खानदाना न सी, तै सैभ सच़िऐ इस्राइली सी। "
ROM,9,7,"अब्राहमै रै खानदाना न पैदा होंणै न ही सैभ तिन्हरी सच़ी औलाद नैंई होंदी, किबैकि परमेश्वरै अब्राहमा न बोलू, “ज़ो इसहाका रै खानदाना न जन्म लेआ सी, तिन्हां ही तेरै खानदान होंणा।” "
ROM,9,8,"मतलब शरीरा री औलाद परमेश्वरा री औलाद नैंई, पर सिर्फ़ वायदै री औलाद अब्राहमा री औलाद मनिणा। "
ROM,9,9,"किबैकि वायदै रा वचन ऐ सा, “आगलै बौर्ष मूँ ऐई बौगतै दबारा ऐणा तैबै तेरी लाड़ी सारा रा एक बेटा पैदा होंणा।” "
ROM,9,10,ऐ मता भूला कि इसहाक होर रिबका रै जुड़ुवा बेटै सैंघै कि हुआ। 
ROM,9,11,"पैदा होंणै न पैहलै या किछ़ बी भला या बुरा केरनै न पैहलै परमेश्वरै रिबका बै दसू कि तेसा रै बड़ै बेटै होछ़ै बेटै री सेवा केरनी । परमेश्वरै ऐ रिहाणै री तैंईंयैं बोलू, कि सौ आपणी आपुऐ पसन्द बणा सा होर ऐण्ढा किछ़ बी नैंई ती ज़ो कि तिन्हां मौंझ़ै कोइयै केरू ती। "
ROM,9,12,ज़ैण्ढा कि शास्त्रा लिखू सा “मैं सैभी न ज़ादा याकूबा सैंघै झ़ुरी केरी पर एसावा सैंघै नैंई।” 
ROM,9,13,ता आसा कि बोलणा? कि परमेश्वरा अन्यायी सा ज़ो सौ चुनना चाहा सा? कैधी भी नैंई! 
ROM,9,14,"किबैकि परमेश्वर मूसा बै बोला सा, कि “हांऊँ ज़ुणी पैंधै दया केरना चाहनु, तेई पैंधै दया केरनी, पर ज़ुणी कोई पैंधै कृपा केरना चाहनु, तेई पैंधै कृपा केरनी।” "
ROM,9,15,"ता परमेश्वरा सौ मांहणु चुनना, ज़ुणी पैंधै सौ दया केरनै रा फैसला केरा सा, तिन्हरी पसन्द ऐसा गैला पैंधै निर्भर नैंई ऑथि कि लोका कि चाहा सी या कि केरनै री कोशिश केरा सी। "
ROM,9,16,"किबैकि पवित्र शास्त्रा न परमेश्वरै मिस्रा रै राजा फिरौना सैंघै बोलू कि, “मैं तू तैबै राजा बणाऊ सा, कि तो न आपणी शक्ति रिहानु, होर मेरै नाँ रा समाद सारी धौरती ज़ौखै लोका सी तौखै हुई लोड़ी।” "
ROM,9,17,"होर सौ ज़ुणी पैंधै चाहा सा, तेई पैंधै दया केरा सा, होर ज़ुणिबै चाहा सा तेइरा मन हठी केरा सा। "
ROM,9,18,"फिरी किछ़ लोका मूँ सैंघै बोलणा, अगर ऐण्ढा सा ता परमेश्वर कैण्ढै फैसला केरी सका सा कि आसै गलत सी? किबैकि ज़ो सौ केरना चाहा सा कोई तेथा बै नैंई रोकी सकदा। "
ROM,9,19,"ओ भाई, तू कुण सा ज़ुण परमेश्वरा सैंघै बैहस केरा सा? कि बणाईदी ज़ो चीज़ बनाणु आल़ै बै पूछ़ा सा कि “तैं हांऊँ ऐण्ढी किबै बणाई?” "
ROM,9,20,"कुम्हारा बै कि माटै पैंधै अधिकार नी ऑथि, कि एकियै ढेरा न सौ एक शोभला भाँडा होर तेई ढेरा न एक खराब भाँडा नी बणाई सकदा? "
ROM,9,21,"परमेश्वरा बै बी ऐण्ढै केरनै रा अधिकार सा ज़ैण्ढा सौ आपणै लोका सैंघै केरला परमेश्वर आपणी झ़िका बै रिहाणा चाहा ती, नाश होंणै लायक हर कोई रै खिलाफ़ आपणी शक्ति प्रगट केरना चाहा ती। पर एथा रै बजाय तेइयै धीरज रखु। "
ROM,9,22,तेइयै ऐ केरू किबैकि सौ रिहाणा चाहा ती (मसीह रै बलिदाना रै ज़रियै) सौ केतरा महान सा ज़ैबै सौ तिन्हां लोका पैंधै दया केरा सा ज़ुण तेइयै आपणी महिमा न साँझ़ा केरनै री तैंईंयैं चुनु सा। 
ROM,9,23,मतलब चाहे यहूदी होर होरी ज़ाति आसै चुनैदै सी। 
ROM,9,24,"ज़ैण्ढा सौ होशे भविष्यवक्ता री कताबा न भी बोला सा, “ज़ुण मेरै लोका नैंई ती, सौ मूँ आपणै लोका बनाणै,” ज़ो मेरै प्यारे नैंई ती, तिन्हां बै प्यारे बोलणा; "
ROM,9,25,"होर, “ऐण्ढा होंणा कि ज़ुणी ज़ैगा तिन्हां बै बोलू ती, तुसै मेरै लोका नैंई ऑथि, ‘तेसा ज़ैगा न तिन्हां जिन्दै परमेश्वरा रै औलाद होंणा।’ ” "
ROM,9,26,"होर यशायाह भविष्यवाणी केरनु आल़ै इस्राइला रै बारै न लेरा मारी-मारिया बोला सा, “चाहे इस्राइला रै औलादा री गिणती समुन्दरा रै रेता बराबर होली, तैबै भी तिन्हां मौंझ़ै थोड़ै बच़णा। "
ROM,9,27,किबैकि प्रभु छ़ेकै ही दुनिया रै लोका रा न्याय केरना।” 
ROM,9,28,"ज़ैण्ढा भविष्यवाणी केरनु आल़ै यशायाहे पैहलै बी लिखुदा सा, “कि अगर सर्वशक्तिमान परमेश्वरै आसाबै खानदाना रखणै रा हुक्म नैंई धिना होंदा, ता आसा सदोम होर अमोरा रै शैहरा न लोका सांही बणना ती, ज़ुणिबै परमेश्वरै पूरी तैरहा नाश केरै।” "
ROM,9,29,"ता आसा कि बोलणा? ऐ होरी ज़ाति आपु बै परमेश्वरा सैंघै धर्मी ठहराणै री कोशिश नैंई केरदै लागै ती, पर तिन्हां बै तिन्हरै बशाह री बजहा न परमेश्वरा सैंघै धर्मी ठहराऊ ती। "
ROM,9,30,"पर इस्राइली रै लोक, ज़ुण मूसै री बिधाना रा पालन केरदैआ परमेश्वरा रै ज़रियै धर्मी ठहराणा चाहा ती। "
ROM,9,31,"ऐ कैण्ढै होई सका सा, तैबै कि सौ बशाह न नैंई, पर मैना भलै कोमा न तेइरै ज़रियै धर्मी ठहराणा चाहा ती, इस्राइली रै लोकै तेई ठोकर खाँणु आल़ै पात्थरा न ठोकर खाई। "
ROM,9,32,"ज़ैण्ढा शास्त्रा न लिखुदा सा, “हेरा, मूँ सिय्योना न ठोकर लाणु आल़ा पात्थर होर ठोकर लागणु आई टोहल रखणी ज़ुण तेई पैंधै बशाह रखला, तिन्हां कैधी भी लज्जित नी होंणा।” "
ROM,10,1,"ओ भाइयो बैहणियो, मेरै मनै री ऐ इच्छा होर मेरै आपणै लोक यहूदी री तैंईंयैं मेरी परमेश्वरा न ऐ प्रार्थना सा, कि परमेश्वर तिन्हां बै बच़ाऐ। "
ROM,10,2,"किबैकि हांऊँ तिन्हैं री गुआही देआ सा, कि तै परमेश्वरा री धुना न रौहा सी, पर परमेश्वरा री सेवा केरनै री तिन्हरी समझ सही नैंई सा । "
ROM,10,3,"किबैकि तै परमेश्वरा री धार्मिकता न नज़ाण होईया, होर तै आपणै तरीकै न धर्मी बणनै री कोशिश केरा केरिया, परमेश्वरा री धार्मिकता रै अधीन नैंई हुऐ। "
ROM,10,4,"किबैकि मसीहै पैहलै न सौ मकसद पूरा केरू सा, ज़ुणी री तैंईंयैं बिधान धिना ती, नतीज़ै रै मुताबक ज़ो लोका तेई पैंधै बशाह केरा सी तै परमेश्वरा सैंघै धर्मी ठहराईया सी। "
ROM,10,5,"किबैकि मूसै रै बिधाना न धर्मी ठहराणै रै बारै न ऐ लिखा सा, कि ज़ुण मांहणु तेसा धार्मिकता पैंधै चला सा, तेई ऐसा बजहा न ज़िन्दै रोहणा। "
ROM,10,6,"पर बशाह न धर्मी ठहराणा, शास्त्र ऐ बोला सा, “कि तू आपणै मना न ऐण्ढा हेरी बोलदा कि स्वर्गा पैंधै कुणी चढ़ना?” (मतलब कि मसीह बै भ्याँऊ आंणनै री तैंईंयैं।) "
ROM,10,7,या “नरका रै कुण्डा न कुणी जाँणा?” (मतलव मसीह बै मूँएंदै न ज़िन्दा केरिया झाँऊ आंणनै री तैंईंयैं।) 
ROM,10,8,"पर ज़ो ऐ बोला सा, “ऐ सा कि वचन तेरै नेड़े सा तेरै मुँहा न होर तेरै शरीरा न सा” ऐ सोऐ बशाह रा वचन सा, ज़ुण आसै प्रचार केरा सी। "
ROM,10,9,"कि अगर तू आपणै मुँहा न यीशु बै प्रभु मनिया लोका रै सामनै स्वीकार केरा सा, होर आपणै मना न बशाह केरला, कि परमेश्वरै सौ मूँएंदै न ज़िन्दा केरू सा, ता तो पक्का मुक्ति पाणी,  "
ROM,10,10,"किबैकि आसै आपणै दिला न बशाह केरा सी, होर तैबै आसै परमेश्वरा रै ज़रियै धर्मी ठहराईया सी। होर आसै आपणै मुँहा रा इस्तेमाल ऐ बोलणै री तैंईंयैं केरा सी कि आसै बशाह केरा सी, होर तैबै आसै बच़ाइया सा। "
ROM,10,11,"किबैकि यशायाहे शास्त्रा न मसीह रै बारै न लिखू सा, “कि ज़ो कोई तेई पैंधै बशाह केरला तेई कैधी निराश नी होंणा।” "
ROM,10,12,"यहूदी होर यूनानी न कोई फर्क नैंई ऑथि, तैबै कि परमेश्वर सैभी रा प्रभु सा, होर आपणै सैभी मज़ती री तैंईंयैं शाधणु आल़ै री तैंईंयैं उद्धार सा। "
ROM,10,13,किबैकि ऐ लिखू सा “परमेश्वरै हर कोई बच़ाणै ज़ुण तेइबै मज़त केरनै री तैंईंयैं शाधा सा।” 
ROM,10,14,"पर मसीह पैंधै लोका बशाह नैंई केरदै, तिन्हां सौ मज़ती री तैंईंयैं कैण्ढै शाधणा? होर ज़ुणिरै बारै न नैंई शुणु तेई पैंधै बशाह किबै केरना? होर प्रचार केरनु आल़ा नैंई ऑथि ता कैण्ढै शुणना? "
ROM,10,15,"होर अगर नी भेजले, ता प्रचार कैण्ढै केरना? ज़ैण्ढा शास्त्रा न लिखू सा, कि तिन्हरी ज़ोंघा कैण्ढी बाँकी सा, ज़ुण खुशी रा समाद आंणा सी। "
ROM,10,16,"आसरै खुशी रै समादा पैंधै सैभी लोकै बशाह नैंई केरू, ज़ैण्ढा कि यशायाह भविष्यवाणी केरनु आल़ा बोला सा, “ओ प्रभु, कुणिऐ आसरी गैला पैंधै बशाह केरू सा?” "
ROM,10,17,"तैबै बशाह सन्देश शुणनै न, होर शुणना मसीह रै वचना न होआ सा। "
ROM,10,18,"पर हांऊँ पूछा सा, “कि यहूदियै मसीह रै बारै न नैंई शुणु?” हाँ, शुणु ता ठीक किबैकि शास्त्रा न लिखुदा सा, “तिन्हरै वचन सारी धौरती पैंधै, होर तिन्हरै वचन दुनिया रै कुणै तैंईंयैं पूज़ै सी।” "
ROM,10,19,"फिरी हांऊँ तुसाबै ऐ पूछा सा, कि इस्राइली लोका बै पता नी ती ऑथि? पैहलै ता प्रभुऐ मूसा रै ज़रियै ऐ बोलू ती, “मूँ इन्हां री बजहा न ज़ुण ज़ाति नैंई ऑथि, तुसा रै मना न जलन पैदा केरनी, होर एकी मूर्ख होरी ज़ाति रै ज़रियै तुसाबै झ़िक दिलाणी।” "
ROM,10,20,"फिरी यशायाह बड़ी हिम्मता सैंघै बोला सा कि परमेश्वरै बोलू, “ज़ुण मुँभै नी तोपदै, तिन्हैं हांऊँ पाऊ, ज़ुण मुँभै पुछदे बी नी ती, हांऊँ तिन्हां पैंधै प्रगट हुआ।” "
ROM,10,21,"पर इस्राइली लोका रै बारै न परमेश्वर ऐ बोला सा, “कि हांऊँ पूरी ध्याड़ हुक्म नी मनणु होर आपु न वाद विबाद केरनु आल़ै लोका हागै हौथ फेलाईया खड़ा रौहू।”  "
ROM,11,1,"तैबै ता हांऊँ पूछा सा, परमेश्वरै कि आपणै लौका छ़ौड़ै सी? कैधी भी नैंई, हांऊँ भी ता इस्राइली सा अब्राहमै रै खानदाना रा होर विन्यामिने रै गोत्रा न सा। "
ROM,11,2,"परमेश्वरै आपणै ते लौका नैंई छ़ौड़ै सी, ज़ुण तेइयै पैहलै न चुनै सी, तुसाबै कि पता नी ऑथि, कि पवित्र शास्त्र भविष्यवाणी केरनु आल़ा एलिय्याह रै बारै न बोला सा; कि सौ इस्राइली लोका रै बरखलाप परमेश्वरा न प्रार्थना केरा ती। "
ROM,11,3,"कि “ओ प्रभु, तिन्हैं तेरै भविष्यवक्ता मकाऐ सी, होर तेरी वेदी नाश केरी, होर हांऊँ केल्हा मांहणु बच़ू सा ज़ो तौ पैंधै बशाह केरा सा, होर तै मेरै प्राणा बै लेणा चाहा सी।” "
ROM,11,4,"पर परमेश्वरै एलिय्याह बै बोलू कि, “मैं आपणै तैंईंयैं सौत हज़ार मर्द रखे सी ज़ुणियै बाल देऊ री मूर्ति सामनै घुटनै नैंई टेके सी।” "
ROM,11,5,"होर ऐण्ढी तैरहै ऐई बौगतै बी, परमेश्वरै रै अनुग्रह री बजहा न इन्हां यहूदी रा एक होछ़ा ज़ेही हिस्सा सा ज़ुणिबै परमेश्वरै आपणै सच़ै लोका रै रूपा न चुनु सा। "
ROM,11,6,"अगर ऐ अनुग्रह न हुआदा सा, ता फिरी कर्मा न नैंई, नैंई ता अनुग्रह फिरी अनुग्रह नैंई रौहू। "
ROM,11,7,"फिरी कि निचौड़ निकता? ऐ कि इस्राइली परमेश्वरा रै अनुग्रह बै तोपदै लागै सी, सौ तिन्हां बै नैंई मिलु, पर चुनैदै बै मिलु, होर बाकि लौका रै दिल कठोर केरै । "
ROM,11,8,"ज़ैण्ढा कि शास्त्रा न लिखू सा, “परमेश्वरै तिन्हां बै औज़के रोज़ा तैंईंयैं बेवकूफ दिमाग धिना सा, होर ऐण्ढी होछ़ी धिनी कि किछ़ नी लोड़ी हेरुआ होर ऐण्ढै कोन कि किछ़ नी लोड़ी शुणुआ।” "
ROM,11,9,"होर राजा दाऊद बोला सा, “एक पक्षी सांही ज़ो एक जाला न ढौकिया सा, या एक जानवर ज़ो खाच़ा न पौड़ा सा तैण्ढै ही तै च़ानक आपणै भोजा न ढौकै लोड़ी ताकि तिन्हां बै सही तरीकै न सज़ा मिली लोड़ी। "
ROM,11,10,"होर तिन्हरी औछ़ी निहारी लोड़ी हुई ताकि किछ़ नी लोड़ी हेरुआ, होर तू हमेशा तिन्हरी परेशानी न झुकाईया रख।” "
ROM,11,11,"ता हांऊँ पूछा सा, “कि यहूदी ठोकर लागणै री बजहा न हमेशा री तैंईंयैं झोड़ीया पौड़ै?” कैधी भी नैंई, पर तिन्हां रै अविश्वासा री बजहा न होरी ज़ाति बै उद्धार मिलु, ताकि इस्राइली लोका बै जलन लोड़ी हुई। "
ROM,11,12,"ऐबै अगर यहूदी रा अविश्वासी होरी ज़ाति री तैंईंयैं बड़ै आशीर्वाद होर तिन्हरा वापस ऐणा होरी ज़ाति रै तैंईंयैं फायदै री बजहा हुई, ता अगर ऐण्ढा होला ता केतरा फायदा होंणा। "
ROM,11,13,"हांऊँ तुसा होरी ज़ाति बै बोला सा, ज़ैबैकि हांऊँ होरी ज़ाति री तैंईंयैं प्रेरित सा, ता हांऊँ आपणी सराउथी केरा सा। "
ROM,11,14,ताकि कोई बी रीति न मूँ आपणै लोका न जलन पैदा केरिया तिन्हां मौंझ़ै कई एकी रा उद्धार कराणू। 
ROM,11,15,"किबैकि ज़ैबै कि यहूदी लोका रा छ़ौड़णा दुनिया रै लोका रा मिलापा री बजहा हुआ, ता कि मसीह रा ग्रहण केरना मूँएंदै न ज़िन्दा होंणै रै बराबर नी होंणा? "
ROM,11,16,"ज़ैबै भेंटा रा पैहला पेड़ा पवित्र ठहरु, तैबै पूरा मुछुआंदा पीठा भी पवित्र सा, होर ज़ैबै जड़ पवित्र ठहरी, ता शांणी भी तैण्ढी होंणा। "
ROM,11,17,यहूदी लोका जैतूना रै बूटै री शांणी सांही सी होर पिता अब्राहम इसहाक होर याकूब तेई बुटै रै जलाड़ै सांही सी। तुसै होरी जाति जैतूना रै बुटै री शांणी सी। 
ROM,11,18,"तैबै तिन्हां शांणी पैंधै ज़ो काटूईदी ती घमण्ड नी केरना, होर अगर तू घमण्ड केरला, ता जाणिया रख, कि तू जड़ाह बै नैंई पर जड़ तौभै सम्भाला सा। "
ROM,11,19,"फिरी तो बोलणा, “परमेश्वरै यहूदी बै एक बूटै न चोड़ीदी शांणी सांही नाँह केरू ताकि सौ तुसा होरी जाति बै स्वीकार केरी सकलै ज़ो कलम केरीदी शांणी सांही सा।” "
ROM,11,20,"ऐ सच़ सा, सौ ता तिन्हां रै अविश्वासा री बजहा न चोड़ी ती, पर तू ता बशाह रखा सा, तैबै घमण्ड मत केरदा, पर परमेश्वरा न डौर, "
ROM,11,21,"किबैकि ज़ैबै परमेश्वरै असली शांणी पैंधै दया नैंई केरी, ता तेई तुसा पैंधै बी दया नैंई केरनी अगर तुसै बशाह नैंई केरलै। "
ROM,11,22,"तैबै परमेश्वरै री दया होर सख्ती पैंधै ध्यान देआ, ज़ुण झौड़िया पोऐ, तिन्हां पैंधै सख्ती, पर तौ पैंधै दया, अगर तू तेइरी दया न बणीया रौहू, नैंई ता तू बी काटिया शेटणा। "
ROM,11,23,"होर अगर यहूदी रै लोका बी बशाह केरलै, ता तै जोड़नै किबैकि परमेश्वर तिन्हां बै फिरी ज़ोड़ी सका सा। "
ROM,11,24,"किबैकि अगर तू तेई जैतूना न, ज़ुण स्वभाव न जंगली सा, काटिया होर स्वभाव रै बरखलाप शोभले ज़ैतूना न कलम केरिया लाऊ, ता ज़ुण ऐ स्वभाविक डाल़ी सी, आपणै तेई ज़ैतूना न कलम किबै नी केरिनी। "
ROM,11,25,"ओ भाइयो, बैहणियो, कोइँछ़ै ऐण्ढा नी लोड़ी हुआ कि तुसै आपणै आपा बै बड़ै बुद्धिमान समझ़लै, तैबै ता हांऊँ नी च़ाँहदा कि तुसै ऐई भेदा न नज़ाण रौहा, कि ज़ैबै तैंईंयैं होरी ज़ाति पूरै तरीकै न मसीह न नैंई ऐली, तैबै तैंईंयैं इस्राइली रा एक हिस्सा ऐण्ढाऐ कठोर रौहणा। "
ROM,11,26,"होर ऐण्ढी तैरहै सारै इस्राइली लोका मुक्ति पाणी, ज़ैण्ढा शास्त्रा न लिखू सा, “कि बचाणु आल़ै सिय्योना न ऐणा, होर अभक्ति केरनु आल़ै याकूबा रै खानदाना न दूर केरनै। "
ROM,11,27,होर तिन्हां सैंघै मेरा ऐ वायदा होंणा कि ज़ैबै मूँ तिन्हां रै पाप माफ़ केरनै।”  
ROM,11,28,यहूदी परमेश्वरा रै बैरी सी किबैकि तै खुशी रै समादा पैंधै बशाह नैंई केरना च़ाँहदै. होर ऐ तुसरा फायदा बणु सा। पर परमेश्वर तिन्हां बै झ़ुरी केरा सा किबैकि तेइयै तै आपणी तैंईंयैं चुनै सी। ऐ सा ज़ो तिन्हैं तिन्हरै बुज़ुर्गा सैंघै वायदा केरू ती। 
ROM,11,29,किबैकि परमेश्वर आपणै वरदान होर बुलाहटा न कैधी भी पिछ़ै नैंई होन्दा। 
ROM,11,30,"किबैकि तुसै पैहलै परमेश्वरा रा हुक्म नैंई मैनू, पर ऐबै यहूदी लोका रै हुक्म नी मनणै री बजहा न तुसा पैंधै दया हुई। "
ROM,11,31,"तैण्ढै तिन्हैं भी ऐबै हुक्म नी मनू कि ज़ुण दया तुसा पैंधै हुई सा, तिन्हां पैंधै भी सोऐ दया हुई लोड़ी। "
ROM,11,32,"सैभी लोकै परमेश्वरा रा हुक्म नैंई मनू, होर ऐ बजहा सा कि सौ तिन्हां सैंघै कैदी सांही बर्ताव केरा सी । पर सौ ऐण्ढा तैबै केरा सा ताकि सौ तिन्हां पैंधै दया केरी सकलै। "
ROM,11,33,"ओहो, परमेश्वरा रा धन, बुद्धि, होर ज्ञान केतरै गैहरे सी, तेई रै विचार केतरै गैहरे होर, तेइरी बौता कैण्ढी सीधी सी। "
ROM,11,34,“प्रभु रा विचार कुणिऐ जाणु सा? या कुण तेइरा सलाहकार बणु? 
ROM,11,35,"या कुणिऐ पैहलै परमेश्वरा बै किछ़ धिना, कि तेइरै बदले तेइबै किछ़ मिलणा।” "
ROM,11,36,"किबैकि परमेश्वरा री तरफा न होर तेइरी बजहा न, होर तेइरी तैंईंयैं सैभ किछ़ सा, तेइरी महिमा ज़ुग-ज़ुग हुई लोड़ी; आमीन। "
ROM,12,1,"तैबै ओ भाइयो बैहणियो, हांऊँ तुसाबै परमेश्वरा री दया याद कराईया तुसा न अर्ज़ा केरा सा, कि आपणै शरीरा बै ज़िन्दा, होर पवित्र, होर ज़ुण परमेश्वरा बै शोभला लागा सा बलिदान केरिया चढ़ात्; ऐ तुसरा परमेश्वरा री सेवा केरनै रा सही तरीका सा। "
ROM,12,2,"होर ऐई दुनिया रै लोका सांही मता बणदै, पर तेसरी बुद्धि रै नोंऊँऐं होंणै री बजहा न तुसरा चाल-चलन भी बदलुआ लोड़ी, ज़ुणी बजहा न तुसा परमेश्वरै री भली होर शोभली होर सिद्ध इच्छा न पता लांदै रौहा। "
ROM,12,3,"किबैकि हांऊँ तेई अनुग्रह न ज़ुण मूँ पैंधै हुआ सा, तुसा सैभी बै बोला सा, कि ज़ैण्ढा समझे लोड़ी एथा न ज़ादा कोई आपणै आपा बै ज़ादा मता समझदे पर ज़ैण्ढा हर कोई बै परमेश्वरै तिन्हरै बशाह रै नतीज़ै मुताबक बौंडू सा, तैण्ढाऐ शोभली बुद्धि रै मुताबक आपणै-आपा बै समझा। "
ROM,12,4,"किबैकि ज़ैण्ढै आसरै एकी शरीरा न बोहू अौंग सी, होर सैभी अौंगा रा एक ज़ेही कोम नी ऑथि। "
ROM,12,5,"तैण्ढै आसै ज़ुण मसीह न बशाह रखा सी, आसै तेइरै शरीरा सांही बणै सी, होर आसै ऐईरै हिस्से सी होर आसै सैभ एकी दुज़ै रै सी । "
ROM,12,6,"होर ज़ैबै कि तेई अनुग्रह रै मुताबक ज़ुण परमेश्वरै आसाबै धिना सा, आसाबै अलग-अलग वरदान मिलै सी। ता ज़ुणिबै भविष्यवाणी रा वरदान मिलु सा, तेइबै तिन्हां शब्दा बै बोलणा चेहिऐ ज़ो सौ ऐ बशाह केरा सा कि तै परमेश्वरै बोलै सी। "
ROM,12,7,"अगर दुज़ै री सेवा केरनै रा वरदान मिलु सा, ता सेवा केरनै न लागी रौहला, होर कोई सिखाणु आल़ा सा ता सिखाणै न लागी रौहला। "
ROM,12,8,"ज़ुण उपदेशक सा, सौ उपदेश देणै न लागी रौहला, दान देणु आल़ा खुलै दिला सैंघै दै, ज़ुण अगुवाई केरा सा, जोशा सैंघै केरला, होर ज़ुण दया केरा सा सौ खुशी सैंघै केरला। "
ROM,12,9,"झ़ुरी न कोई कपट नी लोड़ी, बुराई न नफरत केरा, भलाई केरनै न लागी रौहा। "
ROM,12,10,"एकी दुज़ै सैंघै परिवारा सांही झ़ुरी रखा, आपु न इज्ज़त केरनै न एकी दुज़ै न आगै होआ। "
ROM,12,11,"कड़ी मेहनत केरा होर आलसी मता बणदै, पूरै दिला न प्रभु यीशु री सेवा केरदै रौहा। "
ROM,12,12,"तुसा हागै ज़ो आश सा तेथा न तुसाबै खुशी मनाणी चेहिऐ, क्लेशा न धीरज रखा, होर हमेशा प्रार्थना न लागी रौहा। "
ROM,12,13,"पवित्र लौका बै ज़ुणी च़ीज़ै री जरूरत सा, तिन्हैं री मज़त केरा, पाहुणच़ारै केरनै न लागी रौहा। "
ROM,12,14,"आपणै दुःख देणु आल़ै बै आशीष देआ, तिन्हां बै आशीष देआ श्राप मता देंदै। "
ROM,12,15,"खुशी मनाणु आल़ै सैंघै खुशी मनात्, रोणु आल़ै सैंघै रोआ। "
ROM,12,16,आपु न बराबरी रा बिचार रैखा; घमण्डी मता बणा; पर आम लोका सैंघै संगती रखा; आपणी नज़री न बुद्धिमान बणा। 
ROM,12,17,"बुराई रै बदले बुराई मता केरदै, ज़ुण गैला सैभी लौका रै सामनै शोभली सा, तिन्हां गैला री फिक्र केरा। "
ROM,12,18,"ज़ौखै तेंई होई सका सा, तुसै आपणी तरफा न सैभ मांहणु सैंघै मेल-ज़ोल रखा। "
ROM,12,19,"ओ प्यारै भाई बैहणियो, आपणा बदला मता लेंदे, पर परमेश्वरा बै तुसरी तैंईंयैं बदला लेणै देआ, किबैकि शास्त्रा न लिखू सा, “बदला लेणा मेरा कोम सा, प्रभु बोला सा मूँ ही बदला लेणा।” "
ROM,12,20,"पर अगर तेरा दुश्मन भूखा सा, ता तेइबै रोटी खय्या, होर अगर प्यासा, ता तेइबै पाणी पय्या, किबैकि ऐण्ढी तैरहा तौ सौ शर्मिंदा केरना। "
ROM,12,21,बुराई न हार मता मनदै पर बुराई बै भलाई केरिया ज़ीता। 
ROM,13,1,"हर मांहणु आपणै प्रधान अधिकारी रै अधीन रौहा, किबैकि कोई भी अधिकार ऐण्ढा नैंई ऑथि ज़ो परमेश्वरा री धिरै न नैंई ऑथि, होर ज़ुण अधिकार सी, तै परमेश्वरा रै ही ठहराऐदै सी। "
ROM,13,2,"तैबै कोई बी मांहणु ज़ो तिन्हां लोका रा पालन केरनै रा नाँ केरा सा ज़ुणी हागै अधिकार केरनै री शक्ति सा, सौ परमेश्वरा रै बिधि रा बरोध केरा सा, होर बिरोध केरनु आल़ै बै सज़ा मिलणी। "
ROM,13,3,"किबैकि अगर कोई शोभलै कोम केरा सा, ता तेइबै अधिकारी न नैंई डौरना। लेकिन अगर सौ बुरै कोम केरा सा, ता सौ डौरू लोड़ी; कि तू अधिकारी न निडर रौहणा चाहा सा, ता शोभला कोम केर, तिन्हरी तरफा न तेरी सराउथी होंणी। "
ROM,13,4,किबैकि सौ तेरी भलाई री तैंईंयैं परमेश्वरा रा सेवक सा। पर अगर तू बुराई केरा सा ता डौर; किबैकि अधिकारी हागै तुसाबै सज़ा देणै री तैंईंयैं शक्ति सा होर तै परमेश्वरा रै सेवक सी होर बुराई केरनु आल़ै पैंधै परमेश्वर सज़ा दैआ सी। 
ROM,13,5,"तैबै तुसाबै न सिर्फ़ सज़ा न बचणै री तैंईंयैं, बल्कि एक स्पष्ट विचार रखणै री तैंईंयैं बी तुसाबै तिन्हरै अधीन रौहणा चेहिऐ। "
ROM,13,6,"तैबै ता च़ुँगी (लगान) देआ, किबैकि सौ परमेश्वरा रै सेवक सी, होर हमेशा ऐई कोमा न लागी रौहा सी। "
ROM,13,7,"तैबै ज़ो सरकार माँग केरा सा तेइरा भुगतान केरा, सैभी अधिकारी री पूरी तैरहा इज्ज़त केरा। "
ROM,13,8,"आपु न झ़ुरी डाहत् होर कोई गैला न कोई रै कर्ज़दार मता बणदै, किबैकि ज़ुण दुज़ै न झ़ुरी डाह सा, तेइयै बिधान पूरा केरु सा। "
ROM,13,9,"किबैकि मूसा रै बिधाना न ऐण्ढै बोहू सारै हुक्म सी कि व्यभिचार मता केरदै, ज़ानी न मता मारदै, च़ोरी मता केरदै, लालच मता केरदै, होर अगर इन्हां बै छ़ौड़िआ होर कोई भी हुक्म होला ता तिन्हां रा निचौड़ ऐसा गैला न मिला सा, कि “आपणै पड़ेशी सैंघै आपु सांही झ़ुरी केर।” "
ROM,13,10,"झ़ुरी पड़ोसी री कोई बुराई नैंई केरदी, ज़ो झ़ुरी रखा सा सौ बिधाना बै पूरा केरा सा। "
ROM,13,11,"तुसा सैभी बै एकी दुज़ै री झ़ुरी केरनी चेहिऐ किबैकि सौ बौगत नेड़ आऊ सा ज़ैबै परमेश्वरा आसै ऐई दुष्ट दुनिया न छुड़ाणै। ज़ैबै आसै पैहली बार मसीह न बशाह केरू ती, तैबै न आसरा ऐ उद्धार नेड़ सा। ऐ जाणिया तुसाबै आपणी निंजा न बिऊदै रौहणा चेहिऐ होर साबधान रौहणा चेहिऐ । "
ROM,13,12,"रात बोहू हुई सा, होर ध्याड़ा निकलणु आल़ा सा, तैबै ता आसै बै निहारै रै कोमा बै छ़ौड़िआ तै हथिय्यार लेणै चेहिऐ ज़ो प्याशै न इस्तेमाल केरा सी। "
ROM,13,13,"आसै आपु न सही तरीकै रा बर्ताव केरना शुरू केरै ज़ो प्याशै न रौहा सी निहारै न नैंई, न कि मौज़-मस्ती, शराब पिणा, न व्यभिचार, न बुरै कोम, न झ़गड़ै होर न जलन। "
ROM,13,14,"पर प्रभु यीशु मसीह बै आपणा कवच बणात्, होर शरीरे री इच्छा बै पूरी केरनै री कोशिश मता केरदै। "
ROM,14,1,"ज़ुण बशाह न कमज़ोर सी, तेइबै आपणी संगती न रखा, पर तेइरी गलती रा दोष लाणै री तैंईंयैं नैंई। "
ROM,14,2,"किबैकि एकी बै बशाह सा कि सैभ किछ़ खाँणा ठीक सा, पर ज़ुण बशाह केरनै न कमज़ोर सा, सौ शाग-भाजी ऐ खा सा। "
ROM,14,3,"होर मांस खाँणु आल़ै, मांस नी खाँणु आल़ै बै बुरा मत समझदे, होर मांस नी खाँणु आल़ै मांस खाँणु आल़ै पैंधै दोष मता लांदै, किबैकि परमेश्वर दुई बै ग्रहण केरा सी। "
ROM,14,4,"तू कुण सा कि होरी रै सेवका पैंधै दोष ला सा? तेइरा सफल रौहणा या सफल नैंई रौहणा तिन्हरै मालका पैंधै निर्भर केरा सा, बल्कि तै सफल ही केरिनै, किबैकि प्रभु तिन्हां बै सफल डाही सका सा। "
ROM,14,5,"ऐण्ढी तैरहा कोई ता एकी रोज़ा बै होरी रोज़ा न शोभला मना सा, होर कोई सैभी रोज़ा बै एक ज़ेही मना सा, सैभ बै बशाह केरना चेहिऐ ज़ो सौ सोचा सा सौऐ सच सा। "
ROM,14,6,"ज़ो कोई रोज़ा बै मना सा, सौ प्रभु रा आदर केरनै री तैंईंयैं मना सा, ज़ो सिर्फ़ मांस खा सा सौ प्रभु री तैंईंयैं खा सा, किबैकि सौ परमेश्वरा रा धन्यवाद केरा सा, होर ज़ो नैंई खाँदा, सौ प्रभु री तैंईंयैं नैंई खाँदा होर परमेश्वरा रा धन्यवाद केरा सा। "
ROM,14,7,"आसै सैभ मसीह रै सी किबैकि आसा मौंझ़ै न ता कोई आपणै तैंईंयैं जिया सा, न कोई आपणै तैंईंयैं मौरा सा। "
ROM,14,8,"किबैकि अगर आसै ज़िन्दै सी, ता प्रभु रै तैंईंयैं ज़िन्दै सी, होर अगर मौरा सी, ता प्रभु री तैंईंयैं मौरा सी, ऐबै आसै चाहे ज़िन्दै रौहलै या मौरलै आसै प्रभु रै सी। "
ROM,14,9,"किबैकि मसीह तैबै मूँआ होर फिरी ज़िन्दा बी हुआ, कि सौ सौहै सा ज़ुणिबै मूँएंदै होर ज़िन्दै दुऐ प्रभु केरिया ग्रहण केरा सा। "
ROM,14,10,तू आपणै सैंघी विश्वासी पैंधै दोष किबै ला सा? या तू किबै आपणै सैंघी विश्वासी बै घटिया समझा सा? आसै सैभी रा परमेश्वरा रै ज़रियै न्याय होंणा। 
ROM,14,11,"किबैकि शास्त्रा न लिखू सा, “कि प्रभु बोला सा कि हांऊँ तुसा सैंघै वायदा केरी सका सा कि सैभी लोका मूँ सामनै ज़ानू टेकणै, होर हर एक मांहणु परमेश्वरा रा स्वीकार केरना।” "
ROM,14,12,आसा मौंझ़ै न सैभी बै आपणै-आपणै कोमा रा लेखा परमेश्वरा बै देणा पौड़ना। 
ROM,14,13,तैबै आगै न आसै एकी दुज़ै पैंधै दोष नी लाणा पर तुसै ऐ गैल पक्की केरा कि ऐबै कोई भी आपणै भाई सामनै ठेस या ठोकरा री खाँणै री बजहा नी बणला। 
ROM,14,14,"मुँभै पता सा, होर प्रभु यीशु न मुँभै पक्का हुआ सा, कि कोई बी खाँणै री चीज़ आपणै आपा न छ़ोतली नी होंदी, पर ज़ो कोई तेसा च़ीज़ा री छ़ोत मना सा, तेइरी तैंईंयैं छ़ोत सा। "
ROM,14,15,"अगर तेरा भाई तेरै खाँणै री बजहा न उदास सा, ता फिरी तू झ़ुरी सैंघै नैंई च़लदा; ज़ुणिरै तैंईंयैं मसीह मूँआ तेइबै तू आपणै खाँणै री बजहा सैंघै नाश मत केरदा "
ROM,14,16,"तैबै अगर तुसै ज़ो बी केरा सी सौ शोभला सा, पर अगर कोई ऐईबै बुरा मना सा ता एथा बै मता केरदै। "
ROM,14,17,किबैकि परमेश्वरा रै राज्य न खाँणा पिणा जरूरी नैंई ऑथि। पवित्र आत्मा न परमेश्वरा सैंघै शान्ति होर खुशी सैंघै रौहणा जरूरी सा । 
ROM,14,18,"होर ज़ो कोई ऐसा रीति न मसीह री सेवा केरा सा, सौ परमेश्वरा बै शोभला लागा सा, होर लौका भी तेइबै मना सी। "
ROM,14,19,"तैबै आसा तिन्हां गैला री कोशिश केरनी, ज़ुणीन एकी दुज़ै न मेल मिलाप होर एकी दुज़ै बै बशाह न मजबूत केरनै री मज़त केरी सकलै । "
ROM,14,20,"खाँणै पिछ़ै परमेश्वरा रै कोम मता बगाड़दै, सैभ खाँणै री च़ीज़ा च़ोखी ता सा, पर तेई मांहणु री तैंईंयैं बुरा सा, ज़ुणिबै ऐण्ढा खाँणै री बजहा न ठोकर लागा सा। "
ROM,14,21,"भला ता ऐ सा, कि न तू मांस खाला होर न शराब पिला, होर न कोई ऐण्ढा कोम केरै, ज़ुणी बजहा न तेरा भाई ठोकर खाला या नराज़ होला। "
ROM,14,22,"ज़ुण बी तुसै इन्हां चिजा रै बारै न बशाह केरा सी सौ तुसरै होर परमेश्वरा मौंझ़ै किछ़ सा, धन्य सौ सा ज़ुण तेसा गैला न, ज़ुणिबै सौ ठीक बुझा सा, आपणै आपा बै दोषी नी होंणै देंदा। "
ROM,14,23,"पर अगर तुसाबै एथा रै बारै न शक सा कि तुसाबै ऐ किछ़ खाँणा चेहिऐ या नैंई, अगर तुसै आगै बढ़िया खा सी ता पाप केरा सी। किबैकि तुसै आपणै बशाह बै नैंई मनदै, ज़ो बी तुसै केरा सी अगर सौ बशाह सैंघै ऑथि ता ऐ तुसरी तैंईंयैं पाप सा । "
ROM,15,1,"आसै जाँणा सी कि इन्हां चिजा न कोई फर्क नैंई पौड़दा, पर आसै तिन्हां बै आपु बै खुश केरनै री तैंईंयैं नैंई केरी सकदै। आसाबै तिन्हां लोका रै शक होर डौरा पैंधै विचार केरना चेहिऐ ज़ो ऐ सोचा सी कि ऐ चिजा गलत सी। "
ROM,15,2,आसा मौंझ़ै न सैभी बै आपणै सैंघी विश्वासी री तैंईंयैं केरना चेहिऐ ज़ो तेई री तैंईंयैं शोभला सा होर ज़ो तेइबै खुश केरा सा होर तेइबै बशाह न मजबूत केरला। 
ROM,15,3,"किबैकि मसीह आपणै-आपा बै खुश नी ती केरदा, पर ज़ैण्ढा कि पवित्रशात्रा न लिखू सा, “कि तेरी निंदा केरनु आल़ै मेरी निंदा केरी सा।” "
ROM,15,4,"ज़ेतरी गैला पैहलै न शास्त्रा न लिखी सी, ते सारी आसरी शिक्षा री तैंईंयैं लिखी सी, कि आसै बड़ै धीरजा न होर पवित्र शास्त्रा रै ज़रियै आश रखलै। "
ROM,15,5,"हांऊँ प्रार्थना केरा सा कि धीरज होर दिलासा देणु आल़ा परमेश्वर तुसाबै मसीह यीशु रै मुताबक चलनै सैंघै-सैंघै, दुज़ै सैंघै शान्ति न रौहणै री मज़त केरला। "
ROM,15,6,"ताकि तुसै सैभ एक होइया परमेश्वर, आसरै प्रभु यीशु मसीह रै पिता री स्तुति केरा। "
ROM,15,7,"तैबै, एकी दुज़ै बै ग्रहण केरा ताकि लोक परमेश्वरा री प्रशंसा केरै; ऐण्ढाऐ केरा ज़ैण्ढा मसीहै तुसै ग्रहण केरै, तैण्ढै तुसै भी एकी दुज़ै बै ग्रहण केरा। "
ROM,15,8,"हांऊँ बोला सा कि ज़ो वायदै बुज़ुर्गा सैंघै केरै ती, तिन्हां बै सच़ केरनै री तैंईंयैं मसीह, परमेश्वरै री सच़ाई बै साबित केरनै री तैंईंयैं, यहूदी लौका रा सेवक बणु।  "
ROM,15,9,"होर होरी ज़ाति बी परमेश्वरा री दया री बजहा न तेइरी स्तुति केरलै, ज़ैण्ढा शास्त्रा न लिखू सा, “कि मूँ ज़ाति-ज़ाति न तेरा धन्यवाद केरना, होर तेरै नाँ रै भजन लाणै।”  "
ROM,15,10,"फिरी दुज़ी ज़ैगा लिखू सा, हे होरी ज़ाति रै सैभी लोको, परमेश्वरा रै लोका सैंघै खुशी मनात्। "
ROM,15,11,"होर फिरी शास्त्रा न लिखू सा, “हे होरी ज़ाति रै लोको प्रभु री जय-जयकार केरा, हे राज्य-राज्य रै सैभी लोको तेइरी स्तुति केरा।” "
ROM,15,12,"होर फिरी यशायाह भविष्यवाणी केरनु आल़ै बोलू सा, “यिशै  रै टबरा न एक यिशै रा खानदान ऐणा, होर तेई होरी ज़ाति पैंधै राज़ केरना, तेई पैंधै होरी ज़ाति रै लोका आश डाहणी।” "
ROM,15,13,"हांऊँ प्रार्थना केरा सा कि परमेश्वर ज़ुण आश देणु आल़ा सा, तुसाबै बशाह केरनै न पूरी तैरहा न खुशी होर शान्ति न भौरला, कि पवित्र आत्मा री शक्ति न तुसरी आश बढ़दी रौहली। "
ROM,15,14,"हे मेरै भाइयो, बैहणियो, मुँभै आपु भी तुसरै बारै न पता सा, कि तुसै भी आपणै-आपा न भलाई न भौरुऐदै सी होर तुसाबै पूरा पता सा कि तुसाबै कि केरना चेहिऐ ताकि एकी होरी दुज़ै बै शिक्षा देई सकलै । "
ROM,15,15,"तैबै भी मैं तुसाबै याद दिलाणै री तैंईंयैं कोइँछ़ै-कोइँछ़ै बड़ी हिम्मत केरिया लिखू सा, ऐ ता तेई अनुग्रह री बजहा न हुआ सा, ज़ुण परमेश्वरै मुँभै धिना सा। "
ROM,15,16,"कि हांऊँ होरी ज़ाति री तैंईंयैं मसीह यीशु रा खास सेवक बणीया, परमेश्वरै रै खुशी रै समादै री सेवा एक पुरोहिता सांही केरनु, ताकि होरी ज़ाति बै परमेश्वरा बै एक भेंटा रै रूपा न देईणी, ज़ुणी सैंघै सौ खुश होआ सा होर ज़ुणिबै पवित्र आत्मै, पवित्र लोक बणायै सी । "
ROM,15,17,"यीशु मसीह री बजहा न, हांऊँ परमेश्वरा री तैंईंयैं आपणी सेवा न घमण्ड केरी सका सा। "
ROM,15,18,मसीहै मेरै ज़रियै केरेदै कोमा री बजहा न हांऊँ बोलणै री हिम्मत केरा सा कि हांऊँ होरी ज़ाति रै लोका बै परमेश्वरा रा पालन कराणै लायक सा। तिन्हैं यीशु मसीह पैंधै बशाह केरू ज़ैबै तिन्हैं मेरै वचन शुणै होर मेरै कोम हेरै। 
ROM,15,19,पवित्र आत्मा रै ज़रियै मुँभै धिनीदी शक्ति न हांऊँ शक्तिशाली नशाण होर नोखै कोमा केरा सा । तैबै ज़ौखै बी हांऊँ यरूश्लेम शैहरा न लेइया इल्लुरिकुमा प्रदेशा तैंईंयैं नौठा; मैं तौखै सैभी लोका बै यीशु मसीह रै बारै न खुशी रा समाद शुणाऊ। 
ROM,15,20,"पर मेरै मना री इच्छा ऐ सा, कि ज़ौखै-ज़ौखै मसीह रा नाँ नैंई पुजू, तौखै खुशी रा समाद शुणानु, ऐण्ढा नी हुआ लोड़ी कि होरी री नीऊँआ पैंधै घौर बणानू। "
ROM,15,21,"पर हांऊँ ऐ केरना चाहा सा ज़ो शास्त्र बोला सा, “ज़ुणी हागै मसीह रा खुशी रा समाद नैंई पुजू सा, तिन्हाऐ हेरना होर ज़ुणियै नैंई शुणु सा तिन्हां समझणा।” "
ROM,15,22,"किबैकि मैं तिन्हां ज़ैगा पैंधै मसीह रै बारै न खुशी रै समादा रा प्रचार केरनै री कोशिश केरी सा ज़ौखै तिन्हैं मसीह रै बारै न नैंई शुणु, मुँभै तुसा हागै ऐणै न कई बार रोकू। "
ROM,15,23,"पर ऐबै मुँभै इन्हां प्रदेशा न कोम केरनै री तैंईंयैं होर ज़ैगा नैंई रौही, होर बोहू बोर्षा न मुँभै तुसा आगै ऐणै री इच्छा सा। "
ROM,15,24,"होर ज़ैबै हांऊँ स्पेन देशा बै ज़ानू ता तुसा हागै होईया जाँणा किबैकि मुँभै आश सा कि तेसा सफरा न तुसा सैंघै मिलनू, होर तुसा री संगती न ज़ैबै मेरा मन भौरला, ता हांऊँ चाहा सा कि तुसै मुँभै स्पेन जाणै री तैंईंयैं मज़त केरा। "
ROM,15,25,पर ऐबै ता हांऊँ विश्वासी लोका बै भेंट देणै री तैंईंयैं यरूश्लेम शैहरा बै च़लू सा। 
ROM,15,26,"किबैकि कि मकिदुनिया होर अखाया प्रदेशा रै लोका बै ऐ शोभला लागा, कि यरूश्लेम शैहरा रै गरीब विश्वासी लोका री तैंईंयैं किछ़ दान देलै। "
ROM,15,27,"तिन्हैं ऐ खुशी सैंघै केरू, तै यरूश्लेमा न रौहणु आल़ै रै ऋणी बी सी, किबैकि होरी ज़ाति बै यरुश्लेमा रै विश्वासी न खुशी रै समादा रा आत्मिक आशीर्वाद मिलू, तैबै तिन्हैं ऐ महसूस केरू कि बदलै न ढैबुऐ देइया आर्थिक रूपा न तिन्हरी मज़त केरी सकलै । "
ROM,15,28,तैबै मूँ ऐ कोम पूरा केरिया होर तिन्हां बै ऐ दान देइया तुसा हागै होईया स्पेन देशा बै जाँणा। 
ROM,15,29,"होर मुँभै पता सा, कि ज़ैबै मूँ तुसा हागै ऐणा, ता मसीह री पूरी आत्मिक आशीषा सैंघै ऐणा। "
ROM,15,30,"होर ओ भाइयो बैहणियो, प्रभु यीशु मसीह न आसरै बशाह री बजहा न होर पवित्र आत्मै आसाबै ज़ो झ़ुरी धिनी सा, तेथा री बजहा न हांऊँ तुसा सैंघै अर्ज़ा केरा सा कि तुसै मेरी तैंईंयैं परमेश्वरा न बड़ी इमानदारी सैंघै प्रार्थना केरा । "
ROM,15,31,"कि हांऊँ यहूदिया प्रदेशा रै यहूदी अविश्वासी लोका न बच़िया रौहणु, होर मेरी ऐ सेवा ज़ुण यरूश्लेम शैहरा री तैंईंयैं सा, विश्वासी लोका बै शोभली लागी लोड़ी। "
ROM,15,32,होर हांऊँ परमेश्वरा री इच्छा न तुसा हागै खुशी सैंघै एज़िया तुसा सैंघै बशाँ केरनु। 
ROM,15,33,"हांऊँ प्रार्थना केरा सा कि परमेश्वर ज़ो शान्ति दैआ सा, तुसा सैभी सैंघै रौहू लोड़ी। आमीन। "
ROM,16,1,"हांऊँ तुसा न फीबे री, ज़ुण आसरी सैंघी विश्वासी बैहण होर किंख्रिया शैहरा री मण्डली री सेवा केरनु आल़ी सा, हांऊँ तुसाबै तेसा न मिला सा। "
ROM,16,2,"कि तुसै ज़ैण्ढा पवित्र लोका बै लोड़ी, तेसा बै प्रभु रा समझिया ग्रहण केरा, होर ज़ुणी गैला न भी तेसा बै तुसरी मज़ती री जरूरत होली, ता तेसरी मज़द केरा, किबैकि सौ बोहू लोका री होर बल्कि मेरी भी भला केरनु आई हुई सा। "
ROM,16,3,"प्रिस्किला बैहण होर तेसरा लाड़ा अक्विला ज़ुण यीशु न मेरै सैंघी सी, नमस्कार। "
ROM,16,4,"तिन्हैं मेरै प्राण बचाणै री तैंईंयैं आपणा प्राण खतरै न पाऊ ती, होर हांऊँ केल्हा नी बल्कि होरी ज़ाति री सारी मण्डली भी तिन्हां रा धन्यवाद केरा सा। "
ROM,16,5,होर तेसा मण्डली बै भी नमस्कार ज़ुण तिन्हां रै घौरा न कठा होआ सी। मेरै प्यारे इपैनितुस बै ज़ुण मसीह न आसिया रा पैहला बशाह केरनु आल़ा सा नमस्कार 
ROM,16,6,"मरियमा बै ज़ुणी तेसै तुसा री तैंईंयैं बोहू मेहनत केरी, नमस्कार। "
ROM,16,7,"भाई अन्द्रुनीकुस होर बैहण युनियासा बै ज़ुण मेरै सैंघी, होर मूँ सैंघै जेला बै बी नौठै ती, होर प्रेरिता न बड़ै नाँ आल़ै ती, होर ऐ बी मूँ न पैहलै मसीह न आऐ ती, नमस्कार। "
ROM,16,8,"अम्पलियातुसा बै, ज़ुण प्रभु न मेरा प्यारा सा, नमस्कार। "
ROM,16,9,"उरवानुसा बै, ज़ुण मसीह न आसरा सैंघी सा, होर मेरै प्यारे इस्तखुसा बै नमस्कार। "
ROM,16,10,"अपुल्लोस ज़ुणियै स्पष्ट रूपा न रिहाऊ कि सौ मसीह रै प्रति केतरा बफादार सा, नमस्कार। अरिस्तुबुलुस रै टबरा बै नमस्कार। "
ROM,16,11,मेरै सैंघी यहूदी हिरोदियोना बै नमस्कार। नरकिस्सुसा रै टबरा बै ज़ुण लोका प्रभु न बशाह केरा सी तिन्हां बै नमस्कार 
ROM,16,12,बेटड़ी त्रुफेना होर त्रुफेसा बै ज़ुण प्रभु न मेहनत केरा सा तेसा बै नमस्कार। प्यारी पिरसिसा बैहणा बै ज़ुणियै प्रभु न बोहू मेहनत केरी सा नमस्कार 
ROM,16,13,"रुफुस बै ज़ुण परमेश्वरा रै ज़रियै प्रभु री सेवा न आपणै खास कोम केरनै री तैंईंयैं चुनु सा, होर तेइरी आमा बै ज़ुण मेरी भी आमा सांही सा, दुई बै नमस्कार। "
ROM,16,14,अंसुक्रितुस होर फिलगोन होर हिर्मेस होर पत्रुबास होर तिन्हां सैंघलै विश्वासी भाई लोका बै नमस्कार। 
ROM,16,15,"फिलुलुगुस होर युलिया होर निर्युस होर तेइरी बैहण, होर उलुम्पास होर तेई सैंघलै सैभी पवित्र लोका बै नमस्कार। "
ROM,16,16,आपु न मसीह रै प्यारा न नमस्कार केरा। तुसाबै मसीह री सारी मण्डली री तरफा न नमस्कार। 
ROM,16,17,"ऐबै हे भाइयो होर बैहणियो हांऊँ तुसा न अर्ज़ा केरा सा, कि ज़ुण सचाई री शिक्षा तुसाबै मिली सा एथा न अलावा अगर कोई लोका, फुट पाणै, होर ठोकर खाँणै री बजहा होआ सी, तिन्हां लोका न साबधान रौहा होर तिन्हां लोका न दूर रौहा। "
ROM,16,18,"किबैकि ऐण्ढै लोका प्रभु मसीह री नैंई, बल्कि आपणै पेटा री सेवा केरा सी, होर मीठी-मीठी गैला केरिया सीधै साधे होर भोलै मांहणु बै भड़का सी। "
ROM,16,19,"तुसरै प्रभु रा हुक्म मनणु आई गैला री चर्चा सारै लोका न फैली सा, तैबै ता हांऊँ तुसा रै बारै न खुशी मना सा, पर हांऊँ ऐ चाहा सा, कि तुसै भलाई री तैंईंयैं बुद्धिमान, पर बुराई री तैंईंयैं भोलै बणीया रौहा, "
ROM,16,20,"शान्ति रै परमेश्वरा बड़ी छ़ेकै शैताना रा नाश केरिया तुसरै अधीन केरना, आसरै प्रभु यीशु रा अनुग्रह तुसा पैंधै हुआ लोड़ी। "
ROM,16,21,"तीमुथियुस मेरै सैंघी रा, होर लुकियुस होर यासोन होर सोसिपत्रुस मेरै सैंघी यहूदी रा तुसाबै नमस्कार। "
ROM,16,22,हांऊँ ज़ुण पौलुसा री तैंईंयैं चिट्ठी लिखणु आल़ै तिरतियुसा रा प्रभु न तुसाबै मेरा नमस्कार। 
ROM,16,23,"गयुसा रा ज़ुण मेरा होर मण्डली री हेर-शुण केरा सा तेइरा तुसाबै नमस्कार, इरास्तुस ज़ुण शहरा रा भंडारी सा, होर भाई कारतुसा रा, तुसाबै नमस्कार। "
ROM,16,24,हांऊँ प्रार्थना केरा सा कि आसरै प्रभु यीशु रा अनुग्रह तुसा पैंधै हुआ लोड़ी। 
ROM,16,25,"ऐबै ज़ो तुसाबै खुशी रा समाद ज़ो हांऊँ प्रचार केरा सा मतलब यीशु मसीह रै बारै न प्रचारा रै मुताबक तुसाबै बशाह न मजबूत केरी सका सा, तेई भेदा रै मुताबक ज़ुण हमेशा न गुजुईया रौहू । "
ROM,16,26,पर ऐबै प्रगट होईया हमेशा रौहणु आल़ै परमेश्वरा रै हुक्मा न भविष्यवक्ता री कताबा रै ज़रियै सैभी ज़ाति रै लोका बै खुशी रा समाद दसू सा कि ते बशाह केरिया हुक्म मनणु आल़ै बणलै। 
ROM,16,27,तेई नौखै बुद्धिमान परमेश्वरा री यीशु मसीह री ज़रियै हमेशा महिमा होंदै रौहै। आमीन। 
1CO,1,1,"हांऊँ पौलुस ऐ चिट्ठी लिखदा लागा सा। आसरा विश्वासी भाई सोस्थिनेस मूँ सैंघै सा ज़ैबै हांऊँ ऐ लिखदा लागा सा। परमेश्वरै हांऊँ तैबै शाधु कि हांऊँ यीशु मसीह रा प्रेरित बणी सकनू, किबैकि परमेश्वरा री ऐ इच्छा ती। "
1CO,1,2,हांऊँ ऐ चिट्ठी कुरिन्थियुसै शैहरा री मण्डली रै विश्वासी बै लिखदा लागा सा ज़ो परमेश्वरै आपणै पवित्र लोका बणनै री शाधै सी। तेइयै तुसै यीशु मसीह रै ज़रियै पवित्र केरू सा ज़ैण्ढै कि तेइयै सैभ लोका री तैंईंयैं ज़ो सैभ ज़ैगा रौहा सी केरू सा होर ज़ो प्रभु यीशु रै नाँ पैंधै बशाह केरा सी ज़ो तिन्हरा हो आसरा प्रभु सा। 
1CO,1,3,"आसरै परमपितै री धिरै न होर आसरै परमेश्वर यीशु मसीह री धिरै न, तुसा सैभी बै अनुग्रह होर शान्ति मिली लोड़ी। "
1CO,1,4,"हांऊँ तुसरी तैंईंयैं हमेशा परमेश्वरा बै धन्यवाद देआ सा, तिन्हां वरदाना बै ज़ो तुसाबै अनुग्रह न मिलू सा, किबैकि तुसै मसीह सैंघै जुड़ेदै सी। "
1CO,1,5,"तुसै मसीह सैंघै जुड़ेदै सी तैबै तेइयै तुसाबै बोहू सारी योग्यता धिनी सा, ज़ैण्ढै तेइरै वचना रा प्रचार केरना होर तेइरै वचना बै समझणै री योग्यता। "
1CO,1,6,ऐ योग्यता साबित केरा सा कि ज़ो मसीह रा सन्देश मैं तुसाबै शणाऊ सा सौ सच़ा सा। 
1CO,1,7,ज़ुणी आत्मिक वरदाना री तुसाबै ज़रूरत सौ सैभ तुसा हागै सा ज़ैबैकि तुसा आसरै प्रभु यीशु मसीह रै दबारा ऐणै रा बड़ी इच्छा सैंघै इंतज़ार केरदै लागै सी। 
1CO,1,8,परमेश्वर तुसाबै आखरी तैंईंयैं बशाह न मजबूत केरनै ताकि तुसै आसरै प्रभु यीशु मसीह रै दबारा ऐणै तक निर्दोष ठहरलै। 
1CO,1,9,"परमेश्वर सच़ा सा, ज़ुणियै तुसै आपणै बेटै आसरै प्रभु यीशु मसीह री संगती न शाधूदा सा। "
1CO,1,10,"हे विश्वासी भाइयो, हांऊँ आपणै प्रभु यीशु मसीह रै नाँ न तुसा हागै अर्ज़ा केरा सा कि तुसै सैभियै एकै गैल बोला होर तुसा न फूट नी लोड़ी, बल्कि एक मन होईया मिलिया रौहा। "
1CO,1,11,"किबैकि हे मेरै विश्वासी भाइयो, खलोए रै घरानै रै लोकै मुँभै तुसरै बारै न दसू सा कि तुसा न झ़गड़ै होंदै लागै सी। "
1CO,1,12,"मेरै बोलणै रा मतलब ऐसा कि, तुसा न कोई ता आपु बै पौलुसा रा होर कोई पतरसा रा होर अपुल्लोस होर कोई मसीह रा बोला सा। "
1CO,1,13,कि तुसरी तैंईंयैं खरा सा कि मसीह रै लोका ऐण्ढी तैरहा बोंडलै? कि पौलुस तुसरी तैंईंयैं क्रूसा पैंधै च़ढ़ाउआ? या तुसाबै पौलुसै रै नाँ रा बपतिस्मा मिलू? कैधी नैंई। 
1CO,1,14,"हांऊँ परमेश्वरा रा धन्यवाद केरा सा कि, क्रिस्पुस होर गयुस भाई बै छ़ौड़िआ मैं तुसा मौंझ़ै कौसी बै बपतिस्मा नी धिना। "
1CO,1,15,तैबै कोई ऐ नी बोली सकदा कि तुसै मेरा च़ेला होंणै री तैंईंयैं बपतिस्मा लेऊ सा। 
1CO,1,16,"होर हाँ, मैं स्तिफनासै रै घरानै बै भी बपतिस्मा धिना, इन्हां छ़ौड़िआ मुँभै याद नी ऑथि कि मैं कौसी होरी बै बपतिस्मा धिना। "
1CO,1,17,"किबैकि मसीहै हांऊँ बपतिस्मा देणै री तैंईंयैं नी, बल्कि खुशी रा समाद शनाणै री तैंईंयैं भेज़ू सा होर ऐ मेरै च़लाकी भरै शब्दा रा ज्ञाना रै मुताबक नी, कोइँछ़ै ऐण्ढा नी लोड़ी हुआ कि मसीह रा क्रूसा पैंधै रा बलिदाना री सामर्थ बेकार ठहरला। "
1CO,1,18,"किबैकि क्रूसा री कथा नाश होणू आल़ै री तैंईंयैं मूर्खता सा, पर आसा मुक्ति पाणु आल़ै रै तैंईंयैं परमेश्वरा री शक्ति सा। "
1CO,1,19,"किबैकि पवित्र शास्त्रा न लिखू सा कि, “मूँ ज्ञानवाना रा ज्ञान नष्ट केरना, होर समझ़दारै री समझ़ तुच्छ केरनी।” "
1CO,1,20,ऐबै कौखै रौहै सौ ज्ञानवान लोका? ऐबै कौखै रौहै पवित्र ग्रन्था रै शास्त्री? ऐबै कौखै नौठै ते लोका ज़ो ऐ सोच़ा सी कि तिन्हां हागै सैभ ज़वाब सी? कि परमेश्वरै ऐ साबित नैंई केरू कि दुनिया रा ज्ञान मूर्खता सा? 
1CO,1,21,परमेश्वर ज्ञानी सा होर तेइयै फैसला केरू कि ऐण्ढा न हो कि लोका दुनिया रै ज्ञाना रै ज़रियै तेइबै जाणनै री कोशिश केरलै। एथा रै बदलै परमेश्वरै तिन्हां लोका रा उद्धार केरू ज़ुणियै आसरै मुर्खता भरै सन्देशा न बशाह केरू। 
1CO,1,22,यहूदी ता चमत्कार चाहा सी होर होरी ज़ाति ज्ञाना बै तोपदै रौहा सी। 
1CO,1,23,"पर आसै ता क्रूसा पैंधै च़ढ़ाऐदै मसीह रा प्रचार केरा सी, ज़ो यहूदी री तैंईंयैं ठोकरै री बजहा होर होरी ज़ाति री तैंईंयैं मूर्खता सा। "
1CO,1,24,आसरा मसीह रै बारै सन्देश परमेश्वरा री शक्ति होर बुद्धि सा तिन्हां यहूदी होर होरी ज़ाति री तैंईंयैं ज़ुणिबै परमेश्वरै चुनै सी। 
1CO,1,25,"किबैकि ज़ो च़ीजा परमेश्वरै री मूर्खता बराबर लागा ती सौ मांहणु रै ज्ञाना न भी ज़ादा ज्ञानवान सा, होर ज़ो च़ीजा परमेश्वरै री कमजोरी बराबर लागा ती सौ मांहणु री ताकता न भी ज़ादा बलवान सा। "
1CO,1,26,"हे विश्वासी भाइयो, याद केरा कि तुसै कुण ती ज़ैबै परमेश्वरै तुसै चुनै ती। ऐई दुनिया रै लोकै नैंई सोचु होला कि तुसा मौंझ़ै न कई बुद्धिमान, शक्तिशाली होर कई इज़तदार टबरा मौंझ़ै न सी। "
1CO,1,27,"पर, परमेश्वरै दुनिया रै मूर्ख चुनै कि बुद्धिमाना बै शर्मिंदा केरलै, होर परमेश्वरै दुनिया रै कमज़ोरा बै चुनु कि बलवाना बै शर्मिंदा केरलै। "
1CO,1,28,"परमेश्वरै ते लोका चुनै ज़ुणिबै दुनिया रै लोका नीच होर तुच्छ बुझा सी, होर ज़ो कोई कोमा रै नैंई ऑथि ऐण्ढा सोचा सी, ताकि ज़ो दुनिया रै लोक ज़ुणी च़ीज़ा बै खास समझा सी तेइबै नाश केरलै। "
1CO,1,29,परमेश्वरै ऐण्ढा तैबै केरू ताकि कोई मांहणु तेई सामनै घमण्ड नैंई केरी सकलै। 
1CO,1,30,"तुसै परमेश्वरा री औलाद सी, तेइयै यीशु मसीह भेज़ू आसाबै पापा न छुटकारा देणै री तैंईंयैं बुद्धिमान बनाणै री तैंईंयैं, ग्रहण योग्य होर पवित्र बनाणै री तैंईंयैं। "
1CO,1,31,"ताकि ज़ैण्ढा पवित्र शास्त्रा न लिखू सा, तैण्ढाऐ होला, “ज़ुण घमण्ड केरला सौ प्रभु रै ज़रियै केरेदै कोमा पैंधै घमण्ड केरला।” "
1CO,2,1,"हे विश्वासी भाइयो, बैहणियो, हांऊँ तुसा हागै च़लाकी सैंघै गैला केरदा नैंई आऊ, न ही आपणी बुद्धि रा बड़ा दिखावा केरदा आऊ, पर हांऊँ तैबै आऊ ताकि परमेश्वरा रा भेद प्रगट केरनु। "
1CO,2,2,किबैकि मैं ऐ प्रण केरू ती कि तुसाबै यीशु मसीह होर तेइरी क्रूसा पैंधै हुई मौऊती रै अलावा किछ़ होर न सिखानू। 
1CO,2,3,"हांऊँ कमज़ोर होर डौरा सैंघै, होर बड़ै कोमदैआ तुसा सैंघै रौहू। "
1CO,2,4,ज़ैबै मैं तुसा मौंझ़ै प्रचार केरू मैं ऐ साबित नैंई केरू कि हांऊँ बड़ा बुद्धिमान सा। मैं सिर्फ़ ऐ कोशिश केरी कि परमेश्वरा री आत्मा आपणी शक्ति रिहाए। 
1CO,2,5,"तैबै कि तुसरा बशाह मांहणु रै ज्ञाना पैंधै नैंई, बल्कि परमेश्वरा री शक्ति पैंधै निर्भर हुआ लोड़ी। "
1CO,2,6,"फिरी भी ज़ो लोका आत्मा न मजबूत सी तिन्हां बै आसै ज्ञान शुणा सी पर ऐई दुनिया रा होर दुनिया रै नाश होणु आल़ै हाकिमा रा ज्ञान नैंई, ज़ो पल भरा रा सा। "
1CO,2,7,"पर आसै परमेश्वरा रा सौ गुप्त भेदा रा ज्ञान, गुप्त रीति न दसा सी, ज़ो परमेश्वरै दुनिया बनाणै न पैहलै आसरी महिमा री तैंईंयैं ठहराहुन्दा सा। "
1CO,2,8,"दुनिया रै हाकिमा ऐई ज्ञाना रै बारै न किछ़ नैंई जाणदै, अगर जाणदै ता महिमामय प्रभु बै क्रूसा पैंधै नैंई चढ़ाँदै। "
1CO,2,9,"पर ज़ैण्ढा कि पवित्र शास्त्रा न लिखूंदा सा कि, “ज़ो गैला औछियै नैंई हेरू, होर कोनै नैंई शुणु, होर ज़ो गैला मांहणु रै मैना न नैंई ऑथि, सौ ऐ सा ज़ो परमेश्वरै आपणै झ़ुरी डाहणु आल़ै री तैंईंयैं त्यार केरी सा।” "
1CO,2,10,"पर परमेश्वरै तिन्हां बै आपणै पवित्र आत्मा रै ज़रियै आसा प्रेरिता पैंधै जाहिर केरू; किबैकि आत्मा सैभ गैला, मतलब परमेश्वरै री गहरी गैला भी परखा सा। "
1CO,2,11,"मांहणु मौंझ़ै कुण कोई मांहणु री गैला बुझा सा, सिर्फ़ मांहणु री आत्मा ज़ो तेईन सा। तैण्ढै ही परमेश्वरै री गैला भी कोई नैंई जाणदा, सिर्फ़ परमेश्वरै री आत्मा। "
1CO,2,12,"पर आसै दुनिया रै लोका सांही नैंई सोच़दै, पर आसै सौ आत्मा पाई सा, ज़ो परमेश्वरा री तरफा न सा, कि आसै तिन्हां गैला बै बुझ़ै, ज़ुण परमेश्वरै आसाबै धिनी सा। "
1CO,2,13,आसरा हरेक शब्द ज़ो आसै बोला सी परमेश्वरा री आत्मा रै ज़रियै सिखाहुन्दा सा होर मांहणु री बुद्धि रै ज़रियै नैंई। ऐ परमेश्वरा री आत्मा आसरी मज़त केरा सा कि आसै आत्मिक गैला बै आत्मिक लोका बै सिखाऐ। 
1CO,2,14,पर लोका ज़ो आत्मिक नैंई ऑथि परमेश्वर री आत्मा ज़रियै सच़ाई बै प्राप्त नैंई केरी सकदै। तिन्हरी तैंईंयैं ऐ सैभ मूर्खता सैंघै भौरुआन्दा सा होर ते समझी नैंई पांदै किबैकि आत्मिक मांहणु आत्मा री गैला बै समझी सका सी। 
1CO,2,15,ज़ुणी लोकै पवित्र आत्मा प्राप्त केरी ते पवित्र आत्मा ज़रियै सिखाहुन्दी गैला बै समझी सका सी। पर ज़ुणी लोकै पवित्र आत्मा नैंई पाई ते तिन्हां लोका रै बिचारा बै नैंई समझी सका सी ज़ुणी आँध्रै पवित्र आत्मा सा। 
1CO,2,16,"किबैकि, “प्रभु रा मन कुणिऐ जाणु सा, कि तेइबै सिखालै?” पर आसा न मसीह रा मन सा। "
1CO,3,1,"हे विश्वासी भाइयो होर बैहणियो हांऊँ तुसा सैंघै ऐण्ढी तैरहा गैला नैंई केरी सकदा, ज़ैण्ढै आत्मिक लोका सैंघै; पर ज़ैण्ढै संसारिक लोका सैंघै, होर तिन्हां सैंघै ज़ो मसीह न बच्चे सी। "
1CO,3,2,"मैं तुसाबै दूध पिआऊ, नाज़ नैंई खियाऊ; किबैकि तुसै तेइबै खाई नैंई सकदै ती; पर ऐबै तैंईंयैं भी खाई नैंई सका सी, मतलब मैं तुसाबै वचना री गहराई रा मतलब नैंई सिखाऊ पर सान गैला सिखाई। "
1CO,3,3,"अगर तुसै विश्वासी सी फिरी बी तुसरा बर्ताव अविश्वासी सांही सा। हांऊँ ऐ जाँणा सा, किबैकि तुसा मौंझ़ै न बोहू सारै जलन रैखा सी होर एकी दूजै सैंघै ऐबै लड़दै-झगड़दै रौहा सी होर अविश्वासी सांही न्याय केरा सी। "
1CO,3,4,"किबैकि ज़ैबै एक बोला सा, हांऊँ पौलुसा रा सा, होर दुज़ा, “हांऊँ अपुल्लोस रा सा,” ता कि तुसै दुनिया रै मांहणु सांही नैंई? "
1CO,3,5,"अपुल्लोस होर हांऊँ पौलुस आम सेवक सा ज़ुणियै तुसै बै बशाह न आंणनै री मज़त केरी, पर प्रभु सा ज़ुणियै सैभ किछ़ केरू। "
1CO,3,6,"मैं तुसाबै परमेश्वरा रा सन्देश शुणाऊ होर अपुल्लोसै तुसाबै बशाह न मजबूत होंणै री तैंईंयैं शिक्षा धिनी, पर परमेश्वरै तुसाबै आत्मिक रूपा न बढ़नै री शक्ति धिनी। "
1CO,3,7,"तैबै न ता सन्देश शुनाणु आल़ा बड़ा सा, होर न शिक्षा देणु आल़ा, पर परमेश्वर सैभ किछ़ सा ज़ो बढ़ाणु आल़ा सा। "
1CO,3,8,शुनाणु आल़ै होर शिक्षा देणु आल़ै दूई रा मकसद एकै सा; होर इन्हां दुऐ आपणी मेहनता रै मुताबक परमेश्वरा न ईनाम पाणा। 
1CO,3,9,"किबैकि आसै परमेश्वरा रै सैंघी सी होर कुरन्थी शैहरा न रौहणु आल़ै तुसै विश्वासी एक छेता सांही सी ज़ो परमेश्वरा रा सा, होर ऐ भी कि हांऊँ तुसरी तुलना तेई घौरा सैंघै केरी सका सा ज़ुणिबै परमेश्वर बणांदा लागा सा। "
1CO,3,10,"मैं बुद्धिमानी सैंघै कोम केरू ज़ो परमेश्वरा मुँभै केरनै बै धिनु ती; मैं तुसरै शैहरा न खुशी रा समाद प्रचार केरू होर तुसा मौंझ़ै न पैहलै लोका बै यीशु पैंधै बशाह केरनै न मज़त केरी। एथा न बाद दुज़ै मसीह रै सेवकै, ज़ो कोम जारी रखु सौ मैं शुरू केरू ती। पर आसा मौंझ़ै न सैभ सेवका बै ध्याना सैंघै विचार केरना चेहिऐ कि आसाबै परमेश्वरा रा कोम कैण्ढा केरना। "
1CO,3,11,"ऐई घौरा बै ज़ो परमेश्वरा बणांदा लागा सा यीशु मसीह तेई घौरा री मनियादी सांही सा। सौऐ एकमात्र मनियाद सा ज़ुणिरा रा मतलब, यीशु मसीह ही एक बौत सा ज़ुणिरै ज़रियै लोका परमेश्वरा बै जाँणा सी। "
1CO,3,12,"अगर मसीह रै सेवक सही शिक्षा सिखा सी ज़ो परमेश्वरै तिन्हां बै धिनी सा ता ते ऐण्ढा घौर बनाणु आल़ै सांही सी ज़ुणिरी री मनियाद सुना, च़ाँदी होर कीमती पात्थर ज़ैण्ढी शोभली किस्मा री च़ीज़ा रै ज़रियै बणाईया सा। पर अगर ते झ़ूठी शिक्षा देआ सी ता ते ऐण्ढै घौर बनाणु आल़ै सांही सी ज़ुणिरी मनियाद गाह, लकड़ी भूज़ा सांही खराब किस्मा च़ीज़ा रै ज़रियै बणाईया सा। "
1CO,3,13,"ज़ो भी आसै ऐई मनियादी पैंधै बणा सी सौ न्याय रै रोजा न औगी सैंघै परेखिणा । तैबै सैभी लोका बै पता लागणा कि आसै सूना, च़ाँदी होर कीमती पात्थरा या लकड़ी, गाह होर भूज़ै रा इस्तेमाल केरू सा। "
1CO,3,14,अगर ज़ो किछ़ आसै ऐसा मनियादी पैंधै केरू सा नैंई फ़ुकीला ता आसाबै ईनाम मिलणा। 
1CO,3,15,"अगर मसीह बोला सा कि कोई एकी मांहणु रा कोम ज़ो तेइयै केरू सा शोभला नैंई ऑथि ता मसीहै तेई मांहणु बै ईनाम नैंई देणा। हालांकि, तेई मांहणुऐ परमेश्वरा री धिनीदी हमेशा री ज़िन्दगी नैंई खोणी। "
1CO,3,16,"कि तुसै नैंई जाणदै कि तुसै परमेश्वर रा मन्दिर सी, होर परमेश्वर री आत्मा तुसा न रौहा सा? "
1CO,3,17,"अगर कोई परमेश्वरै रै मन्दिरा बै नाश केरला ता परमेश्वर तेइबै नाश केरला; किबैकि परमेश्वर रा मंदिर पवित्र सा, होर सौ तुसै सी। "
1CO,3,18,"कोई आपणै आपा बै धोखा न देआ : अगर तुसा मौंझ़ै कोई ऐई दुनिया री गैला न आपणै आपा बै ज्ञानी बूझा सा, ता सौ ऐई दुनिया री गैला न मूर्ख बणै ताकि सौ ज्ञानी हो। "
1CO,3,19,"किबैकि ऐई दुनिया रा ज्ञान परमेश्वर रै नेड़ मूर्खता हे, ज़ैण्ढा कि पवित्र शास्त्रा न लिखुन्दा सा, “सौ ज्ञानी बै तिन्हरी च़लाकी सैंघै फसा सा,” "
1CO,3,20,"होर शास्त्र ऐ बोला सा, “प्रभु ज्ञानी रै बिचारा बै जाँणा सा, कि सौ बेकार सी।” "
1CO,3,21,"ज़ो किछ़ कोइयै केरू सा तेथा रै बारै न डींग मारना बन्द केरा। पौलुस, अपुल्लोस होर पतरस तुसा सैभी रा सा। असली न, दुनिया, ज़िन्दगी, मौऊत, ऐणु आल़ा होर होणु आल़ा सैंघै सैभ किछ़ तुसरा सा । "
1CO,3,22,"होर तुसै मसीह रै सी, होर मसीह परमेश्वर रा सा। "
1CO,4,1,मांहणु आसाबै मसीह रै सेवक होर परमेश्वरै री गुप्त भेदा रै भण्डारी बुझ़लै। 
1CO,4,2,"फिरी औखै भण्डारी न भी ऐ गैल हेरिया सा, कि सौ बशाह रै काबिल हो। "
1CO,4,3,"पर मेरी नज़रा न ऐ बड़ी होछ़ी गैल सा, कि तुसै या मांहणु रा कोई न्याय केरनु आल़ा मुँभै परेखे, किबैकि हांऊँ आपुऐ आपणै आपा बै नैंई परेखदा। "
1CO,4,4,"किबैकि मेरा मन मुँभै कोई भी गैला न दोषी नैंई ठहरांदा, पर ऐथा न हांऊँ निर्दोष नैंई ठहरदा, किबैकि मेरा परेखणु आल़ा प्रभु सा। "
1CO,4,5,"तैबै प्रभु रै ऐणै तक कोई कौसी रा न्याय मता केरदै : सौऐ निहारै री गोजुहोंदी गैला प्याशै न रिहाला, होर तेई मना रा उदेश्य प्रगट केरना, ता परमेश्वरा रै तरफा न हर ऐकी री तारीफ़ होंणी। "
1CO,4,6,"ऐ भाइयो बैहणियो, मैं अपुल्लोस होर आपणै बारै न बोलू सा, ताकि तुसै आसाबै एक उदाहरणा रै रूपा न ले होर तुसै एथा रा मतलब सिखलै ज़ो बोला सा, “शास्त्रा न ज़ो लिखू सा, तेथा न बाहर मता ज़ाँदै।” अगर तुसै कोई रा आदर केरा सी होर कौसी दुज़ै री चर्चा केरा ता ऐ ठीक नैंई ऑथि। "
1CO,4,7,"किबैकि कौसियै तुसाबै दुज़ै न बेहतर नैंई बणाऊ, तुसा हागै ज़ो किछ़ भी सा सौ तुसाबै परमेश्वरै धिना सा। किबैकि ज़ो किछ़ भी तुसा हागै सा सौ तुसाबै परमेश्वरै धिना सा, तुसाबै घमण्ड केरनै री कोई अधिकार नैंई ऑथि। "
1CO,4,8,तुसै बै लागा सा कि तुसा हागै आत्मिक रीति न ज़ो भी ज़रूरत सा सैभ किछ़ सा। तुसाबै लागा सा कि तुसा हागै पैहलै न ही सैभ वरदान सी ज़ो पवित्र आत्मा लोका बै देआ सा। तुसाबै लागा सा कि तुसै आसा बगैर राजा सांही राज़ केरना शुरु केरू सा। अगर तुसै सच़िऐ राजा सांही राज़ केरूदा होंदा ता हांऊँ खुश होंदा ताकि आसै भी तुसा सैंघै राज़ केरी सकदै। 
1CO,4,9,"मेरी समझा न परमेश्वरै आसा प्रेरिता बै सैभी न आखरी ज़ैगा तिन्हां लोका रै बराबर ठहराऊ सा ज़ुणिबै मौऊती रा हुक्म हुआ सा; किबैकि आसै, ऐई दुनिया रै लोक होर स्वर्गदूता री तैंईंयैं एक तमाशा बणाई रै सी। "
1CO,4,10,"लोका आसाबै मूर्ख बुझा सी किबैकि आसै मसीह रै बारै न प्रचार केरा सी, पर तुसै गलती न ऐण्ढै बुझा सी कि तुसै एक बुद्धिमान मसीह सी; बोहू सारै लोका बुझा सी कि आसा हागै कोई अधिकार नैंई ऑथि। पर तुसै घमण्डा सैंघै बोला सी कि तुसा हागै परमेश्वरा री शक्ति सा, लोका आसरा आदर नैंई केरदै बल्कि तुसरा आदर केरा सी। "
1CO,4,11,"आसै ऐई ध्याड़ै तैंईंयैं भूखै शोखे होर नाँगै सी, होर मार खा सी, होर ओरु पौरू घुमा सी; "
1CO,4,12,"होर आपणै हौथा लाईया कोम केरिया मेहनत केरा सी। लोका आसाबै बुरा बोला सी, आसै तिन्हां बै आशीष देआ सी; ते तंग केरा सी, आसै सौहा सी। "
1CO,4,13,"ते बदनाम केरा सी, आसै तिन्हां सैंघै प्यारा न गैला केरा सी, ऐबै भी लोका आसरा निरादर केरा सी; ते बोला सी कि आसरी कोई कीमत नैंई ऑथि। "
1CO,4,14,"हांऊँ तुसाबै शर्मिंदा केरनै री तैंईंयैं ऐ गैला नैंई लिखदा, पर आपणै प्यारे बच्चे ज़ाणिया तुसाबै च़िताऊणी देआ सा । "
1CO,4,15,"किबैकि अगर मसीह न तुसरै सीखाणु आल़ै दस हज़ार भी होलै, तैबै भी तुसरै पिता बोहू नैंई ऑथि; तैबै कि हांऊँ मसीह यीशु न खुशी रै समादा रै ज़रियै तुसरा पिता सा। "
1CO,4,16,तैबै हांऊँ तुसा सैंघै अर्ज़ा केरा सा कि मेरै उदाहरणा रा पालन केरा। 
1CO,4,17,"तैबै हांऊँ तीमुथियुस बै ज़ो प्रभु न मेरा प्यारा होर बशाह लायक शोहरू सा, तुसा हागै भेज़ू सा होर सौ तुसाबै यीशु मसीह न मेरा चाल चलन याद कराला, ज़ैण्ढा कि हांऊँ हर ज़ैगा हर एकी मण्डली न उपदेश केरा सा। "
1CO,4,18,तुसा मौंझ़ै न किछ़ लोका बुझा सी कि मूँ तुसा सैंघै मिलदै नैंई ऐणा होर तैबै घमण्डी हुऐ सी । 
1CO,4,19,"प्रभु चाहला ता मूँ तुसा हागै छेकै ऐणा, होर तिन्हां घमण्डी री गैला बै नैंई, पर तिन्हां शक्ति बै जाणला। "
1CO,4,20,"किबैकि परमेश्वरा रा राज्य गैला न नैंई, पर शक्ति न सा। "
1CO,4,21,तुसै कि चाहा सी? कि हांऊँ शोठे लेईया तुसा हागै एनु या झ़ुरी या नम्रता री आत्मा सैंघै? 
1CO,5,1,"किछ़ लोकै मुँभै दसू सा कि तुसा मौंझ़ै न किछ़ लोका तुसरी मण्डली न व्यभिचारा न सी, मगर ऐण्ढा व्यभिचार ज़ो अविश्वासी मौंझ़ै भी नी होन्दा, कि एक मांहणु आपणै सौतेली आमा बै डाह सा। "
1CO,5,2,"होर एथा रै बारै न तुसाबै उदास होर दुःखी होंणा चेहिऐ ती होर ज़ुणियै ऐण्ढा केरु सौ मण्डली न बाहरै खोलिणा चेहिऐ ती, पर तुसै घमण्ड केरा सी। "
1CO,5,3,"भलै ही हांऊँ तौखै तुसा सैंघै नैंई सा, पर मेरै मना न ऐण्ढा लागा सा कि हांऊँ असली न तेई पैंधै न्याय केरदा लागा सा ज़ो ऐ केरा सा। "
1CO,5,4,प्रभु यीशु रै नाँ पैंधै ज़ैबै तुसै एक मण्डली रै रूपा न कठा होआ सी ता मूँ मना न तुसा सैंघै रौहणा होर ऐण्ढी तैरहा आसरै प्रभु यीशु मसीह री शक्ति भी होंणी। 
1CO,5,5,"सौ मांहणु ज़ो पापी स्वभावा न ज़ीआ सा तेइबै आपणी मण्डली न बाहरै खोला होर तेई मांहणु बै शैताना रै अधिकारा न वापस देआ ताकि आश सा कि तेई आपणै पापा न मन बदलणा। किबैकि अगर सौ मन बदला सा ता सौ तेई रोज़ बच़ाईणा, ज़ैबै प्रभुऐ न्याय केरना । "
1CO,5,6,"तुसै घमण्ड केरना बन्द केरा; कि तुसै नैंई जाणदै, कि थोड़ा ज़ेही मलेड़ा पूरै पीठे बै खट्टा केरा सा, ऐण्ढी तैरहा अगर एक मांहणु बै पाप केरना रा हुक्म सा ता छेकै सैभी बै ऐण्ढा कोम केरनै रा असर होंणा। "
1CO,5,7,"ज़ैण्ढै यहूदी लोका फसह रै त्यौहार बनाणै न पैहलै आपणै घौरा न पराणा मलेड़ा बै खोला सी, तैबै तुसै बै आपणै छ़ुण्डा न पापी मांहणु खोलणा चेहिऐ । तैबै तुसा तेसा रोटी सांही होंणा ज़ुणिन कोई मलेड़ा नैंई ऑथि, ऐ सा कि तुसै एकी दुज़ै सैंघै पापा रै असरा बगैर एक नोंऊँऐं होर च़ोखै रिश्ते न बशाह केरनु आल़ै विश्वासी रा एक समूह बणना किबैकि ज़ैबै तुसै मसीह न बशाह केरू तैबै परमेश्वरै तुसै आँध्रै न च़ोखै केरै। किबैकि आसाबै आसरै पापा न छ़ुड़ाणै री तैंईंयैं मसीह मूँआ होर सौ फसह रै त्यौहारा रै बौगता यहूदी रै ज़रियै बलि केरीदी एक भेड़ा सांही सा। "
1CO,5,8,"ऐ बजहा सा कि हांऊँ बोला सा कि आसाबै हमेशा पवित्र लोका सांही रौहणा चेहिऐ। आसाबै बुरै तरीकै न नैंई ज़ीणा चेहिऐ ज़ैण्ढा कि आसै मसीह न बशाह केरनै न पैहलै केरू ती, मतलब, आसाबै तिन्हां बुरै होर दुष्टता रै कोम केरनै बन्द केरनै चेहिऐ ज़ो आसै केरा ती एथा रै बजाय आसाबै परमेश्वरा रै हुक्मा रा पालन केरना सा होर कोई बुराई नैंई, मतलब आसाबै हमेशा इमानदार होर बशाह रै लायक होंणा चेहिऐ। "
1CO,5,9,"मैं आपणी पिछ़ली चिट्ठी न तुसाबै लिखू सा, कि व्यभिचारि री संगती मता केरदै। "
1CO,5,10,"ऐ नैंई, कि तुसै बिलकुल दुनिया रै व्यभिचारी, लालची, होर लोका बै ठगणु आल़ै, होर मूर्तिपूजा केरनु आल़ै री संगती मता केरदै; किबैकि ऐण्ढी दशा न तुसाबै दुनिया न निकलणा पौड़ा सा। "
1CO,5,11,"मेरा बोलणै रा मतलब सा कि; अगर कोई बोले कि सौ मसीह न बशाह केरा सा व्यभिचारी, लालची, मूर्तिपूजा केरनु आल़ै, गाल़ी देनु आल़ै, शराब पिनु आल़ै, लोका बै ठगणु आल़ै, होलै ता तेइरी संगती मता केरदै; पर ऐण्ढै मांहणु सैंघै बैशिया रोटी भी मता खाँदै। "
1CO,5,12,"किबैकि अविश्वासी लोका रा न्याय केरना मेरी ज़िम्मैबारी नैंई ऑथि, पर पक्का तुसाबै तिन्हां लोका रा अनुशासन केरना चेहिऐ ज़ो तुसरी मण्डली रा हिस्सा सा । "
1CO,5,13,"किबैकि अविश्वासी रा न्याय परमेश्वर केरा सा: पर ज़ैण्ढा शास्त्र बोला सा, “तेई बुरै कोम केरनु आल़ै बै आपणै मौंझ़ै न खोला।” "
1CO,6,1,"ज़ैबै तुसरा दुज़ै विश्वासी सैंघै लड़ाई होली ता, तुसाबै फैसला केरनै री तैंईंयैं अधर्मी न्यायधीशा हागै ज़ाणै री कोई ज़रूरत नी ऑथि। तुसरै झ़गड़ै रै बारै न फैसला केरनै री तैंईंयैं तुसाबै मण्डली रै होरी विश्वासी बै पूछ़णा चेहिऐ। "
1CO,6,2,कि तुसै नी जाणदै कि पवित्र लोका दुनिया रै लोका रा न्याय केरना? ज़ैबै तुसाबै दुनिया रै लोका रा न्याय केरना सा ता कि तुसा होछ़ी न होछ़ी लड़ाई रा न्याय केरनै रै लाइक नैंई? 
1CO,6,3,कि तुसै नी जाणदै कि आसा स्वर्गदूता रा फैसला केरना? ता कि दुनिया री गैला रा फैसला नी केरना? 
1CO,6,4,"अगर तुसाबै दुनिया री गैला रा फैसला केरना हो, ता कि ते बशाणै ज़ो मण्डली न किछ़ नी समझी ज़ाँदै? "
1CO,6,5,"हांऊँ तुसाबै शर्मिंदा केरनै री तैंईंयैं ऐण्ढा बोला सा। कि सच़िऐ तुसा मौंझ़ै न एक भी बुद्धिमान नी मिलदा, ज़ो आपणै सैंघी विश्वासी रा फैसला केरी सकला? "
1CO,6,6,"बल्कि एक विश्वासी दुज़ै विश्वासी रै खिलाफ़ मुकदमा केरा सा, होर सौ भी अविश्वासी लोका रै सामनै। "
1CO,6,7,औखै तक कि एकी दुज़ै सैंघै ऐण्ढा मुकदमा भी तुसरी तैंईंयैं एक हार सा। अन्याय बै स्वीकार किबै नैंई केरै होर ऐ तौखै छ़ौड़ै? आपु बै धोखा किबै नी दै? 
1CO,6,8,"बल्कि तुसै ता आपु गलत सी होर आपणै सैंघी विश्वासी बै भी धोखा देआ सी, होर सौ भी आपणै सैंघी विश्वासी रा। "
1CO,6,9,"कि तुसै नी जाणदै कि अन्यायी लोका परमेश्वरा रै राज्या रै हकदार नैंई होंणा? धोखा मता खाऐ; न वेश्या, न मूर्तिपूजा केरनु आल़ै, न व्यभिचारी, न लुचै, पुरुषगामी, "
1CO,6,10,"होर न च़ोर, न लालची, न नशेड़ी, न गाल़ी देणु आल़ै, न ठगणु आल़ै परमेश्वरै रै राज्य रै हकदार होंणा। "
1CO,6,11,"होर तुसा मौंझ़ै केतरै लोका पैहलै ऐण्ढै ती, पर तुसै प्रभु यीशु मसीह रै अधिकारा न होर आसरै परमेश्वरा री आत्मा न आपणै पाप धोऐ होर पवित्र हुये होर धर्मी ठहरै। "
1CO,6,12,"तुसै बोली सका सी कि सैभ चीज़ा मेरी तैंईंयैं शोभली ता सी, किबैकि हांऊँ एक विश्वासी सा, पर सैभ चीज़ा फायदै री तैंईंयैं नी ऑथि, सारी चीज़ा मेरी तैंईंयैं शोभली सी, पर मूँ कौसी भी गैला रा गुलाम नी बणना। "
1CO,6,13,"तुसै बोली सका सी रोटी पेटा री तैंईंयैं, होर पेट रोटी री तैंईंयैं सौ सच़ सा, पर परमेश्वरा आसरै पेट होर रोटी दुऐ नाश केरनै। शरीर व्यभिचारे री तैंईंयैं नी, पर प्रभु री तैंईंयैं सा, होर प्रभु शरीरै री तैंईंयैं सा। "
1CO,6,14,"होर परमेश्वरै आपणी शक्ति सैंघै आसरा प्रभु यीशु मूँऐंदै न ज़िन्दा केरू, तैण्ढै आसै भी मूँऐंदै न ज़िन्दै केरनै। "
1CO,6,15,कि तुसै नी जाणदै कि तुसरा शरीर मसीह रा अौंग सा? ता कि मूँ मसीह रा अौंग लेईया तिन्हां बै वेश्या रा अौंग बनाणा? कैधी भी नैंई। 
1CO,6,16,"कि तुसै नी जाणदै, ज़ो कोई वेश्या सैंघै रिश्ता बणा सा, सौ तेसा सैंघै एक शरीर होआ सा? किबैकि शास्त्रा न लिखु सा: “तिन्हां दुई एक शरीर होंणा।” "
1CO,6,17,"होर ज़ो प्रभु री संगता न रौहा सी, सौ तेई सैंघै एक आत्मा होआ सा। "
1CO,6,18,"व्यभिचारा न बचिया रौहा; कोई दुज़ा पापा शरीरा बै ऐतरा स्पष्ट रूपा न प्रभावित नैंई केरदा ज़ैण्ढै ऐ केरा सा, पर व्यभिचार केरनु आल़ा आपणै ही शरीरा रै खिलाफ़ पाप केरा सा। "
1CO,6,19,"कि तुसै नी जाणदै, कि तुसरा शरीर पवित्र आत्मा रा मन्दिर सा, ज़ो तुसा न बसु होंदा सा होर तुसाबै परमेश्वरै री तरफा न मिलू सा; होर तुसै आपणै नी ऑथि? "
1CO,6,20,"किबैकि ज़ैबै परमेश्वरै यीशु बै भेज़ू ता तेइयै तुसरी तैंईंयैं एक बड़ी कीमत धिनी सा, तैबै आपणै शरीरा सैंघै परमेश्वरै री महिमा केरा। "
1CO,7,1,"ऐबै मूँ तुसरी चिट्ठी न पूछ़ेदै सवाला रा ज़वाब देणा। तुसै पुछ़ू, “कि लोका री तैंईंयैं ब्याह नी केरना सैभी न खरा सा?” "
1CO,7,2,"पर व्यभिचार केरना औजकाल एक सान गैल सा, तैबै हांऊँ बोला सा कि हर एक मर्द ब्याह केरै होर आपणी लाड़ी रै प्रति बफादार रौहै, तैण्ढाऐ हर एक बेटड़ी बै भी केरना चेहिऐ। "
1CO,7,3,लाड़ा आपणी लाड़ी री शारीरिक ज़रूरत बै पूरा केरला; होर तैण्ढै लाड़ी भी आपणै लाड़ै री ज़रूरत बै पूरा केरली। 
1CO,7,4,"लाड़ी रा आपणै शरीरा पैंधै कोई हक्क नी ऑथि पर तेसै रै लाड़ै रा हक्क सा; होर तैण्ढाऐ लाड़ै रा भी आपणै शरीरा पैंधै कोई हक्क नी ऑथि, पर लाड़ी रा सा। "
1CO,7,5,"तुसै एकी होरी न आँगी मता रौहै, पर किछ़ बौगता री तैंईंयैं आपु न सलाह केरिया प्रार्थना री तैंईंयैं बौगत खोला, होर फिरी कठै रौहित्, ऐण्ढा नी लोड़ी हुआ कि तुसै आपणी इच्छा बै काबू नैंई केरी सकलै होर शैतान तुसाबै परखला कि तुसै व्यभिचार केरलै। "
1CO,7,6,पर हांऊँ ज़ो ऐ बोला सा सौ सिर्फ़ सुझाव सा न कि हुक्म। 
1CO,7,7,हांऊँ ऐ चाहा सा कि ज़ैण्ढा मैं ब्याह नी केरूदा तैण्ढै सारै मांहणु हो; पर हर एकी बै परमेश्वरै री तरफा न खास बरदान मिलै सी; परमेश्वर कोई बै ब्याह केरनै रा वरदान देआ सा होर सौ कोई बै केल्है रौहणै रा वरदान देआ सा। 
1CO,7,8,"ऐबै हांऊँ ब्याह नी केरू होंदै होर बिधवा रै बारै न बोला सा कि तिन्हरी तैंईंयैं बगैर ब्याह केरुऐदै रौहणा बेहतर सा, ज़ैण्ढा हांऊँ सा। "
1CO,7,9,"पर अगर तुसै धीरज नी केरी सकदै ता ब्याह केरा, किबैकि ब्याह केरना शारीरिक इच्छा न तड़फदै रौहणै न खरा सा। "
1CO,7,10,"ज़ुणिरा ब्याह हुई रा सा, तिन्हां बै हांऊँ नी पर प्रभु हुक्म देआ सा कि लाड़ी आपणै लाड़ै सैंघै तलाक न ले। "
1CO,7,11,"होर अगर तलाक भी होला ता, बगैर दुज़ै ब्याह केरिया रौहै या आपणै लाड़ै सैंघै होरी घेरै मिलिया रौहै होर न लाड़ा आपणी लाड़ी बै तलाक दै। "
1CO,7,12,"ऐबै हांऊँ तिन्हां विश्वासी रै बारै न बोला सा, ज़ुणियै अविश्वासी सैंघै ब्याह केरू सा, अगर कोई विश्वासी भाई री लाड़ी बशाह नी डाहन्दी होली होर तेई सैंघै रौहणै न खुश सा ता सौ आपणी लाड़ी बै तलाक न दै, ऐ हांऊँ आपणी तरफा न बोलदा लागा सा, प्रभु री तरफा न ऐण्ढा हुक्म नी ऑथि। "
1CO,7,13,"होर ज़ुणी बेटड़ी रा लाड़ा बशाह नी डाहन्दा होला ता, होर तेई सैंघै रौहणै न खुश सा, सौ आपणै लाड़ै बै तलाक न दै। "
1CO,7,14,"अविश्वासी लाड़ा आपणी विश्वासी लाड़ी सैंघै जुड़िया रौहणै री बजहा न परमेश्वरा री नज़री न ग्रहण योग्य बणा सा। तैण्ढै ही अविश्वासी लाड़ी भी आपणै विश्वासी लाड़ै सैंघै जुड़िया रौहणै री बजहा न परमेश्वरा री नज़री न ग्रहण योग्य बणा सा। ऐण्ढी तैरहा तेइरी औलाद भी ग्रहण योग्य बणा सा, होर न तिन्हां अविश्वासी शोहरू सांही। "
1CO,7,15,"पर ज़ो मर्द बशाह नी रखदा, अगर सौ तलाक दै, ता तलाक होंणै देआ। ज़ैबै ऐण्ढै होआ सा ता विश्वासी ब्याह न मुक्त होआ सा; पर परमेश्वरै आसै मेल-मिलापा री तैंईंयैं शाधै सी। "
1CO,7,16,"किबैकि हे बेटड़ी, तु कि जाँणा सा, कि तु आपणै लाड़ै रा उद्धार कराई सका सा, हे मर्द, तु कि जाँणा सा कि तु आपणी लाड़ी रा उद्धार कराई सका सा? "
1CO,7,17,"हर मण्डली न हांऊँ लोका न बोला सा कि, तेई दशा न रौहा ज़ैण्ढा कि ज़ैबै प्रभु यीशुऐ ते चुनै ती होर परमेश्वरै ते आपणा होंणै री तैंईंयैं शाधु ता; ऐबै हांऊँ तिन्हां गैला बै तुसाबै बोलदा लागा सा। "
1CO,7,18,"उदाहरणा री तैंईंयैं ज़ो खतना केरूआदा शाधु हो, सौ खतनारहित नी बणै। ज़ो खतनारहित शाधीरा होला, ता सौ खतना नी कराला। "
1CO,7,19,खतना केरना या खतना नी कराणा ऐ कोई खास गैल नी ऑथि। पर परमेश्वरै रा हुक्म मनणा ही खास गैल सा। 
1CO,7,20,हर मांहणु तेई दशा न रौहै ज़ैबै ज़ैण्ढै प्रभु यीशुऐ तुसै चुनै ती। 
1CO,7,21,उदाहरणा री तैंईंयैं अगर तू दासा री दशा न शाधीरा सा ता तौभै बुरा महसूस नैंई केरना चेहिऐ; पर अगर तेरा मालक बोलला कि तू आज़ाद सा ता तू जाई सका सा । 
1CO,7,22,याद रखा कि ज़ैबै परमेश्वरै तुसै चुनै ती अगर तुसै गुलाम ती पर ऐबै तुसै प्रभु न आज़ाद सी। तैण्ढै अगर परमेश्वरै ज़ैबै तुसै चुनै ती तुसै आज़ाद ती पर ऐबै तुसै मसीह रै गुलाम सी। 
1CO,7,23,"परमेश्वरै बड़ी कीमत देइया तुसै खरीदै सी, तैबै तुसै कौसी रै गुलाम मता बणदै। "
1CO,7,24,"ओ भाइयो, बैहणियो तेई दशा न रौहा ज़ैण्ढा कि ज़ैबै प्रभु यीशुऐ ते चुनै ती होर परमेश्वरै ते आपणा होंणै री तैंईंयैं शाधु ता। "
1CO,7,25,"कुँआरी रै बारै न प्रभु रा कोई हुक्म मुँभै नी मिलु, पर हांऊँ ज़ो बशाह लायक सा परमेश्वरा री दया रै मुताबक तुसाबै सलाह देआ सा। "
1CO,7,26,"किबैकि औजकाल विश्वासी हर जैगा कई मुश्कलाता रा सामना केरदै लागै सी, तैबै हांऊँ तुसाबै ऐ सलाह देआ सा कि हर मांहणु ज़ुणी दशा न सी तेई दशा न रौहा। "
1CO,7,27,"अगर तू शादीशुदा सा, ता आपणी लाड़ी न अलग होंणै री कोशिश मत केर होर अगर तू शादीशुदा नैंई ऑथि, ता ब्याह केरनै री कोशिश मत केर। "
1CO,7,28,"पर अगर तु ब्याह भी केरला, ता पाप नी ऑथि, होर अगर कुँआरी ब्याही जाऐ ता कोई पाप नी ऑथि। पर ज़ो लोका ब्याह केरना चाहा सी तिन्हां बै कई दुःख सौहणै पौड़नै होर हांऊँ तुसाबै तिन्हां दुःखा न बच़ाणा चाहा सा। "
1CO,7,29,"हे भाइयो, बैहणियो हांऊँ ऐ बोला सा कि मसीह रै वापस ऐणै न ज़ादा बौगत नैंई ऑथि, तैबै ज़ुणी हागै लाड़ी सा तिन्हां बै सिर्फ़ आपणी शादीशुदा ज़िन्दगी रै बारै न ज़ादा ध्यान नैंई देणा चेहिऐ बल्कि परमेश्वरा री सेवा केरनै रै बारै न भी सोच़दै रौहा। "
1CO,7,30,ज़ो लोका ऐबै रोंदै लागै सी या खुशी मनाँदै लागै सी या नोंऊँई च़ीजा बै खरीददै लागै सी ते रोणैं न होर खुशी मनाणै न ही होर धन दौलता न नैंई डूबणा चेहिऐ। 
1CO,7,31,ज़ो लोका ऐई दुनिया री च़ीजा रा इस्तेमाल केरदै लागै सी तिन्हां बै तिन्हां च़ीजा सैंघै ऐतरा लगाव नैंई केरना चेहिऐ किबैकि आसै जाँणा सी कि ऐई दुनिया रा छ़ेकै अंत होंणु आल़ा सा। 
1CO,7,32,हांऊँ चाहा सा कि तुसाबै ऐई दुनिया री फिक्र तुसा आँध्रै नैंई होंणी चेहिऐ। एक कुँआरा मर्द प्रभु री सेवा केरनै री तैंईंयैं आपणै बौगता रा इस्तेमाल केरी सका सा होर ऐ सोच़णै री तैंईंयैं कि प्रभु बै कैण्ढी तैरहा खुश केरला। 
1CO,7,33,"पर ब्याह केरू हुन्दा मर्द ऐई दुनिया री ज़िम्मैबारी रै बारै न फिक्र केरा सा, कि आपणी लाड़ी बै कैण्ढी तैरहा खुश रखला "
1CO,7,34,"ब्याह केरू हुन्दी होर कुँआरी शोहरी न फर्क सा: कुँआरी शोहरी प्रभु री फिक्रा न रौहा सा, कि सौ आपणै शरीरा होर आत्मा न तिन्हां दुई न पवित्र होलै, पर ब्याह केरू हुन्दी दुनिया री फिक्र केरा सा, कि आपणै लाड़ै बै कैण्ढै तैरहा खुश रखली। "
1CO,7,35,"ऐ गैल हांऊँ तुसरै खरै री तैंईंयैं बोला सा, न कि तुसाबै फसाणै री तैंईंयैं, बल्कि हांऊँ तुसरी मज़त केरना चाहा सा ताकि तुसै सही ढंगा न ज़िन्दगी बिताई सकलै होर सैभी न बढ़ी केरिया प्रभु सैंघै झ़ुरी केरी सकलै। "
1CO,7,36,"अगर कोई मांहणु ऐ सोचा सा कि मैं आपणी कुँआरी शोहरी रा ब्याह नैंई होंणै धिना, ज़ुणिरी जुआनी ढौलदी लागी सा, होर ऐ जरूरी सा कि, ज़ैण्ढा च़ाहलै, तैण्ढा केरलै, ऐथा न पाप नी ऑथि, अगर सौ तेसरा ब्याह होंणै देला। "
1CO,7,37,"ज़ो मना न पक्के रौहा सी, होर तेइबै जरूरत न हो, पर आपणी मर्जी पूरी केरनै रा हक्क रखा सा, होर आपणै मना न पक्का सोची रा होला, कि सौ आपणी कुँआरी शोहरी बै बिन ब्याही ढाहला, सौ खरा केरा सा। "
1CO,7,38,"ज़ैबै सौ आपणी कुँआरी शोहरी रा ब्याह केरा सा सौ खरा केरा सा, होर ज़ो नी केरदा सौ होर भी खरा केरा सा। "
1CO,7,39,"ज़ैबै तैंईंयैं कोई बेटड़ी रा लाड़ा ज़िन्दा सा, तैबै तैंईंयैं तेई सैंघै जुड़ी हुन्दी सा, पर अगर तेसरा लाड़ा मौरला ता ज़ुणी सैंघै चाहली ब्याह केरी सका सा, सिर्फ़ विश्वासी लोका मौंझ़ै "
1CO,7,40,पर हांऊँ सोचा सा कि अगर सौ ब्याह नी केरली ता ज़ादा खुश रौहणा। हांऊँ बशाह केरा सा कि परमेश्वरा री आत्मा ऐसा गैला बै केरनै न मेरी अगुवाई केरदी लागी सा। 
1CO,8,1,"ऐबै तेई सवाला रै बारै न ज़ो तुसै मूर्ति रै सामनै बलि केरूईदी च़ीजा रै बारै पुछ़ू सा। हाँ आसै जाँणा सी कि आसा सैभी बै ज्ञान सा ऐई सवाला रै बारै न, ज्ञान आसा आपणै आपा रै बारै न घमण्ड महसूस करवा सा, पर झ़ुरी ही मण्डली बै मज़बूत करवा सा । "
1CO,8,2,ज़ो मांहणु सोचा सी कि आसै सैभ किछ़ जाँणा सी असली न सौ किछ़ नी ज़ाणदै। 
1CO,8,3,"ज़ो मांहणु परमेश्वरा सैंघै झ़ुरी केरा सा, ता परमेश्वर तेइबै पछ़ियाणा सा। "
1CO,8,4,"आसै जाँणा सी कि मूर्ति रै सामनै बलि केरूईदी च़ीजा बै खाँणै रै बारै न, मूर्ति दुनिया न कोई परमेश्वर नैंई ऑथि, पर ऐकै सच़ा परमेश्वरा सा। "
1CO,8,5,फिरी भी आसमाना मौंझ़ै होर धौरती पैंधै बोहू सारै ईश्वर कहलाइया सी ज़ैण्ढै कि बोहू सारै ईश्वर होर प्रभु सी। 
1CO,8,6,"तैबै भी आसरी तैंईंयैं ता ऐकै परमेश्वर सा: मतलब आसरा पिता ज़ुणिरी तरफा न सैभ च़ीज़ा सी, होर आसै भी तेई रै सी। होर ऐकै प्रभु सा, मतलब यीशु मसीह, ज़ुणियै सैभ च़ीजा बणाई, होर आसाबै भी तेइरै ज़रियै ज़िन्दगी मिली सा। "
1CO,8,7,"पर सैभ विश्वासी ऐई गैला बै नी ज़ाणदै, पर किछ़ मांहणु सोचा सी कि मूर्ति ही सच़ सा, होर ज़ो मूर्ति रै सामनै बलि केरूईदी च़ीजा बै खा सी ता ते ऐ सोचा सी कि ऐ सच़ै ईश्वरा री आराधना सा, होर ज़ुणी सैंघै तिन्हरा मन अशुद्ध होआ सा। "
1CO,8,8,"खाँणा-पिणा आसाबै परमेश्वरा हागै नी नैंई सकदा। अगर आसै नी खालै, ता आसरा किछ़ नुकसान नी होंणा, होर खालै ता आसरा किछ़ फाईदा भी नी ऑथि। "
1CO,8,9,"पर साबधान रौहा, कि ऐण्ढा नी लोड़ी हुआ, कि तुसरी आज़ादी ज़ो बशाह न कमज़ोर सी पापा न पौड़नै रा मौका देला। "
1CO,8,10,"मना कोई मांहणु रा मन कमज़ोर सा होर सौ तुसाबै ज़ुणी हागै ऐ ज्ञान सा कि कोई भी मूर्ति रै मन्दिरा न रोटी खाँदै हेरला, कि तेइबै मूर्ति रै सामनै बलि केरूईदी च़ीजा बै खाँणै री हिम्मत नी होंणी? "
1CO,8,11,"ऐण्ढी तैरहा तेरै खरै ज्ञाना री बजहा न सौ कमज़ोर विश्वासी भाई ज़ुणिरी तैंईंयैं मसीह मौरू सा, तेई मसीह न बशाह केरनै न रुकणा। "
1CO,8,12,"ऐण्ढी तैरहा तुसै एकी दुज़ै विश्वासी भाई रै बरोधा न पाप केरा सी, होर तिन्हां बै ऐई कोमा केरनै री तैंईंयैं उत्साहित केरा सी ज़ो तिन्हां बै पता सा कि सौ गलत सा ता तुसै मसीह रै बरोधा न पाप केरा सी। "
1CO,8,13,ऐण्ढी तैरहा अगर मेरै खाँणै री बजहा न कोई विश्वासी पापा न पौड़नै री बजहा बणा सा ता मूँ ज़ैबै तक ज़िन्दा सा दबारा मांस नी खाँणा किबैकि हांऊँ नी च़ाँहदा कि मेरी बजहा न कोई होरी विश्वासी बै ठेस लागै। 
1CO,9,1,हांऊँ आज़ाद सा ज़ो हांऊँ चाहा सा केरनै री तैंईंयैं। हांऊँ एक प्रेरित सा। मैं प्रभु यीशु हेरू सा होर तेई पैंधै बशाह केरनै री तैंईंयैं तुसरी अगुवाई केरी सा। 
1CO,9,2,"अगर दुज़ै लोक बशाह केरनै बै त्यार नैंई कि हांऊँ प्रभु यीशु रा प्रेरित सा, पर तुसै विश्वासी भाई, बैहणियो बै बशाह ज़रूर केरना चेहिऐ। किबेकी हांऊँ सौऐ मांहणु सा ज़ुणियै खुशी रा समाद तुसा हागै आंणु। तुसरा यीशु मसीह न बशाह ऐ साबित केरा सा कि हांऊँ पूरी तैरहा न तेइरा प्रेरित सा। "
1CO,9,3,ज़ो लोका मेरै प्रेरित होंणै रै अधिकारा रै बारै न सवाल केरा सी तिन्हरी तैंईंयैं मेरा ऐ ज़वाब सा। 
1CO,9,4,मेरै होर बरनबासा री तैंईंयैं प्रेरित होंणै रै नातै ऐ अधिकार ज़रूर सा कि तुसा न आपणी सेवकाई री तैंईंयैं खाँणा होर आर्थिक मज़त लेई सकै। 
1CO,9,5,"ज़ैण्ढै दुज़ै प्रेरित होर प्रभु रै भाई होर पतरस आपणी लाड़ी बै सैंघै नेआ सी सफरा रै दौरान, मूँ हागै भी अधिकार सा कि हांऊँ भी मसीह बेटड़ी न ब्याह केरनु होर आपु सैंघै नेहनू। "
1CO,9,6,कि सिर्फ़ मुँभै होर बरनबासा बै ही कोम केरना ज़रूरी सा आपणी ज़रूरत बै पूरा केरनै री तैंईंयैं? 
1CO,9,7,कोई कैधी आपणा खर्च़ा केरिया सपाई रा कोम केरा सा? कुण अँगूरा रा बगीच़ा लाईया तेथा रा फ़ौल नी खाँदा? कुण सा ज़ो भेड़ै रै छ़ुण्डा रा पौहरा केरिया तिन्हां रा दूध नी पिन्दा? 
1CO,9,8,हांऊँ ऐ गैला मांहणु रै विचारा रै मुताबक नैंई बोलदा। कि ऐही गैला मूसा रै बिधाना न नैंई लिखीदी सा? 
1CO,9,9,"किबैकि मूसै रै बिधाना न लिखु होंदा सा, “खौल फेरदी घेरै बौल्दा रा मुँह हेरी बौनदा।” कि परमेश्वर बौल्दे री ही फिक्र केरा सा? "
1CO,9,10,"नाँह, ऐ खास केरिया आसरी तैंईंयैं भी बोलू सा होर लिखु सा। किबैकि खरा ऐ सा, कि बाह्णु आल़ा आशा सैंघै बाहा सा, होर मोंडणु आल़ा हिस्सेदार होंणै री आशा न मोंडदा रौहला। "
1CO,9,11,"ता ज़ैबैकि आसै तुसाबै खुशी रा समाद शुणाऊ, एथा रै बदलै आसै तुसा न आर्थिक मज़त लेई ता कि ऐ तुसरी तैंईंयैं मुश्किल गैल सा? "
1CO,9,12,"अगर तुसै तुसा मौंझ़ै प्रचार केरनु आल़ै री मज़त केरी, ता कि तिन्हां न बढ़ी केरिया ऐतरा भी अधिकार नैंई ऑथि कि तुसै आसरी मज़त केरलै? पर आसै सैभ किछ़ सौहणै री त्यार हुऐ ताकि मसीह रै खुशी रै समादा पैंधै बशाह केरनै री तैंईंयैं कोई रुकावट न हो। "
1CO,9,13,तुसै शोभली तैरहा जाँणा सी कि ज़ो मन्दिरा न सेवा केरा सी तिन्हां बै मन्दिरा न खाँणा मिला सा होर ज़ो बेदी री सेवा केरा सी तिन्हां बै बेदी रा हिस्सा मिला सा। 
1CO,9,14,"ऐण्ढी तैरहा प्रभुऐ भी ठहराऊ, कि ज़ो मांहणु खुशी रा समाद शणा सी, तिन्हरी ज़रूरता तिन्हां लोक रै ज़रियै पूरी केरूई लोड़ी ज़ो खुशी रा समाद शुणा सी। "
1CO,9,15,"पर मैं इन्हां मौंझ़ै न कोई भी अधिकार इस्तेमाल नी केरू, होर मैं ता ऐ गैला तैबै नी लिखी, कि मेरी तैंईंयैं ऐण्ढा केरू लोड़ी, किबैकि एथा न ता मेरा मौरना खरा सा किबैकि मुँभै ऐसा गैला पैंधै घमण्ड केरनै न कोई नैंई रोकी सकदा कि हांऊँ आपु आपणी हेर-शुण केरा सा। "
1CO,9,16,मुँभै कोई अधिकार नैंई कि हांऊँ खुशी रै समाद शुनाणै रै कोमा न घमण्ड केरनु। मुँभै ऐ कोम केरनै रा हुक्म मिलू सा मेरी तैंईंयैं ऐ बड़ी भयानक गैल होंणी अगर मैं खुशी रा समाद नी शुणाऊ होंदा। 
1CO,9,17,"किबैकि अगर हांऊँ आपणी मर्जी न बोला सा, ता मजदूरी मुँभै मिलणी सा, पर हांऊँ एथा बै ज़िम्मैबारी समझिया केरा सा किबैकि परमेश्वरै मुँभै ऐ कोम धिनु सा। "
1CO,9,18,ता मेरी मजदूरी कि सा? सौ ऐ सा कि मुँभै मौका मिलू सा खुशी रै समादा बै मुफ्ती न शुनाणै रा तैबै ज़ैबै हांऊँ खुशी रा समाद शणा सा ता हांऊँ आपणै कोई अधिकारा री माँग नैंई केरदा। 
1CO,9,19,हांऊँ एक आज़ाद मांहणु सा होर मेरा कोई मालक नैंई ऑथि हांऊँ सैभी लोका रा गुलाम बणु सा ताकि हांऊँ बोहू लोका बै मसीह हागै आंणनु 
1CO,9,20,"हांऊँ यहूदी मांहणु री तैंईंयैं यहूदी बणु ताकि यहूदी मांहणु बै मसीह न आंणी सकनू। ज़ो मांहणु बिधाना रै अधीन सी हांऊँ भी तिन्हरी तैंईंयैं बिधाना रै अधीन बणु, ताकि तिन्हां मांहणु बै ज़ो बिधाना रै अधीन सी मसीह न आंणी सकनू। "
1CO,9,21,"ज़ैबै हांऊँ होरी ज़ाति सैंघै ज़ो बिधाना रा पालन नैंई केरदै हांऊँ भी बिधाना न दूर रौहन्दा ताकि हांऊँ तिन्हां बै मसीह न आंणी सकनू, पर हांऊँ परमेश्वरा रै बिधाना बै अनदेखा नी केरदा पर हांऊँ मसीह रै बिधाना बै मना सा। "
1CO,9,22,"हांऊँ कमज़ोरा री तैंईंयैं कमज़ोर बणु, कि कमज़ोर बै मसीह न आंणनु। हांऊँ सैभी मांहणु री तैंईंयैं सैभ किछ़ बणु सा, कि कैण्ढी भी तैरहा कौसी ऐकी मांहणु बै बच़ाई सकनू। "
1CO,9,23,"होर हांऊँ सैभ किछ़ खुशी रै समादा बै फैलाणै री तैंईंयैं केरा सा, ताकि तेइरी आशीषा सैंघै हिस्सेदार होई सकनू। "
1CO,9,24,"तुसै जाँणा सी कि दौउड़ा न ता सैभ दौउड़ा सी, पर ईनाम एकै ही नेया सा। तुसै भी ऐण्ढै दौऊड़ा कि मसीह न ईनाम पाई सकै। "
1CO,9,25,"होर सैभ खिलाड़ी आपणी त्यारी रै दौरान अनुशासना न रौहा सी, एक ऐण्ढा ईनाम पाणै री ज़ुणिरा रंग रूप छ़ेकै धुँधला होंणा । पर आसै ता ऐ सैभ किछ़ तैबै केरा सी ऐण्ढा मुकट पाणै री तैंईंयैं ज़ो हमेशा तक रौहा सा। "
1CO,9,26,"तैबै हांऊँ सीधै तेसा आखरी लाईना धिरै दौउड़ा सा, हांऊँ तेई मुक्कैबाजा सांही नैंई ऑथि ज़ो बागरी न मुक्कै मारा सा, पर सही नशाणै न मुक्कै मारा सा। "
1CO,9,27,हांऊँ आपणै शरीरा बै आपणै काबू न आंणा सा होर तेइबै हांऊँ आपणा गुलाम बणा सा; ताकि दुज़ै बै खुशी रा समाद शनाणै न बाद कोइँछ़ै हांऊँ आपणा ईनाम न खोनू। 
1CO,10,1,"ओ भाइयो, बैहणियो हांऊँ तुसाबै याद दिलाणा च़ाहा सा आपणै बुज़ुर्गा रै बारै न ज़ो कई बौर्षा पैहलै रेगिस्ताना न ती। इन्हां सैभी री अगुवाई ऐकै बादला रै ज़रियै हुई ज़ो सैभी रै आगै-आगै चला ती होर सैभी रै सैभ समूँद्रै रै बीचा न पार हुऐ। "
1CO,10,2,होर मूसा रा च़ेला बणनै री तैंईंयैं लोका बपतिस्मा सांही समुन्द्र होर बादला न होइया नौठै। 
1CO,10,3,होर सैभिए सौऐ रोटी खाई ज़ो परमेश्वरै तिन्हां बै स्वर्गा न धिनी ती। 
1CO,10,4,"होर सैभिए एकै आत्मिक पाणी पिऊ, किबैकि ते तेसा आत्मिक टोहली न पिया ती ज़ो तिन्हां सैंघै-सैंघै चौला ती; होर सौ टोहली मसीह ती। "
1CO,10,5,"पर परमेश्वर तिन्हां सैभी न खुश नी हुआ, तैबै ते बौणा न मूँए। "
1CO,10,6,"ऐ सैभ गैला आसरी तैंईंयैं उदाहरण बणी, कि ज़ैण्ढै तिन्हैं लालच केरू, तैण्ढै आसै भी बुरी च़ीजा रा लालच नी केरना। "
1CO,10,7,"होर न तुसै मूर्तिपूजा केरनु आल़ै बणा; ज़ैण्ढै तिन्हां न केतरै बणै ती, ज़ैण्ढा पवित्र शास्त्रा न लिखुदा सा कि, “लोका खाँदै पिन्दै होर भोगविलासा न लागी रौहै।” "
1CO,10,8,होर न आसा व्यभिचार केरना; ज़ैण्ढा कि तिन्हां मौंझ़ै न केतरै मांहणुऐ ऐण्ढा केरू तैबै ते ऐकी रोज़ा न त्रेई हज़ार लोका मूँऐ। 
1CO,10,9,"होर मसीह बै मौता परखा; ज़ैण्ढा कि तिन्हां मौंझ़ै केतरै लोकै केरू, होर ते कीड़ै रै ज़रियै नाश केरै। "
1CO,10,10,"होर न तुसै कुड़कुड़ाऐ, ज़ैण्ढै कि तिन्हां मौंझ़ै केतरै लोका कुड़कुड़ाऐ, होर स्वर्गदूता रै ज़रियै ते नाश केरै। "
1CO,10,11,"पर ऐ सैभ गैला, ज़ो तिन्हां सैंघै हुई ती, उदाहरण री रीति न ती होर ते आसरी च़िताऊणी री तैंईंयैं लिखी सा ज़ो ऐसा दुनिया रै आखरी बौगता तक रौहा सी। "
1CO,10,12,"तैबै अगर कोई विश्वासी ज़ो ऐ सोच़ा सा, कि हांऊँ बशाह न मजबूत सा, ता सौ साबधान रौहै, कोइँछ़ै ऐण्ढा नी लोड़ी हुआ कि सौ तेई पापा न पौड़ला। "
1CO,10,13,"परमेश्वर सच़ा सा होर सौ तुसाबै शक्ति न बाहर परिक्षा न नी पौड़नै देंदा, बल्कि परीक्षा न बाहरै खोला सा, ताकि तुसै सौही सकलै। "
1CO,10,14,"तेसा बजहा न, ओ मेरै प्यारो मूर्तिपूजा न बचिया रौहा। "
1CO,10,15,"हांऊँ बुद्धिमान ज़ाणिया, तुसाबै बोला सा; ज़ो हांऊँ बोला सा, तेइबै तुसै परखा। "
1CO,10,16,"प्रभु भोजा रै बौगत सौ धन्यवादा रा कटोरा, ज़ुणिबै आसै धन्यवाद केरिया ग्रहण केरा सी, मसीह रै लोहू रै सहभागी सी। सौ रोटी ज़ुणिबै आसै चोड़ा सी, सौ मसीह रै शरीरा री सहभागिता सा। "
1CO,10,17,"तैबै कि ऐकै रोटी सा ज़ो मसीह सा, फिरी आसै ज़ो कई विश्वासी सी एक बणा सी, किबैकि आसै सैभ तेसा ऐकै रोटी न खा सी। "
1CO,10,18,"तिन्हां इस्राइला मांहणु रै बारै न सोच़ा ज़ो च़ढ़ाऊदी बलि बै खा सी, होर सौ परमेश्वरा री बेदी रै कोमा न सहभागी भी होआ सी। "
1CO,10,19,कि हांऊँ ऐ बोलदा लागा सा कि मूर्ति होर मूर्ति बै च़ढ़ाऊ हुन्दी बलि खास सा या कि मूर्ति सच़िऐ ईश्वर सा? 
1CO,10,20,"कैधी नैंई, हांऊँ ऐ बोला सा कि ऐ बलि परमेश्वरा री तैंईंयैं नैंई ऑथि, पर सौ बुरी आत्मा बै च़ढ़ा सी, होर हांऊँ नी च़ाँहदा कि तुसै बुरी आत्मा रै भागीदार होलै। "
1CO,10,21,"तुसै प्रभु रै कटोरै, होर बुरी आत्मा रै कटोरै दुई न कठै नी पिई सकदे! तुसै प्रभु री मेजा न होर बुरी आत्मा री मेजा न, तिन्हां दुई न भागी नी होई सकदे। "
1CO,10,22,अगर तुसै ऐण्ढै केरलै ता तुसा ज़रूर प्रभु बै झ़िक च़कणी। याद रखा कि तुसै तेईन ज़ादा शक्तिमान नैंई ऑथि। 
1CO,10,23,"तुसा मौंझ़ै न किछ़ लोका ऐण्ढै बोलदै लागै सी, “आसै ज़ो चाहे केरी सका सी!” पर हांऊँ तुसाबै बोला सा सैभ किछ़ खरा होर फायदैमन्द नैंई ऑथि। "
1CO,10,24,"आपणी ही भलाई रै बारै न मता सोच़दै, बल्कि दुज़ै री भलाई रै बारै न भी सोच़ा। "
1CO,10,25,ज़ैबै तुसै मांस खरीददै बज़ार जा सी ता तेइबै कीमतियै खाईत् होर आपणै मना बै साफ़ रखेइत् होर ऐ मता पूछ़दै कि ऐ मांस कौखै न आऊ। 
1CO,10,26,"तुसै ऐईबै खाई सका सी किबैकि पवित्र शास्त्रा न लिखू सा, “धौरती होर तेथा री सारी भरपूरी प्रभु री सा।” "
1CO,10,27,"अगर अविश्वासी मौंझ़ै न तुसाबै कोई नेउता देला ता, होर तुसै जाँणा च़ाहलै, ता ज़ो किछ़ तुसा सामनै रखलै ता तेथा बै खाई होर ऐ मत पूछ़दै कि ऐ बलि केरूआदा मांस सा या नैंई ताकि तुसै आपणा आपा बै दोषी महसूस नैंई केरी सकलै । "
1CO,10,28,"अगर कोई तुसाबै बोलला, “ऐ ता मूर्ति रै सामने च़ढ़ाऊ हुन्दी च़ीज सा,” ता तेई दसणु आल़ै री बजहा न, होर मना री बजहा न मतेई खाई। "
1CO,10,29,"ऐ होई सका सा कि ऐ तुसरै मना री तैंईंयैं परेशानी नैंई होंणी पर ऐ दुज़ै मांहणु रै मना री बजहा न सा। कोई बै ऐ नी बोलणा चेहिऐ कि ज़ो हांऊँ केरा सा सौ गलत सा, किबैकि सौ आपु सोच़ा सा कि ऐ गलत सा। "
1CO,10,30,"अगर हांऊँ खाँणा धन्यवाद केरनै न बाद खा सा, ता फिरी ज़ुणी री तैंईंयैं मैं धन्यवाद धिना तेथा री तैंईंयैं मेरी बदनामी किबै होआ सा? "
1CO,10,31,"आखरी न हांऊँ ऐ बोलणा चाहा कि, चाहे तुसै खालै, चाहे पिया, चाहे ज़ो किछ़ केरलै, सैभ किछ़ परमेश्वरै री महिमा री तैंईंयैं केरा। "
1CO,10,32,"तुसरी ज़िन्दगी ऐण्ढी होंणी चेहिऐ कि तुसै न यहूदी, न होरी ज़ाति, होर न परमेश्वरै री मण्डली री तैंईंयैं परेशानी री बजहा बणा। "
1CO,10,33,"हांऊँ हमेशा दुज़ै बै खुश केरनै री कोशिश केरा सा न कि आपणै आपा बै, होर हांऊँ ऐण्ढा ऐसा आशा न केरा सा कि बोहू लोका री मुक्ति हो। "
1CO,11,1,तुसै मूँ सांही चाल च़ला ज़ैण्ढा हांऊँ मसीह री चाल च़ला सा। 
1CO,11,2,"हे विश्वासी भाइयो, बैहणियो हांऊँ तुसरी सराहाणा केरा सा, कि सैभी गैला न तुसै मुँभै याद केरा सी; ज़ो शिक्षा मैं तुसाबै धिनी सा तेथा रा पालन केरा सी। "
1CO,11,3,हांऊँ ऐ चाहा सा कि तुसै ऐ जाँणा हर एक मर्दा री मुँडी मसीह सा: होर बेटड़ी री मुँडी मर्द सा: होर मसीह री मुँडी परमेश्वर सा 
1CO,11,4,"ज़ो मर्द आपणी मुँडी खौटिया प्रार्थना केरा सा या भविष्यवाणी केरा सा, सौ मर्द आपणी मुँडी रा मतलब मसीह रा अपमान केरा सा। "
1CO,11,5,"पर ज़ो बेटड़ी खुलै मुँडी प्रार्थना केरली या भविष्यवाणी केरली ता, सौ आपणी मुँडी रा मतलब आपणै लाड़ै रा अपमान केरा सा, किबैकि सौ ता गंजी होंणै रै बराबर सा। "
1CO,11,6,"अगर बेटड़ी आपणी मुँडी नी खौटली, ता आपणै बाल भी काटली, अगर बेटड़ी री तैंईंयैं बाल काटणा शरमै री गैल सा, ता सौ आपणी मुँडी खौटली। "
1CO,11,7,"होर मर्दा बै आपणी मुँडी खौटणी ठीक नी ऑथि, किबैकि सौ परमेश्वरै रा स्वरूप होर महिमा सा, पर बेटड़ी मर्दा री महिमा सा। "
1CO,11,8,"किबैकि मर्दा री रचना बेटड़ी न नी हुई, पर बेटड़ी री रचना मर्दा न हुई सा। "
1CO,11,9,"होर मर्द बेटड़ी री तैंईंयैं बणाऊ सा, होर बेटड़ी मर्दा री तैंईंयैं बणाई सा। "
1CO,11,10,तैबै एक बेटड़ी बै आपणी मुँडी खौटणी चेहिऐ ज़ो ऐ रिहा सा कि सौ अधिकारा रै अधीन सा होर किबैकि स्वर्गदूत भी हेरदै लागै सी। 
1CO,11,11,तैबै प्रभु न बेटड़ी बै मर्दा री होर मर्दा बै बेटड़ी री ज़रूरत सा। 
1CO,11,12,"ऐ सच़ सा कि पैहली बेटड़ी मर्दा न बणाईरी ती, पर तेथा न बाद सारै मर्द बेटड़ी न पैदा हुए सी होर सैभ च़ीजा परमेश्वरा रै ज़रियै बणाईरी सा। "
1CO,11,13,"तुसै आपु सोची सका सी, कि बेटड़ी बै बगैर मुँडी खौटै परमेश्वरा न प्रार्थना केरना शोभा देआ सा? "
1CO,11,14,"कि तुसै स्वाभाविक रीति न नी ज़ाणदै, कि अगर मर्द लोम्बा चोह्ड़ा रखला, ता तेइरी तैंईंयैं सौ बदनामी री गैल सा। "
1CO,11,15,पर ज़ो बेटड़ी लोम्बा चोह्ड़ा रखा सा; ता ऐ तेसा बै शोभा देआ सा किबैकि तेसा बै चोह्ड़ा मुँडी खौटणै री तैंईंयैं धिना सा। 
1CO,11,16,"पर अगर कोई एथा रै बारै न बैंहस केरना चाहला, ता सौ ऐ जाँणला कि आसरी होर न परमेश्वरै री मण्डली री कोई होर रीति सा। "
1CO,11,17,"ज़ुणी गैला रै बारै न हांऊँ लिखणु आल़ा सा हांऊँ तुसरी सराउथी नैंई केरी सकदा, किबैकि तुसरै कठै होंणै सैंघै कोई भलाई नी होंदी, पर नुकसान होआ सा। "
1CO,11,18,"मैं शुणु सा कि तुसा मौंझ़ै फुट सा ज़ैबै तुसै मण्डली न कठै होआ सी, होर हांऊँ ऐ पक्कै रूपा न जाँणा सा मैं ज़ो भी शुणु सौ तेथा न किछ़ गैला सच़ सा। "
1CO,11,19,ऐण्ढी फूट तुसा मौंझ़ै होंणी चेहिऐ ताकि ऐ प्रगट हो कि परमेश्वरा री नज़री न कुण भला सा। 
1CO,11,20,ज़ैबै तुसै प्रभु भोजा न शामिल होंणै री तैंईंयैं एकी ज़ैगा कठा होआ सी ता तुसै तेइरा आदर नैंई केरदै। 
1CO,11,21,"किबैकि तुसा मौंझ़ै न किछ़ लोका दुज़ै सैंघै खाँणा बोंडणै रै बदलै आपु ही छ़ेकै-छ़ेकै खा सी, ऐई बजहा न किछ़ लोका भूखै रौहा सी होर किछ़ ता शराबी होआ सी। "
1CO,11,22,"किबै खाँणै पिणै री तेइयै घौर नी ऑथि, तुसै परमेश्वरै री मण्डली बै किछ़ नी समझदे, होर ज़ुणी हागै नी ऑथि तिन्हां बै तुसै शर्मिदा केरा सी? कि ऐसा गैला न हांऊँ तुसाबै सराहणु? हांऊँ सराउथी नी केरदा। "
1CO,11,23,"किबैकि ऐ गैल मुँभै प्रभु न मिली सा, होर मैं तुसाबै भी पजेरी सा; कि ज़ुणी राती प्रभु यीशु पकड़वाऊ ती, तेइयै रोटी लेई। "
1CO,11,24,"होर धन्यवाद केरिया रोटी चोड़ी, होर बोलू,  “कि ऐ मेरा शरीर सा, ज़ो तुसरी तैंईंयैं सा: मेरी यादी न ऐण्ढा केरदै रोईत्।” "
1CO,11,25,"तैबै यीशुऐ खाँणै न बाद कटोरा भी च़कू, होर बोलू,  “ऐ कटोरा मेरै लोहू रा नोंऊँआं वायदा सा: ज़ैबै कैबै भी पीलै ता, मेरी यादी न ऐण्ढै केरदै रौही।” "
1CO,11,26,"किबैकि ज़ैबै कैबै ऐ रोटी खालै, होर ऐई कटोरै न पिलै, ता प्रभु री मौऊती बै कि ज़ैबै तैंईंयैं सौ नी ऐला, प्रचार केरा सी। "
1CO,11,27,"तैबै ज़ो कोई गलत रीति न प्रभु री रोटी खालै, या तेइरै कटोरै न पिला, सौ प्रभु रै शरीरा रा होर लोहू रा गुनेगार होंणा। "
1CO,11,28,"तैबै मांहणु आपणै आपु बै परखला होर तेथा न बाद ऐण्ढी तैरहा ऐसा रोटी न खाई, होर ऐई कटोरै न पिई सका सा। "
1CO,11,29,"किबैकि ज़ो कोई खाँदै पिंदै घेरै प्रभु रै शरीरा रा आदर नैंई केरदा ता, सौ एथा खाँणै होर पिणै न आपु पैंधै सज़ा आंणा सा। "
1CO,11,30,"ऐथा बजहा न तुसा मौंझ़ै बोहू सारै कमज़ोर होर बीमार सी, होर बोहू सारै ता मूँऐ भी सी। "
1CO,11,31,"अगर आसै आपणै आपु बै परखले, ता सज़ा नी मिलणी। "
1CO,11,32,"पर प्रभु आसाबै सज़ा देइया आसरी ताड़ना केरा सा, कि आसै दुनिया सैंघै दोषी नी होलै। "
1CO,11,33,"तैबै, हे मेरै विश्वासी भाइयो, बैहणियो, ज़ैबै तुसै प्रभु भोजा री तैंईंयैं कठै होआ सी, ता ऐकी री तैंईंयैं रुके केरा। "
1CO,11,34,"अगर कोई भूखा सा, ता आपणै घौरा खाला कि ज़ुणिरी बजहा तुसरा कठै होंणा सज़ा री बजहा नी बणनी; होर बचीहूंदी गैला हांऊँ एज़िया ठीक केरनु। "
1CO,12,1,"हे सैभ भाइयो, बैहणियो हांऊँ च़ाहा सा कि तुसै आत्मिक वरदाना रै बारै न जाँणा कि कैण्ढै तेइरा इस्तेमाल केरना। "
1CO,12,2,"तुसै जाँणा सी, कि ज़ैबै तुसै होरी ज़ाति ती, ता ज़ैण्ढै गूंगी मूर्ति रै पिछ़ै चलाऐ जा ती तैण्ढै चला सी। "
1CO,12,3,"तैबै हांऊँ तुसाबै समझाणा चाहा सा ज़ो कोई परमेश्वरा री पवित्र आत्मा री अगुवाई न चला सी, सौ नी बोली सकदा कि, “यीशु श्रापित हो” होर पवित्र आत्मा रै ज़रियै ही बोली सका सा कि, “यीशु ही प्रभु सा।” "
1CO,12,4,"आत्मिक वरदान ता कई किस्मा रै सी, पर ऐकै पवित्र आत्मा सा ज़ो सैभी वरदाना रा स्रोत सा। "
1CO,12,5,"होर सेवा भी कई किस्मा री सा ज़ो आसै प्रभु री तैंईंयैं केरा सी, पर आसै सैभ ऐकै प्रभु री सेवा केरा सी। "
1CO,12,6,"कई तरीकै न परमेश्वर आसरी ज़िन्दगी न कोम केरा सा, पर सौऐ परमेश्वर आसा सैभी रै ज़रियै कोम केरा सा। "
1CO,12,7,"आसा मौंझ़ै न हर एकी बै आत्मिक वरदान धिना सा, ताकि आसै एकी दुज़ै री मज़त केरलै। "
1CO,12,8,"परमेश्वरा री आत्मा ऐकै मांहणु बै बुद्धि न भौरुआन्दा सन्देश बोलणै रा वरदान देआ सा, सौऐ आत्मा दुज़ै मांहणु बै ज्ञाना न भौरुआन्दा सन्देश बोलणै रा वरदान देआ सा। "
1CO,12,9,सौऐ आत्मा एक मांहणु बै प्रभु न बड़ा बशाह केरनै रा वरदान देआ सा होर दुज़ै बै आत्मा रै ज़रियै बीमारा बै ठीक केरनै रा वरदान देआ सा । 
1CO,12,10,"फिरी सौऐ आत्मा कौसी बै सामर्था रै कोम केरनै री शक्ति होर कौसी बै भविष्यवाणी री, होर कौसी बै आत्मा री परखा री, होर कौसी बै कई किस्मा री भाषा री, होर कौसी बै भाषा रा मतलब दसणै रा वरदान धिना सा। "
1CO,12,11,ऐ सैभ वरदान सौऐ पवित्र आत्मा रा कोम सा सौ हर विश्वासी बै आपणी इच्छा रै मुताबक वरदान देआ सा। 
1CO,12,12,किबैकि ज़ैण्ढी तैरहा आसरै शरीरा न कई किस्मा रै अलग-अलग अौंग सी होर सैभी अौंगा रा अलग-अलग कोम सा फिरी भी आसै सैभ विश्वासी कठै मसीह न एक शरीरा रै बराबर सी। 
1CO,12,13,"तैण्ढी तैरहा न आसै सैभ चाहे यहूदी, या होरी ज़ाति, चाहे गुलाम या आज़ाद सैभी रा ऐकै पवित्र आत्मा रै ज़रियै बपतिस्मा हुआ सा ताकि एक शरीर बणी सकै, होर आसै सैभी आँध्रै सौऐ पवित्र आत्मा सा। "
1CO,12,14,"किबैकि शरीरा न ऐकै अौंग नी, पर बोहू सारै सी। "
1CO,12,15,"अगर टाँग बोलली, “हांऊँ हौथ नी ऑथि, तैबै हांऊँ शरीरा रा अौंग नी ऑथि,” ता कि सौ ऐसा बजहा न शरीरा रा नी ऑथि? "
1CO,12,16,"होर अगर कोन बोलला, “हांऊँ औछ़ी नी ऑथि,” तैबै हांऊँ शरीरा रा अौंग नी ऑथि, तैबै कि सौ ऐसा बजहा न शरीरा नी ऑथि? "
1CO,12,17,अगर सारा शरीर औछ़ी ही होली ता शुणना कौखै न होंणा ती? अगर सारा शरीर कोन होन्दा ता सूंघणा कौखै न होंणा ती? 
1CO,12,18,पर सच़िऐ परमेश्वरै सैभ अौंग आपणी मर्जी रै मुताबक एक-एक केरिया शरीरा न रखी रै सी। 
1CO,12,19,"अगर शरीरा न ऐकै अौंग होन्दा, ता ऐ शरीर नी होन्दा। "
1CO,12,20,"पर ऐबै अौंग ता बोहू सी, पर शरीर ऐकै सा। "
1CO,12,21,"औछ़ी हौथा बै नी बोली सकदी, “मुँभै तेरी ज़रूरत नी ऑथि,” होर न मुँडी टाँगा बै बोली सकदी, “मुँभै तेरी जरुर नी ऑथि।” "
1CO,12,22,"पर शरीरे रै किछ़ अौंग ज़ुण होरी न कमज़ोर हेरिया सी, ते बोहू ही जरूरी सी। "
1CO,12,23,होर शरीरे रै ज़ुणी अौंगा बै आसै आदरै योग्य नी समझदे तिन्हां बै आसै ज़ादा आदर केरा सी; होर आसरै शोभले नी लागणु आल़ै अौंग होर भी शोभले होआ सी। 
1CO,12,24,"फिरी भी आसरै शोभले अौंगा बै ऐथा री जरूरत नी, पर परमेश्वरै शरीर ऐण्ढा बणाई रा सा, कि ज़ुणी अौंगा बै आदरै री कमी ती सौऐ बोहू खास बणु। "
1CO,12,25,"ताकि शरीरा न फूट नी हो, पर अौंग एकी होरी री बराबर फिक्र केरै। "
1CO,12,26,"तैबै अगर एक अौंग दुःख पा सा, ता सैभ अौंग तेई सैंघै दुःख पा सी, होर अगर एकी अौंगै री सराहना होआ सा, ता तेई सैंघै सैभ अौंग खुशी मना सी। "
1CO,12,27,"तैण्ढी तैरहा तुसै भी मिलिया मसीही रा शरीर सी, होर तेइरै अलग-अलग अौंग सी। "
1CO,12,28,"होर परमेश्वरै ऐई मसीह रै शरीर मतलब मण्डली न आसा सैभी बै अलग-अलग कोम केरनै री तैंईंयैं धिनै सी। पैहलै तेइयै किछ़ लोका प्रेरिता रै रूपा न चुनै, दुज़ै भविष्यवाणी केरनु आल़ा, त्रीज़ै शिक्षक, होर सामर्था रै कोम केरनु आल़ै, होर बीमारी बै ठीक केरनु आल़ै, होर दया केरनु आल़ै, होर प्रधान, होर कई किस्मा री भाषा बोलणु आल़ै। "
1CO,12,29,सैभै मांहणु प्रेरित नी ऑथि। सैभै मांहणु भविष्यवाणी केरनु आल़ा नी ऑथि। सैभै मांहणु शिक्षा देणु आल़ै नी ऑथि। सैभै मांहणु सामर्था रै कोम केरनु आल़ै नी ऑथि। 
1CO,12,30,सैभी मांहणु बै बीमारा बै ठीक केरनै रा वरदान नी ऑथि। सैभै मांहणु अलग-अलग भाषा नी बोली सकदै। 
1CO,12,31,सैभे मांहणु अनुवाद नी केरी सकदै । तुसै बड़ै न बड़ै वरदाना री धुना न रौहा! पर हांऊँ तुसाबै होर भी सैभी न शोभली बौत दसा सा। 
1CO,13,1,"अगर हांऊँ मांहणु, होर स्वर्गदूतै री भाषा बोलणु, होर झ़ुरी नी केरनु, ता हांऊँ ठनठणांदा पीतल, होर झनझणादी झंझरी सांही सा। "
1CO,13,2,"होर अगर हांऊँ भविष्यवाणी केरनु, होर सैभ रहस्या होर सभी तैरहा रै ज्ञाना बै समझनु, होर मुँभै औखै तैंईंयैं बशाह होला, कि हांऊँ ढौगा बै हटाला, पर झ़ुरी नी केरनु, ता हांऊँ किछ़ भी नी ऑथि। "
1CO,13,3,"अगर हांऊँ आपणी पूरी ज़ायदात (दौलत) गरीबा बै खियानु, या आपणा शरीर फुकिणै री तैंईंयैं देंनु, होर झ़ुरी नी केरनु, ता मुँभै किछ़ भी फाईदा नी ऑथि। "
1CO,13,4,"झ़ुरी धीरजवान सा; होर कृपालु सा, झ़ुरी डाह नी केरदी; झ़ुरी आपणी सराउथी नी केरदी, होर फूलदी नैंई। "
1CO,13,5,"झ़ुरी दुज़ै री बेइज़ती नी केरदी, झ़ुरी आपणी भलाई नी च़ाँहदी, झुँझलांदी नी, बुरा नी मनदी। "
1CO,13,6,"झ़ुरी पापा न खुश नी होन्दी, पर सच़ाई न खुश होआ सा। "
1CO,13,7,"सौ सैभ गैला सौहा सा, सौ सैभी गैला रा बशाह केरा सा, सैभी गैला री आशा केरा सा, सैभी गैला न धीरज रखा सा। "
1CO,13,8,"झ़ुरी कैधी खत्म नी होंदी; भविष्यवाणी ता खत्म होंणी, भाषा होली ता ते भी खत्म होंदी रोहणा; ज्ञान होला ता सौ भी खत्म होंणा। "
1CO,13,9,आसै सैभ किछ़ नी ज़ाणदै होर आसरी भविष्यवाणी अधूरी सा। 
1CO,13,10,"पर ज़ैबै सर्वसिद्ध ऐणा, ता अधूरा खत्म होंणा। "
1CO,13,11,"ज़ैबै हांऊँ शोहरु ऐ ती, ता हांऊँ शोहरु सांही बोला ती, होर शोहरु सांही मन ती शोहरु सांही समझ ती; पर ऐबै स्याणा हुआ सा, ता शोहरु सांही गैला छ़ौड़ी धिनी। "
1CO,13,12,"ऐबै आसाबै ज़ो परमेश्वरा रै बारै न हेरिया सा सौ शीशे न धुँधला हेरणै सांही सा, पर बादा न आसै सौ आमनै सामनै हेरना सा। होर ऐई बौगता आसै सैभ किछ़ नैंई ज़ाणदै पर तेई बौगता आसै सैभ किछ़ ज़ाणना, ज़ैण्ढा परमेश्वर आसाबै पूरी तैरहा समझा सा। "
1CO,13,13,"त्राऐ च़ीजा सी ज़ुणियै हमेशा तक बणी रौहणा सा बशाह, आशा होर झ़ुरी। पर इन्हां सैभी मौंझ़ै सैभी न बड़ी झ़ुरी ही सा। "
1CO,14,1,"एकी दुज़ै बै झ़ुरी केरनै री पूरी कोशिश केरा, होर आत्मिक वरदाना री धुना न भी रौहा, खास केरिया भविष्यवाणी केरा। "
1CO,14,2,"किबैकि ज़ो दुज़ी भाषा न गैला केरा सा; सौ मांहणु न नी, पर परमेश्वरा सैंघै गैला केरा सा; ऐसा बजहा न कोई समझदा नी; किबैकि सौ भेदा री गैला पवित्र आत्मा री समर्था रै ज़रियै बोला सा। "
1CO,14,3,"पर ज़ो भविष्यवाणी केरा सा, सौ मांहणु बै उन्नति केरनै री तैंईंयैं, होर उत्साहित केरनै री तैंईंयैं, होर शान्ति री तैंईंयैं बोला सा। "
1CO,14,4,"ज़ो दुज़ी भाषा न गैला केरा सा, सौ आपणै ही बशाह बै मजबूत केरा सा; पर ज़ो भविष्यवाणी केरा सा, सौ मण्डली रै विश्वासी रै बशाह बै मजबूत केरा सा। "
1CO,14,5,"हांऊँ चाहा सा, कि तुसै सैभ दुज़ी भाषा न गैल केरा, पर ज़ादा ऐ चाहा सा कि भविष्यवाणी केरा किबैकि अगर दुज़ी भाषा बोलणु आल़ै मण्डली रै विश्वासी रै बशाह बै मजबूत केरनै री तैंईंयैं अनुवाद नी केरदै ता भविष्यवाणी केरनु आल़ै तेईन बेहतर सा। "
1CO,14,6,"तैबै हे मेरै विश्वासी भाइयो, बैहणियो अगर हांऊँ तुसा हागै एज़िया दुज़ी-दुज़ी भाषा न गैला केरनु, होर प्रकाश या ज्ञाना, या भविष्यवाणी, या उपदेश री गैला तुसाबै नी बोलणु, ता तुसाबै मूँ न कि फायदा होंणा? "
1CO,14,7,"ऐण्ढी तैरहा अगर बाजै री चीज़ा, ज़ुण आवाज़ खोला सी ज़ैण्ढै कि बांसुरी, होर बीण, अगर तिन्हां रै सूरा रा भेद नी होन्दा ता ज़ो फुकरा सी, सौ किंहाँ पछियाणना ती? "
1CO,14,8,अगर लड़ाई न तुरही रा शब्द साफ़ नी होन्दा ता सैनिका लड़ाई री तैंईंयैं कैण्ढै त्यारी केरनी ती? 
1CO,14,9,ऐण्ढी तैरहा ज़ो किछ़ भी तुसै बोलदै लागै सी अगर लोका बै समझ नैंई ऐन्दा ता कोई बै भी पता नी लागणा तुसै कि बोलदै लागै सी। 
1CO,14,10,दुनिया न बोहू सारी अलग-अलग भाषा सा होर हर एक भाषा रा किछ़ न किछ़ मतलब होआ सा। 
1CO,14,11,"तैबै अगर हांऊँ कौसी भाषा रा मतलब नी समझनु, ता बोलणु आल़ै री नज़री न होर तेइरी नज़री न भी हांऊँ परदेशी होंणा। "
1CO,14,12,"तैबै तुसै भी ज़ो आत्मिक वरदाने री धुना न सी, ता तेई वरदाना बै पाणै री कोशिश केरा। ज़ुणी सैंघै मण्डली रै विश्वासी री उन्नति होआ सा। "
1CO,14,13,"ऐसा बजहा न ज़ो दुज़ी भाषा बोलला, ता सौ ऐ प्रार्थना केरला, कि तेथा रा मतलब भी देसी सकला। "
1CO,14,14,"तैबै ज़ैबै हांऊँ दुज़ी भाषा न प्रार्थना केरा सा, ता मेरी आत्मा ता प्रार्थना केरा सा पर मुँभै समझ नैंई ऐन्दी हांऊँ कि लागा सा बोलदा। "
1CO,14,15,ता मुँभै कि केरना चेहिऐ? ऐण्ढा एक बौगत होआ सा ज़ैबै मुँभै आत्मा रै ज़रियै प्रार्थना केरनी चेहिऐ होर ऐण्ढा भी एक बौगत होआ सा ज़ैबै मुँभै अक्ला सैंघै प्रार्थना केरनी चेहिऐ। कैधी-कैधी मुँभै आत्मा रै ज़रियै गाणा चेहिऐ होर कैधी अक्ला सैंघै भी गाणा चेहिऐ। 
1CO,14,16,"अगर कोई नज़ाण मांहणु तुसरी आराधना न एज़ा सा ज़ैबै तुसै आत्मा सैंघै प्रभु री स्तुति केरदै लागै सी। अगर ते तुसरै शब्दा बै नी समझदै फिरी तिन्हां बै पता नैंई लागणा कि तुसै कि बोलदै लागै सी, होर तैबै ते आमीन नी बोली सकदै ऐ रिहाणै री तैंईंयैं कि ते तिन्हां गैला न सहमत सी। "
1CO,14,17,"तु ता खरी तैरहा परमेश्वरा रा धन्यवाद केरा सा, पर दुज़ै रै बशाह न उन्नति नी होन्दी। "
1CO,14,18,"हांऊँ आपणै परमेश्वरै रा धन्यवाद केरा सा, कि हांऊँ तुसा सैभी न ज़ादा दुज़ी-दुज़ी भाषा न बोला सा। "
1CO,14,19,"पर मण्डली न दुज़ी भाषा दस हज़ार गैला बोलणै न ऐ मुँभै होर भी शोभला लागा सा, कि होरी बै अक्ला सैंघै पौंजे गैला बोलणु। "
1CO,14,20,"हे मेरै विश्वासी भाइयो, बैहणियो, तुसरी समझ शोहरु सांही नी होंणी चेहिऐ। ज़ौखै तक बुराई री गैल सा, तेथा न तुसाबै शोहरु सांही भोल़ै होंणा चेहिऐ पर समझ न तुसाबै सयाणै होंदै जाँणा चेहिऐ। "
1CO,14,21,"पवित्र शास्त्रा न लिखु सा कि, प्रभु बोला सा, “मूँ नज़ाण भाषा बोलणु आल़ै लोका रै ज़रियै होर परदेशी रै ज़रियै आपणै लोका सैंघै गैला केरनी, पर तिन्हां मेरी नी शुणनी।” "
1CO,14,22,तैबै दुज़ी भाषा अविश्वासी लोका री तैंईंयैं एक नशाण सा; होर भविष्यवाणी विश्वासी लोका री तैंईंयैं एक नशाण सा 
1CO,14,23,"तैबै ज़ैबै मण्डली ऐकी ज़ैगा कठै होआ सी, होर सैभ रै सैभ दुज़ी-दुज़ी भाषा बोलले, होर अनपढ़ या अविश्वासी लोका आँध्रै एलै ता कि तिन्हां तुसाबै पागल नी बोलणा? "
1CO,14,24,"पर अगर सैभ भविष्यवाणी केरदै लागै, होर कोई अविश्वासी या आम मांहणु आँध्रै ऐला, ता तेइबै महसूस होंणा कि तिन्हैं परमेश्वरा रै खिलाफ़ पाप केरू सा। "
1CO,14,25,"परमेश्वरा रा ऐ सन्देश शुणिया तेइबै आपणै बुरै कोमा रा पता लागणा होर तेई टुँबड़ै पौड़िया परमेश्वरा बै प्रणाम केरना, होर मनणा, कि सच़ै परमेश्वर तुसा मौंझ़ै सा। "
1CO,14,26,"तैबै हे विश्वासी भाइयो, बैहणियो, कि केरू लोड़ी? ज़ैबै तुसै आराधना री तैंईंयैं कठै होआ सी, ता ऐकी दुज़ै रै मना न भजन, या उपदेश, या दुज़ी भाषा, या शिक्षा रा प्रकाश, या दुज़ी भाषा रा मतलब दसणै चेहिऐ, ऐ सैभ किछ़ विश्वासी रै बशाह री उन्नति री तैंईंयैं हुआ लोड़ी। "
1CO,14,27,"अगर दुज़ी भाषा न गैल केरनी होली, ता दुई, या बोहू हो ता त्राई जणै बारी-बारी बोलै, होर एक मांहणु मतलब दसै। "
1CO,14,28,"अगर मतलब दसणु आल़ा नी होला, ता दुज़ी भाषा बोलणु आल़ै मण्डली न च़ुप रौहलै, होर आपणै मना न परमेश्वरा सैंघै गैला केरला। "
1CO,14,29,"होर भविष्यवाणी केरनु आल़ै न दुई या त्राई बोलै, होर बाकी लोका तिन्हां रै वचना बै परेखै कि ज़ो सौ बोलदा लागा सा सौ पवित्र शास्त्रा रै मुताबक सा या नैंई। "
1CO,14,30,"अगर तेसा मण्डली न कोई होर मांहणु सा ज़ुणियै परमेश्वरा न प्रकाशन पाऊ सा, ता पैहलै मांहणु बै चुप रौहणा चेहिऐ दुज़ै बै बोलणै रा मौका देणा चेहिऐ। "
1CO,14,31,"किबैकि तुसै एक-एक केरिया भविष्यवाणी केरी सका सी कि सैभ सिखलै, होर सैभ शान्ति पालै। "
1CO,14,32,"होर भविष्यवाणी केरनु आल़ा ज़ो परमेश्वरा रा सन्देश दसदा लागा सा, सौ आपणै-आपा बै काबू रखै ताकि होरी बै भी किछ़ बोलणै रा मौका मिलै। "
1CO,14,33,"किबैकि परमेश्वर गड़बड़ी रा नी, पर शान्ति रा परमेश्वर सा; ज़ैण्ढा कि सैभ पवित्र लोकै री मण्डली न सा। "
1CO,14,34,"बेटड़ी बै मण्डली न बैंहस नैंई केरनी चेहिऐ पर च़ुप रौहणा चेहिऐ, किबैकि तिन्हां बै गैला केरनै रा हुक्म नी ऑथि, पर अधीन रौहणै रा हुक्म सा, ज़ैण्ढा बिधान न लिखु भी सा। "
1CO,14,35,"होर अगर ते किछ़ पुछ़णा चाहा सी, ता घौरा आपणै लाड़ै न पुछली, किबैकि बेटड़ी रा मण्डली न गैला केरना शर्म री गैल सा। "
1CO,14,36,"परमेश्वरै रा वचन तुसा मौंझ़ै न शुरु नी हुआ सा, होर सिर्फ़ तुसा तक ही नैंई पुजू सा। "
1CO,14,37,"अगर कोई मांहणु आपणै आपु बै भविष्यवाणी केरनु आल़ा या आत्मिक जन समझ़ला, ता ऐ जाँणला, कि ज़ो किछ़ गैला मैं तुसाबै लिखी सी, सौ प्रभु रा हुक्म सा। "
1CO,14,38,"पर अगर सौ मांहणु इन्हां गैला पैंधै ध्यान नैंई देंदा ता, तेई मांहणु पैंधै भी ध्यान मता देआ। "
1CO,14,39,"ता हे मेरै विश्वासी भाइयो, बैहणियो, भविष्यवाणी केरनै री धुना न रौहा होर दुज़ी भाषा बोलणै न नाँ मता केरा। "
1CO,14,40,पर ज़ो किछ़ भी तुसै मण्डली न केरा सी सौ सैभ सही तरीकै होर एक-एक केरिया केरी लोड़ी। 
1CO,15,1,"हे विश्वासी भाइयो होर बैहणियो, हांऊँ तुसाबै सौऐ खुशी रा समाद याद दिला सा ज़ो मैं पैहलै तुसाबै दसु ती, होर तुसै बशाह केरू होर औज़ भी बशाह केरा सी । "
1CO,15,2,"ऐ सौऐ खुशी रा समाद सा ज़ो मैं तुसा शुणाऊ ती, तेथा रै ज़रियै तुसरी मुक्ति भी होंणी, नी ता तुसरा बशाह केरना बेकार होंणा। "
1CO,15,3,"तैबै मैं सैभी न पैहलै तुसाबै सौ ज़रूरी गैल पजाई सा, ज़ो मुँभै पूजी ती, कि पवित्र शास्त्रा रै मुताबक यीशु मसीह आसरै पापै री तैंईंयैं मूँआ सा। "
1CO,15,4,होर ज़मीना न पौथू ती; होर पवित्र शास्त्रा रै मुताबक त्रीज़ै रोज ज़िन्दा हुआ सा। 
1CO,15,5,ज़िन्दै होंणै न बाद पतरसा बै होर फिरी बारा च़ेले बै हेरूआ ती। 
1CO,15,6,"फिरी सौ पौंज़ शोऊ न ज़ादा सैभ विश्वासी भाई बै ऐकी बारी न हेरुआ ती, ज़ुणी मौंझ़ै न बोहू सारै हाज़ी तैंईंयैं ज़िन्दै सी पर केतरै मूँऐ सी। "
1CO,15,7,फिरी सौ याकूबा बै हेरुऐ होर फिरी सैभ प्रेरिता बै हेरुआ ती। 
1CO,15,8,"होर सैभी न बाद मुँभै भी हेरुआ ती, ज़ो कि एक नौखै तरीकै न प्रेरित बणु। "
1CO,15,9,"किबैकि हांऊँ प्रेरिता मौंझ़ै न सैभी न होछ़ा सा, बल्कि प्रेरित बोलणै रै लाईक भी नी ऑथि, किबैकि मैं परमेश्वरै री मण्डली रै विश्वासी सताए ती। "
1CO,15,10,"पर हांऊँ ज़ो किछ़ भी सा, परमेश्वरै रै अनुग्रह न बणु सा: होर तिन्हां रा अनुग्रह ज़ो मूँ पैंधै हुआ सा, सौ बेकार नी हुआ सा पर मैं दुज़ै प्रेरिता न ज़ादा मेहनत भी केरी सा, फिरी भी ऐ मेरी तरफा न नी हुआ पर परमेश्वरै रै अनुग्रह न हुआ ज़ो मूँ पैंधै सा। "
1CO,15,11,"तैबै चाहे हांऊँ सा, चाहे प्रेरित सी, आसै ऐही प्रचार केरा सी, होर ऐथा पैंधै तुसै बशाह भी केरू सा। "
1CO,15,12,"ऐबै हांऊँ तुसा न ऐ पूछ़णा चाहा सा कि ज़ैबै आसै मसीही रा ऐ प्रचार केरु कि सौ मूँऐंदै न ज़िन्दा हुआ सा, ता तुसा मौंझ़ै न केतरै किबै बोला सी, कि मूँऐंदै रा दबारा ज़िन्दा नी होंणा। "
1CO,15,13,"अगर मूँऐंदै रा ज़िन्दा होंणा ही नी ऑथि, ता मसीह भी ज़िन्दा नी हुआ। "
1CO,15,14,"होर अगर मसीह भी ज़िन्दा नी हुआ, ता आसरा प्रचार केरना बेकार सा; होर तुसरा बशाह केरना भी बेकार सा। "
1CO,15,15,"अगर मूँऐंदै दबारा ज़िन्दा नी होलै ता आसै परमेश्वरा रै बारै न झूठ बोलू सा, ज़ैबै आसै ऐ बोलू कि यीशु मसीह मूँऐंदै न ज़िन्दा हुआ सा ज़ैबैकि हकीकता न सौ ज़िन्दा नी हुआ । "
1CO,15,16,"होर अगर मुर्दै नी ज़िन्दा होंदै, ता मसीह भी ज़िन्दै नी होंणा ती। "
1CO,15,17,"होर अगर मसीह नी ज़िन्दा उठदा, ता तुसरा बशाह केरना बेकार ती; होर तुसै हाज़ी तैंईंयैं भी आपणै पापा रै गुलाम होंणा ती। "
1CO,15,18,"अगर मसीह मूँऐंदै न ज़िन्दा नी हुआ होन्दा ता, फिरी ज़ो लोका मसीह न बशाह केरदै लागै ती होर मूँऐ, तिन्हरा उद्धार नैंई हुआ ती होर ते नाश हुऐ। "
1CO,15,19,अगर आसै मसीह रा बशाह आसरै उद्धार केरनै री तैंईंयैं सिर्फ़ ऐसा ज़िन्दगी न आश केरी सका सी होर आगली ज़िन्दगी न नैंई ता आसै दुनिया न सैभी न ज़ादा अभागै मांहणु सी। 
1CO,15,20,पर सच़ाई ऐ सा कि परमेश्वरै मसीह मूँऐंदै न ज़िन्दा केरूऐ ऐसा गैला रा ऐ पक्का सबूत सा कि ज़ो मांहणु मूँऐं सी ते भी ज़िन्दै केरनै । 
1CO,15,21,"ज़ैण्ढी तैरहा आदमा रै पापा बजहा न आसाबै मौरना पौड़ना, तैण्ढी तैरहा आसा मसीह रै कोमा री बजहा न दबारा ज़िन्दै होंणा। "
1CO,15,22,"आदमा री बजहा न मौऊत आई, तैण्ढी तैरहा मसीह री बजहा न नोंऊँई ज़िन्दगी मिली। "
1CO,15,23,"पर हर एक आपणी-आपणी बारी न ज़िन्दै होंणा, पैहलै मसीह ज़िन्दै होंणा फिरी मसीह रै ज़रियै दुनिया न रौहणु आल़ै सैभ मसीह रै विश्वासी मांहणु ज़िन्दै होंणै। "
1CO,15,24,ऐथा न बाद अंत होंणा; तेई बौगता यीशु आपणी सारी प्रधानता होर आपणा सारा अधिकार होर शक्ति रा अंत केरिया राज्य पिता परमेश्वरा रै हौथा न सौंपणा सा। 
1CO,15,25,मसीह तेई बौगता तक राज्य केरना ज़ैबै तक परमेश्वर आपणै बैरी बै तेइरै अधीन नी केरला। 
1CO,15,26,सैभी न आखरी बैरी ज़ो नाश केरना सा सौ मौऊत सा। 
1CO,15,27,"ज़ैबै पवित्र शास्त्रा न लिखू सा कि परमेश्वरै मसीह रै अधीन सैभ किछ़ केरू सा, एथा न परमेश्वर आपु शामिल नैंई ऑथि किबैकि परमेश्वरै ही सैभ किछ़ मसीह रै अधीन केरू सा। "
1CO,15,28,"होर सैभ किछ़ मसीह रै अधीन होंणा, ता पुत्र आपु भी तेइरै अधीन होंणा ज़ुणियै सैभ किछ़ तेइरै अधीन केरू सा; ताकि सैभी न परमेश्वर ही सैभ किछ़ होला। "
1CO,15,29,अगर मुर्दै ज़िन्दै नी होंदै ता तिन्हां लोका कि केरनै ज़ुणियै मूँऐंदै री तैंईंयैं बपतिस्मा लेऊ। 
1CO,15,30,होर आसै भी किबै हर बौगत मुश्किला न पौड़िया रौहा सी? 
1CO,15,31,"हे मेरै विश्वासी भाइयो बैहणियो, हांऊँ बोलणा चाहा सा कि हांऊँ हर रोज मौऊती रा सामना केरा सा, ज़ो हांऊँ बोलदा लागा सा सौ सच़ सा होर हांऊँ बोहू खुश सा कि तुसै आसरै प्रभु यीशु न बशाह केरा सी। "
1CO,15,32,"अगर हांऊँ मांहणु री रीति पैंधै इफिसुस शैहरा न बौणै रै पशु सांही मांहणु सैंघै लड़नू ता मेरी तैंईंयैं कि फायदा होंणा? अगर मुर्दै ज़िन्दै होंदै, “ता एज़ा, खा-पिया, किबैकि काल ता मौरणाऐ सा।” "
1CO,15,33,धोखा मत खाँदै तिन्हां लोका रै ज़रियै ऐण्ढी गैला केरा सी किबैकि “बुरी संगत शोभलै मांहणु बै बिगाड़ी देआ सा।” 
1CO,15,34,आपणै सही सोच़णै रै तरीकै न वापस आ पापा रै कोम केरना बन्द केरा । हांऊँ ऐ बोलदा लागा सा तुसाबै शर्मिंदा केरनै री तैंईंयैं कि तुसा मौंझ़ै ऐण्ढै लोका सी ज़ो परमेश्वरा बै नी ज़ाणदै। 
1CO,15,35,"ऐबै कौसी ऐ पूछणा, “मुर्दै कैण्ढी तैरहा ज़िन्दै होआ सी, होर तिन्हां कैण्ढै शरीरा सैंघै ऐणा?” "
1CO,15,36,"हे मुर्ख, ज़ैबै तक तू बेज़ै बै छेता न नैंई बाँहदा, होर ज़ैबै तक सौ मौरदा नैंई तैबै तक तेथा न टीरा नैंई निकल़दी। "
1CO,15,37,"होर ज़ो तु बाहा सा, ऐ सौ शरीर नी ऑथि ज़ो पैदा होणु आल़ा सा सौ सिर्फ़ दाणा सा, सौ चाहे गेहूँ रा होला, चाहे कोई होरी नाज़ै रा होला। "
1CO,15,38,पर परमेश्वर तिन्हां बै आपणी मर्जी रै मुताबक शरीर देआ सा; होर हर एक बेज़ै बै तेइरा खास शरीर। 
1CO,15,39,"सैभै शरीर ऐकै ज़ेही नी ऑथि, पर मांहणु रा शरीर अलग सा; पशु रा अलग ज़ेही सा; होर च़ीड़ू च़कारू रा अलग ज़ेही सा; होर मैच्छ़ी रा शरीर अलग ज़ेही सा। "
1CO,15,40,"स्वर्गीय शरीर भी सा, होर संसारिक शरीर भी सा। पर स्वर्गै रै शरीरा रा तेज़ अलग सा, होर संसारिक शरीरा रा अलग सा। "
1CO,15,41,"सुरजा रा तेज़ होर सा, चाँदा रा तेज़ होर सा, होर सैभी तारै रा तेज़ होर सा, (किबैकि ऐकी तारै रा तेज़ दुज़ै तारै रै तेजा न अंतर सा)। "
1CO,15,42,"मुर्दै रा दबारा ज़िन्दा होंणा भी ऐण्ढा ही सा। मौरनै न बाद शरीर नाशमान दशा न होआ सा, होर ज़िन्दा होंणै न बाद अविनाशी रूपा न होआ सा। "
1CO,15,43,"मौरनै न बाद ज़ैबै शरीरा बै पौथा सी सौ हेरनै न बड़ा भद्दा होर कमज़ोर होआ सा, होर ज़ैबै सौ ज़िन्दा होआ सा ता सौ तेज़ होर शक्ति सैंघै भौरुआन्दा होआ सा। "
1CO,15,44,ज़ैबै शरीरा बै पौथा सी सौ एक आम मांहणु रा शरीर होआ सा होर अगर ज़ो ज़िन्दा होआ सा सौ एक आत्मिक शरीर होआ सा। ज़ैण्ढी तैरहा आम शरीर सा तैण्ढाऐ एक होर शरीर सा तेथा बै पवित्र आत्मा पूरी तैरहा काबू केरा सा 
1CO,15,45,"पवित्र शास्त्रा न ऐण्ढाऐ लिखु भी सा कि, “पैहला मांहणु, मतलब आदम ज़िन्दा प्राणी बणु”, होर आखरी आदम, मतलब मसीह ज़िन्दगी देणु आल़ा आत्मा बणु। "
1CO,15,46,"ऐबै आसाबै ऐ शरीर मिलू सा ज़ो दुनिया रा सा, पर मौरनै न बाद आसाबै सौ शरीर मिलणा ज़ो स्वर्गीय होंणा। "
1CO,15,47,पैहला मांहणु मतलब आदम धौरती रै माटै रा बणाऊ ती; दुज़ा मांहणु मतलब मसीह स्वर्गा न आऊ। 
1CO,15,48,"ज़ो लोका ऐसा धौरती रै सी ते तेई मांहणु सांही सी ज़ुण माटै न बणाऊ, तैण्ढै ही ज़ो लोका स्वर्गा रै सी ते तेई मांहणु सांही सी ज़ो स्वर्गा न आऊ। "
1CO,15,49,"होर ज़ैण्ढा आसै तेइरा रूप धारण केरू सा ज़ो माँटे रा सा, तैण्ढा आसा तेई स्वर्गीय रा रूप भी धारण केरना सा। "
1CO,15,50,"हे मेरै विश्वासी भाइयो बैहणियो, हांऊँ चाहा सा कि तुसै ज़रूर जाँणा कि आसरा शरीर ज़ो मांस होर लोहू रा सा तेई चौकिणै। एथा रा मतलब ऐ सा कि ते परमेश्वरा रै राज्य रै सहभागी नैंई होई सकदै ज़ो हमेशा तक बणिया रौहा सा। "
1CO,15,51,"हेरा, हांऊँ तुसाबै भेदा री गैला दैसा सा कि आसा सैभी ता नी मौरना, पर सैभी रा रूप बदलणा सा। "
1CO,15,52,"होर ऐ पलक झपकदे ही पल भरा न च़ानक होंणा, ज़ैबै आखरी तुरही फुकरणी तैबै मुर्दै ज़िन्दै होंणै। आसा सैभी बदलणा दबारा कैधी नी मौरना। "
1CO,15,53,आसरा शरीर ज़ो तेई चौकिणै होर मौरना ऐण्ढै शरीरा न बदलणा ज़रूरी सा ज़ुणी कैधी नी चौकिणै या मौरना । 
1CO,15,54,फिरी ज़ैबै आसरा ऐ नाशमान शरीर न मौरनु आल़ै शरीरा न बदलिणा ता पवित्र शास्त्रा न ज़ो लिखु सा पूरा होंणा जय मौऊत निगली सा। 
1CO,15,55,“हे मौऊत तेरी जय कौखै रौही? हे मौऊती तेरा डंक कौखै रौहू?” 
1CO,15,56,"मौऊती रा डंक ता पाप सा, होर पापै री शक्ति बिधान सा। "
1CO,15,57,"पर परमेश्वरै रा धन्यवाद सा कि, ज़ो आसरै प्रभु यीशु मसीह रै ज़रियै आसाबै जयवन्त केरा सा। "
1CO,15,58,"तैबै हे मेरै भाइयो, बैहणियो मजबूत होर स्थिर रौहा, होर प्रभु यीशु रै कोमा न बढ़दे रौहा, किबैकि ऐ जाँणा सी, कि तुसरी मेहनत प्रभु न व्यर्थ नी ऑथि। "
1CO,16,1,ऐबै सौ सवाल ज़ो तुसै ढैबुऐ रै बारै न पुछ़ू ती ज़ो यरूश्लेम शैहरा रै पवित्र लोका री तैंईंयैं कठा केरदै लागै सा। तुसाबै सौऐ तरीका अपनाणा चेहिऐ ज़ो मैं गलातिया प्रदेशा रै मण्डली बै दसू ती। 
1CO,16,2,"तुआरा बै तुसा मौंझ़ै न सैभ कोई आपणी कमाई रै मुताबक किछ़ आपु हागै बचाईया रखलै, कि ज़ैबै हांऊँ ऐणु ता तैबै दान कठा केरना नी लोड़ी पोऊ। "
1CO,16,3,मेरै ऐणै न बाद मूँ सिफारिश चिट्ठी लिखणी तिन्हां लोका री तैंईंयैं ज़ुणिबै तुसै चुना सी ताकि तुसरै दाना बै यरूश्लेम शैहरा री मण्डली न पजेरी सकनू। 
1CO,16,4,"अगर तुसै सोचा सी कि मेरा जाँणा भी ज़रूरी सा, ता मूँ तिन्हां सैंघै जाँणा। "
1CO,16,5,होर मूँ मकिदुनिया प्रदेशा होईया तुसा हागै मिलदै ऐणा। 
1CO,16,6,"पर सही सा कि तुसा हागै रुकणु होर पूरा हिऊँद महीना तुसा हागै काटणू, तैबै ज़ौखै भी मूँ जाँणा होला, तौखै जाणै री तैंईंयैं तुसै मेरी मज़त केरीत्। "
1CO,16,7,अगर प्रभु री मर्जी सा ता मूँ बादा न ज़ादा बौगता तैंईंयैं तुसा सैंघै मिलदै ऐणा न कि ऐबै थोड़ै बौगता तैंईंयैं हांऊँ रुकनू । 
1CO,16,8,पर मूँ पिन्तेकुस्ता रै त्यौहारा तैंईंयैं इफिसुस शैहरा न रौहणा। 
1CO,16,9,"किबैकि मेरी तैंईंयैं एक बड़ा होर फायदैमन्द कोम केरनै रा मौका मिलू सा, एथा रै बावजूद कि औखै बोहू लोका सी ज़ो मेरै बिरोधी सी। "
1CO,16,10,"अगर तीमुथियुस ऐला, ता तेइबै तुसा मौंझ़ै घौरा सांही महसूस लोड़ी हुआ किबैकि सौ मूँ सांही प्रभु री सेवा केरा सा। "
1CO,16,11,"तैबै कोई तेइबै तुच्छ नी समझ़ला, पर तेइबै शान्ति सैंघै मूँ हागै भेजीत्, कि मूँ हागै आऊ लोड़ी; किबैकि हांऊँ तेइरा इंतज़ार केरदा लागा सा, कि सौ मेरै सैभ विश्वासी भाई सैंघै ऐला। "
1CO,16,12,"होर विश्वासी भाई अपुल्लोसा सैंघै मैं बोहू अर्ज़ा केरी सा कि सैभे विश्वासी भाई सैंघै जाला; पर तेइयै ऐई बौगत ज़ाणनै री किछ़ भी इच्छा नी केरी, पर ज़ैबै मौका पाला, तैबै एज़ी जाँणा। "
1CO,16,13,"बिऊदै रौहा, बशाह न मजबूत रौहा होर हिम्मता आल़ै बणा। "
1CO,16,14,ज़ो किछ़ केरा सी झ़ुरी सैंघै केरा। 
1CO,16,15,"हे मेरै विश्वासी भाइयो तुसै स्तिफनासा रै खानदान बै जाँणा सी, कि ते अखाया प्रदेशा रै पैहलै विश्वासी सी, होर पवित्र लोका री सेवा केरनै री तैंईंयैं त्यार रौहा सी। "
1CO,16,16,"तैबै हांऊँ तुसा न अर्ज़ा केरा सा कि ऐण्ढै स्याणै रै अधीन रौहा, पर सैभे ज़ो ऐई कोमा न मेहनत केरा सी होर सैंघी सी। "
1CO,16,17,"होर हांऊँ स्तिफनासा होर फुरतूनातुसा होर अखईकुसे रै ऐणै न खुश सा, किबैकि तुसै औखै नी ती तिन्हैं मेरी ऐण्ढी मज़त केरी ज़ो तुसै नी केरी सकदै। "
1CO,16,18,"ऐ लोका मेरी तैंईंयैं नौखै प्रोत्साहना री बजहा बणै, ज़ैण्ढै तुसरी तैंईंयैं भी बणै ती। ऐण्ढै लोक ज़ो खरी सेवा केरा सी तिन्हां बै आदर मिलू लोड़ी। "
1CO,16,19,आसिया प्रदेशा री मण्डली री तरफा न तुसाबै नमस्कार; अक्विला होर तेइरी लाड़ी प्रिसका रा होर तिन्हां रै घौर री मण्डली रै विश्वासी बै भी तुसाबै प्रभु न बोहू-बोहू नमस्कार। 
1CO,16,20,तुसा सैभी विश्वासी भाई बैहणी रा तुसाबै नमस्कार! एकी दुज़ै बै प्यारा सैंघै नमस्कार केरा। 
1CO,16,21,हांऊँ पौलुसे रा आपणै हौथै लिखुआँदा नमस्कार अगर कोई प्रभु सैंघै झ़ुरी नी केरदा ता सौ शापित सा। 
1CO,16,22,हे आसरै प्रभु यीशु एज़। 
1CO,16,23,आसरै प्रभु यीशु रा अनुग्रह तुसा पैंधै होन्दा लोड़ी रौहू। 
1CO,16,24,मेरी झ़ुरी प्रभु यीशु न तुसा सैभी सैंघै लोड़ी रौही आमीन। 
2CO,1,1,"हांऊँ पौलुसे री तरफा न ज़ो परमेश्वरै री मर्जी न मसीह यीशु रा प्रेरित सा, होर आसरै विश्वासी भाई तीमुथियुसै री तरफा न ज़ो परमेश्वरै री तेसा मण्डली रै नाँ ज़ो कुरिन्थियुस शैहरा न सी; होर सारै अखाया प्रदेशा रै सैभ पवित्र लोका रै नाँ ऐ चिट्ठी लिखी सा। "
2CO,1,2,आसरै पिता परमेश्वर होर प्रभु यीशु मसीह री तरफा न तुसाबै अनुग्रह हौर शान्ति लोड़ी मिलदी रौही। 
2CO,1,3,"आसरै प्रभु यीशु मसीह रै पिता परमेश्वरै रा धन्यवाद सा, ज़ो दया रा पिता सा, होर परमेश्वर ज़ो आसाबै हमेशा शान्ति देआ सा। "
2CO,1,4,परमेश्वर आसाबै हर मुश्किला न शान्ति देआ सा; ताकि आसै दुज़ै बै शान्ति देई सकलै । आसै दुज़ै बै ऐण्ढी तैरहा शान्ति देई सका सी ज़ैण्ढै परमेश्वरै आसाबै देआ सा। 
2CO,1,5,"किबैकि ज़ैण्ढै मसीह रै दुःख आसै सौहा सी, तैण्ढै ही मसीहै दुःख सौहू, ऐण्ढी तैरहा मसीह रै ज़रियै आसरी शान्ति बी बोहू होआ सा। "
2CO,1,6,"अगर आसै दुःख पा सी, ता ऐ तुसै री शान्ति हौर उद्धार पाणै री तैंईंयैं सा अगर आसै शान्ति पा सी, ता ऐ तुसै री शान्ति पाणै री तैंईंयैं सा; ज़ुणिरै प्रभावा सैंघै तुसै दुःखा बै धीरजा सैंघै सौहा सी, ज़ुणिबै आसै भी सौहा सी। "
2CO,1,7,"होर आसरी आशा तुसा रै बारै न पक्का सा; किबैकि आसै जाँणा सी, कि ज़ैण्ढै तुसै आसरै दुःखा रै सैंघी सी, तैण्ढी तैरहा तुसै बी आसरी शान्ति न सैंघी होंणा। "
2CO,1,8,"हे आसरै विश्वासी भाई बैहणियो, आसै नी च़ाँहदै कि तुसै आसरै दुःखा रै बारै न नज़ाण रौहा, ज़ो आसिया प्रदेशा न आसा पैंधै पौडू ती, कि ऐण्ढै भारी बौझे सैंघै दाबु हुन्दै ती, ज़ो आसरी शक्ति न बाहरै ती, औखै तैंईंयैं कि आसै आपणी ज़ीणै री सारी आश छ़ौड़ी धिनी ती। "
2CO,1,9,"पर आसै आपणै मना न समझी लेऊ ती, कि आसै मौरनु आल़ै सी, कि आसै आपु पैंधै बशाह नी रखै, पर परमेश्वरा पैंधै बशाह रखलै ज़ो मूँऐंदै न ज़िन्दा केरा सा। "
2CO,1,10,"तेइयै आसै ऐसा बड़ी मौउती रै मुसीबता न बचाऐ, हौर तेई पैंधै आसरी आश सा, कि सौ आसाबै आगै भी बचांदा रौहला। "
2CO,1,11,"होर तुसै भी मिलिजुलिया प्रार्थना न आसरी मज़त केरलै, कि ज़ो बोहू लोका री प्रार्थना रै ज़रियै आसाबै आशीष मिली सा, तेथा री बजहा बोहू लोका आसरी तरफा न धन्यवाद केरलै। "
2CO,1,12,"किबैकि आसाबै घमण्ड सा कि आसरा दिमाग साफ़ सा, कि दुनिया न होर खास केरिया तुसरै बीचा न आसरा चरित्र परमेश्वरै रै लायक होर पवित्र होर सच़ाई सैंघै ती, होर आसै मांहणु री बुद्धि पैंधै निर्भर नैंई ती, पर परमेश्वरै रै अनुग्रह सैंघै ती। "
2CO,1,13,"आसै तुसाबै होर किछ़ नी लिखदे, सिर्फ़ सौहै ज़ो तुसै पौढ़ा सी होर समझ़ा सी, पर भलै ही तुसै ऐबै थोड़ा समझ़ा सी, मुँभै आशा सा कि तुसै आसाबै आखरी तैंईंयैं पुरी तैरहा समझ़णा । "
2CO,1,14,"ज़ैण्ढा तुसा मौंझ़ै केतरै मैनू सा, कि आसै तुसरै घमण्डै री बजहा सी; तैण्ढै तुसा भी ज़ैबै यीशु वापस ऐणा, आसरी तैंईंयैं घमण्डै री बजहा ठहरिणा। "
2CO,1,15,होर ऐई बशाहे हांऊँ चाहा ती कि पैहलै तुसा हागै ऐनु; कि तुसाबै एक होर आशीष मिलै। 
2CO,1,16,"होर मेरी योजना ती कि हांऊँ तुसा हागै न होईया मकिदुनिया प्रदेशा बै ज़ानू होर फिरी मकिदुनिया प्रदेशा न तुसा हागै ऐनु, होर फिरी तुसै मुँभै यहूदिया प्रदेशा रै सफ़रा री तैंईंयैं त्यार केरनै न मज़त केरा। "
2CO,1,17,"तैबै मैं ज़ो ऐ मर्जी केरी ती ता मैं कि चंचलता रिहाई? कि ज़ो हांऊँ केरना चाहा सा कि सौ दुनिया रै लोका रै मुताबक केरना चाहा सा, कि हांऊँ दुनिया रै लोका सांही नैंई ऑथि ज़ो “हाँ” बोला सी ज़ैबैकि असली न तिन्हरा “नाँह” होआ सा? "
2CO,1,18,"ज़ैण्ढै परमेश्वर विश्वासयोग्य सा, तैण्ढै ही ज़ो आसै तुसाबै बोला सी, सौ हमेशा सच़ सा। "
2CO,1,19,"किबैकि परमेश्वरै रा बेटा यीशु मसीह ज़ुणिरै ज़रियै आसै भी मतलब मेरै होर सिलवानुसे होर तीमुथियुसै रै ज़रियै तुसा मौंझ़ै प्राचार हुआ; ज़ो सैभ गैला ज़ो यीशुऐ बोलू ती, सौ हमेशा सच़ ती। "
2CO,1,20,किबैकि परमेश्वरै री सैभी प्रतिज्ञा बै मसीह न पूरा केरिया ज़ा सा। सौ मसीह न सैभ हाँ सा। ऐ बजहा सा कि आसै परमेश्वरा री महिमा री तैंईंयैं आमीन (ज़ुणिरा रा मतलब सा सच़) बोला सी । 
2CO,1,21,"परमेश्वर ही सा, ज़ो तुसा सैंघै आसाबै मसीह न मज़बूत केरा सी, परमेश्वरै आसा पैंधै आपणी मोहर लाइया बयानै रै रूपा न आपणी पवित्र आत्मा आसरै दिला न रखिया आसरा अभिषेक केरू सा । "
2CO,1,22,"हांऊँ परमेश्वरा बै आपणी सच़ाई रा गुआह बोला सा, कि हांऊँ दबारा कुरिन्थियुसा शैहरा न तैबै नी आऊ, कि हांऊँ तुसाबै दुःख नी देणा चाहा ती। "
2CO,1,23,"ऐण्ढा नी, कि आसै बशाह रै बारै न तुसा पैंधै अधिकार जताणा चाहा सी; पर तुसरी खुशी री तैंईंयैं तुसा सैंघै कोम केरा सी किबैकि तुसै बशाह सैंघै ही पक्के रौहा सी। "
2CO,2,1,मैं आपणै मना न ऐ सोचिया रखु ती कि फिरी तुसा हागै तौखै एज़िया तुसाबै दुःख नी देनु। 
2CO,2,2,"किबैकि अगर हांऊँ तुसाबै दुःखी केरनु, ता मुँभै खुशी देणु आल़ै कुण होंणा, सौहै केल्है ज़ुण मैं दुःखी केरै? "
2CO,2,3,"होर मैं ऐ गैला तुसाबै तैबै लिखी सा, कि कोइँछ़ै ऐण्ढा नी लोड़ी हुआ; कि ज़ुणिबै मेरै ऐणै न खुशी मिलणी, हांऊँ तिन्हां न दुःखी होणु; किबैकि मुँभै तुसा सैभी पैंधै ऐसा गैला रा बशाह सा कि ज़ो मेरी खुशी सा, सौऐ तुसा सैभी री भी सा। "
2CO,2,4,"बड़ै दुःख होर मना रै कष्टा न हांऊँ तुसरी तैंईंयैं बोहू रोई-रोईया ऐ चिट्ठी लिखा सा, तेथा री तैंईंयैं नी, कि तुसै दुःखी होलै, पर ऐथा री तैंईंयैं कि तुसै तेसा बोहू झ़ुरी बै ज़ाणलै, ज़ो मुँभै तुसा सैंघै सा। "
2CO,2,5,"अगर कोइयै दुःखी केरै सी, ता मुँभै ही नी पर किछ़-किछ़ ता तुसै सैभ बी दुःखी केरै सी, कि एथा न ज़ादा हांऊँ तुसाबै किछ़ होर नी बोलणा च़ाँहदा। "
2CO,2,6,"ऐण्ढै मांहणु री तैंईंयैं ज़ो सज़ा सैभी विश्वासीयै धिनी सा, सौ बोहू सा।  "
2CO,2,7,"तैबै ऐथा न खरा सा कि तेइबै माफ केरलै, होर शान्ति देलै, ऐण्ढा नी लोड़ी हुआ कि सौ मांहणु दुःखा न पोड़ीया रोहला। "
2CO,2,8,"ऐसा बजहा न हांऊँ तुसा न अर्ज़ केरा सा, कि तुसै आपणी झ़ुरी रा सबूत देआ "
2CO,2,9,"किबैकि मैं तैबै भी लिखु ती, कि तुसाबै परखणू, कि तुसै मेरी सैभी गैला बै मनणै री तैंईंयैं त्यार होलै, कि नी। "
2CO,2,10,"ज़ुणिरा तुसै किछ़ माफ केरा सी ता तेइबै हांऊँ भी माफ केरा सा, किबैकि ज़ो किछ़ बी माफ केरनै री ज़रूरत सा, ज़ैबै हांऊँ केरा सा, हांऊँ ऐण्ढा मसीह रै अधिकारा सैंघै तुसरै फायदै री तैंईंयैं केरा सा। "
2CO,2,11,"कि शैताना रा आसा पैंधै दाव नी च़लला, किबैकि आसै तेइरी बुरी च़ाला बै ज़ांणा सी सौ आसाबै हमेशा पाप कराणै रै तरीकै री तरकीब बणा सा। "
2CO,2,12,"हौर ज़ैबै हांऊँ मसीह रा खुशी रा समाद, शुणाणै री तैंईंयैं त्रोआस शैहरा न आऊ, होर प्रभुऐ मुँभै प्रचार केरनै रा एक बड़ा मोका धिना। "
2CO,2,13,"हांऊँ बड़ा परेशान हुआ, ज़ैबै मैं आपणा भाई तीतुस तौखै नी हेरू, तैबै हांऊँ त्रोआस शैहरा रै विश्वासी न विदा लेइया तीतुसा बै तोपणै री तैंईंयैं मकिदुनिया प्रदेशा बै वापस आऊ। "
2CO,2,14,"पर परमेश्वरै रा धन्यवाद हो, किबैकि मसीह हागै ज़ीत सा होर सौ आसरी अगुवाई केरा सा होर आसरै ज़रियै मसीह बै ज़ाणनै रै ज्ञाना री हर ज़ैगा खुशबू सांही फैला सा। "
2CO,2,15,"किबैकि आसै परमेश्वरै री तैंईंयैं मसीह रै ज़रियै भकेईदै धूपा सांही सी। आसरै द्वारा फैलाऊदा सन्देश एक खुशबू सांही सा ज़ो सैभी लोका री तैंईंयैं फैलदा लागा सा, ज़ो लोका बच़ाऐंदै सी होर ज़ो लोका बच़ाऐंदै नैंई ऑथि। "
2CO,2,16,"केतरै लोका री तैंईंयैं ता मौरनै रै खातर मौउती री बास, होर केतरै लोका री तैंईंयैं ज़िन्दगी री खातर ज़िन्दगी री खुशबु, होर पूरी तैरहा न कोई बी ऐसा ज़िम्मैबारी बै निभाणै रै लायक नी ऑथि। "
2CO,2,17,"किबैकि आसै तिन्हां बोहू लोका सांही नी, ज़ो परमेश्वरै रै वचना बै ढैबुऐ री तैंईंयैं प्रचार केरा सी, पर आसै हमेशा परमेश्वरा री मौज़ुदगी न मसीह द्वारा इमानदारी सैंघै बोला सी। "
2CO,3,1,कि आसै फिरी भी आपणी सराउथी केरदै लागै? कि आसाबै केतरै लोका सांही सिफारिशे री चिट्ठी तुसा हागै लेणै री जरूरत सा? 
2CO,3,2,"तुसै ऐण्ढी चिट्ठी सांही सी ज़ो हर कोई बै परमेश्वरा री तैंईंयैं मेरै कोमा री सिफारिश केरा सी, ज़ो तुसा रै दिला न लिखु हुन्दी सा, होर हर कोई एथा बै पौढ़ी सका सा होर तुसरै बिच़ा न आसरै शोभले कोमा बै पछ़ियाणी सका सी। "
2CO,3,3,"ऐ प्रगट सा, कि तुसै मसीही री एक चिट्ठी सांही सी, होर ऐ चिट्ठी आसरी सेवा रा नतीज़ा ती; होर ज़ो स्याही सैंघै नी लिखदे; पर ज़िन्दै परमेश्वरै री आत्मा सैंघै पात्थरै री तख्ती (पटिया) पैंधै नी, पर दिले री मांस रूपी पटिया पैंधै लिखु सा। "
2CO,3,4,आसै मसीहै रै द्वारा परमेश्वरै पैंधै ऐण्ढाऐ बशाह रखा सी। 
2CO,3,5,"ऐण्ढा नी, कि आसै आपणै आपु बै ऐथा लायक समझा सी, कि आपणी तरफा न कौसी गैला रा विचार केरी सकले; पर आसरी योग्यता परमेश्वरै री तरफा न सा। "
2CO,3,6,"ज़ुणियै आसै नोंऊँऐं वायदै रै सेवक होंणै रै लायक भी बणाऊ सा, मूसै लिखेंदे बिधाना रै सेवक नी पर पवित्र आत्मा रै; किबैकि मूसै रा लिखूदा बिधान नी मैनणु आल़ै री सज़ा मौऊत सा, पर पवित्र आत्मा हमेशा री ज़िन्दगी देआ सा। "
2CO,3,7,"होर पराणै वायदै मौऊत आंणी। ज़ुणिरै अक्षर पात्थरा पैंधै खोणीया लिखी रै ती, औखै तैंईंयैं महिमामय हुई, कि मूसा रै मुँहा पैंधै ज़ो प्याशे सांही च़मकदा लागी रा ती तेथा री बजहा न ज़ो कम होंदा रौहा ती, इस्राइली लोका तेई रै मुँहा बै हेरी नी सकदै। "
2CO,3,8,ता आत्मा रा वायदा होर भी महिमामय किबै नी होंणा? 
2CO,3,9,"किबैकि ज़ैबै दोष लाणु आल़ा वायदा तेजोमय ती, ता धर्म केरनु आल़ा वायदा होर भी ज़ादा महिमामय किबै नी होंणा? "
2CO,3,10,"होर ज़ो तेजोमय ती, सौ भी तेसा शक्ति री बजहा न ज़ो तेथा न ज़ादा महिमामय ती, किछ़ महिमामय नी हुऐ। "
2CO,3,11,"किबैकि मूसा रा बिधान एक महिमा सैंघै धिनु ती, ज़ो लोमे बौगता तक नी रौहु, पर नोंऊँऐं वायदै री महिमा बोहू ज़ादा सा किबैकि ऐ हमेशा री तैंईंयैं रौहा सा। "
2CO,3,12,ता ऐण्ढी आशा रखिया आसै हिम्मती सैंघै बोला सी। 
2CO,3,13,"होर आसै मूसा सांही नी, ज़ुणियै आपणै मुँहा पैंधै परदा पाऊ ती कि इस्राइली लोक तेइरै मुँहा न परमेश्वरा रै च़मका बै कम होंदेआ नी हेरणा होर आखरी न सौ च़मक राशणी। "
2CO,3,14,"पर ते मुर्ख बणै सी, किबैकि औज़ा तैंईंयैं पुराणै नियमा बै पौढ़दै बौगत तिन्हां रै दिला न भी सोऐ पर्दा पोड़ी रौहा सा; पर पर्दा तैबै हटा सा ज़ैबै मसीह पैंधै बशाह केरा सी। "
2CO,3,15,"होर औज़ा तैंईंयैं ज़ैबै कैबै भी मूसै रा बिधाना न पौढ़ा सी, ता तिन्हां रै दिला पैंधै पर्दा पौड़िया रौहा ती होर तैबै तै पूरी तैरहा नी समझ़दै ती। "
2CO,3,16,"पर ज़ैबै कैबै तिन्हां रा मन प्रभु धिरै फिरला, ता तैबै सौ पर्दा फेटै हटणा। "
2CO,3,17,प्रभु ता आत्मा सा: होर ज़ौखै कौखै प्रभु रा आत्मा सा ता तौखै बिधाना न आज़ादी सा। 
2CO,3,18,पर आसै सैभ एक ऐण्ढै मुँहा सैंघै परमेश्वरा री महिमा एक शीशै सांही छाँऊ केरा सी ज़ुणिन पर्दा नी ऑथि। परमेश्वर आसाबै हमेशा सांही बढ़दी महिमा होर च़मकदार महिमा न तेई सांही ज़ादा होंणै री तैंईंयैं बणादा लागा सा। होर ऐ परमेश्वरा रा कोम सा ज़ो पवित्र आत्मा रै रूपा न महसूस केरा सा। 
2CO,4,1,"तैबै ज़ैबै आसा पैंधै ऐण्ढी दया हुई सा, कि आसाबै परमेश्वरा रै सन्देशा रै प्रचारा केरनै री सेवा मिली सा, तैबै ता आसै हिम्मत नी छ़ौड़दै। "
2CO,4,2,"पर आसै शर्मनाक गुप्त कोम छ़ौड़ी धिनै सी, होर न च़लाकी सैंघै च़ला सी, होर परमेश्वरै रै वचना न मिलावट नी केरदै, पर सच़ाई बै प्रगट केरा सी, परमेश्वरै रै सामनै सैभी मांहणु बै बशाह सा कि आसा पैंधै बशाह केरी जाई सका सी। "
2CO,4,3,"पर ज़ो खुशी रा समाद आसै प्रचार केरा सी सौ छुपूदा सा, ता ऐ नाश होंणु आल़ै री तैंईंयैं छुपूदा। "
2CO,4,4,"ऐई दुनिया रै ईश्वर शैतानै तिन्हां अविश्वासी री बुद्धि कांणी केरी सा, ताकि तै मसीह री महिमा रै बारै न खुशी रै समादा न ऐणु आल़ै प्याशा नैंई हेरी सकलै, ज़ो ऐ रिहा सा कि परमेश्वर कैण्ढा सा । "
2CO,4,5,"किबैकि आसै आपणै नैंई, पर मसीह यीशु रा प्रचार केरा सी, कि सौ प्रभु सा, होर तेइरै बारै न ऐ बोला सी कि आसै यीशु मसीह री बजहा न तुसरै सेवक सी। "
2CO,4,6,"तैबै शुरुआती न परमेश्वरै बोलू, कि निहारै न प्याशा च़मकला होर परमेश्वरै आसरै दिला न एक प्याशै सांही समझ़ धिनी सा, ताकि आसै यीशु मसीह न परमेश्वरा री महिमा प्रगट केरी सकलै। "
2CO,4,7,"पर आसै माटै रै भाण्डै सांही सी ज़ुणीन खजाना कठा केरा सी। कि ऐ बड़ी शक्ति आसरी तरफा न नी, पर परमेश्वरै री तरफा न सा। "
2CO,4,8,"आसै च़ोहू पासै न दुःख तकलीपा ता भोगा सी, पर दुःखा न नाश नी होंदै; उलझन ता सा, पर निराश नी होंदै। "
2CO,4,9,"सताए ता जा सी; पर छ़ौड़ी नी ज़ाँदै; शोटा ता सी, पर नाश नी होंदै। "
2CO,4,10,"आसै यीशु री बजहा न हर रोज़ मौऊती रा सामना केरा सी। आसरा शरीर रिहा सा कि तेइरी मौऊत कैण्ढी ती, तैबै तेइरी ज़िन्दगी बी आसरै नाश होंणु आल़ै शरीरा न हेरी सका सी । "
2CO,4,11,ता एथा रा मतलब सा कि आसै लगातार मौऊती रा सामना केरदै लागै सी लेकिन एथा रा नतीज़ा ऐ सा कि तुसै हमेशा री ज़िन्दगी प्राप्त केरा सी। 
2CO,4,12,"होर आसा न सौहै बशाह री आत्मा सा, “ज़ुणिरै बारै न पवित्र शास्त्रा न लिखुंदा सा, कि मैं बशाह केरु, तैबै हांऊँ बोला सा, आसै भी बशाह केरा सी, तेबैता बोला सी।” "
2CO,4,13,"किबैकि आसै जाँणा सी, ज़ुणियै प्रभु यीशु बै मूँऐंदै न ज़िन्दा केरू सा, सौऐ आसाबै भी प्रभु यीशु रै सैंघै ज़िन्दै केरनै, होर तुसा सैंघै आसा सैभी बै बी आपणै सामनै पेश केरनै। "
2CO,4,14,किबैकि ज़ो किछ़ हुआ सा तुसरी तैंईंयैं सा ताकि ज़ादा न ज़ादा लोका जाणना कि परमेश्वर केतरा दयालु सा होर तिन्हां तेइरा धन्यवाद होर आदर केरना। 
2CO,4,15,"तैबै आसै हिम्मत नैंई चोड़दै; ज़ैबैकि आसरा बाहरी मांहणु रा शरीर नाश बी होंदा जा सा, ता बी आसरा आँध्रै रा मांहणु हर रोज नोऊँआ होंदेआ जा सा। "
2CO,4,16,ऐ होछ़ी परेशानीयां आसाबै हमेशा री महिमा री तैंईंयैं त्यार केरदी लागी सा एथा रै आगै आसरी सारी परेशानी किछ़ बी नैंई होंणी। 
2CO,4,17,"तैबै आसै तिन्हां परेशानी बै नैंई हेरदै; ज़ुणिबै आसा ऐबै हेरा सका सी, बल्कि आसै तिन्हां च़ीजा पैंधै नज़र पा सी। ज़ुणी चिजा बै आसै हेरा सी, तै छ़ेकै खत्म होंणी, पर ज़ुणी चिजा बै आसै हेरी नी सकदै तिन्हां हमेशा री तैंईंयैं रौहणा। "
2CO,5,1,"किबैकि आसै जाँणा सी, कि ज़ैबै आसै शरीर रूपी डेरै न रौहा सी, ज़ो थोड़ै बौगता री तैंईंयैं आसाबै दुनिया न मिलु सा; होर ज़ैबै ऐई दुनिया रा अंत होंणा, तैबै आसाबै परमेश्वरै री तरफा न स्वर्गा न ऐण्ढा शरीर मिलणा, ज़ो हमेशा री तैंईंयैं होंणा। "
2CO,5,2,"ऐथा न ता आसै बोहू दाह सौहा सी, होर बड़ी इच्छा रखा सी; कि आपणै स्वर्गा रै शरीरा बै धारण केरलै। "
2CO,5,3,कि तेथा रै लाणै सैंघै आसै कैधी नाँगै नी होलै। 
2CO,5,4,"होर आसै ऐई शरीर रुपी डेरै न रौंहदी घेरै दुःखा रै बौझा बै सौहंदै रौहा सी, किबैकि आसै इन्हां संसारिक शरीरा बै नैंई छ़ौड़ना च़ाँहदै, लेकिन आसै चाहा सी कि परमेश्वर आसाबै स्वर्गीय शरीर दै। ताकि नाश होंणु आल़ा ऐ शरीरा हमेशा री ज़िन्दगी न बदलुआ लोड़ी। "
2CO,5,5,"होर ज़ुणियै आसै नोंऊँऐं शरीरा री तैंईंयैं त्यार केरै सी सौ परमेश्वर सा, ज़ुणियै आसाबै बयानै न पवित्र आत्मा धिनी सा। "
2CO,5,6,"ता आसै हमेशा हिम्मत रखा सी होर ऐ जाँणा सी; कि ज़ैबै तैंईंयैं आसै शरीरा न रौहा सी, तैबै तैंईंयैं आसै प्रभु न दूर सी ज़ो स्वर्गा न सा। "
2CO,5,7,"आसै तेई पैंधै बशाह केरिया ज़िन्दै लागै सी, न कि तेइबै हेरिया। "
2CO,5,8,"तैबै आसै हिम्मत रखा सी, होर ज़ैबै आसै मौरा सी ऐई शरीरा न अलग होईया प्रभु सैंघै रोहणा होर भी खरा समझा सी। "
2CO,5,9,"ऐसा बजहा न आसरै मना रा ज़ोश सा, कि चाहे आसै तेई सैंघै स्वर्गा न रौहलै, चाहे आसै औखै ऐसा धौरती न रौहलै पर आसै तेइबै खरै लागलै। "
2CO,5,10,"किबैकि जरूरी सा, कि आसा सैभी रा हाल मसीह रै न्याय सिहांसना सामनै खुलिणा सा, कि सैभे मांहणु आपणै-आपणै खरै माड़े कोमै रा बदला ज़ो तेइयै शरीरा न केरी रै सी पालै।  "
2CO,5,11,"तैबै प्रभु रा डौर मनिया आसै लोका बै सच़ाई पैंधै बशाह केरनै री अर्ज़ा केरा सी होर परमेश्वर आसरा हाल पूरी तैरहा जाँणा सा; होर मेरी आशा ऐ सा, कि तुसै आसाबै सच़ियै ठीक ढँगै जाँणा सी। "
2CO,5,12,"आसै फिरी भी आपणी सराउथी नी केरदै पर आसै आपणै बारै न तुसाबै घमण्ड केरनै रा मौका देया सी, कि तुसै तिन्हां बै ज़वाब देई सकले, ज़ो मना पैंधै नी, पर दिखाबटी गैला पैंधै घमण्ड केरा सी। "
2CO,5,13,"अगर कोई बोलै कि आसै पागल सी, ता ऐ परमेश्वर होर आसा रै बिच़ा न सा। अगर आसै सही दिमागा रै सी ता ऐ तुसा री तैंईंयैं खरा सा। "
2CO,5,14,किबैकि मसीही री झ़ुरी आसाबै विवश केरा सा; तैबै ऐ पक्का सा कि ज़ैबै एक मांहणु सैभी री तैंईंयैं मूँआ ता आसै सैभे पराणी ज़िन्दगी न मूँऐ। 
2CO,5,15,"होर मसीह ऐण्ढी तैरहै सैभी री तेइयै मूँआ, कि ज़ो ज़िन्दै सी, ते आगै बै आपणी तैंईंयैं नैंई ज़ीलै पर तेइरी तेइयै ज़ीलै ज़ो तिन्हरी तेइयै मूँआ होर फिरी ज़िन्दा हुआ सा। "
2CO,5,16,"ता ऐबै न फेटै आसा कोई मांहणु बै बाहरली च़ीजा रै मुताबक नी समझणा, होर अगर आसै ता मसीहा बै भी बाहरली च़ीजा रै मुताबक जाँणा ती, पर ऐबै न लेईया ऐण्ढा नी जाँणना । "
2CO,5,17,"अगर कोई मसीह न सा ता सौ नोंऊँई सृष्टि सा: पराणी आदत खत्म हुई सा; हेरा, तै सैभ नोंऊँई हुई सा। "
2CO,5,18,"होर सैभ गैला परमेश्वरै री तरफा न सी, ज़ुणियै मसीही रै द्वारा आपु सैंघै आसरा मेल-मिलाप कराऊ सा, होर तेइयै आसाबै आपणै होर दुज़ै रै बिच़ा न मेल–मिलापे री सेवा आसाबै धिनी सा। "
2CO,5,19,"मतलब परमेश्वरै मसीह न होईया आपु सैंघै दुनिया रा मेल-मिलाप केरू सा, होर लोका रै पापा रा दोष तिन्हां पैंधै नैंई लाऊ होर परमेश्वरै आसाबै मेल-मिलापा रा वचन धिना सा। "
2CO,5,20,"तैबै आसै मसीह रै राजदूत सी; मैना परमेश्वर आसरै द्वारा अर्ज़ केरा सा, आसै मसीही री तरफा न अर्ज़ा केरा सी, कि परमेश्वरा सैंघै मेल-मिलाप केरा। "
2CO,5,21,"मसीहै कोई पापा नैंई केरू ती, फिरी बी तेइबै परमेश्वरै आसरी तैंईंयैं पाप ठहराऊ, कि आसै परमेश्वरा री नज़री न धर्मी बणी सकलै, किबैकि मसीहै आसा रै पापा री तैंईंयैं सज़ा भुगती। "
2CO,6,1,"आसै ज़ो परमेश्वरा रै सैंघी सी, ऐ भी अर्ज़ केरा सी, कि परमेश्वरै रा अनुग्रह ज़ो तुसा पैंधै हुआ सा, बेकार मतेई होंणै देंदै। "
2CO,6,2,"किबैकि शास्त्रा न परमेश्वर बोला सा, “कि आपणै सही बौगता न मैं ता तुसरी शुणी, होर मुक्ति रै ध्याड़ै मैं तुसरी मज़त केरी।” शुणा, ऐबै सौ सही बौगत सा; शुणा, ऐबै मुक्ति रा ध्याड़ा सा।  "
2CO,6,3,"परमेश्वरा रै हिस्सेदारा रै रूपा न आसै कौसी गैला न कौसी बै भी ठोकर खाँणै रा मौका नी देन्दै, कि आसरी सेवा पैंधै कोई दोष नी लाला। "
2CO,6,4,"पर सैभी गैला न परमेश्वरै रै सेवक होंणै रै नाते आपणै शोभले गुणा बै प्रगट केरा सी, बड़ै धीरजा सैंघै, दुःखा न, गरीबता सैंघै, क्लेशा न। "
2CO,6,5,"कोड़ै खाँणै न, जेल होंणै न, हुलल्ड़ो न, ज़ागदै रौहणै न, भूखै रौहणै न। "
2CO,6,6,"पवित्रता न, ज्ञाना न, धीरजा न, कृपालु बनाणै न, पवित्र आत्मा न सच़ी झ़ुरी। "
2CO,6,7,"सच़ी झ़ुरी न, सच़ै वचना न, परमेश्वरै री शक्ति न; धार्मिकता रै हथियारा सैंघै ज़ो आसरै दैहिणै हमला केरनै री तैंईंयैं सी, होर बांऊँऐ बचाव केरनै री तैंईंयैं सी। "
2CO,6,8,"इज्ज़ती न होर बेइज़ती न, बदनामी होर शोभलै नाँ न, ऐण्ढै भड़काणु आल़ै सांही लागा सी, ज़ैबैकि आसै सच़ै सी। "
2CO,6,9,किछ़ लोका आसाबै जाणनु आल़ै मैना सी होर किछ़ लोका आसाबै नज़ाण मांहणु रै रूपा न हेरा सी; मौरू हुँदै सांही सी होर तैबै बी ज़िन्दै सी; मार खाँणु आल़ै सांही सी पर ज़ानी न मारीदे नी। 
2CO,6,10,"आसै दुःख केरनु आल़ै सांही सी, पर हमेशा खुशी मैना सी, आसै आपु ता गरीब सी, पर बोहू लोका बै आत्मिक रूपा न धनी बणा सी, ऐण्ढै सी कि ज़ैण्ढै आसा हागै किछ़ै नी ऑथि पर तैबै भी सैभ किछ़ रखा सी। "
2CO,6,11,"हे कुरिन्थियों रै विश्वासीयौ, आसै तुसा सैंघै खुलै होईया गैला केरी सी, आसरा दिल तुसरी तेइयै खुला सा। "
2CO,6,12,"तुसरी तैंईंयैं आसरै मना न कोई शक नैंई, पर तुसरै मना न शक सा । "
2CO,6,13,"पर आपणै बाल-बच्चै समझिया तुसाबै बोला सा, कि तुसै भी तेई रै बदले न आपणा दिल खोला। "
2CO,6,14,अविश्वासी सैंघै विश्वासी रा कि नाता सा? किबैकि धार्मिकता होर पापा री कि बराबरी? या फिरी प्याशे होर निहारै री कि संगत? 
2CO,6,15,होर मसीह रा शैताना सैंघै कि लगाव? या विश्वासी सैंघै अविश्वासी रा कि नाता? 
2CO,6,16,"हौर मूर्ति सैंघै परमेश्वरा रै मन्दिरा रा कि नाता? किबैकि आसै ता ज़िन्दै परमेश्वरै रा मन्दिर सी; ज़ैण्ढा परमेश्वरै शास्त्रा न बोलू सा कि “मूँ तिन्हां लोका सैंघै रौहणा होर तिन्हां न च़लै फिरै केरना; होर हांऊँ तिन्हां रा परमेश्वर होंणा, होर ते मेरै लोका होंणै।” "
2CO,6,17,"तैबै प्रभु शास्त्रा न होइया आसाबै बोला सा, “कि तिन्हां अविश्वासी लोका मौंझ़ै न निकल़ा ज़ो बुरै कोम केरा सी: होर आपणै आपा बै तिन्हां न अलग रौहात्; होर कोई बी दुष्टता रै कोम मता केरा, तैबै मूँ तुसै ग्रहण केरनै।” "
2CO,6,18,"होर, “तुसरा पिता हांऊँ होंणा, होर तुसै मेरै बेटै होर बेटी होंणै; ऐ सर्वशक्तिमान प्रभु परमेश्वरै रा वचन सा।” "
2CO,7,1,"ओ प्यारो परमेश्वरा न आसाबै ज़ैबै ऐ प्रतिज्ञा मिली सा, ता एज़ा, आसै आपणै आपु बै शरीर होर आत्मै री सारी गंदगी न च़ोखै केरै, होर परमेश्वरै री डौर रखदैआ आसाबै पवित्र ज़िन्दगी ज़ीणै री पूरी कोशिश केरनी चेहिऐ। "
2CO,7,2,"आसाबै आपणै दिला न ज़ैगा देया आसै कौसी सैंघै अन्याय नी केरू, न कौसी रा किछ़ बिगाड़ु, होर न कोई ठगु। "
2CO,7,3,"हांऊँ तुसाबै दोषी बनाणै री तैंईंयैं ऐण्ढा नी बोलदा, किबैकि मैं ऐण्ढा पैहलै ही बोलू सा, कि तुसै आसरै दिला न ऐण्ढै बसी रै सी कि आसै तुसरी तैंईंयैं मौरने ज़ीणै री तैंईंयैं त्यार सी। "
2CO,7,4,"हांऊँ तुसा सैंघै बड़ी हिम्मती सैंघै बोलदा लागा सा, मुँभै तुसा पैंधै बड़ा घमण्ड सा; हांऊँ बोहू शान्ति सैंघै भोरुआ सा; आपणै सारै दुःखा न हांऊँ खुशी सैंघै भरपुर रौहा सा। "
2CO,7,5,"किबैकि ज़ैबै मैं त्रोआस शैहर छ़ौड़ू होर मकिदुनिया प्रदेशा न आऐ, तैबै भी आसाबै कोई चैन नी मिलु, पर आसै च़ोहू पासै न दुःख पा सी; बाहरै झ़गड़ै ती; आँध्रै डौर ती। "
2CO,7,6,फिरी भी उदास मांहणु बै शान्ति देणु आल़ै परमेश्वरै तितुसै रै ऐणै न आसाबै शान्ति धिनी सा। 
2CO,7,7,"होर न आसाबै केल्है पर तेइरी तेसा शान्ति न भी, ज़ो तेइबै तुसरी तरफा न मिली ती; हौर तेइयै तुसरी इच्छा, होर तुसरै दुःख होर मेरी तैंईंयैं तुसरै मगन होंणै रा समाचार आसाबै शुणाऊ, ज़ुणी सैंघै मुँभै होर भी खुशी मिली। "
2CO,7,8,"मुँभै दुःख नी ऑथि कि मैं सौ सख्त चिट्ठी तुसाबै भेज़ी, हालांकि मुँभै पैहलै बड़ा दुःख ती, किबैकि मुँभै पता ती कि ऐ थोड़ी देरी री तैंईंयैं तुसरी तैंईंयैं दुःख देणु आल़ी ती। "
2CO,7,9,"ऐबै हांऊँ खुश सा पर ऐथा री तैंईंयैं नी कि तुसाबै दुःख हुआ पर ऐथा री तैंईंयैं कि तुसै तेई दुःखा री बजहा न आपणा मन पापा न बदलू, किबैकि तुसरा दुःख परमेश्वरै री तरफा न ती, कि आसरी तरफा न तुसाबै कोई गैला रा नुकसान नी होला। "
2CO,7,10,किबैकि परमेश्वर री मर्जी रै मुताबक ज़ो दुःख होआ सा सौ ऐण्ढा पश्चाताप पैदा केरा सा ज़ुणिरा नतीज़ा उद्धार सा होर ज़ुणी सैंघै पछ़ताणा नी पौड़दा पर दुनिया रै लोका रा दुःख हमेशा री मौऊती तरफ़ नेआ सा। 
2CO,7,11,"तैबै हेरा, ऐई परमेश्वरा री मर्जी रै मुताबक दुःखा न तुसा आँध्रै कि पैदा हुआ; तेथा न तुसाबै केतरी लगन, बचाव, झ़िक, डौर, इच्छा, ज़ोश होर बुरा केरनु आल़ै बै सज़ा देणै री चाहा पैदा हुई! तुसै आसा रै प्रति हर तरफा न ऐ साबित केरू सा, कि तुसै एसा गैला न निर्दोष सी। "
2CO,7,12,"फिरी ज़ो सख्त चिट्ठी मैं तुसाबै लिखी ती, सौ न ता तेई बजहा न लिखी, ज़ुणियै अन्याय केरू, होर न तेई बजहा न ज़ुणी पैंधै अन्याय केरू, पर तैबै लिखी कि तुसरा ज़ोश ज़ो आसा री तैंईंयैं सा, सौ परमेश्वरा रै सामनै तुसा पैंधै ज़ाहिर होला। "
2CO,7,13,तैबै आसाबै हिम्मत हुई; होर आसरी ऐसा हिम्मती सैंघै तितुसै री खुशी री बजहा न होर भी खुशी हुई किबैकि तेइरा ज़ीऊ तुसा सैभी री बजहा न हरा भरा हुआ सा। 
2CO,7,14,"अगर मैं तेई रै सामने तुसरै बारै न किछ़ घमण्ड रिहाऊ, ता शर्मिंदा नैंई हुआ, पर ज़ैण्ढी आसै तुसाबै सैभ गैला सच़-सच़ बोली ती, तैण्ढाऐ आसरा तितुसा रै सामनै घमण्ड रिहाणा सच़ हुआ। "
2CO,7,15,"ज़ैबै तेइबै तुसा सैभी रै हुक्म मनणै री याद एज़ा सा, कि कैण्ढै तुसै डौरदै होर कोमदैआ तेई सैंघै मिले; ता तेइरी झ़ुरी तुसरी तैंईंयैं बी बढ़दी जा सा। "
2CO,7,16,"हांऊँ खुशी मना सा, कि तुसरी तरफा न मुँभै सभी गैला न हिम्मत मिला सा। "
2CO,8,1,"ओ मेरै सैभ भाई, बैहणियो, आसै तुसाबै परमेश्वरै रै तेई अनुग्रह रा समाद देआ सी, ज़ो मकिदुनिया प्रदेशा री सारी मण्डली रै विश्वासी पैंधै हुआ सा। "
2CO,8,2,"कि ज़ैबै तिन्हरी कई मुसीबता सैंघै परीक्षा केरी, ता तै बोहू खुश हुए होर हालांकि तै बड़ै गरीब ती होर तिन्हैं होरी विश्वासी री मज़त केरनै री तैंईंयैं खुलै दिला सैंघै ढैबुऐ धिनै। "
2CO,8,3,"होर तिन्हैं रै बारै न मेरी ऐ गुआही सा, कि तिन्हैं आपणी शक्ति सैंघै पर शक्ति न भी ज्यादा मना सैंघै धिनु। "
2CO,8,4,होर ऐई दाना न होर यरुश्लेमा न विश्वासी लोकै री सेवा न भागी होंणै होर मज़ती रै बारै न आसै बार-बार अर्ज़ा केरी। 
2CO,8,5,"होर ज़ैण्ढै आसै आश केरी ती, तैण्ढै नी, पर सैभी न पैहलै तिन्हैं आपु बै प्रभु री सेवा केरनै री तैंईंयैं धिना होर तेथा न बाद तिन्हैं आपणै आपा बै परमेश्वरा री मर्जी न आसाबै पालन केरनै री तैंईंयैं धिना। "
2CO,8,6,"तैबै आसै तीतुस समझाऊ, कि ज़ैण्ढा तेइयै पैहलै शुरू केरू ती, तैण्ढै ही तुसरै बीचा न ऐई दाने रै कोमा बै पूरा भी केरा। "
2CO,8,7,"पर ज़ैण्ढै सैभी गैला न मतलब बशाह, प्रचार केरनै री योग्यता, ज्ञान होर, सैभ किस्मा री कोशिशा न होर तेसा झ़ुरी न, ज़ो आसा सैंघै रखा सी, बड़दे जा सी, तैण्ढै ही इन्हां गरीब विश्वासी री तैंईंयैं दाने रै कोमा न बड़दे ज़ाआत्। "
2CO,8,8,"हांऊँ हुक्क्मे सांही ता नैंई, पर होरी रै हौंसला सैंघै तुसरी झ़ुरी री सच़ाई बै परखणे री तेइयै बोला सा। "
2CO,8,9,"तुसै आसरै प्रभु यीशु मसीहा रै अनुग्रह बै जाँणा सी, कि सौ धनी होईया भी तुसरी तैंईंयैं गरीब बणु कि तेई रै गरीब होंणै सैंघै तुसै धनी होलै। "
2CO,8,10,"होर पिछ़लै बोर्ष तुसै न सिर्फ़ देणु आल़ै ती बल्कि ऐण्ढा केरनै री इच्छा बी रखा ती। ऐसा गैला न तुसरी तैंईंयैं सैभी न शोभला कि सा, एथा रै बारै न मेरी सलाह ऐ सा कि, ऐबै तुसै ज़ो किछ़ बी शुरू केरू ती तेइबै पूरा केरा। ज़ैण्ढै तुसा आँध्रै शुरू केरनै रा ज़ोश ती, तैण्ढै ही खत्म केरनै रा बी ज़ोश होंणा। "
2CO,8,11,"किबैकि अगर मनै री त्यारी होली ता दान तेथा रै मुताबक ग्रहण होआ सा ज़ो तेई हागै सा, न कि तेथा रै मुताबक कि ज़ो तेई हागै नैंई ऑथि। "
2CO,8,12,हांऊँ नी च़ाँहदा कि होरी री ज़िन्दगी बै सान बनाणै री तैंईंयैं तुसरी ज़िन्दगी मुसीबता न पौड़ै। पर सैभी बै बराबर होंणा चेहिऐ। 
2CO,8,13,"पर बराबरी री सोच़ा न ऐई बौगत तुसरी बढ़ौतरी तिन्हरी कमी न कोम ऐली, ताकि तिन्हरी बढ़ती भी तुसरी घटती न कोम ऐली, कि बराबर होली। "
2CO,8,14,"ज़ैण्ढा शास्त्रा न लिखु सा, “कि ज़ुणियै बोहू कठा केरू तेइरा किछ़ बोहू नी निकलू होर ज़ुणियै थोड़ा कठा केरु तेइबै ज़ेतरी जरूरत ती तेतरा निकता।” "
2CO,8,15,"होर परमेश्वरै रा धन्यवाद सा, ज़ो फ़िक्र मुँभै तुसा रै बारै न होआ सा, ठीक तैण्ढै फ़िक्र परमेश्वरै तुसा रै बारै तितुसा रै दिला न पाई। "
2CO,8,16,"कि ज़ैबै आसै तेई सैंघै तुसाबै मिलणै री अर्ज़ा केरी ता तेइयै आसरी अर्ज़ा रा आदर केरू, होर बोहू खुशी होईया सौ आपणी मर्जी सैंघै तुसा हागै आऊ सा। "
2CO,8,17,"होर आसै तीतुसा सैंघै सौ मण्डली रा एक विश्वासी भाई भेज़ू सा, सैभ मण्डली रै विश्वासी तेइरी तारीफ़ केरा सी किबैकि सौ खुशी रै समादा रा प्रचार बोहू शोभली तैरहा केरा सा। "
2CO,8,18,"होर ऐतरा ही नी, पर सौ मण्डली रै विश्वासी द्वारा ठहराऊ सा कि दाने रै कोमा री तैंईंयैं आसा सैंघै यरुश्लेम शैहरा जाला होर आसै ऐ सेवा ऐथा री तैंईंयैं केरा सा, कि प्रभु री महिमा होर आसरै मैना री त्यारी प्रगट होली। "
2CO,8,19,"तीतुसा सैंघै एक विश्वासी भाई बै भेज़देआ आसै ऐसा गैला न साबधान रौहा सी, कि ऐई उदारता रै कोमा रै बारै ज़ुणिरी सेवा आसै केरा सी, कोई आसा पैंधै दोष नी लाई सकला। "
2CO,8,20,"किबैकि ज़ो गैला सिर्फ़ प्रभु ही रै नेड़ नी, पर मांहणु री तैंईंयैं बी खरी गैल सा आसै तिन्हां गैला बै केरा सी। "
2CO,8,21,"आसै तीतुस होर होरी विश्वासी सैंघै कोई होर विश्वासी भाई भेज़ू सा, ज़ुण आसै बार-बार परखीया भी बोहू ज़ोश हेरू सा; पर ऐबै तेइरा तुसा पैंधै बशाह सा, ऐसा बजहा न सौ होर भी ज़ादा ज़ोशिला सा। "
2CO,8,22,"अगर कोई तितुसै रै बारै न पुछ़ला, ता सौ मेरा सैंघी सा, होर तुसरी तैंईंयैं मेरा सैंघी सा, होर अगर आसरै विश्वासी भाई रै बारै न पुछ़लै, ता तै मण्डली न भेज़ू हुँदै प्रेरित होर मसीहै री महिमा सी। "
2CO,8,23,"तैबै तुसरी झ़ुरी तिन्हां बै रिहात्, ताकि मण्डली रै सैभी विश्वासी बै ऐ पक्का होई सकलै होर पता लागै कि आसै तुसरै बारै न घमण्ड केरनै न सही सा । "
2CO,9,1,मुँभै तुसाबै तिन्हां ढैबुऐ रै बारै न लिखणा जरूरी नैंई ऑथि। ज़ुणिबै तुसै यरुश्लेमा न विश्वासी लोका री तैंईंयैं देणै री तरकीब बणा सी। 
2CO,9,2,"किबैकि हांऊँ तुसै रै मनै री इच्छा बै जाँणा सा, ज़ुणिरी बजहा न हांऊँ मकिदुनिया प्रदेशा रै विश्वासी रै सामनै तुसरै बारै न घमण्ड सा, कि तुसै अखाया प्रदेशा रै लोका ऐकी बौर्षा न पौरे त्यार हुऐ सी, होर तुसरी खुशियै होर भी बोहू लोका उत्साहित केरै सी। "
2CO,9,3,"पर मैं तीतुस सैंघै दुई होर विश्वासी भाई तैबै भेजी रै सी, कि आसै ज़ो घमण्ड केरू ती तुसरै बारै, सौ ऐसा गैला न बेकार नी होला; पर ज़ैण्ढा मैं बोलू ती; तैण्ढै ही तुसै बी यरुश्लेमा रै विश्वासी बै ढैबुऐ देणै री तैंईंयैं त्यार रौहा। "
2CO,9,4,"ऐण्ढा नी होला, कि अगर किछ़ विश्वासी मकिदुनिया प्रदेशा न मूँ सैंघै ऐसै, होर तुसा हागै ढैबुऐ त्यार नी हुऐ होलै, ता कि पता, तुसरै ऐई बशाह री बजहा न आसै शर्मिंदा होलै, पर तुसा होर बी ज़ादा शर्मिंदा होंणा । "
2CO,9,5,"तैबै मैं विश्वासी भाइया सैंघै ऐ अर्ज़ केरनी जरूरी समझ़ी कि ते पैहलै तुसा हागै एलै होर ज़ो ढैबुऐ तुसै खुलै दिला न धिनै ज़ुणिरै बारै न हांऊँ पैहलै न वचन देआ केरा ती, कि त्यार केरिया रखलै, कि ऐ दबाव सैंघै नी पर खुलै दिला न धिनैदै ढैबुऐ सांही त्यार हो। "
2CO,9,6,"पर गैल ता ऐसा, कि ज़ो थोड़ा बाहा सा सौ थोड़ाऐ काटा बी सा; होर ज़ो ज्यादा बाहा सा, सौ ज्यादा काटा। "
2CO,9,7,"हर एक जन ज़ैण्ढा आपणै मना न सोचिया रखा सा तैण्ढाऐ दान केरी न कि कुड़ी कुड़ीया, होर न दबाव सैंघै, किबैकि परमेश्वर खुशी सैंघै देणु आल़ै सैंघै खुश रौहा सा। "
2CO,9,8,"परमेश्वरा सैभी तैरहा रा अनुग्रह तुसाबै तुसरी जरूरता न ज़ादा देई सका सा। ज़ुणी सैंघै सैभी गैला न होर सैभी बौगता न, सैभ किछ़, ज़ो तुसाबै जरूरी होला, तुसा हागै रोहला, ताकि तुसा हागै हमेशा सैभ किछ़ रज़ होंणा होर हर खरै कोमा री तैंईंयैं देई सकलै। "
2CO,9,9,"ज़ैण्ढा शास्त्रा न लिखु सा, परमेश्वर ज़रूरतमन्द लोका बै खुलै दिला सैंघै देआ सा, होर सौ ज़ो किछ़ बी केरा सा सौ सही सा होर हमेशा री तैंईंयैं बणी रोहणा। "
2CO,9,10,"पर परमेश्वर हमेशा किसाना बै बाहणै री तैंईंयैं बेज़ा, होर खाँणै री तैंईंयैं रोटी देआ सा। ता, ऐण्ढी तैरहा, परमेश्वरा हमेशा तुसाबै रज़ धन देणा ताकि तुसै ज़रूरतमंदा बै खुलै दिला न मज़त केरनै री तैंईंयैं ज़ादा न ज़ादा काबिल बणी सकलै। "
2CO,9,11,परमेश्वर तुसाबै हर गैला न आशीष देणी ताकि तुसै हमेशा खुलै दिला सैंघै देई सकलै। होर ज़ैबै आसै ज़रूरतमंदा हागै तुसरा खुलै दिला सैंघै धिनुदा दान देआ सी ता तै लोका परमेश्वरै रा धन्यवाद केरा सी। 
2CO,9,12,"किबैकि ऐसा सेवा बै पूरा केरनै सैंघै, विश्वासी लोकै री कमी घटी पूरी होआ सी, पर लोका री तरफा न परमेश्वरै रा बोहू-बोहू धन्यवाद होआ सा। "
2CO,9,13,"किबैकि दुज़ै री मज़त केरनै री तैंईंयैं ढैबुऐ देणै री सेवा रा सबूत स्वीकार केरिया ते परमेश्वरै री महिमा प्रगट केरा सी, कि तुसै मसीह रै खुशी रै समादा बै मनिया तेथा रै अधीन रौहा सी, होर गरीब विश्वासी री, होर सैभी री मज़त खुलै दिला सैंघै केरदै रौहा सी। "
2CO,9,14,"होर तिन्हां तुसरी तैंईंयैं परमेश्वरा न प्रार्थना केरनी; तै तुसाबै प्यार केरा सी, किबैकि तै ज़ांणा सा परमेश्वरै तुसा लोका पैंधै बड़ा अनुग्रह केरू सा । "
2CO,9,15,"परमेश्वरा रा धन्यवाद हो तिन्हरै बखाना न बाहर दाना री तैंईंयैं, ज़ो कि तेइरा बेटा यीशु मसीह सा। "
2CO,10,1,"हांऊँ सौहै पौलुस ज़ो तुसा सामनै डरपोक बणु सा, पर पीठी पिछ़ै तुसरी धिरै न हिम्मत केरा सा; तुसाबै मसीही री नम्रता, होर कोमलता री बजहा न अर्ज़ केरा सा। "
2CO,10,2,"हांऊँ ऐ अर्ज़ केरा सा, कि ज़ैबै हांऊँ तुसा हागै एनु ता मुँभै तुसा सैंघै सख्ती नी केरनी पौड़ली, मुँभै ऐई गैला रा डौर सा; तैबै बी, मुँभै तिन्हां लोका रै खिलाफ़ सख्ती केरनी पौड़नी ज़ो आसाबै ऐसा दुनिया रै लोका मुताबक बुझा सी। "
2CO,10,3,"किबैकि अगर आसै ऐसा दुनिया न ज़ीआ सी, तैबै भी आसै ऐसा दुनिया रै लोका सांही आपणै बैरी न नैंई लड़दै। "
2CO,10,4,"किबैकि आसरी लड़ाई रै हथियार मांहणु रै मुताबक नी ऑथि, पर झ़ूठै वाद-विवादा रै गढ़ा बै भी ढाईणै री तैंईंयैं परमेश्वरा रा शक्तिशाली हथियार सा। "
2CO,10,5,"आसै सैभे घमण्डी रोकणु आल़ी गैला बै खत्म केरा ज़ो परमेश्वरै री पहचाने रै बरोधा न उठा सा, होर सैभी सोच विचार बै कैद केरिया मसीहा रा हुक्म मनणु आल़ा बणा सी। "
2CO,10,6,"होर त्यार रौहा सी कि ज़ैबै तुसरा हुक्म मनणा पूरा होला, ता सैभी हुक्म नी मनणु आल़ै बै सज़ा देलै। "
2CO,10,7,"तुसै इन्हां गैला बै हेरा सी, ज़ो बाहरी दिखावटी सी, अगर कौसी रा आपणै आपु पैंधै ऐण्ढा बशाह होला, कि सौ मसीहा रा सा, ता सौ ऐ भी जाँणला, कि ज़ैण्ढा सौ मसीह रा सा, तैण्ढै आसै बी मसीह रै सी। "
2CO,10,8,"किबैकि अगर हांऊँ तेई अधिकारै रै बारै न होर भी घमण्ड रिहानु ता, ज़ो प्रभुऐ आसाबै तुसरै बशाह बै बेकार केरनै री तैंईंयैं नैंई धिना सा, पर बशाह न बढ़नै री तैंईंयैं मज़त केरनै री तैंईंयैं धिना सा, अगर हांऊँ एथा रै बारै न घमण्ड केरनु ता मूँ नी शर्मिणा। "
2CO,10,9,"ऐण्ढा हांऊँ तैबै बोला सा, कि पत्री रै दुआरा तुसाबै डराणु आल़ा नी बणनु। "
2CO,10,10,"किबैकि तुसा मौंझ़ै न किछ़ बोला सी, कि तेइरी पत्रीया ता गम्भीर सी होर शक्तिशाली सी; पर हेरा सी, ज़ैबै सौ सामनै सा ता सौ कमज़ोर मांहणु सा होर तेइरा भाषण बेकार सा। "
2CO,10,11,"ता ज़ो ऐण्ढा बोला सा, सौ ऐण्ढी समझ रखला, कि ज़ैण्ढा पीठी पिछ़ै आसरै वचन पत्री न सी, तैण्ढै ही तुसरै सामने कोम भी होंणै। "
2CO,10,12,"किबैकि आसाबै ऐण्ढी हिम्मत नी कि आसै आपणै आपु बै तिन्हां मोंझ़ै न केतरै सैंघै गिणिना, या फिरी तिन्हां सैंघै मिलिले, ज़ो आपणी प्रशंसा केरा सा, होर आपणै आपु बै नापी तोलिया ऐकी होरी सैंघै बराबरी केरिया मुर्ख बणा सी। "
2CO,10,13,"आसै ता तेई कोमा रै बाहरै ज़ो परमेश्वरै धिना सा कैधी भी घमण्ड नी केरलै, पर तेसा सीमा तैंईंयैं ज़ो परमेश्वरै आसरी तैंईंयैं ठहराई सा, होर तेथा न तुसै भी आऐ सी होर तेथा रै मुताबक घमण्ड भी केरलै। "
2CO,10,14,"किबैकि आसै आपणै आपु बै आपणी सीमा न बाहर बढ़ाणा नी च़ाँहदै, ज़ैण्ढा कि तुसा तैंईंयैं पुजणै री दशा न हुआ ती, पर आसै तुसाबै मसीह रा खुशी रा समाद दसणै री तैंईंयैं कुरन्थी शैहरा रै सैभी बौता रै सफ़र केरनै रै पैहलै ती। "
2CO,10,15,"होर आसै सीमा न बाहर होरी रै मेहनता पैंधै घमण्ड नी केरदै; पर आसै आशा रखा सी, कि ज़ैण्ढा-ज़ैण्ढा तुसरा बशाह बढ़दा रोहला तैण्ढै-तैण्ढै आसा आपणी सीमा रै मुताबक तुसरी बजहा न होर तुसरै बिच़ा न होर ज़ादा कोम केरी सकलै। "
2CO,10,16,"कि आसै तुसरी सीमा न बाहरै दूर-दूर इलाकै न खुशी रा समाद शुणालै, होर ऐण्ढा नी कि आसै होरी री सीमा आँध्रै बणाई हुन्दे कोमा न घमण्ड केरलै। "
2CO,10,17,"पर ज़ैण्ढै शास्त्र बोला सा, ज़ो घमण्ड केरै, सौ प्रभु पैंधै घमण्ड केरला। "
2CO,10,18,"किबैकि ज़ो आपणी सराउथी केरा सा, सौ नैंई, पर ज़ुणिरी सराउथी प्रभु केरा सा, सौ परमेश्वरा री नज़री न शोभला सा। "
2CO,11,1,"अगर तुसै मेरी थोड़ी मुर्खता सौहंदै ता कैण्ढा शोभला होंणा ती, पर हाँ, तुसै मेरी सौहा भी सी। "
2CO,11,2,"किबैकि हांऊँ तुसै रै बारै न परमेश्वरा सांही फ़िक्रमंद सा, तैबै कि मैं ऐकी मांहणु सैंघै तुसरी ब्याह री गैल लाई सा, कि तुसै पवित्र कुँआरी सांही मसीह बै देनु। "
2CO,11,3,"पर हांऊँ डौरा सा कि ज़ैण्ढै एक कीड़ै रै रूपा न शैतानै आपणी च़लाकी सैंघै पैहली बेटड़ी हव्वा भड़काई, तैण्ढै ही मुँभै डौर सा कि तुसै सच़ाई होर इमानदारी सैंघै मसीह रै बारै न कोइँछ़ै सोच़णा बन्द नी केरू लोड़ी। "
2CO,11,4,"अगर कोई तुसा हागै ऐला, कौसी होरी यीशु रा प्रचार केरला, ज़ुणिरा प्रचार आसै नैंई केरू या फिरी कोई होर आत्मा तुसाबै मिली; ज़ो पैहलै न मिला ती; नी ता होर कोई खुशी रा समाद ज़ुण तुसै पैहलै नी मैनू ती, तुसै तिन्हां शिक्षा बै मनणै न गलत सी। "
2CO,11,5,"हांऊँ ता समझा सा, कि हांऊँ कौसी भी गैला न बड़ै न बड़ै प्रेरिता न कम नैंई ऑथि सा। "
2CO,11,6,"होई सका सा ज़ेतरा शोभला तै बोला सी, तेतरा शोभला हांऊँ नी बोली सकदा। लेकिन मुँभै मसीह होर खुशी रै समादा रा ज्ञान सा होर ऐ गैला तुसाबै पूरी तैरहा न पैहलै दसी सा। "
2CO,11,7,"कि ऐथा न मैं कोई पाप केरू; कि मैं तुसाबै परमेश्वरै रा खुशी रा समाद मुफ्ती न शुणाऊ; होर आपणै आपु बै होछ़ा केरा सी, कि तुसै बड़ै बणलै? "
2CO,11,8,मैं तुसरी सेवा केरनै री तैंईंयैं होरा मण्डली रा सहारा लेऊ। तुसाबै ऐ नी बोलणा चेहिऐ कि ऐण्ढा केरना गलत सा। 
2CO,11,9,"होर ज़ैबै तुसा सैंघै ती, होर मुँभै ढैबुऐ री घटी हुई, ता मैं कौसी पैंधै बोझ नी पाऊ, किबैकि विश्वासी भाइयै, मकिदुनिया प्रदेशा न एज़िया मेरी कमी घटी पूरी केरी होर मैं आपणै आपु बै तुसा पैंधै भार पाणै न रुकु, होर रोकिया रोहणा। "
2CO,11,10,"अगर पक्की तैरहा न मसीहा री सच़ाई मूँ न सा, ता अखाया प्रदेशा न कोई मुँभै ऐई घमण्डा न रोकी नी सकदा। "
2CO,11,11,मैं तुसरै ढैबुऐ किबै नी लेऐ? कि मैं ऐण्ढा तैबै केरू कि हांऊँ तुसा सैंघै झ़ुरी नी रखदा? परमेश्वर ऐ जाँणा सा कि हांऊँ तुसा सैंघै झ़ुरी रखा सा। 
2CO,11,12,"पर ज़ो हांऊँ केरा सा, सौहै मूँ केरदै भी रोहणा; ताकि हांऊँ तिन्हां लोका (झ़ूठै प्रेरित) बै आसा सैंघै बराबर होंणै रै मौका पाणै न रोकी सकनू। तै सच़ी न ऐ साबित केरनै रा मौका पाणा चाहा सी कि तै आसा बराबर होंणै रा अधिकार रखा सी। "
2CO,11,13,"किबैकि ऐण्ढै लोका झ़ूठै प्रेरित, होर धोखै रै कोम केरनु आल़ै, होर मसीहा रै प्रेरिता रा रूप धारण केरनु आल़ै सी। "
2CO,11,14,होर ऐ हैरानी री गैल नैंई ऑथि किबैकि शैतान आपु भी ज्योतिमर्य स्वर्गदूतै रा रूप धारण केरा सा। 
2CO,11,15,"तैबै अगर शैताना रै सेवक भी धर्मी सेवका रा रूप धारण केरलै, ता किछ़ बड़ी गैल नी ऑथि पर तिन्हां रा अंत तिन्हैं रै कोम रै मुताबक होंणा। "
2CO,11,16,"हांऊँ फिरी भी बोला सा, कि कोई मुँभै मुर्ख नैंई समझ़ला, नैंई ता मुर्ख ही समझिया मेरी सौहा, ताकि थोड़ा ज़ेही हांऊँ भी घमण्ड केरनु। "
2CO,11,17,ऐण्ढै बेधड़क घमण्डा न ज़ो किछ़ हांऊँ बोला सा सौ प्रभु रै हुक्मा रै मुताबक नैंई पर मैना मुर्खता सैंघै बोला सा। 
2CO,11,18,"ज़ैबैकि बोहू लोका ऐसा दुनिया रै लोका सांही घमण्ड केरा सी, ता हांऊँ बी घमण्ड केरनु। "
2CO,11,19,तुसै ता समझदार होईया भी खुशी सैंघै मुर्ख लोका री सौहा सी। 
2CO,11,20,"किबैकि ज़ैबै कोई तुसाबै दास बणा सा, या तुसा हागै ज़ो किछ़ सा लेया सा, या तुसाबै धोखा देआ सा, या आपणै आपु बै तुसा न बड़ा बणा सा, होर तुसै रै मुँहा बै थप्पड़ मारा सा, ता तुसै सौहा सी। "
2CO,11,21,"कि तुसाबै लागा सा कि मुँभै शर्मिंदा होंणा चेहिऐ किबैकि मैं ऐण्ढा नी केरू; पर ज़ौस कौसी गैला कोई घमण्ड केरा सा, हांऊँ मूर्खता सैंघै बोला सा ता हांऊँ भी घमण्ड केरा सा। "
2CO,11,22,तै कि इब्रानी सी? हांऊँ भी सा; कि सौऐ इस्राइली सी? हांऊँ भी सा; कि तै अब्राहमा रै वंशा रै सी? हांऊँ भी सा: 
2CO,11,23,"कि सौऐ मसीह रै सेवक सी? हांऊँ पागला सांही बोला सा, हांऊँ तिन्हां न ज़ादा सा! मैं तिन्हां न बढ़ी केरिया मेहनत केरी, तिन्हां न बढ़ी केरिया कैदी बणाऊ; अनगिनत बार पीटू; घड़ी-घड़ी मेरै प्राण खतरै न पौड़ै। "
2CO,11,24,पौंज़ बार मैं यहूदी नेतै रै हौथा न उन्ताली कोड़ै खाऐ सी 
2CO,11,25,"त्राई बार मैं बैंते री मार खाई; एक बार पत्थरवाह केरू; त्राई बार ज़ुणी ज़हाजा न हांऊँ च़ढ़ू ती, चुटू; एक ध्याड़ होर एक राती मैं समुन्द्रा न काटी। "
2CO,11,26,हांऊँ आपणी घड़ी-घड़ी री सफरा न; नौई रै खतरै न; डाकुऐ रै खतरै न; आपणी ज़ाति आल़ै रै खतरै न; होरी ज़ाति रै खतरै न; नगरा रै खतरै न; जंगला रै खतरै न; समुन्द्रा रै खतरै न; होर झूठ बोलणु आल़ै विश्वासी भाई रै बीचा न खतरै न रौहु; 
2CO,11,27,मेहनत केरनै होर कष्टा न; घड़ी-घड़ी बिऊदै रौहणै न; भूखै शोखै न; घड़ी-घड़ी ब्रत केरनै न; ठण्डै न; नांगै रौहणै न। 
2CO,11,28,होरी गैला बै छ़ौड़िआ ज़ुणिरा बखान हांऊँ नी केरदा सैभी मण्डली री फिक्र मुँभै हर रोज दबा सा। 
2CO,11,29,ज़ैबै कोई कमज़ोर होआ सा ता हांऊँ बी कमज़ोर होआ सा। हर बार ज़ैबै कोई पाप केरा सा ता मुँभै बड़ा दुःख होआ सा। 
2CO,11,30,"अगर घमण्ड केरना जरूरी सा, ता हांऊँ आपणी कमज़ोरी री गैला पैंधै केरनु। "
2CO,11,31,"परमेश्वर आसरै प्रभु यीशु रा पिता ज़ो सदा धन्य सा, सौ जाँणा सा, कि हांऊँ झूठ नी बोलदा। "
2CO,11,32,"दमिश्क शैहर न अरितास राजा रा राज़पाल ती, तेइयै मुँभै ढौकणै री तैंईंयैं दमिश्कियो रै नगरा न पौहरा लाईया रखीरा ती। "
2CO,11,33,"होर हांऊँ टोकरै न खिड़की न होईया भीतिऐ भ्याँऊ उतारू, होर राज़पाला रै हौथा न बचीया निकलु। "
2CO,12,1,"तैबै भी घमण्ड केरना ता मेरी तैंईंयैं ठीक नी ऑथि, पर फिरी बी केरना पौड़ा सा; पर हांऊँ प्रभु रै धिनी हुँदै दर्शना रा होर प्रकाशना री चर्चा केरा सा। "
2CO,12,2,"हांऊँ चौऊदा बोर्ष पैहलै त्रीज़ै स्वर्गा बै च़किया नेऊ ती। चाहे हांऊँ आपणै शरीरा न या आपणै शरीरा न बाहरै ती, मुँभै नी पता सिर्फ़ परमेश्वर ही जाँणा सा । "
2CO,12,3,"हाँ, सिर्फ़ परमेश्वर ज़ांणा सा, कि हांऊँ आपणै शरीरा न ती या शरीरा न बाहरै ती। पर मुँभै पता सा "
2CO,12,4,"कि हांऊँ स्वर्गा लोका पैंधै च़किरा ती, होर तै गैला शुणी ज़ो ऐतरी नौखी ती कि तिन्हां गैला रा शब्दा न बयान नैंई केरी सकदै, तिन्हां गैला बै मांहणु बै दसणै रा हुक्म नी ऑथि । "
2CO,12,5,"सौ अनुभव घमण्ड केरनै लायक सा, पर हांऊँ घमण्ड केरना नी च़ाँहदा । पर मूँ सिर्फ़ आपणी कमज़ोरी रै बारै न घमण्ड केरना। "
2CO,12,6,"किबैकि अगर हांऊँ घमण्ड केरना भी चाहला ता मुर्ख नी होला, किबैकि सच़ बोलणा; ता भी हांऊँ आपु बै ऐण्ढी तैरहा रै घमण्डा न रोका सा, ऐण्ढा नी होला, कि ज़ैण्ढा कोई मुँभै हेरा सा, या मूँ न शुणा सा, हांऊँ नी च़ाँहदा कि लोका मुँभै सच़ी ज़िन्दगी होर शिक्षा न ज़ादा समझ़ला। "
2CO,12,7,"पर मुँभै तिन्हां नौखी गैला रै बारै न ज़ादा घमण्डी नैंई होंणा चेहिऐ ज़ो परमेश्वरै मुँभै रिहाई। ऐ बजहा सा कि तेइयै मुँभै मुश्किल समस्या धिनी, ज़ुणिबै सौहणा मुश्किल ती, मतलब शैताना रै दूता रा एक ऐ मकसद ती कि मुँभै मकाऐ होर घमण्ड केरनै न रोकै। "
2CO,12,8,"ऐथा रै बारै न मैं प्रभु सैंघै त्राई बार प्रार्थना केरी, कि ऐ मूँ न दूर होला। "
2CO,12,9,"होर तेइयै मुँभै बोलू,  “कि मेरा अनुग्रह तेरी तेइयै रज़ सा; किबैकि मेरी शक्ति कमज़ोरी न सिद्ध होआ सा ” तैबै हांऊँ बड़ी खुशी सैंघै आपणी कमज़ोरी पैंधै घमण्ड केरा सा, कि मसीह री सामर्थ मूँ पैंधै छाया केरदी रोहली। "
2CO,12,10,"ऐथा री बजहा हांऊँ मसीहा री तेइयै कमज़ोर, होर निन्दा शुणनै न; होर गरीबी न, होर क्लेश न; होर कष्टा न; खुश सा; किबैकि ज़ैबै हांऊँ कमज़ोर होआ सा, तैबै बी हांऊँ मसीह री सामर्था न ताकतवर होआ सा। "
2CO,12,11,"तुसै मुँभै मूर्खा सांही बर्ताव केरनै पैंधै मजबूर कराऊ, कि ऐण्ढी तैरहा घमण्ड केरै। तुसाबै ता मेरी सराउथी केरनी ती, किबैकि ज़ैबैकि हांऊँ किछ़ भी नी ऑथि, फिरी भी तिन्हां बड़ै न बड़ै प्रेरिता न भी कौसी गैला न कम नी ऑथि। "
2CO,12,12,"सच़ै प्रेरिता री नशाणी-चमत्कार भी तुसा रै बीचा न सैभी तैरहा रै धीरजा सैंघै नशाणी बै, होर नौखै कोमा न, शक्ति रै कोमा सैंघै हेरिले। "
2CO,12,13,"तुसै कुणी ज़ेही गैला न होरी मण्डली न कम ती, पर ऐथा न कि मैं तुसा पैंधै आपणा भार नी पाऊ। मेरा ऐ जु़ल्म माफ़ केरा। "
2CO,12,14,"ऐबै, हांऊँ त्रीजी बार तुसा हागै ऐणै बै त्यार सा, होर मूँ तुसा पैंधै कोई माँग नी केरनी; किबैकि हांऊँ तुसरी दौलत नैंई, पर हांऊँ तुसाबै चाहा सा; किबैकि बाल-बच्चे बै आमा-बापू री तेइयै धन कठा नी लोड़ी, पर आमा-बापू बै बाल-बच्चे री तैंईंयैं दौलत कठा केरी लोड़ी। "
2CO,12,15,"मूँ तुसरी तैंईंयैं आपणा सैभ किछ़ देणा, औखै तैंईंयैं कि आपणै आपु बै भी देनु, कि ज़ेतरी ज़ादा झ़ुरी हांऊँ तुसा सैंघै रखा सा, तेतरी कम झ़ुरी तुसा मूँ सैंघै रखणी? "
2CO,12,16,"ऐण्ढा नी होई सकदा, कि हांऊँ तुसा पैंधै बोझ नी पानु, पर किछ़ लोका ऐ सोच़ा सी मैं च़लाकी सैंघै तुसाबै पूरी तैरहा धोखा धिना, ज़ो कि एक झूठ सा । "
2CO,12,17,"भला, ज़ुण मैं तुसा हागै भेज़ै, कि तिन्हां मौंझ़ै मैं कौसी रै द्वारा धोखा केरिया तुसरा किछ़ नेऊ सा? "
2CO,12,18,"मैं तीतुस समझाईया तेई सैंघै सौ भाई भेजु, कि तितुसै धोखा केरिया तुसा न किछ़ नेऊ? कि आसै ऐकी मकसदा न नैंई च़लै? कि आसै ऐकै बर्ताव पैंधै नैंई च़लै? "
2CO,12,19,"तुसै हाज़ी समझ़दै लागी रै होंणै कि आसै तुसरै सामनै सारै उतर देंदै रौहा सी, आसै ता हमेशा परमेश्वरा री मौज़ुदगी न मसीह द्वारा इमानदारी सैंघै बोला सी। होर ओ प्यारो, सैभै गैला तुसाबै बशाह न मज़बूत केरनै री तैंईंयैं बोला सी । "
2CO,12,20,"किबैकि हांऊँ डौरा सा, कि कोइँछ़ै ऐण्ढा नी लोड़ी हुआ, कि हांऊँ एज़िया ज़ैण्ढा चाहा सा, तैण्ढाऐ तुसाबै नी पानु; होर मुँभै भी ज़ैण्ढा तुसै नी च़ाँहदै तैण्ढाऐ ही पानु, कि तुसा न झगड़ा, निंदा, झ़िक, बरोध, ईर्ष्या, चुगली, घमण्ड होर बखेड़ा होली। "
2CO,12,21,"कोइँछ़ै ऐण्ढा नी हो कि ज़ैबै मूँ तुसा हागै वापस ऐणा, मेरा परमेश्वर मुँभै नम्र केरै होर मुँभै बोहू री तैंईंयैं फिरी दुःखी होंणा पौड़ै, ज़ुणियै आपणै पराणै पाप नैंई छ़ौड़ै। बुरै कोम, होर लुचपन, शर्मा री गैला, ज़ो तिन्हैं केरी, मन नी बदलू। "
2CO,13,1,"शास्त्रा न ऐ लिखू सा कि “सैभी गैला री तैंईंयैं दुई या त्राई गुआह री गुआही सैंघै फैसला केरू लोड़ी।” मैं पैहलै न ओरु तिन्हां लोका बै चेताऊणी धिनी सा, ज़ो मेरी दुज़ा सफ़रा पैंधै तौखै ती, ज़ैबै तै पाप केरदै लागै ती। ऐबै हांऊँ तिन्हां बै होर होरी सैभी बै दबारा चेताऊणी देआ सा, ज़ैण्ढा मैं पैहलै ऐसा चिट्ठी न केरू ती। ऐबै हांऊँ तुसा हागै त्रीजी बार ऐणु आल़ा सा, होर अगर तिन्हैं हाज़ी बी पाप केरना बन्द नी केरू, ता कोई बी सज़ा न नैंई बच़ी सकदै। "
2CO,13,2,"ऐ तुसाबै साबित केरना चेहिऐ कि हांऊँ मसीह री तैंईंयैं बोलदा लागा सा। ज़ैबै सौ तुसाबै सुधारा सा, तेई कमज़ोर नैंई होंणा, शक्तिशाली होंणा। "
2CO,13,3,सौ कमज़ोरा री बजहा न क्रूसा पैंधै ता च़ढ़ाऊ; फिरी भी परमेश्वरा री समर्था न ज़िन्दा सा आसै भी ता मसीह सांही कमज़ोर सी; पर परमेश्वरा री शक्ति न तुसा सैंघै निपटणै री तैंईंयैं तेई सैंघै रौहणा। 
2CO,13,4,"आपणै आपु बै परखा, तुसै बशाह न सी कि नैंई; आपणै आपु बै परखा, कि तुसरा बशाह सच़ सा कि नैंई; कि तुसै आपणै बारै न नी जाणदै कि यीशु मसीह तुसा न सा? नी ता तुसै निकम्मे निकतै सी । "
2CO,13,5,"पर मेरी आशा सा, कि तुसा जाँणना सा, कि आसै निकम्मे नी निकतै। "
2CO,13,6,"आसै आपणै परमेश्वरा न प्रार्थना केरा सी कि तुसै बुरी गैला बन्द केरा । आसै आपु बै शोभलै रिहाणै री तैंईंयैं ऐण्ढी तैरहा प्रार्थना नी केरदै, पर तुसाबै सही केरनै री तैंईंयैं, भलै आसै नाकामयाब होलै । "
2CO,13,7,"किबैकि आसै सच़ाई रै बरोधा न किछ़ नैंई केरी सकदे, पर सच़ाई री तैंईंयैं केरी सका सी। "
2CO,13,8,"ज़ैबै आसै कमज़ोर सी, होर तुसै शक्तिशाली होलै, हौर ऐ प्रार्थना भी केरा सी, कि तुसै विश्वासा न सिद्ध हौन्दे जालै। "
2CO,13,9,"तुसा हागै ऐणै न पैहलै हांऊँ तुसाबै ऐ चिट्ठी लिखदा लागा सा, आशा केरा सा कि ज़ैबै मूँ ऐणा, ता मुँभै तुसा न सख्ती सैंघै निपटणै री ज़रूरत नी होंणी। किबैकि हांऊँ तेई अधिकार रा इस्तेमाल केरना चाहा सा ज़ो परमेश्वरै मुँभै तुसाबै मज़बूत केरनै री तैंईंयैं धिना सा न कि तुसाबै बिगाड़ने री तैंईंयैं। "
2CO,13,10,"ओ मेरै सैभे विश्वासी भाई बैहणियो, खुश रौहा; पक्का बणदै रौहा; एकी दुज़ै बै उत्साहित केरा; एकै मन रखा; मिली जुलिया रौहा, होर झ़ुरी होर शान्ति रा परमेश्वर तुसा सैंघै होंणा। "
2CO,13,11,मसीह रै प्यारा न ऐकी दुज़ै बै नमस्कार केरा। 
2CO,13,12,सैभे पवित्र लोका तुसाबै नमस्कार केरा सी। 
2CO,13,13,प्रभु यीशु मसीहा रा अनुग्रह होर परमेश्वरै रा झ़ुरी होर पवित्र आत्मा री सहभागिता तुसा सैभी सैंघै होंदै रोहली। 
GAL,1,1,"हांऊँ पौलुस एक प्रेरित सा, होर हांऊँ ऐ चिट्ठी गलातिया प्रदेशा न रौहणु आल़ै तुसा यीशु न बशाह केरनु आल़ै बै लिखदा लागा सा । सैभ विश्वासी ज़ो मूँ सैंघै औखै सी, तै बी तुसाबै नमस्कार केरा सी। हांऊँ न ता कोई मांहणु री तरफा न होर न ता कोई मांहणु रै अधिकारा न प्रेरित बणु। पर हांऊँ आसरै यीशु मसीह होर परमेश्वरा रै ज़रियै एक प्रेरित बणु सा, ज़ुणियै यीशु मूँऐंदै न ज़िन्दा केरु। "
GAL,1,2,हांऊँ प्रार्थना केरा सा कि आसरै परमेश्वर पिता होर प्रभु यीशु मसीह तुसाबै अनुग्रह होर शान्ति दै। 
GAL,1,3,"आसरै परमेश्वर होर पिता री इच्छा रै मुताबक मसीह यीशुऐ आपणै-आपा बै आसरी पापा री तैंईंयैं धिना, ताकि आसै ऐई बर्तमान बुरी दुनिया रै लोका रै बुरै असरा न बच़लै। "
GAL,1,4,हांऊँ प्रार्थना केरा सा कि लोक परमेश्वरा री ज़ुगा-ज़ुगा तक स्तुति केरलै। 
GAL,1,5,"हांऊँ हैरान होआ सा, कि परमेश्वरै तुसै मसीह रै अनुग्रह न शाधे तेईन तुसै ऐतरी छ़ेकै फिरिया एक नोंऊँई शिक्षा बै मैनणा शुरू केरू। "
GAL,1,6,"तौखै सिर्फ़ एकै सच़ा खुशी रा समाद सा, पर गैल ऐ सा, किछ़ लोका ऐण्ढै सी ज़ुण मसीह रै खुशी रै समादा बै बिगाड़ना चाहा सी होर तिन्हैं तुसाबै धोखा धिना सा। "
GAL,1,7,"पर अगर आसै या स्वर्गा न एज़िया कोई स्वर्गदूत भी तेई खुशी रै समादा बै छ़ौड़िया ज़ुण आसै तुसाबै शणाऊ सा, कोई होर नोंऊँई शिक्षा बै खुशी रा समाद समझ़िया प्रचार केरा सा, ता परमेश्वरा तिन्हां बै सज़ा दै। "
GAL,1,8,"ज़ैण्ढा आसै पैहलै बोलू सा, तैण्ढाऐ हांऊँ ऐबै फिरी बोला सा, कि तेई खुशी रै समादा बै छ़ौड़िआ ज़ुण तुसै ग्रहण केरू सा, अगर कोई होर नोंऊँई शिक्षा दैआ सा, ता परमेश्वर तेइबै सज़ा दै। "
GAL,1,9,"ऐबै हांऊँ कि मांहणु बै मना सा या परमेश्वरा बै? कि हांऊँ मांहणु बै खुश केरना चाहा सा? अगर हांऊँ ऐबै तैंईंयैं मांहणु बै खुश केरदा रौंहदा, ता मसीह रा दास नी होंदा। "
GAL,1,10,"हे विश्वासीयौ, हांऊँ तुसाबै दसिया देआ सा, कि ज़ुण खुशी रा समाद मैं शणाऊ सा सौ मांहणु री तरफा न नी ऑथि। "
GAL,1,11,"किबैकि ऐ मुँभै बुज़ुर्गे नी सिखाऊ, न मुँभै शास्त्रियै ऐ सिखाऊ, पर यीशु मसीहै मुँभै खुशी रा समाद समझ़ाऊ सा। "
GAL,1,12,"यहूदी लोका मौंझ़ै ज़ैबै मेरा चाल-चलन ती, तुसाबै पता सा, कि हांऊँ परमेश्वरा रै विश्वासी बै बोहू परेशान केरा होर नाश केरनै री कोशिश केरा ती। "
GAL,1,13,होर हांऊँ आपणी उम्रा रै यहूदिया मौंझ़ै न ज़ादा आसरै बुज़ुर्गा रै रीति-रुआज़ सिखणै होर तिन्हरा पालन पोषण केरनै न हांऊँ बोहू उत्साहित ती। 
GAL,1,14,"पर तैबै परमेश्वरै आपणै बेटै बै मुँभै रिहाणै री तैंईंयैं फैसला केरू, ताकि हांऊँ होरी ज़ाति मौंझ़ै यीशु रै बारै न खुशी रा समाद प्रचार केरी सकनू। परमेश्वर सौ सा ज़ुणियै हांऊँ पैदा होंणै न पैहलै न चुनु बी सा होर तेइरै अनुग्रह री बजहा न तेइयै हांऊँ शाधु। यीशुऐ आपु बै मुँभै रिहाणै न बाद, हांऊँ सलाह लेणै री तैंईंयैं कौसी हागै बी नैंई नौठा। "
GAL,1,15,"होर ज़ो मूँ न पैहलै प्रेरित सी, तिन्हां सैंघै मिलणै री तैंईंयैं हांऊँ यरूश्लेम शैहरा बै नैंई नौठा, पर छ़ेकै हांऊँ अरब देशा बै नौठा, होर बादा न दमिश्क शैहरा बै वापस आऊ। "
GAL,1,16,"फिरी त्रा साला बाद हांऊँ पतरसा सैंघै मिलदा यरूश्लेम शैहरा बै नौठा, होर तेई हागै पन्दरा रोज रौहू। "
GAL,1,17,पर प्रेरिता मौंझ़ै न सिर्फ़ प्रभु रै भाई याकूबा सैंघै मिले। 
GAL,1,18,"परमेश्वर जाँणा सा कि ज़ो गैला हांऊँ तुसाबै लिखदा लागा सा, सौ पूरी तैरहा न सच़ सा। "
GAL,1,19,हांऊँ तिन्हां प्रेरिता न मिलणै न बाद सीरिया होर किलिकिया प्रदेशा बै आऊ। 
GAL,1,20,"पर मसीह न विश्वासी ज़ो यहूदिया प्रदेशा न रौहा सी, मेरी शक्ल ता कैधी भी नी ती हेरिंदी। "
GAL,1,21,"पर ते बार-बार शुणै, कि ज़ो आसाबै पैहलै सताया केरा ती, ऐबै सौऐ यीशु मसीह रै बारै न तेई समादा रा प्रचार केरा सा, पैहलै सौ ज़ुण यीशु मसीह पैंधै बशाह केरा ती, तिन्हां बै नाश केरनै री कोशिश केरा ती। "
GAL,1,22,"होर तैबै ते परमेश्वरा री स्तुति केरदै लागै सी, किबैकि तिन्हैं मुँभै एक सताणू आल़ै न मसीह रा एक च़ेला बणाऊ। "
GAL,2,1,"चौदह साला बाद हांऊँ भी बरनबासा सैंघै यरूश्लेम शैहरा बै नौठा, होर तीतुस भी सैंघै नेऊ। "
GAL,2,2,"हांऊँ तौखै नौठा किबैकि परमेश्वरै मुँभै ज़ाणै री तैंईंयैं बोलू ती, होर ज़ैबै हांऊँ तौखै ती, हांऊँ केल्है न अगुवा सैंघै मिलू, होर ज़ो खुशी रा समाद हांऊँ होरी ज़ाति बै प्रचार केरदैआ ऐन्दा लागा ती, तिन्हां बै समझ़ाऊ। ताकि ऐण्ढा नी हुआ लोड़ी कि ज़ो हांऊँ केरदैआ ऐन्दा लागा ती बेकार होला। "
GAL,2,3,"तौखै किछ़ ऐण्ढै लोका ती, ज़ो यीशु न सिर्फ़ तिन्हां बै बच़ाणै री तैंईंयैं बशाह नी केरा ती बल्कि यहूदी बिधाना न भी बशाह केरा ती। ज़ैण्ढै आसै रौहा सी तिन्हरै बारै न ज़ाणनै री तैंईंयैं ते जासूसा सांही सी ज़ो च़ोरी-छिपिया न एज़ा सी, किबैकि यीशुऐ आसै मुक्त केरै सी। ते सच़िऐ आसाबै यहूदियै रै सैभ बिधाना रा पालन कराईया गुलाम बनाणा चाहा सी। पर आसै एक पला री तैंईंयैं बी तिन्हरी माँग स्वीकार नैंई केरी, ताकि तुसै खुशी रै समादा री सच़ाई न रौही सकलै। तिन्हैं बोलू कि मेरा सैंघी तीतुस ज़ो यहूदी नैंई ऑथि खतना केरू लोड़ी। पर आखरी न स्याणै सौ खतना केरनै न मज़बूर नैंई केरू। "
GAL,2,4,"फिरी यरुश्लेम मण्डली रै ते नेतै ज़ो किछ़ समझ़े जा ती, ते चाहे कैण्ढै भी ती, मुँभै एथा न कोई मतलब नैंई, परमेश्वर कोई रा पक्षपात नैंई केरदा तिन्हां न ज़ुण किछ़ बुझ़िया ती, मुँभै तिन्हां न किछ़ भी लाभ नी हुआ। "
GAL,2,5,"पर उल्टा ज़ैबै तिन्हैं हेरू, कि ज़ैण्ढा यहूदी लोका री तैंईंयैं खुशी रा समाद प्रचार केरनै रा कोम पतरसा बै धिना सा, तैण्ढाऐ होरी ज़ाति री तैंईंयैं खुशी रा समाद प्रचार केरनै रा अधिकार परमेश्वरै मुँभै धिनु सा। "
GAL,2,6,"परमेश्वरै पतरसा बै यहूदी लोका री तैंईंयैं एक प्रेरित नियुक्त केरू, तेइयै ही मुँभै बी होरी ज़ाति री तैंईंयैं एक प्रेरित होंणै री तैंईंयैं नियुक्त केरू। "
GAL,2,7,"ज़ुण मांहणु मण्डली रै थोम्बै बुझ़िया ती, मतलब याकूब, पतरस होर यूहन्नै तेई अनुग्रह रा वरदान ज़ुण मुँभै मिलु ती पछ़ियाणु, तिन्हैं मेरै होर बरनबासा सैंघै हौथ मिलाईया ऐ रिहाऊ कि ते आसा सैंघै सहमत हुए, कि आसै खुशी रा समाद शनाणै री तैंईंयैं होरी ज़ाति हागै जालै ते यहूदी लोका हागै जालै। "
GAL,2,8,"तिन्हैं आसाबै सिर्फ़ ऐ केरनै री अर्ज़ केरी कि आसै यरुश्लेमा न गरीब विश्वासी री मज़त केरै, होर आपु भी हांऊँ ऐई कोमा बै केरना चाहा ती। "
GAL,2,9,"पर एक रोज़ पतरस अन्ताकिया शैहरा बै आऊ, ता मुँभै लोका रै सामनै तेइरा बरोध केरना पौड़ू, किबैकि ज़ो सौ केरदा लागा ती सौ गलत ती । "
GAL,2,10,ज़ैबै तैंईंयैं याकूबै यरुश्लेम शैहरा न पतरसा बै अन्ताकिया शैहरा न आंणनै री तैंईंयैं किछ़ यहूदी विश्वासी बै नैंई भेज़ू तैबै तैंईंयैं सौ प्रभु री होरी ज़ाति विश्वासी सैंघै खाँणा खा ती। पर ज़ैबै ते आऐ सौ यहूदी लोका न डौरू होर छ़ेकै ही होरी ज़ाति सैंघै खाँणा बन्द केरू। 
GAL,2,11,"होर तेई सैंघै तौखै अन्ताकिया शैहरा न किछ़ यहूदी विश्वासीयै भी कपट केरू, औखै तैंईंयैं कि बरनबास भी तिन्हरै कपटा न पौड़ू। "
GAL,2,12,"पर ज़ैबै मैं हेरू, कि ते सच़ीऐ खुशी रै समादा री सच़ाई बै नैंई मंनदै, ता मैं लोका सामनै पतरसा बै बोलू, कि ज़ैबै तू यहूदी होईया होरी ज़ाति री चाल चला सा, होर यहूदी री नैंई, ता तू होरी ज़ाति बै यहूदिया सांही चाल च़लणै बै किबै बोला सा? "
GAL,2,13,"आसै ता जन्मा न यहूदी सी, होर होरी ज़ाति सांही पापी नैंई। "
GAL,2,14,"तैबै भी आसै ऐ जाँणा सी कि कोई भी मांहणु परमेश्वरा रै सामनै मूसै रै बिधाना रा पालन केरनै सैंघै नैंई, पर सिर्फ़ यीशु मसीह पैंधै बशाह केरनै सैंघै धर्मी ठहरा सा, तैबै आसै आपु भी यीशु मसीह पैंधै बशाह केरू, कि आसै मूसै रै बिधाना रा पालन केरनै न नैंई, पर यीशु मसीह पैंधै बशाह केरनै री बजहा न धर्मी ठहरै; किबैकि मूसै रै बिधाना रा पालन केरनै न कोई भी मांहणु धर्मी नी ठहरी सकदा "
GAL,2,15,"किछ़ यहूदी लोका सोच़ा सी कि आसै पाप केरू, किबैकि आसै धर्मी ठहराऐ जाणै री तैंईंयैं बिधाना रा पालन केरनै रै बजाय सिर्फ़ यीशु मसीह पैंधै बशाह केरू, एथा रा मतलब ऐ नैंई कि मसीह आसाबै पापी बणा सा। कैधी नैंई! "
GAL,2,16,"पर ज़ो गैला मैं पैहलै न छ़ौड़ी सा, अगर तेइबै फिरी केरनु, ता हांऊँ सच़ी न पाप केरा सा, मतलब बिधाना रा पालन केरनै न एक मांहणु परमेश्वरा सैंघै धर्मी ठहराईया सा । "
GAL,2,17,हांऊँ समझ़ा सा कि मूसा रै बिधाना रा पालन केरनै न हांऊँ धर्मी नैंई ठहराई जाई सकदा। तैबै परमेश्वरा री तैंईंयैं ज़ीणै री तैंईंयैं हांऊँ बिधाना रै बारै न आपु बै मूँआदा समझा सा। 
GAL,2,18,"हांऊँ ता मसीह सैंघै क्रूसा पैंधै चढ़ाऊंदा सा, होर ऐबै हांऊँ ज़िन्दा नैंई रौहू, बल्कि मसीह मूँ न ज़िन्दा सा, होर ऐबै हांऊँ ज़ुण शरीरा न ज़िन्दा सा, ता सिर्फ़ तेई बशाह न ज़िन्दा सा, ज़ुण परमेश्वरा रै बेटै पैंधै सा, ज़ुणियै मूँ सैंघै झ़ुरी केरी, होर मेरी तैंईंयैं आपणै-आपा भी धिना। "
GAL,2,19,"हांऊँ परमेश्वरा रै अनुग्रह बै बेकार नी बुझदा, किबैकि अगर लोक मूसा रै बिधाना रै पालन केरनै न धर्मी होंदै, ता मसीह रा मौरना बेकार होंदा । "
GAL,3,1,"हे नासमझ गलातिया रै मांहणुओ, कुणिऐ तुसै मोहिरै सी? तुसै री ता होच्छी रै सामनै यीशु मसीह क्रूसा पैंधै रिहाऊ ती! "
GAL,3,2,"मुँभै तुसा न ऐ एक सवाल केरनै देआ कि तुसै मूसा रै बिधाना रा पालन केरिया पवित्र आत्मा पाई? कैधी नैंई! तुसै पवित्र आत्मा पाई, किबैकि तुसै तेई समादा पैंधै बशाह केरू ज़ो तुसै मसीह रै बारै न शुणु ती। "
GAL,3,3,"तुसै कि ऐतरै नासमझ हुऐ सी, कि पवित्र आत्मा री रीति न शुरू केरिया ऐबै कि शरीरा री रीति न खत्म केरना चाहा सी? "
GAL,3,4,"तुसै कि ऐतरा दुःख बिना मतलबै च़कू, पर तुसरा दुःख च़कणा कैधी भी व्यर्थ नी होंणा। "
GAL,3,5,"ता सौ ज़ुण तुसाबै पवित्र आत्मा रा दान देआ सा, होर तुसा आँध्रै चमत्कारा रा कोम केरा सा, कि ऐण्ढा तैबै सा किबैकि तुसै मूसा रै बिधाना रा पालन केरु? या ऐण्ढा तैबै सा किबैकि तुसै मसीह रै बारै न खुशी रा समाद शुणु होर तेथा पैंधै बशाह केरू? "
GAL,3,6,"“अब्राहमै ता परमेश्वरा पैंधै बशाह केरू, होर सौ तेइरी तैंईंयैं धार्मिकता गिणुआ सा।” "
GAL,3,7,"ता ऐ ज़ाणिया रखा कि ज़ुण लोका अब्राहमा सांही परमेश्वरा पैंधै बशाह केरनु आल़ै सी, सिर्फ़ तेऐ अब्राहमा री सच़ी औलाद सी। "
GAL,3,8,"होर परमेश्वरै पैहलै ही पवित्र शास्त्रा न बोलू, कि परमेश्वरा होरी ज़ाति रै लोका बै बशाह री बजहा न धर्मी ठहराणै, ऐ होंणै न पैहलै परमेश्वरै अब्राहमा बै ऐ शोभला समाद शणाऊ, कि “तेरै ज़रियै मूँ दुनिया रै सैभी लोका बै आशीष देणी।” "
GAL,3,9,"ता ज़ुण अब्राहमा सांही परमेश्वरा पैंधै बशाह केरनु आल़ै सी, तिन्हां विश्वासी अब्राहमा सैंघै आशीष पाणी सा। "
GAL,3,10,"पर ज़ेतरै लोका परमेश्वरा सैंघै धर्मी ठहराणै री तैंईंयैं मूसै रै बिधाना पैंधै बशाह रखा सी, ते परमेश्वरा रै श्रापा रै अधीन सी, किबैकि शास्त्रा न ऐ लिखू सा, “ज़ो कोई मूसा रै बिधाना री लिखी हुन्दी कताबा री सैभ गैला रा पालन केरनै न पक्का नैंई रोह्न्दा, सौ परमेश्वरा रै श्रापा रै अधीन सा।” "
GAL,3,11,"पर ऐ साफ़ सा, कि मूसा रै बिधाना रा पालन केरनै न कोई भी मांहणु परमेश्वरा सामनै धर्मी नैंई ठहरदा किबैकि शास्त्र बोला सा, कि “धर्मी मांहणु बशाह री बजहा न ज़िन्दा रौहा सा।” "
GAL,3,12,"पर मूसा रै बिधान रा बशाह सैंघै कोई भी रिश्ता नैंई, पर ज़ैण्ढा शास्त्रा न लिखू सा, “ज़ो इन्हां सैभ गैला बै मना सा, तिन्हां इन्हां सैभ गैला री बजहा न ज़िन्दै रौहणा।” "
GAL,3,13,"पर मसीहै आसै बिधाना रै श्रापा न कीमती लेइया बच़ाऐ सी। ज़ैबै मसीह क्रूसा पैंधै मूँआ तेइयै आसरै सैभ पाप आपु पैंधै लेऐ। किबैकि शास्त्रा न ऐ लिखू सा, “ज़ो कोई क्रूसा पैंधै लटकाईया सा, सौ श्रापित सा।” "
GAL,3,14,"ऐ मसीहै ऊँईरी तैंईंयैं केरू, कि अब्राहमै री आशीष यीशु मसीह री बजहा न होरी ज़ाति तैंईंयैं पुजली, होर आसै बशाह री बजहा न तेसा आत्मा बै पालै, ज़ुणिरा वायदा तेइयै आसा सैंघै केरू ती। "
GAL,3,15,"हे भाइयो बैहणियो, हांऊँ आम ज़िन्दगी न उदाहरण देंदा लागा सा, ज़ैबै दुई लोकै एक वायदा केरू सा होर तिन्हैं सौ पक्का केरू सा, तौखै होर कोई नैंई ऑथि ज़ो तेई वायदै बै बदली सका सी, न ता कोई तिन्हां बै रद्द केरी सका सी। "
GAL,3,16,"ऐबै परमेश्वरै आपणा वायदा अब्राहमा होर तेइरै वंशा बै धिना; शास्त्र ऐ नी बोल्दा, “वंशा बै,” ज़ैण्ढा बोहू रै बारै न बोला सा, पर ऐ एकी मांहणु रै बारै न बोला सा, ज़ैबै ऐ बोला सा, “तुसा रै वंशा बै” होर ऐ मांहणु मसीह सा। "
GAL,3,17,"पर मेरै बोलणै रा मतलब ऐ सा, कि ज़ो वायदै परमेश्वरै अब्राहमा सैंघै केरू ती। तैबै ज़ो बिधान परमेश्वरै मूसा बै च़ार सौ तीह साला बाद धिना सौ तेई वायदै बै बदली नैंई सकदा होर ऐण्ढी तैरहा सौ वायदै बै रद्द नैंई केरी सकदा। "
GAL,3,18,"परमेश्वरै तुसाबै आपणी आशीष नैंई देंदा किबैकि तुसै मूसा रै बिधाना रा पालन केरू ती, पर परमेश्वर ऐ देआ सा किबैकि तेइयै ऐ वायदा केरू सा। "
GAL,3,19,"ता फिरी मूसै रा बिधान किबै धिना ती? बिधान लोका बै पापा न दूर डाहणै री तैंईंयैं धिना ती। पर बिधाना बै वायदा केरुऐदै वंशा रै ऐणै तक पालन केरनै री तैंईंयैं बणाऊ ती, परमेश्वरै आपणा बिधान स्वर्गदूता रै ज़रियै मूसा बै धिना ज़ो लोका होर परमेश्वरा मौंझ़ै एक बिचवाई रा कोम केरनु आल़ा ती। "
GAL,3,20,"अगर एकी न ज़ादा लोका एक वायदा केरा सी ता बिचवाई केरनु आल़ै री ज़रूरत होआ सा, पर परमेश्वर ऐकै सा, ज़ैबै तेइयै अब्राहमा बै वायदा केरू, तेइयै एक बिचवाई केरनु आल़ै रा इस्तेमाल नैंई केरू। "
GAL,3,21,"ता कि मूसै रा बिधान परमेश्वरा रै वायदै रै बरखलाफ सा? कैधी नैंई, अगर ऐण्ढा बिधान धिना होंदा ज़ुण हमेशा री ज़िन्दगी देई सका ती, ता सच़िऐ धार्मिकता बिधाना न होंदा। "
GAL,3,22,"पर पवित्र शास्त्र बोला सा, कि ऐई दुनिया रै सैभ लोक पापा री शक्ति रै अधीन सी, ताकि परमेश्वर यीशु मसीह पैंधै बशाह केरनु आल़ै बै ज़ो तेइयै वायदा केरू सा देई सकला। "
GAL,3,23,मसीह रै ऐणै न होर तैई पैंधै बशाह केरनै न पैहलै आसै यहूदी बिधाना री अधीनता न कैद ती । ज़ैबै तक परमेश्वरै आसै मसीह बै प्रगट नैंई केरू तैबै तक बिधानै आसै कैदी सांही कैदा न रखै। 
GAL,3,24,"तैबै मसीह ऐणै तक आसाबै बौत रिहाणै होर हेर-शुण केरनै री तैंईंयैं बिधान आसाबै धिना ती, ताकि आसै परमेश्वरा रै सामनै यीशु मसीह पैंधै बशाह रै ज़रियै धर्मी ठहराऐ जालै। "
GAL,3,25,"पर ऐबै आसै मसीह पैंधै बशाह केरू, आसाबै बौत रिहाणै होर मज़त केरनै री तैंईंयैं बिधाना री कोई ज़रूरत नैंई । "
GAL,3,26,तुसै सैभिए मसीह रै नाँ न बपतिस्मा लेऊ सा होर मसीह री चाला सांही च़लदै लागै सी। तैबै तुसै सैभ मसीह पैंधै बशाह केरिया परमेश्वरा री औलाद बणै सी । 
GAL,3,27,"ऐबै न कोई यहूदी रौहू, होर न कोई यूनानी, न कोई गुलाम, न कोई आज़ाद, न कोई मर्द, न बेटड़ी, किबैकि तुसै सैभ यीशु मसीह न एक हुऐ सी। "
GAL,3,28,"होर अगर तुसै मसीह रै सी, ता तुसै ऐबै अब्राहमा रै टबरा रा हिस्सा सी होर ज़ो वायदा परमेश्वरै केरू सा सौ तुसाबै मिलणा । "
GAL,4,1,"हांऊँ ऐ समझा सा, कि शोहरु आपणै बापू री जायज़ादा रा मालक होंणा, पर ज़ैबै तक सौ जुआन सा सौ एक दासा सांही सा । तेई हागै हाज़ी तक एथा पैंधै अधिकार नैंई ऑथि, हालांकि ज़ो सैभ किछ़ तेइरै बापू रा सा सौ सैभ किछ़ बादा न सच़िऐ तेइरा होंणा। "
GAL,4,2,"पर ज़ैबै तक बापू रा ठहराऊ होंदा बौगता पूरा नैंई होंदा, सौ शोहरु रखवाली केरनु आल़ै होर भण्डारी रै अधिकारा न सा। "
GAL,4,3,"तैण्ढाऐ आसै भी, परमेश्वरा बै जाणनै न पैहलै रीति-रुआज़ होर बिधाना रै वशा न ती। "
GAL,4,4,"पर ज़ैबै परमेश्वरा री योजना रा केरू होंदा बौगत पुरा हुआ, ता तेइयै आपणा बेटा ऐई दुनिया न भेज़ू होर एक बेटड़ीऐ सौ पैदा केरू। होर सौ मूसा रै बिधान रै अधीना न रौहू। "
GAL,4,5,"ताकि मूसा रै बिधान रै अधीन लौका बै कीमती देइया छुड़ाला, होर तेइयै आसै आपणी औलाद केरिया गोद लेऐ । "
GAL,4,6,"किबैकि आसै तेइरी औलाद सी, तेबैता परमेश्वरै आपणै बेटै री आत्मा बै आसरै दिला न भेज़ू, ज़ुण आत्मा परमेश्वरा बै हे अब्बा, हे पिता बोलिया पुकारा सा। "
GAL,4,7,"तेबैता ऐबै तू दास नैंई, पर परमेश्वरा रा बेटा सा; किबैकि तू परमेश्वरा रा बेटा सा ज़ो किछ़ परमेश्वरै आपणी औलादा बै देणै रा वायदा केरू सा, सौ सैभ किछ़ तुसाबै मिलणा। "
GAL,4,8,"ज़ैबै तुसै पैहलै परमेश्वरा बै नैंई जाँणा ती, तुसै तिन्हां देऊआ रै गुलाम ती ज़ो असली नैंई ऑथि। "
GAL,4,9,"पर ऐबै तुसै परमेश्वरा सैंघै रिश्ता बणाऊ सा, बल्कि तेइयै आसै आपणी औलाद केरिया ग्रहण केरै, ता तुसै तिन्हां रीति-रुआज़ होर बिधाना रै गुलाम बणनै री तैंईंयैं किबै वापस जाँदै लागै सी, कि तुसाबै दबारा तिन्हरै गुलाम बणनै री इच्छा सा? "
GAL,4,10,तुसै ध्याड़ै होर म्हीनै होर पक्के बौगता होर बोर्षा बै मैनिया परमेश्वरा रा अनुग्रह पाणा चाहा सी। 
GAL,4,11,"हांऊँ तुसा रै बारै न फिक्र केरा सा, कोइँछ़ै ऐण्ढा नैंई लोड़ी हुआ कि ज़ुण सेवा मैं तुसरै बिच़ा न केरी सा, सौ बेकार हुई लोड़ी। "
GAL,4,12,"हे भाइयो बैहणियो तुसा सांही होंणै री तैंईंयैं मैं यहूदी बिधाना मैनणा बन्द केरू, ज़ुणिबै हांऊँ पैहलै मैना ती । तैबै तुसाबै ऐबै हांऊँ अर्ज़ केरा सा कि तुसै यहूदी बिधाना बै मैनणा छ़ौड़िया मूँ सांही बणा। "
GAL,4,13,"पर तुसाबै याद होला कि मेरै शरीरा रै कमज़ोर होंणै री बजहा न, हांऊँ पैहली बार तुसा हागै आऊ ती होर खुशी रा समाद शणाऊ ती। "
GAL,4,14,"होर मेरी बीमारी री बजहा न तुसाबै बड़ी मुश्कलात हुई, तुसै मूँ सैंघै नफ़रत नैंई केरी होर हांऊँ बाहर नैंई खोलू; पर परमेश्वरा रै स्वर्गदूतै बल्कि यीशु मसीह बराबर हांऊँ भी ग्रहण केरू। "
GAL,4,15,तेई बौगता तुसै बड़ै खुश ती! ऐबै सौ खुशी कौखै नौठी? हांऊँ सच़ी न बोली सका सा कि अगर होई सका ती ता तुसै आपणी होछ़ी भी खोलिया मुँभै देणे बै त्यार ती। 
GAL,4,16,ता ऐबै कि तुसा न सच़ बोलणे री बजहा न हांऊँ तुसरा दुश्मन हुआ सा? 
GAL,4,17,"ते लोका ज़ो यहूदी बिधाना पैंधै जोर देआ सी, तुसाबै दोस्त बनाणै री तैंईंयैं उत्साही ता होआ सी, पर शोभले मना न नैंई, पर तुसाबै मूँ न अलग केरना चाहा सी, कि तुसै तिन्हां सैंघै होई जालै। "
GAL,4,18,हमेशा शोभलै उदेश्य री तैंईंयैं उत्साही होंणा उतम होआ सा होर सिर्फ़ तेई बौगतै केल्है नैंई ज़ैबै हांऊँ तुसा मौंझ़ै होआ सा। 
GAL,4,19,"ओ मेरै बेटैओ, ज़ैबै तैंईंयैं तुसै मसीह सांही पूरी तैरहा नैंई बणलै, तैबै तैंईंयैं हांऊँ बोहू दुःख कष्टा न सा। "
GAL,4,20,"हांऊँ चाहा सा कि ऐई बौगतै हांऊँ तुसा हागै होंदा होर मीठी वाणी न तुसा सैंघै गैला केरदा, किबैकि मेरी समझा न नैंई ऐन्दा कि हांऊँ तुसा सैंघै कि ढूणनु। "
GAL,4,21,तुसै ज़ुण मूसै रै बिधाना रै अधीन होंणा चाहा सी! मेरी गैला बै शुणा! मूँ तुसाबै बोलणा कि मूसा रै बिधाना न कि लिखूदा सा? 
GAL,4,22,"पवित्र शास्त्रा न ऐ लिखू सा, कि अब्राहमा रै दुई बेटै ती, तेइरा एक बेटा हाजिरा न पैदा हुई ज़ो कि एक दासी ती। होर दुज़ा बेटा सारा न पैदा हुई ज़ो कि तेइरी लाड़ी ती। "
GAL,4,23,"अब्राहमा रा बेटा ज़ुण दासी हाजिरा न पैदा हुई, सौ सिर्फ़ मांहणु री योजना न हुआ। पर अब्राहमा री दुज़ा बेटा तेइरी लाड़ी सारा न हुआ ज़ो कि परमेश्वरा रै वायदै रै मुताबक हुआ। "
GAL,4,24,"इन्हां दुई बेटड़ी री दुई गैला न तुलना केरी सका सी, ज़ैबै परमेश्वरै इस्राइली लोका बै सीनै ढौगा पैंधै बिधान धिनु ता ज़ो वायदा तेइयै तिन्हां सैंघै केरू, सौ हाजिरा सांही सा। सौ वायदा लोका बै गुलामा सांही बणा सा। "
GAL,4,25,"हाजिरा सीनै ढौगा बै रिहा सा ज़ो कि अरब देशा न सा। सौ औज़कै यरूश्लेम शैहर सांही सा, ज़ुणिरै लोका मूसा रै बिधाना रै गुलाम सी। "
GAL,4,26,पर स्वर्गीय यरूश्लेम शैहरा अब्राहमा री लाड़ी सारा सांही सा होर तेसा री औलाद गुलाम नैंई ऑथि। ऐ यरुश्लेम आसा री तैंईंयैं आसा री आमा सांही सा ज़ो बशाह केरा सी। 
GAL,4,27,"किबैकि शास्त्र बोला सा, “हे बांढी बेटड़ी, तैं ज़ो कैधी शोहरू पैदा नैंई केरू, तैं ज़ो कैधी शोहरु पैदा केरनै री दाह महसूस नैंई केरी, खुशी मना, खुशी सैंघै लेरा मारिया जय-जयकार केर, किबैकि छ़ौड़िदी बेटड़ी री औलाद सुहागणै री औलाद न बड़ी सा।” "
GAL,4,28,"ओ भाइयो बैहणियो, इसहाका सांही अब्राहमा रा बेटा ज़ो परमेश्वरा रै वायदै रै मुताबक पैदा हुआ तैण्ढै आसै भी वायदै रै मुताबक परमेश्वरा री औलाद बणै सी। "
GAL,4,29,"होर ज़ैण्ढा तेई बौगतै बेटा ज़ो मांहणु री योजना रै मुताबक पैदा हुआ ती, सौ आत्मा रै मुताबक पैदा हुऐदै बेटै बै सता ती, तैण्ढाऐ मूसा रै बिधान मनणु आल़ै लोका ऐबै आसाबै परमेश्वरा सैंघै धर्मी ठहराणै री तैंईंयैं मूसा रै बिधाना बै मनणै री तैंईंयैं सता सा। "
GAL,4,30,"पर एथा रै बारै न पवित्र शास्त्र कि बोला सा, दासी होर तेसा रै बेटै बै खोल, किबैकि दासी रा बेटा लाड़ी रै बेटै सैंघै हिस्सेदार नैंई होई सकदा। "
GAL,4,31,"तैबै ओ भाइयो बैहणियो, आसै दासी बेटड़ी री औलाद नैंई ऑथि ज़ो कि बिधान सा, पर आज़ाद बेटड़ी री औलाद सी ज़ो कि बशाह सा। "
GAL,5,1,"मसीहै आसै मूसा रै बिधाना न आज़ाद केरू सा, आपणी आज़ादी न मजबूत रौहा होर दबारा मूसा रै बिधान मनणै री तैंईंयैं आपु बै गुलाम मता बणा। "
GAL,5,2,"हेरा, परमेश्वरा रै सामनै धर्मी ठहराईणै री तैंईंयैं अगर खतना करालै ता, एथा रा मतलब ज़ो मसीहै केरू सा तेथा न तुसाबै कोई फ़ायदा नैंई। "
GAL,5,3,"फिरी भी हांऊँ एकी बारी हर एक खतना केरनु आल़ै बै बोला सा, ज़ेतरै भी खतना केरेदै सी तिन्हां सैभी बै मूसा रा सारा बिधान मनणा पौड़ना। "
GAL,5,4,"तुसै ज़ुण मूसै रै बिधाना रै मनणै रै ज़रियै धर्मी ठहराईणा चाहा सी, तुसै आपु बै मसीह न होर परमेश्वरा रै अनुग्रह न अलग केरा सी। "
GAL,5,5,"पर परमेश्वरा री आत्मा आसाबै धार्मिकता ग्रहण केरनै री तैंईंयैं बेसब्री न इंतज़ार करांदी लागी सा, ज़ो परमेश्वरै देणै रा वायदा केरू किबैकि आसै तेई पैंधै बशाह केरा सी। "
GAL,5,6,"किबैकि अगर आसै मसीह यीशु सैंघै एक हुए सी, चाहे सौ खतना केरुऐदै सी या नैंई ऑथि, ऐ जरूरी नैंई ऑथि। तुसरा बशाह ही सा ज़ो इन्हां सैभी गैला रा मायने डाह सा होर तुसाबै होरी सैंघै झ़ुरी करा सा। "
GAL,5,7,"तुसै मसीह सैंघै तुसरै रिश्ते न ऐतरी शोभली तैरहा बढ़दै लागै ती, ऐबै कुणी गैलै तुसै रोके सी, कि सच़ाई बै मता मनदै? "
GAL,5,8,ऐण्ढी झ़ूठी शिक्षा ता परमेश्वरा री तरफा न नैंई ऑथि ज़ुणियै तुसाबै आपणी औलाद होंणै री तैंईंयैं शाधै। 
GAL,5,9,"होशियार रौहा, किबैकि ज़ो लोका बोला सी सौ सच़ सा, “थोड़ा ज़ेही मलेड़ा पूरै मुछ़ुऐदै पिठै बै मलेड़ा बणा सा।” "
GAL,5,10,"पर हांऊँ परमेश्वरा पैंधै बशाह डाहा सा कि तुसै होरी री गैला ग्रहण नैंई केरनी, पर मेरी गैला रा पालन केरना, पर ज़ो तुसा री तैंईंयैं परेशानी पैदा केरा सा चाहे कोई भी होला तिन्हां बै परमेश्वरा सज़ा जरुर देणी। "
GAL,5,11,"पर हे भाइयो बैहणियो, हांऊँ प्रचार केरा सा कि खतना जरूरी नैंई ऑथि, होर तैबै हांऊँ यहूदी रै ज़रियै लगातार सताईया सा; अगर मैं मसीह री मौऊती रै प्रचारा रै बदलै खतना रा प्रचार केरू होंदा ता यहूदी लोका हांऊँ नैंई सताणा ती। "
GAL,5,12,"भला होंदा ज़ो तुसरी तैंईंयैं परेशानी पैदा केरा सी, तै आपु बै तुसा न पूरी तैरहा न अलग केरदै। "
GAL,5,13,"हे भाइयो बैहणियो, तुसै आज़ाद होंणै री तैंईंयैं परमेश्वरा रै ज़रियै शाधै सी; पर ऐण्ढा न हो कि ऐ आज़ादी तुसरी शरीरा री इच्छा बै पूरा केरनै री तैंईंयैं मौका बणै, एथा रै बदलै एकी दुज़ै सैंघै झ़ुरी होर सेवा केरा। "
GAL,5,14,"किबैकि सारा मूसै रा बिधान एकियै हुक्मा न पूरा होआ सा, “ज़ैण्ढा तू आपु बै झ़ुरा सा तैण्ढा तू आपणै पड़ेशी सैंघै बी झ़ुरी केर।” "
GAL,5,15,"पर अगर तुसै एकी-दुज़ै बै जानवरा सांही दोंदा सैंघै काटिया होर च़िरिया खा सी, ता साबधान रौहा, कि एकी दुज़ै रा नाश नैंई केरू लोड़ी। "
GAL,5,16,"पर हांऊँ बोला सा, कि पवित्र आत्मा रै मुताबक चला, ता तुसै शरीरा री इच्छा कोई भी तरीकै न पूरी नैंई केरी सकदे। "
GAL,5,17,"किबैकि आसरा पापी स्वभाव पवित्र आत्मा रै बरोधा न, होर पवित्र आत्मा पापी स्वभावा रै बरोधा न सा, होर ऐ एकी-दुज़ै रै बरोधी सी, तैबै कि ज़ो किछ़ तुसै हमेशा केरना चाहा सी सौ तुसै नैंई केरदै। "
GAL,5,18,"अगर तुसै पवित्र आत्मा री रीति न चला सी, ता मूसा रै बिधान रै अधीन मता रौंहदै। "
GAL,5,19,"पापी स्वभावा रै कोम ता प्रगट सी, मतलब बुरै कोम होर लुचपन, शर्मा री गैला, "
GAL,5,20,"मूर्तिपूजा, जादू, दुश्मनी, झ़गड़ै, ईर्ष्या, झ़िक, बरोध, फूट, पाखण्डीपन, "
GAL,5,21,"डाह, मतवालापन, लिलाक्रीड़ा, होर इन्हां सांही होर भी कोम सी, इन्हां रै बारै न हांऊँ तुसाबै पैहलै न ओरु चेताऊणी देआ सा, ज़ैण्ढा मैं पैहलै धिनी भी सा, कि ऐण्ढै-ऐण्ढै कोम केरनै आल़ै परमेश्वरा रै राज्य रै आशीषा रै हिस्सेदार नी होई सकदै। "
GAL,5,22,"पर पवित्र आत्मा रै गुण, झ़ुरी, आनन्द, शान्ति धीरज, कृपा, भलाई, बफदारी, "
GAL,5,23,"नम्रता, होर संयम सा ऐण्ढै गुणा रै बरोधा न ता कोई भी बिधान नैंई ऑथि। "
GAL,5,24,"होर ज़ुण लोका यीशु मसीह रै सी, तिन्हैं पापी स्वभावा री सारी इच्छा होर लालचा सैंघै क्रूसा पैंधै च़ढ़ायै। "
GAL,5,25,"अगर आसै पवित्र आत्मा री बजहा न ज़िन्दै सी, ता आसाबै पवित्र आत्मा रै मुताबक च़लणा भी सा। "
GAL,5,26,"आसै घमण्डी होईया एकी दुज़ै बै नैंई छेड़े, होर न एकी दुज़ै न ईर्ष्या केरै। "
GAL,6,1,"ओ भाइयो बैहणियो, अगर कोई विश्वासी अपराध केरदा ढोकिया सा, ता तुसै ज़ुण आत्मिक सी, झ़ुरी सैंघै तेइबै सही बौता न वापस आंणनै री तैंईंयैं तेइरी मज़त केरा होर आपु भी साबधान रौहा, कि तुसै भी परीक्षा न नी पोड़ै लोड़ी। "
GAL,6,2,"आसाबै एकी-दुज़ै री मज़त केरनी चेहिऐ, आसा मौंझ़ै न ज़ो कोई मुश्किला न सा, होर ऐण्ढी तैरहा आसै मसीह रै बिधाना बै पूरा केरा। "
GAL,6,3,"किबैकि अगर कोई आपु बड़ा समझ़ा सा होर ज़ैबैकि सौ सच़ी न ऐण्ढा नैंई ऑथि, ता सौ आपणै आपा बै धोखा देंदा लागा सा। "
GAL,6,4,"पर हर एक आपणै कोमा बै परखे, तैबै होरी रै बारै न नी पर आपु पैंधै घमण्ड केरनै रा मौका मिलणा। "
GAL,6,5,किबैकि आसा मौंझ़ै न हर कोई आपणै बर्तावा री तैंईंयैं आपु ज़िम्मैबार सा। 
GAL,6,6,"ज़ुणिबै परमेश्वरा रा वचना सिखाईया ज़ाँदा लागा सा, तिन्हां हागै ज़ो किछ़ भी सा सौ आपणै सिखाणु आल़ै बै देणा चेहिऐ। "
GAL,6,7,"आपु बै धोखा मता देंदै, कोई भी परमेश्वरा बै मूर्ख नैंई बणाई सकदा, किबैकि मांहणु ज़ो किछ़ बाह सा सोऐ काटा सा। "
GAL,6,8,किबैकि ज़ो मांहणु आपणै पापी स्वभावा री इच्छा बै पूरा केरा सा तेई नाश होंणा। पर ज़ो मांहणु पवित्र आत्मा री इच्छा बै पूरा केरा सा तेई हमेशा री ज़िन्दगी पाणी। 
GAL,6,9,"आसाबै भलै कोम केरनै न हिम्मत नैंई छ़ौड़नी, किबैकि अगर आसै हिम्मत नैंई छ़ौड़लै ता परमेश्वरा रै बौगता न ईनाम पाणा। "
GAL,6,10,"तैबै ज़ौखै तक मौका मिले आसाबै सैभी लोका सैंघै भलाई केरनी चेहिऐ, खास केरिया मसीह न विश्वासी सैंघै। "
GAL,6,11,"हेरा, मैं केतरै बड़े-बड़े अक्षरा न आपु आपणै हौथै तुसाबै लिखू सा। "
GAL,6,12,ज़ो लोका तुसाबै खतना केरनै री तैंईंयैं बोलदै लागै सी सिर्फ़ ऐ रिहाणै री कोशिश केरदै लागै सी कि ते केतरै बड़ै सी। ते मसीह रै क्रूसा रा प्रचार केरनै री बजहा न परेशानी न पौड़ना । 
GAL,6,13,"किबैकि खतना कराणू आल़ै आपु ता मूसै रै बिधाना न नैंई च़लदै, पर तुसरा खतना कराणा चाहा सी, कि ते दुज़ै यहूदी रै सामनै घमण्ड केरी सकलै कि तुसै तिन्हरी बजहा न खतना केरू सा। "
GAL,6,14,"पर ऐण्ढा नी हुआ लोड़ी कि हांऊँ कोई होरी गैला पैंधै घमण्ड केरनु, सिर्फ़ आसरै प्रभु यीशु मसीह रै क्रूसा रा, ज़ुणिरै ज़रियै दुनिया मेरी नज़री न होर हांऊँ दुनिया री नज़री न क्रूसा पैंधै च़ढ़ाऊ सा। "
GAL,6,15,एथा न कोई फर्क नैंई पौड़दा कि तुसै खतना केरुऐदै सी या नैंई। पर ऐ फर्क पौड़ा सा कि परमेश्वरै तुसै पवित्र आत्मा रै कोमा रै ज़रियै एक मांहणु बणाऊ सा। 
GAL,6,16,परमेश्वरा तिन्हां सैभी बै आपणी शान्ति देणी ज़ो ऐई बिधाना रा पालन केरा सी होर तिन्हां बै आशीष देणी। ते परमेश्वरा रै लोका सी। 
GAL,6,17,कोई भी मुँभै दुःख न दै किबैकि ज़ो नशाण मेरै शरीरा न सी रिहा सी कि हांऊँ परमेश्वरा रा सेवक सा । 
GAL,6,18,"ओ भाइयो बैहणियो, हांऊँ प्रार्थना केरा सा आसरै प्रभु यीशु मसीह रा अनुग्रह तुसा सैभी सैंघै होंदा रौहै। आमीन। "
EPH,1,1,हांऊँ पौलुसा ऐ चिट्ठी लिखदा लागा सा। परमेश्वर चाहा ती कि हांऊँ मसीह यीशु रा एक प्रेरित बणनू। हांऊँ मसीह रै विश्वासी लोका बै ज़ो इफिसुस शैहरा न रौहा सी लिखदा लागा सा। 
EPH,1,2,आसरै पिता परमेश्वर होर प्रभु यीशु मसीह री धिरै न तुसाबै अनुग्रह (कृपा) होर शान्ति मिलदी रौहै। 
EPH,1,3,"आसरै प्रभु यीशु मसीह रै पिता परमेश्वरै रा धन्यवाद हो किबैकि आसै मसीह सैंघै एक हुए सी, परमेश्वरै आसाबै स्वर्गीय दुनिया न हर आत्मिक आशीष देइया आशीषित केरू सा। "
EPH,1,4,"दुनिया बनाणै न पैहलै परमेश्वरै आसै पैहलै न ओरु तेइरा होंणै री तैंईंयैं, मसीह न चुनू सा, कि आसै तेइरी नज़री न पवित्र होर निर्दोष होलै। "
EPH,1,5,किबैकि परमेश्वरै आसा सैंघै झ़ुरी केरी तेइयै फैसला केरू ती कि यीशु मसीह रै ज़रियै आसाबै आपणै शोहरू सांही अपनाला। 
EPH,1,6,ता आसै परमेश्वरा री महिमामय अनुग्रह री तैंईंयैं तेइरी स्तुति केरा सी ज़ो तेइयै आसाबै मुफ्ती न धिना सा किबैकि आसै तेइरै प्यारे बेटै रै सी। 
EPH,1,7,सौ दया होर अनुग्रह न ऐतरा धनी सा कि तेइयै आसरी आज़ादी आपणै बेटै रै लोहू न कीमतियै खरीदी होर आसरै पाप माफ केरै। 
EPH,1,8,परमेश्वरै सारी बुद्धि होर समझा सैंघै आसा पैंधै बोहू ज़ादा केरू। 
EPH,1,9,"परमेश्वरै आपणी इच्छा रा भेद आसा पैंधै आपणै भलै उदेश्य रै मुताबक प्रगट केरू, ज़ो तेइयै आपु मसीह न स्थापित केरी ती। "
EPH,1,10,होर योजना ऐ सा सही बौगता पैंधै स्वर्गा न होर धौरती पैंधै सैभ किछ़ मसीह रै अधिकारा न आंणना। 
EPH,1,11,परमेश्वरै आसा यहूदी बै मसीह सैंघै एक केरिया आपणै लोका रै रूपा न चुनू भी सा किबैकि ऐ शुरू न ओरु तिन्हरी योजना ती। सौ सैभ किछ़ ठीक तैण्ढाऐ केरा सा ज़ैण्ढा सौ योजना केरा सा होर चाहा सा। 
EPH,1,12,"आसै यहूदी पैहलै लोका सी ज़ुणियै मसीह पैंधै आश रखी ती, होर आसाबै चुनू ताकि आसै परमेश्वरा री महिमा री स्तुति केरी सकलै। "
EPH,1,13,होर मसीह सैंघै तुसरी एकता री बजहा न परमेश्वरै तुसाबै पवित्र आत्मा धिनी ज़ो तेइयै आपणै लोका बै देणै रा वायदा केरू ती। पवित्र आत्मा एक नशाणा सांही सा ज़ो रिहा सा कि तुसै परमेश्वरा रै सी। 
EPH,1,14,"किबैकि परमेश्वरै आसाबै पवित्र आत्मा धिनी सा, आसाबै पक्का सा कि ज़ुण शोभली च़ीजा देणै रा वायदा केरू सा सौ तेई आसाबै देणी। ऐण्ढा तैबै होंणा ज़ैबै परमेश्वर आसाबै पूरी रीतिऐ छुटकारा देला ज़ो तेइरै लोका सी, ताकि आसै परमेश्वरा री महिमा री स्तुति केरी सकलै। "
EPH,1,15,"इन्हां सैभी री बजहा न ज़ैबै न फेटे मैं प्रभु यीशु पैंधै तुसरा बशाह होर पवित्र लोका रै प्रति तुसरी झ़ुरी रै बारै न शुणिया, "
EPH,1,16,"तुसरी तैंईंयैं परमेश्वरा बै धन्यवाद केरना नैंई छ़ौड़दा, होर आपणी प्रार्थना न तुसाबै याद केरदा रौहा सा, "
EPH,1,17,कि आसरै प्रभु यीशु मसीह रा महिमामय पिता तुसाबै आत्मिक ज्ञान होर समझ़ दै ताकि तुसै परमेश्वरा रै ज्ञाना न ज़ादा बढ़ी सकलै। 
EPH,1,18,हांऊँ प्रार्थना केरा सा कि सौ तुसाबै सच़ाई ज़ाणनै री तैंईंयैं मज़त केरै ताकि तुसै तेई आशा बै जाणी लेआ ज़ुणिरै तैंईंयैं तुसै शाधै सी; होर तुसै ऐसा गैला बै जाँणा कि ज़ो आशीष परमेश्वरै आपणै लोका बै देणै रा वायदा केरा सा सौ केतरी महान सा। 
EPH,1,19,"होर हांऊँ ऐ भी प्रार्थना केरा सा कि तुसै समझी सका सी, आसा विश्वासी री तैंईंयैं परमेश्वरा री शक्ति केतरी महान सा, ऐ महान सामर्थ, "
EPH,1,20,"इस्तेमाल केरिया तेइयै मसीह बै मूँएंदै न ज़िन्दा केरु होर स्वर्गा न आपणी दैहिणी धिरै आदरा री ज़ैगा बशाऊ, "
EPH,1,21,"तौखै मसीह सैभ ताकतवर अधिकारी, शक्ति होर राजा पैंधै राज़ केरा सा।सौ ऐई दुनिया न सैभ प्राणी पैंधै राज़ केरा सा होर ऐणु आल़ी दुनिया न भी राज़ केरना। "
EPH,1,22,"होर सैभ किछ़ तेइरै अधीन केरू, होर सौ सैभी चिजा पैंधै अधिकारी ठहराईया मण्डली बै धिना। "
EPH,1,23,"ऐ मसीह रा शरीर सा, होर मसीह रै ज़रियै मण्डली पूरी भौरूऊँदी सा, ज़ो सैभी ज़ैगा न सैभ किछ़ आपणी उपस्थिति न भौरा सा। "
EPH,2,1,"यीशु न बशाह केरनै न पैहलै तुसै मूँएंदै सांही ती, तुसा हागै ज़िन्दगी नैंई ती ज़ो परमेश्वरा न सा किबैकि तुसै पाप केरू होर परमेश्वरा रा हुक्म नैंई मनू। "
EPH,2,2,"ज़ैबै तुसै पैहलै ऐई दुनिया रै लोका री रीति न च़ला ती, होर तुसै शैताना बै मना ती ज़ो कि आसमाना न बुरी आत्मा पैंधै राज़ केरा सा, ज़ुण हाज़ी भी परमेश्वरा रा हुक्म नी मनणु आल़ै लोका रै दिला न कोम केरा सा। "
EPH,2,3,एक बारी आसै भी आपणै पापी स्वभावा रै स्वार्थी इच्छा रै अधीना न ती। आसरै स्वभावा न आसै दुज़ै सांही परमेश्वरा री झ़िका रै अधीन ती। 
EPH,2,4,"पर परमेश्वर ज़ुण दयालू ती! आसै आपणै पापा री बजहा न मूँऐंदै ती, पर परमेश्वरै आसा सैंघै ऐतरी झ़ुरी केरी कि तेइयै आसाबै मसीह सैंघै ज़िन्दा केरू होर परमेश्वरा रा महान अनुग्रह रा दान तुसाबै बच़ा सा। "
EPH,2,5,"किबैकि मसीह सैंघै आसरै रिश्ते री बजहा न तेइयै आसै मसीह सैंघै मूँऐंदै न ज़िन्दा केरू, होर तेई सैंघै स्वर्गीय ज़ैगा न बशाऊ। "
EPH,2,6,"परमेश्वरै ऐ केरू ताकि ऐणु आल़ै ध्याड़ै न सैभी लोका बै रिहाई सकलै कि तेइरा अनुग्रह केतरा महान सा, ज़ो किछ़ तेइयै केरू एथा न तेइयै आसाबै ऐ अनुग्रह रिहाऊ ज़ो मसीह यीशु सैंघै एक सा। "
EPH,2,7,किबैकि ज़ैबै तुसै बशाह केरू परमेश्वरै तुसै आपणै अनुग्रह न बच़ाऐ होर तुसै आपणै आपा बै नैंई बच़ाऊ पर ऐ परमेश्वरा रा एक दान सा। 
EPH,2,8,"होर न ऐ तुसरै कोमा री बजहा न सा, ताकि तुसै एथा पैंधै घमण्ड केरै। "
EPH,2,9,"किबैकि आसै परमेश्वरा री रचना सी होर मसीह यीशु न भलै कोम केरनै री तैंईंयैं नोंऊँऐं लोका सांही त्यार केरै सी, ज़ुण परमेश्वरै आसरी तैंईंयैं पैहलै न ओरु त्यार केरै सी। "
EPH,2,10,"एथा बजहा न याद केरा कि तुसै ज़ुण पैदाईश होरी ज़ाति रै सी, होर यहूदियै तुसरा मज़ाक उड़ाऊ किबैकि तुसै खतना नैंई केरदै पर ते केरा सी । पर तिन्हरा सौ रीति-रुआज़ सिर्फ़ तिन्हरै शरीरा री तैंईंयैं केरिया सा । "
EPH,2,11,"तुसै लोका तेई बौगता मसीह बै नैंई जाणदै ती होर इस्राइलै री प्रजा रै ज़ैगा न अलग केरुऐदै, होर प्रतिज्ञा रै वायदै रै हकदार नैंई ती, होर बगैर आश होर ऐई दुनिया न बगैर परमेश्वरा रै ती। "
EPH,2,12,"एक बौगत ती ज़ैबै तुसै परमेश्वरा न दूर ती, पर ऐबै मसीह यीशु न तिन्हरै लोहू रै ज़रियै नेड़ आंणै सी। "
EPH,2,13,मसीहै आपु आसरै बिच़ा न शान्ति बणाई सा। पैहलै ऐण्ढा लागा ती कि ज़ैण्ढै एक दीवारै यहूदी होर होरी ज़ाति अलग केरी सा। तिन्हैं एकी दुज़ै सैंघै नफरत केरी। पर ऐबै मसीहै सौ दीवार चोड़ी सा होर दुए छ़ुण्ड एक केरनै री तैंईंयैं बणाऐ सी। 
EPH,2,14,क्रूसा पैंधै मौरनै न मसीहै मूसा रा पूरा बिधान खत्म केरू ताकि सौ यहूदी होर होरी ज़ाति मौंझ़ै शान्ति आंणी सकै होर एक नोंऊँआं छ़ुण्ड बणाई सकै। 
EPH,2,15,होर क्रूसा पैंधै तेइरी मौऊती रै ज़रियै मसीहै दुए छ़ुण्ड एक केरै होर तिन्हां बै परमेश्वरा सैंघै मिलाईया ऐण्ढी तैरहा यहूदी होर होरी ज़ाति मौंझ़ै दुश्मनी खत्म केरी। 
EPH,2,16,"होर ज़ैबै मसीह आऊ ता तेइयै एज़िया तुसै ज़ुण होरी ज़ाति परमेश्वरा न दूर ती, होर यहूदी बै ज़ुण तेइरै नेड़े ती, दुई बै शान्ति रा खुशी रा समाद शणाऊ। "
EPH,2,17,किबैकि मसीह री बजहा न आसै सैभ एकी पवित्र आत्मा रै ज़रियै पिता रै नेड़े एज़ी सका सी। 
EPH,2,18,"तेबैता तुसै ऐबै परदेशी या मुसाफ़िर नैंई रौहै, पवित्र लोका रै सैंघी देशी होर परमेश्वरा रै घरानै रै हुऐ सी। "
EPH,2,19,तुसै एक घौरा सांही सी प्रेरित होर भविष्यवक्ता तेइरी मनियाद सा होर मसीह तेई घौरा रै कुणै रा खास पात्थर सी। 
EPH,2,20,मसीह न पूरा घौर सैंघै जुड़ू सा होर प्रभु री तैंईंयैं एक पवित्र मन्दिर बणदै जा सा। 
EPH,2,21,"किबैकि तुसै मसीह सैंघै मिलै सी, तुसै होरी ज़ाति रै विश्वासी भी परमेश्वरा रै दुज़ै लोका सैंघै शामिल होंदै लागै सी। ताकि तुसै एक घौर बणै लोड़ी, ज़ौखै परमेश्वर पवित्र आत्मा री शक्ति सैंघै रौहा सा । "
EPH,3,1,"ऊँईरी बजहा न हांऊँ पौलुस तुसरी तैंईंयैं प्रार्थना केरा सा। किबैकि हांऊँ तुसा होरी ज़ाति बै खुशी रा समाद शणाईया मसीह यीशु री तैंईंयैं सेवा केरदा लागा सा, तैबै ता हांऊँ कैदी सा। "
EPH,3,2,पक्की तैरहा तुसै शुणु सा कि परमेश्वरै मुँभै आपणै अनुग्रह न तुसाबै खुशी रै समादा रा प्रचार केरनै री ज़िम्मैबारी धिनी सा। 
EPH,3,3,"ज़ैण्ढा कि मैं पैहलै होछ़ा केरिया लिखू ती, परमेश्वरै आपु सौ गुप्त भेद मुँभै प्रगट केरू। "
EPH,3,4,"ज़ुणिबै पौढ़िया तुसै पता लाई सका सी, कि हांऊँ मसीह रा भेद कौखै तैंईंयैं समझा सा। "
EPH,3,5,"पैहलै परमेश्वरै ऐ भेदा लोका बै प्रगट नैंई केरू ती, पर ऐबै तेइयै पवित्र आत्मा रै ज़रियै आपणै प्रेरिता बै होर भविष्यवक्ता बै ऐ प्रगट केरू। "
EPH,3,6,होर सौ गुप्त भेद ऐ सा किबैकि मसीह सैंघै आसरै रिश्ते री बजहा न खुशी रै समादा रै ज़रियै होरी ज़ातियै यहूदी सांही आशीष पाणी होर ते एकियै शरीरा रै सदस्य होर परमेश्वरा रै वायदै रै हिस्सेदार सी। 
EPH,3,7,"परमेश्वरा रै अनुग्रह होर शक्तिशाली सामर्था न, मुँभै ऐई खुशी रै समादा रा प्रचार केरिया तेइरी सेवा केरनै री तैंईंयैं हांऊँ एक सेवक बणु । "
EPH,3,8,"हालांकि हांऊँ सैभी पवित्र लोका न सैभी न होच्छा सा, परमेश्वरै अनुग्रह न मुँभै ऐ मौका धिना कि हांऊँ होरी ज़ाति बै मसीह रा सौ खुशी रा समाद शुणानु कि मसीह असीम आशीषा रा स्रोत सा, ज़ुणिबै कोई नापी नैंई सकदा। "
EPH,3,9,"होर हांऊँ सैभी लोका बै समझाई सकनू कि तेइयै सौ गैला कैण्ढै पूरी केरी ज़ो तेइयै पैहलै केरनै रा फैसला केरू ती। ऐ बोहू पैहलै प्रगट नैंई हुआ ती किबैकि परमेश्वर, सैभ किछ़ बनाणु आल़ै छुपाईया रखु ती। "
EPH,3,10,ताकि परमेश्वर आत्मिक दुनिया न शक्ति होर अधिकारी बै रिहाणै री तैंईंयैं मण्डली रा इस्तेमाल केरना कि परमेश्वर सैभ किछ़ा न बुद्धिमान सा। 
EPH,3,11,"परमेश्वरै आपणी हमेशा रोहणु आल़ी योजना रै मुताबक ऐण्ढा केरू, ज़ो तेइयै आसरै प्रभु यीशु मसीह रै ज़रियै पूरा केरू। "
EPH,3,12,मसीह न आसरै बशाह री बजहा न ऐबै आसै हिम्मत होर बशाह सैंघै परमेश्वरा री उपस्थिति न एज़ी सका सी। 
EPH,3,13,"किबैकि हांऊँ अर्ज़ केरा सा कि ज़ो दुःख तुसा री तैंईंयैं मुँभै होंदै लागे सी, तिन्हरी बजहा न हिम्मत मता छ़ौड़दै, किबैकि ऐ सैभ तुसरै फायदै री तैंईंयैं सा। "
EPH,3,14,"हांऊँ एसा बजहा न तेई परमेश्वर पिता रै सामनै घुटनै टेका सा, "
EPH,3,15,"ज़ुणीन स्वर्ग होर धौरती पैंधै, हर एक घरानै रा नाँ रखिया सा, "
EPH,3,16,"हांऊँ प्रार्थना केरा सा कि सौ आपणी महिमा रै धना रै मुताबक तुसाबै ऐ दान दै, कि तुसै तेइरी आत्मा न आपणै आँध्रलै मांहणु न शक्ति पाईआ बलवन्त होंदै ज़ात, "
EPH,3,17,"ताकि मसीह तुसरै दिला न बसे, ज़ैण्ढै तुसै तेई पैंधै बशाह केरा सी। हांऊँ प्रार्थना केरा सा कि परमेश्वर होर एकी दुज़ै री तैंईंयैं तुसरी झ़ुरी तुसाबै मज़बूत रखै होर झ़ौड़नै न रोकै। "
EPH,3,18,होर सैभी पवित्र लोका सैंघै तुसै ऐ समझणै री शक्ति पाई सकै कि मसीह आसाबै आसरी सोचा न भी ज़ादा झ़ुरी केरा सा। 
EPH,3,19,हांऊँ प्रार्थना केरा सा कि मसीह री झ़ुरी ज़ो समझा न पौरे सा जाणी लेआ ताकि तुसरा चाल चलन परमेश्वरा रै चाल चलना सांही बणै। 
EPH,3,20,"परमेश्वर आसा न कोम केरदी लागी शक्ति री बजहा न तेइन पुछ़णै या औखै तक कि सोच़णै री तुलना न बोहू ज़ादा च़ीज़ा बै केरी सका सा, "
EPH,3,21,"मण्डली होर मसीह यीशु न, तेइरी महिमा पीढ़ी न पीढ़ी ज़ुगा-ज़ुगा तैंईंयैं होंदी रौहै। आमीन। "
EPH,4,1,"तैबै हांऊँ ज़ुण प्रभु न कैदी सा तुसा न प्रार्थना केरा सा, कि ज़ुणी बुलाहटा न तुसै शाधै ती, तेइरै लायक चाल चला। "
EPH,4,2,"मतलब सारी दीनता, होर नम्रता सैंघै, होर धीरज रखिया झ़ुरी सैंघै दुज़ै रै बर्तावा बै सौहा। "
EPH,4,3,"होर ऐण्ढा केरनै री तैंईंयैं सैभी न शोभली कोशिश केरा ताकि तुसै लगातार मेल-मिलापा न रौही सकलै, किबैकि तुसै परमेश्वरा री आत्मा न एक होंणै री तैंईंयैं बणाऐ सी। "
EPH,4,4,"आसै सैभ विश्वासी एकै शरीरा रै औंगा सांही सी होर आसा सैभी बै एकै पवित्र आत्मा मिली सा, ज़ैण्ढै तुसै बै एक आश धिनी ती ज़ैबै तुसै परमेश्वरा रै लोका होंणै री तैंईंयैं चुनै ती । "
EPH,4,5,"आसा सैभी हागै एकै प्रभु सा ज़ुणिन आसै सैभ बशाह केरा सी, आसा सैभी बै एकै बपतिस्मा मिलू सा। "
EPH,4,6,"होर आसै सैभ एकै परमेश्वरा री आराधना केरा सी ज़ो आसा सैभी रा पिता सा। सौ आसा सैभी पैंधै राज़ केरा सा, सौ आसरै ज़रियै कोम केरा सा होर सौ आसा सैभी मौंझ़ै रौहा सा। "
EPH,4,7,पर आसा सैभी बै मसीह रै दाना रै मुताबक अनुग्रह मिलु सा। 
EPH,4,8,"ज़ैण्ढा शास्त्र बोला सा, “सौ उथड़ै न चढ़ु, होर तेइयै आपु सैंघै बोहू सारै कैदी नेऐ, होर मांहणु बै दान धिनै।” "
EPH,4,9,"ज़ैबै शास्त्र बोला सा, “सौ उथड़ै न चढ़ु” एथा रा मतलब कि सा? सिर्फ़ ऐ सा कि सौ पैहलै धौरती हेठै री ज़ैगा न उतरु भी ती। "
EPH,4,10,होर ज़ुण उतरु ऐ सौऐ सा ज़ुण स्वर्गा न उथड़ी ज़ैगा पैंधै च़ढ़ू भी कि सैभ किछ़ पूरा केरला। 
EPH,4,11,"ऐ मसीह ती ज़ुणियै ऐ ज़िम्मैबारी मण्डली बै धिना, केतरै बै प्रेरित होर केतरै बै भविष्यवक्ता होर केतरै बै खुशी रा समाद शुनाणु आल़ै होर केतरै बै हेर-शुण केरनु आल़ै होर केतरै बै उपदेशक नियुक्त केरै। "
EPH,4,12,"तिन्हरी ज़िम्मैबारी ऐ सा कि परमेश्वरा रै लोका बै तेइरै कोम केरनै होर मण्डली, मसीह रै शरीरा बै बनाणै री तैंईंयैं त्यार केरलै । "
EPH,4,13,"ऐ तैबै तैंईंयैं रौहणा ज़ैबै तैंईंयैं कि आसै आपणै बशाह होर परमेश्वरै रै बेटै री समझा न एक नी होंदै। तैबै आसा सिद्ध होंणा ज़ैण्ढै मसीह सा, होर आसा पूरी तैरहा तेई सांही होंणा। "
EPH,4,14,"ज़ैबै आसै मसीह न बढ़ै सी होर मसीह न पक्कै हुए सी ता आसाबै शोहरु सांही बर्ताव केरना बन्द केरना चेहिऐ, ऐबै आसाबै तिन्हां किश्ती सांही नैंई होंणा चेहिऐ ज़ो लैहरा न आगै पिछ़ै होआ सी होर हावा न ओरै-पोरे घुमाईया सी। एथा रा मतलब सा, च़लाक होर कपटी लोका री गैला न नैंई ऐणा ज़ो झ़ूठी शिक्षा देआ सी। "
EPH,4,15,"बल्कि झ़ुरी न सच़ बोला होर हरेक तरीकै न मसीह न लगातार बढ़दै ज़ाआत् ज़ो शरीरा री मुँडी सा, मतलब मण्डली। "
EPH,4,16,"यीशु मसीह पूरै शरीरा बै जोड़नै री मज़त केरा सा। ज़ैण्ढै हरेक अौंग आपणा खास कोम केरा सा ता होर दुज़ै बै भी बढ़नै न मज़त केरा सा ताकि पूरा शरीर मज़बूत होर प्यारा न बढ़दा रौहे, "
EPH,4,17,"प्रभु रै अधिकारा न हांऊँ ऐ बोला सा, कि होरी ज़ाति रै लोका सांही ज़िन्दगी मता जिया किबैकि तिन्हरै बिचार बेकार होर उलझन भरै सी। "
EPH,4,18,किबैकि तिन्हां बै समझणै न मुश्किल सा। होर तेसा अज्ञानता री बजहा न ज़ुण तिन्हरै मना न सा होर तिन्हैं रै कठोर मना री बजहा न ते परमेश्वरा री हमेशा री ज़िन्दगी न दूर सी। 
EPH,4,19,"होर तिन्हां बै कोई किस्मा री शर्म महसूस नैंई होंदी। लुचपन न पौड़े रौहा सी, कि सैभी तैरहा रै बुरै कोम लालचा सैंघै केरलै। "
EPH,4,20,पर तुसै मसीह री ऐण्ढी शिक्षा नैंई पाई। 
EPH,4,21,"किबैकि तुसै मसीह रै बारै शुणु सा, होर तेइरी सच़ी गैला सिखी सा। "
EPH,4,22,कि तुसै आपणा पापी स्वभाव होर आपणै पराणै जिणै रै तरीकै बै दूर केरू सा ज़ो अभिलाषा होर धोखै न भ्रष्ट हुआ सा । 
EPH,4,23,बल्कि पवित्र आत्मा बै मौका देआ ज़ो तुसरै पापी स्वभावा बै नोंऊँआं केरी सका सा । 
EPH,4,24,"होर नोंऊँऐं स्वभावा बै लात्, ज़ुण परमेश्वरा रै मुताबक सच़ाई री धार्मिकता, होर पवित्रता न बणाऊदां सा। "
EPH,4,25,"एथा बजहा न झूठ बोलणा छ़ौड़िआ हर एक आपणै पड़ेशी सैंघै सच़ बोला, किबैकि आसै एकी शरीरा रै अलग-अलग अौंग सी। "
EPH,4,26,"झ़िक ता केरा, पर पाप केरनै रा मौका मत देआ, ध्याड़ा उड़दै तैंईंयैं तुसा री झ़िक नैंई लोड़ी रौही। "
EPH,4,27,होर न शैताना बै मौका देआ कि तुसाबै धोखा देई सकै। 
EPH,4,28,"च़ोरी केरनु आल़ा भी च़ोरी नैंई केरै, बल्कि शोभले कोम केरनै री तैंईंयैं आपणै हौथा न मेहनत केरै, सौ तैबै कि अगर कोई बै जरूरत होली ता तेई हागै देणै बै किछ़ होला। "
EPH,4,29,"कोई गंदी गैल तुसा रै मुँहा न नैंई लोड़ी निकती, पर जरुरता रै मुताबक सोऐ ज़ुण उन्नति री तैंईंयैं शोभली सा, ताकि तेसा गैला न शुणनु आल़ै भी उत्साहित होलै। "
EPH,4,30,"ऐण्ढी तैरहा री ज़िन्दगी रै तरीकै न पवित्र आत्मा बै दुःखी मता केरदै, याद रखा कि तेइयै तुसै पछ़ियाणै सी कि तुसै तेइरै सी, छुटकारै रै रोज़ पक्का तुसै बचाणै "
EPH,4,31,"सैभी तैरहा री कड़वाहट, होर प्रकोप, होर झ़िक, होर झगड़ा, होर निन्दा, सैभ बैर-भाव समेत तुसा न दूर केरै लोड़ी। "
EPH,4,32,"पर एकी-दुज़ै पैंधै कृपा, होर दयालु हो, होर ज़ैण्ढै परमेश्वरै मसीह न तुसा रै सारै अपराध माफ केरै, तैण्ढै तुसै भी एकी दुज़ै रै अपराध माफ केरा। "
EPH,5,1,तुसै परमेश्वरा रै प्यारै शोहरू सी तैबै तुसै तेई सांही बणनै री कोशिश केरा। 
EPH,5,2,"आपु न झ़ुरी रैखा, ज़ैण्ढै मसीहै भी तुसा सैंघै झ़ुरी केरी। होर आसरी तैंईंयैं आपणै आपा बै खुशबूदार कीमती तेला सांही परमेश्वरा सामनै बलिदाना केरू। "
EPH,5,3,"होर ज़ैण्ढा पवित्र लोका री तैईऐ भला सा, तैण्ढा तुसा न व्यभिचार, होर कोई भी तैरहा रै बुरै कोम, या लालचे री गैला तैंईंयैं नैंई लोड़ी हुई। "
EPH,5,4,"होर न शर्मिदा री, होर न मुर्खता री गैला री, न मज़ाक री, किबैकि ऐ गैला ठीक नी होन्दी, पर तुसा न हमेशा परमेश्वरा रा धन्यवाद देऊआ लोड़ी। "
EPH,5,5,"किबैकि तुसै जाँणा सी, कि कोई व्यभिचारी, या बुरा मांहणु, या लालची मांहणु री, ज़ुण मूर्तिपूजा रै बराबर सा, मसीह होर परमेश्वरा रै राज्य रै भागीदार नैंई। "
EPH,5,6,"तिन्हां मांहणु रै ज़रियै धोखै न मता पौड़दै ज़ो ऐण्ढी तैरहा रा पाप केरनै रा बहाना बणा सी, किबैकि इन्हां गैला री बजहा न परमेश्वरा री झ़िक हुक्म नी मनणु आल़ै लोका पैंधै भड़का सा। "
EPH,5,7,तेबैता तुसै ऐण्ढै किस्मा रै मांहणु सैंघै भागीदार मता होंदै। 
EPH,5,8,"किबैकि तुसै ज़ुण पैहलै निहारै न ती, पर ऐबै प्रभु न ज्योति सी, होर ऐबै ज्योति री औलादा सांही चला। "
EPH,5,9,"किबैकि ज्योति रा फ़ौल़ सैभी तैरहा री भलाई, होर धर्मिकता, होर सच़ाई सा। "
EPH,5,10,"होर ऐ पता लाई लेया, कि प्रभु बै कि खरा लागा सा। "
EPH,5,11,"होर निहारै रै बुरै कोमा न हिस्सेदार मता बणदे, पर तिन्हरा खुलासा केरा। "
EPH,5,12,किबैकि बुरै मांहणु री गुप्त कोमा री चर्चा केरना भी शर्मऐ री गैल सा। 
EPH,5,13,ज़ैबै सैभ च़ीज़ा बै बाहरै प्याशै न आंणा सी ता तेइरा सही स्वभाव प्रगट होआ सा। 
EPH,5,14,"ऐसा बजहा न लोका बोला सी, “ओ सोणु आल़ैओ ज़ागा, होर मूँएंदै न ज़िन्दै हो, ता मसीह री ज्योति तो पैंधै च़मकली।” "
EPH,5,15,"तेबैता तुसै ध्याना न हेरा, कि तुसै कैण्ढी तैरहा ज़िन्दगी ज़ीआ सी, मूर्ख लोका सांही ज़िन्दगी मता ज़ीआ बल्कि बुद्धिमान लोका री सांही ज़िन्दगी ज़ीआ। "
EPH,5,16,"भलाई केरनै रै हरेक मौकै री कीमता बै समझ़िया इस्तेमाल केरा, किबैकि ध्याड़ै बुरै सी। "
EPH,5,17,"ऐसा बजहा न मूर्ख मता बणदै, पर ध्याना लाईया समझणै री कोशिश केरा कि प्रभु तुसा न कि चाहा सा? "
EPH,5,18,"होर अँगूरा रा रसा न मतवालै मता बणदे, किबैकि ऐथा न लुचपन होआ सा, पर पवित्र आत्मा न परिपूर्ण होंदै जा। "
EPH,5,19,ज़ैबै तुसै कठा होआ सी ता आपणै-आपणै मना न प्रभु रा भजन होर स्तुतिगान होर आत्मिक गीत गाया केरा। 
EPH,5,20,होर हमेशा सैभी गैला री तैंईंयैं आसरै प्रभु यीशु मसीह रै नाँ न परमेश्वर पिता रा धन्यवाद केरदै रौहा। 
EPH,5,21,होर मसीह रै प्रति आदरा री बजहा न एकी-दुज़ै रै अधीन रौहा। 
EPH,5,22,"हे लाड़िओ, आपणै-आपणै लाड़ै रै ऐण्ढै अधीन रौहा ज़ैण्ढै प्रभु रै। "
EPH,5,23,"किबैकि लाड़ा लाड़ी री मुँडी सा, ज़ैण्ढा कि मसीह मण्डली री मुँडी सा, होर आपुऐ शरीर मतलब मण्डली रा उद्धारकर्ता सा। "
EPH,5,24,"ज़ैण्ढै मण्डली मसीह रै अधीन सा, तैण्ढै लाड़ी भी हर गैला न आपणै-आपणै लाड़ै रै अधीन रौहली। "
EPH,5,25,"हे सैभे लाड़ैओ, आपणी-आपणी लाड़ी सैंघै झ़ुरी केरा, ज़ैण्ढा मसीहै भी मण्डली सैंघै झ़ुरी केरिया आपणी जांन भी मण्डली बै धिनी। "
EPH,5,26,ताकि मसीह मण्डली बै खुशी रै समादा रै ज़रियै पापा न च़ोखा केरी सकलै ज़ैण्ढै आसै पाणी न निहाईया आपणै गन्दै शरीरा बै च़ोखा केरा सी। 
EPH,5,27,"होर मसीहै तेसा बै एक ऐण्ढी तेजोमय मण्डली बनाईया आपु आगै खड़ी केरै, ज़ुणीन कोई दोष, न झ़ुरी, न कोई ऐण्ढी चीज हो, बल्कि पवित्र होर निर्दोष हो। "
EPH,5,28,"ऐण्ढी तैरहा जरूरी सा, कि लाड़ा आपणी-आपणी लाड़ी सैंघै आपणै शरीरा बराबर झ़ुरी केरै, ज़ुण आपणी लाड़ी न झ़ुरी केरा सा, सौ आपणै आपा न झ़ुरी केरा सा। "
EPH,5,29,"किबैकि कोइयै कैधी भी आपणै शरीरा न दुश्मनी नैंई केरी, बल्कि तेइरा पालन-पोषण केरा सा, ज़ैण्ढा मसीह भी मण्डली सैंघै केरा सा। "
EPH,5,30,"तैबै कि आसै मसीह रै शरीरा रै अौंग सी। ज़ैण्ढा पवित्र शास्त्रा न लिखू सा कि, "
EPH,5,31,"“एथा बजहा न मांहणु आपणै आमा-पिता बै छ़ौड़िआ आपणी लाड़ी सैंघै मिलिया रोहणा, होर तिन्हां एक तन होंणा।” "
EPH,5,32,"इन्हां गैला रा भेद पाणा ता बड़ा मुश्किल सा ज़ो परमेश्वर प्रगट केरा सा, पर हांऊँ तुसाबै मसीह री तेसा झ़ुरी रै बारै न बोला सा ज़ो तेइयै मण्डली सैंघै केरू सा। "
EPH,5,33,"पर तुसा मौंझ़ै हर एक आपणी लाड़ी न आपु बराबर झ़ुरी रखेइत, पर लाड़ी भी आपणै लाड़ै रा आदर केरै। "
EPH,6,1,"हे शोहरूओ, आपणै-आपणै आमा-बापू रै हुक्मा रा पालन केरा, किबैकि तुसै प्रभु रै सी होर ऐण्ढा केरना तुसरी तैंईंयैं ठीक सा। "
EPH,6,2,"परमेश्वरै पवित्र शास्त्रा न ऐ हुक्म धिना सा कि, “आपणी आमा होर बापू रा आदर केरा” ऐ पहला हुक्म सा, ज़ुणी सैंघै परमेश्वरा रा वायदा भी सा। "
EPH,6,3,"ताकि तेरा भला होला, होर तू धौरती पैंधै बोहू रोज ज़िन्दा रौहला। "
EPH,6,4,"ओ बापूओ आपणै शोहरु सैंघै ऐण्ढा बर्ताव मता केरदै ज़ुणीन तिन्हां बै झ़िक आऐ, पर प्रभु री शिक्षा, होर च़िताऊणी देई-देइया तिन्हां रा पालन-पोषण केरा। "
EPH,6,5,"हे दासो, ज़ो मांहणु दुनिया न तुसरा मालक सा तेइरा हुक्म मना। तिन्हां सैंघै आदरा रा बर्ताव केरा होर ज़ैण्ढा तुसै मसीह सैंघै बफादार सी तैण्ढै तिन्हां सैंघै भी बफादार रौहा। "
EPH,6,6,"होर मांहणु बै खुश केरनु आल़ै सांही रिहाणै री तैंईंयैं सेवा मता केरदै, पर मसीह रै दासा सांही मना सैंघै परमेश्वरा री इच्छा पैंधै च़लदै रौहा। "
EPH,6,7,एक दास होंणै रै नातै खुशी सैंघै आपणा कोम केरा ज़ैण्ढै कि तुसै प्रभु री सेवा केरा सी मांहणु री नैंई। 
EPH,6,8,"किबैकि तुसाबै पता सा, कि ज़ो कोई ज़ैण्ढा शोभला कोम केरा सा, चाहे दास होला, चाहे आज़ाद, प्रभु न तैण्ढाऐ कोमा रै मुताबक ईनाम पाणा। "
EPH,6,9,"होर तैण्ढी तैरहा ओ मालको, तुसै भी धमकिया छ़ौड़िआ, तिन्हां सैंघै ऐण्ढै बर्ताव केरा, कि तुसाबै पता सा कि तुसरा होर तिन्हां रा दुई रा मालक स्वर्गा न सा, होर सौ कोई रा पक्ष नैंई केरदा। "
EPH,6,10,"आखरी न, प्रभु न होर तेइरी शक्ति रै प्रभावा न मजबूत होंदै जा। "
EPH,6,11,"परमेश्वरा रै ज़रियै धिनैदै सारै हथियार बोहना, कि तुसै शैताने री सारी युक्ति रा सामना केरनै री तैंईंयैं खड़ै रौही सके। "
EPH,6,12,"किबैकि आसरी लड़ाई कोई मांहणु रै बरोधा न नैंई ऑथि, बल्कि तिन्हां बिना हेरूईदी निहारै सैंघै भौरूऊँदी दुनिया रै प्रधाना, अधिकारी, हाकमा सैंघै सा, होर आसमाना री दुष्ट शक्ति रै बरोधा न सा। "
EPH,6,13,"तेबैता परमेश्वरा रै सारै हथियार बोहना, कि तुसै बुरै ध्याड़ै न सामना केरी सकलै, होर सैभ किछ़ पुरा केरिया बशाह न खड़ै रौही सका सी। "
EPH,6,14,"त्यार रौहा, होर सच़ाई बै एक गाच़ी सांही तुसरै चेकै न बोनहा होर परमेश्वरा रा न्याय कवचा सांही तुसरी रक्षा केरनी । "
EPH,6,15,तुसरी शान्ति रा खुशी रा समाद शनाणै री इच्छा तुसरी ज़ोंघा रै बूटा सांही रौहै। 
EPH,6,16,तुसरा बशाह एक ढाला सांही मज़बूत रौहै होर ताकि तुसै तेई शैताना रै औगी सांही भौकदै तिरा बै शेई सकलै। 
EPH,6,17,"परमेश्वरा री उद्धारा केरनु आल़ी समर्थ एक टोपा सांही हो, होर तलवारी री तैंईंयैं परमेश्वरा रा सन्देशा रा इस्तेमाल केरा ज़ुण परमेश्वरा री आत्मा रै ज़रियै प्राप्त होआ सा । "
EPH,6,18,"होर हर बौगत होर हर तैरहा न आत्मा न प्रार्थना होर अर्ज़ा केरदै रौहा। बीऊदे रौहा, कि सैभी पवित्र लोका री तैंईंयैं लगातार प्रार्थना केरदै रौहा। "
EPH,6,19,"होर मेरै तैंईंयैं भी प्रार्थना केरा, कि मुँभै बोलदी घेरै ऐण्ढै वचन मिले, कि हांऊँ हिम्मता सैंघै खुशी रै समादा रा भेद दसनू। "
EPH,6,20,"ऐई खुशी रै समादा री बजहा हांऊँ कैदा न सा, पर तौखै भी मसीह री तैंईंयैं हांऊँ एक राजदूत सा। मेरी तैंईंयैं प्रार्थना केरा कि ज़ैण्ढै मुँभै हिम्मती सैंघै खुशी रा समाद बोलणा चेहिऐ, बोली सकनू । "
EPH,6,21,"होर तुखिकुस ज़ुण विश्वासी भाई होर प्रभु न बशाह रै काबिल सेवक सा तेई एज़िया तुसाबै सैभ गैला दसणी, कि तुसाबै भी पता लागला कि हांऊँ कैण्ढै तैरहा रौहा सा। "
EPH,6,22,"सौ मैं तुसा हागै तैबै भेज़ू सा, कि तुसै आसरी दशा जाणलै, ताकि सौ तुसा रै मना बै उत्साहित केरला। "
EPH,6,23,हांऊँ प्रार्थना केरा सा कि परमेश्वर पिता होर यीशु मसीह री तरफा न विश्वासी भाई बै शान्ति प्यार होर बशाह सैंघै बशाह सैंघै भौरै । 
EPH,6,24,"ज़ुण आसरै प्रभु यीशु मसीह सैंघै सच़ी झ़ुरी रखा सी, तिन्हां सैभी सैंघै अनुग्रह लगातार होन्दा रौहला। "
PHP,1,1,"हांऊँ पौलुस होर तीमुथियुस मसीह यीशु रै दासा री तरफा न सैभी पवित्र लोका रै नाँ, ज़ुण यीशु मसीह न होईया फिलिप्पी शैहरा न रौहा सी, रखवालै होर सेवका समेत, "
PHP,1,2,आसरै पिता परमेश्वर होर प्रभु यीशु मसीह री तरफा न तुसाबै अनुग्रह होर शान्ति मिलदी रौहै। 
PHP,1,3,"हांऊँ ज़ैबै-ज़ैबै तुसाबै याद केरा सा, ता तैबै-तैबै परमेश्वरा रा धन्यवाद केरा सा। "
PHP,1,4,"होर ज़ैबै भी तुसा सैभी री तैंईंयैं अर्ज़ा केरा सा, होर हमेशा खुश होईया अर्ज़ा केरा सा। "
PHP,1,5,"किबैकि तुसै शुरूआती न लेइया ज़ैबै तुसै बशाह केरू, औज़ा तैंईंयैं यीशु रै बारै न खुशी रा समाद बोंडणै न मेरै साथी रौहै सी। "
PHP,1,6,"होर मुँभै एसा गैला रा बशाह सा, कि परमेश्वरै तुसा मौंझ़ै शोभला कोम शुरू केरू सा, सौहै तेइबै यीशु मसीह रै वापस ऐणै तैंईंयैं पुरा केरना। "
PHP,1,7,"किबैकि तुसै मेरै मना न बसेदें सी, मेरी तैंईंयैं ऐ भला सा, कि हांऊँ तुसरै बारै न ऐण्ढा सोच़नू, कि मेरै कैदा न होर खुशी रै समादा रा जवाब होर सबूत देणै रै बारै न तुसै सैभ मूँ सैंघै परमेश्वरा रै अनुग्रह न सैंघी होंणा। "
PHP,1,8,"एथा न परमेश्वर मेरा गुआह सा, कि हांऊँ मसीह यीशु सांही झ़ुरी केरिया तुसा सैभी री इच्छा केरा सा। "
PHP,1,9,"होर हांऊँ ऐ प्रार्थना केरा सा, कि तुसरा एकी दुज़ै री तैंईंयैं झ़ुरी, ज्ञान होर सैभी किस्मा री समझ़ भी बढ़दी रौहै। "
PHP,1,10,"औखै तेंई कि तुसै शोभली न शोभली गैला बै प्रिय मना, होर मसीह रै दबारा ऐणै रै ध्याड़ै तैंईंयैं पवित्र होर निर्दोष बणीया रौहा । "
PHP,1,11,"होर तेसा धार्मिकता रै फला न ज़ुण यीशु मसीह री बजहा न होआ सा, भौरदै ज़ात, ज़ुणीन परमेश्वरै री महिमा होर स्तुति होंदै रौहै। "
PHP,1,12,"ओ विश्वासी भाइयो, हांऊँ तुसाबै दैसणा चाहा सा, कि ज़ो मूँ पैंधै बीती सा, तेसा बजहा न खुशी रै समादा बै बढ़ानै न मज़त मिली सा। "
PHP,1,13,"औखै तैंईंयैं कि महाराज़ै रै राज्य री सारी सेना होर बाकि सारै लोका न ऐ ता प्रगट हुआ सा, हांऊँ मसीह री तैंईंयैं कैद सा किबैकि हांऊँ मसीह रा दास सा। "
PHP,1,14,"होर प्रभु न ज़ुण भाई सा, तिन्हां मौंझ़ै बोहू मेरै कैद होंणै री बजहा न, हिम्मती सैंघै, परमेश्वरा रा वचन बेधड़क शुनाणै री होर भी हिम्मत केरा सी। "
PHP,1,15,"किछ़ लोक ता जलन, होर झ़गड़ै री बजहा न मसीह यीशु रै बारै न खुशी रा समाद प्रचार केरा सी, होर कई भलै मना न केरा सी।  "
PHP,1,16,"ज़ो लोका ऐ सोचिया कि हांऊँ खुशी रै समादा रा ज़वाब देणे री तैंईंयैं ठहराऊ सा, झ़ुरी सैंघै प्रचार केरा सा। "
PHP,1,17,"ज़ो लोका जलन केरिया सच़ै मने नैंई पर बरोध केरिया मसीह रै बारै न प्रचार केरा सी, ऐ सोचिया कि ज़ैबै हांऊँ जेला न सा ता मुँभै होर दुःख मिलला। "
PHP,1,18,"ता कि हुआ? सिर्फ़ ऐ, कि हर तैरहै न चाहे बहाने न, चाहे सच़ाई न, मसीह रै बारै न खुशी रा समाद शुणा सी, होर हांऊँ एथा न खुश सा, होर मूँ खुश रौहणा भी। "
PHP,1,19,"किबैकि मुँभै पता सा, कि तुसै री प्रार्थना री बजहा न, होर यीशु मसीह रै पवित्र आत्मा री दाना री बजहा न, एथा रा प्रतिफल, मेरा छुटकारा होंणा। "
PHP,1,20,"हांऊँ ता दिला न इच्छा होर आशा रखा सा, कि मुँभै कोई गैला न शर्म नी लोड़ी हुई, पर मेरी बड़ी हिम्मतै री बजहा न मसीह री तारीफ़ मेरै शरीरा न होंदै रौहै, चाहे हांऊँ ज़िंदा रौहणु या मौरनु। "
PHP,1,21,"किबैकि मेरै तैंईंयैं ज़िंदा रौहणा मसीह सा, होर मौरना फायदा सा किबैकि मूँ मसीह सैंघै मिलणा। "
PHP,1,22,"होर अगर शरीरा न ज़िंदा रौहणा ऐ मसीह रै कोमा री तैंईंयैं मेरी तैंईंयैं फ़ायदा सा, ता मुँभै नी पता हांऊँ कुणी बै छाँटणु। "
PHP,1,23,"किबैकि हांऊँ ता दुई मौंझ़ै औधा लटकू सा, ज़ीऊ ता केरा सा हांऊँ मौरिया औखै न मसीह हागै ज़ानू, किबैकि सौ बोहू शोभला सा। "
PHP,1,24,पर तुसरी तैंईंयैं ऐ बोहू जरूरी सा कि हांऊँ ज़िन्दा रौहणु। 
PHP,1,25,"तेबैता ता मुँभै एथा रा बशाह सा, होर मुँभै पता सा कि मूँ ज़िन्दै रौहणा, बल्कि तुसा सैभी सैंघै रौहणा कि तुसै बशाह न बढ़दे रौहा होर तेईन खुश रौहा। "
PHP,1,26,"ज़ैबै हांऊँ तुसा हागै दबारा एनु, होर तुसा हागै मसीह यीशु पैंधै घमण्ड केरनै री होर भी बजहा होंणी, ज़ो सौ मेरै ज़रियै केरदा लागा सा। "
PHP,1,27,"सिर्फ़ ऐतरा केरा कि तुसरा चाल-चलन मसीह रै खुशी रै समादा रै योग्य हो, चाहे हांऊँ एज़िया हेरणू, चाहे नैंई भी ऐनु, तुसा रै बारै न ऐ शुणनु, कि तुसै एकियै मकसदा न मजबूत सी, होर एक मन होईया खुशी रै समादा रै बशाह री तैंईंयैं मेहनत केरा सी। "
PHP,1,28,"होर कोई भी गैला न दुश्मना न नी डौरदै? तुसरा उत्साहित होंणा, ऐ तिन्हरी तैंईंयैं विनाशा री नशाणी सा, होर तुसा री तैंईंयैं उद्धारै री, होर ऐ परमेश्वरा री तरफा न सा। "
PHP,1,29,"किबैकि मसीह री बजहा न तुसा पैंधै ऐ अनुग्रह हुआ सा, कि न सिर्फ़ तेई पैंधै बशाह रखा, बल्कि पर तेइरी तैंईंयैं दुःख भी सौहा। "
PHP,1,30,"होर तुसाबै तैण्ढीऐ मेहनत केरनी सा, ज़ैण्ढा तुसै ज़ैबै हांऊँ फिलिप्पी शैहरा न केरदा हेरू सा, होर ऐबै भी शुणा सी कि हांऊँ हाज़ी भी तैण्ढाऐ कोम केरा सा। "
PHP,2,1,"मसीह तुसाबै शान्ति दैआ सा, होर तेइरा प्यार तुसाबै आराम दैआ सा। परमेश्वरा री आत्मा तुसाबै एकजुट केरा सा, होर तुसै दुज़ै री तैंईंयैं फ़िक्र केरा सी, "
PHP,2,2,"ता ऐबै मेरी ऐ खुशी पूरी केरा कि एक मन होईया रौहा होर ऐकै प्यार, एक मन, होर एक विचार रखा। "
PHP,2,3,"जलन केरनु आल़ै या घमण्डी मत बणा, पर दीन बणा होर एकी-दुज़ै बै आपु न बढ़िया समझा। "
PHP,2,4,"हर एक आपणै बारै न नैंई, पर दुज़ै रै बारै न भी फ़िक्र केरा। "
PHP,2,5,ज़ैण्ढा मसीह यीशु रा स्वभाव ती तैण्ढाऐ तुसरा भी स्वभाव हो। 
PHP,2,6,ज़ुणियै परमेश्वरा रै बराबर होईया भी परमेश्वरा रै बराबर होंणै बै आपु हागै रखणै री चीज नैंई बुझी। 
PHP,2,7,"बल्कि आपणै आपा बै ऐण्ढा शून्य केरू, होर दासा रा रूप धारण केरू, होर मांहणु रै बराबर बणु। "
PHP,2,8,"होर मांहणु रै रूपा न प्रगट होईया, आपणै आपा बै दीन केरू, होर औखै तैंईंयैं कि तेइयै हुक्म मैनू, कि तेइयै एक दोषी सांही क्रूसा री मौत भी सौही। "
PHP,2,9,"ऐसा बजहा न परमेश्वरै सौ सैभी न महान भी केरू, होर तेइबै सौ नाँ धिना ज़ुण सैभी नाँ न बड़ा सा। "
PHP,2,10,"कि ज़ुण स्वर्गा न होर धौरती पैंधै होर ज़ुण धौरती न बुनै सी, तिन्हां सैभ यीशु रै नाँ रा आदर केरनै री तैंईंयैं घुटनै टेकणै। "
PHP,2,11,होर परमेश्वरै री महिमा री तैंईंयैं सैभ लोका स्वीकार केरना कि यीशु मसीह ही प्रभु सा। 
PHP,2,12,"तैबै ओ मेरै प्यारे विश्वासी भाइयो, ज़ैबै हांऊँ तुसा सैंघै ती, तैबै तुसै हमेशा हुक्म मैनू ती। ऐबै ज़ैबै हांऊँ दूर सा तुसाबै होर बी ज़ादा हुक्मा रा पालन केरना चेहिऐ। तैबै बच़ाऐ ज़ाणै रा सही मतलब कि सा ज़ाणनै री तैंईंयैं कोम केरा। "
PHP,2,13,"किबैकि परमेश्वर ही सा ज़ुणियै आपणी शोभली इच्छा सैंघै तुसा रै मना न इच्छा होर कोम, दुई गैला रै केरनै रा असर भौरु सा। "
PHP,2,14,सैभ कोम बिना कुड़कुड़ाऐ होर बिना बैहस केरिया केरै केरा; 
PHP,2,15,"ताकि तुसै निर्दोष होर भोलै होईया टेढै होर हठीले लोक मौंझ़ै परमेश्वरा री निष्कलंक औलाद बणीया रौहा। ऐई दुनिया रै लोका मौंझ़ै तुसै ज़िन्दगी रा वचन लेइया आसमाना रै तारै सांही च़मका, "
PHP,2,16,"कि ज़ैबै मसीह दबारा वापस ऐला, ता मेरी घमण्ड केरनै री बजहा हो, कि मेरी कोशिश होर मेहनत बेकार नी हुई। "
PHP,2,17,"होर अगर मुँभै बशाह रै बलिदाना न होर सेवा न आपणा लोहू भी बहाणा पौड़ू ता तैबै भी हांऊँ खुश सा, होर तुसा सैभी सैंघै खुशी मना सा। "
PHP,2,18,"होर तैण्ढै तुसै भी खुश रौहा, होर मूँ सैंघै खुशी मनात्। "
PHP,2,19,"मुँभै प्रभु यीशु न आश सा, कि हांऊँ तीमुथियुसा बै बड़ी छ़ेकै तुसा हागै भेजणु, ताकि तुसरा हाल शुणिया हांऊँ उत्साहित होनू। "
PHP,2,20,"किबैकि मूँ हागै ऐण्ढै स्वभावा रा कोई नी ऑथि, ज़ुण च़ोखै मने तुसा री चिंता केरला। "
PHP,2,21,"किबैकि सैभ आपणै मतलबा री खोजा न रौहा सी, न कि यीशु मसीह री। "
PHP,2,22,"पर तीमुथियुस ता तुसै परखु होर जाणु सा, कि ज़ैण्ढा बेटा बापू सैंघै केरा सा, तैण्ढाऐ तीमुथियुसै खुशी रा समाद बोंडणै न मेरी मज़त केरी सा। "
PHP,2,23,"ऐबै मुँभै आशा सा, कि ज़ैण्ढै मुँभै पता लागला कि मेरी कि दशा होंणी, ता तैण्ढै मूँ सौ छ़ेकै भेज़णा। "
PHP,2,24,"होर मुँभै प्रभु न बशाह सा, कि मूँ आपु भी छ़ेकै ऐणा। "
PHP,2,25,"पर मैं इपफ्रुदीतुस ज़ुण मेरा विश्वासी भाई सा, होर सैंघी होर खुशी रै समादा री रक्षा री तैंईंयैं एक योद्धा होर तुसरा दूत, होर जरूरी गैला न मूँ सैंघै रौहणु आल़ा सा, तुसा हागै उत्साहित केरनै री तैंईंयैं भेजणा जरूरी सोचु। "
PHP,2,26,"किबैकि तेइरा मन तुसा सैभी न लागा ती, होर सौ चिन्ता न रौहा ती, किबैकि तुसै तेइरी बीमारी रा हाल शुणु ती। "
PHP,2,27,"सौ सच़िऐ बीमार ता हुआ ती, औखै तैंईंयैं कि मौरने पैंधै ती, पर परमेश्वरै तेई पैंधै दया केरी होर ठीक केरू, होर सिर्फ़ तेई पैंधै केल्है नैंई, पर मूँ पैंधै भी, कि मुँभै दुःखा पैंधै दुःख नी लोड़ी हुआ। "
PHP,2,28,तैबै मैं तेइबै भेजणै री पूरी कोशिश केरी कि तुसै भी तेई सैंघै मिलिया खुश होआ होर मेरी भी फिक्र कम होली । 
PHP,2,29,"होर ऐबै तुसै तेई सैंघै प्रभु न होईया बड़ी खुशी सैंघै मिलित, होर ऐण्ढै रा आदर केरिया केरा। "
PHP,2,30,"किबैकि सौ मसीह रै कोमा री तैंईंयैं आपणै प्राण भी मुश्किला न पाईआ मौरनु आल़ा ती, ताकि सौ तिन्हां तरीकै न मेरी मज़त केरी सकलै ज़ो तुसै नी केरी सकै किबैकि तुसै बोहू दूर सी। "
PHP,3,1,"तैबै, हे मेरै विश्वासी भाइयो, प्रभु न खुश रौहा, सोऐ गैला फिरी भी लिखणै न मुँभै ता कोई कष्ट नैंई होन्दा, ताकि तुसै झ़ूठै शिक्षा न बची सकलै। "
PHP,3,2,"जंगली कुतै सांही खतरनाक लोका न साबधान रौहा, तिन्हैं तुसरा ज़बरदस्ती खतना कराणा ताकि तुसै परमेश्वरा रै लोक बणी सकलै । "
PHP,3,3,"किबैकि असली खतनै आल़ै ता आसै सी, ज़ुण परमेश्वरै री आत्मा री अगुवाई न पूजा केरा सी, होर मसीह यीशु पैंधै घमण्ड केरा सी, होर मांहणु रै कोमा पैंधै बशाह नैंई रखदै। "
PHP,3,4,"पर हांऊँ ता आपणै कोमा पैंधै भी बशाह केरी सका सा, अगर कोई होरी बै भी आपणै कोमा पैंधै बशाह रखणै रा विचार सा, ता हांऊँ तेईन भी ज़ादा बशाह रखी सका सा। "
PHP,3,5,"औठुऐ रोज मेरा खतना हुआ, इस्राइला रै खानदाना होर विन्यामिना रै गोत्रा रा सा, असली इब्रानी सा, मूसै री बिधाना रै बारै न बोला ता मैं फरीसी लोका सांही कठोरता सैंघै पालन केरू। "
PHP,3,6,"अगर जोशा रै बारै न बोला ता मण्डली बै दुःख देणु आल़ा, होर यहूदी रै बिधाना रै बारै न कोई बोला सी ता हांऊँ निर्दोष सा किबैकि मैं सैभ नियमा रा पालन केरू। "
PHP,3,7,"पैहलै ज़ुणी गैला बै हांऊँ कीमती बुझ़ा ती, ऐबै हांऊँ तिन्हां बै बेकार बुझ़ा सा किबैकि मसीहै मेरी ज़िन्दगी बदली। "
PHP,3,8,"बल्कि मेरै प्रभु यीशु मसीह बै ज़ाणनै न ज़ादा होर किछ़ बी नी ऑथि, ऐ सैभी गैला मैं छ़ौड़ी धिनी होर सैभी गैला बै बेकार बुझ़ी । सिर्फ़ हांऊँ मसीह बै चाहा सा। "
PHP,3,9,"होर हांऊँ तेईन बणीया रोहणु, न कि आपणी तेसा धार्मिकता सैंघै, ज़ुण बिधाना रा पालन केरनै न सा, बल्कि तेसा धर्मिकता सैंघै ज़ुण मसीह न बशाह केरनै री बजहा न सा, होर परमेश्वरा पैंधै बशाह केरनै न मिला सा। "
PHP,3,10,हांऊँ मसीह होर तेइरै दबारा मूँऐंदै न ज़िन्दै होंणै री शक्ति बै ज़ाणना चाहा सा। ज़ैण्ढै तेइयै केरू तैण्ढै हांऊँ बी दुःखा सौहिया मौरना चाहा सा। 
PHP,3,11,ताकि हांऊँ बी दबारा मूँएंदै न ज़िन्दै केरिना। 
PHP,3,12,"ऐ मतलब नैंई, हांऊँ तिन्हां गैला बै पाई सा, या सिद्ध सा, पर तेसा चिजा बै ढोकणै री तैंईंयैं हांऊँ बड़ी मेहनत केरदा लागा सा, ज़ुणिरी तैंईंयैं मसीह यीशुऐ हांऊँ ढौकू ती। "
PHP,3,13,"ओ विश्वासी भाइयो, मेरी इच्छा ऐ नैंई कि मैं पाऊ सा, सिर्फ़ एक ऐ कोम केरा सा, कि ज़ुण गैला पिछ़ै बिती, तिन्हां बै छ़ौड़िया, आगली गैला धिरै बढ़िया, "
PHP,3,14,मसीह यीशु न परमेश्वरा री स्वर्गीय बुलाहटा न ईनाम पाणै री तैंईंयैं नशाणै धिरै बै दौड़ लानू। 
PHP,3,15,"तैबै आसा मौंझ़ै ज़ेतरै लोका बशाह न पक्के सी, ऐ विचार रखे, होर अगर कोई गैला न तुसरा कोई होर विचार होला, ता परमेश्वरा सौ भी तुसा पैंधै प्रगट केरना। "
PHP,3,16,"तैबै ज़ो सच़ाई परमेश्वरै पैहलै न प्रगट केरी सा तेथा रै मुताबक ज़िन्दगी, आगै बढ़ाणी सा। "
PHP,3,17,"ओ भाइयो, तुसै सैभ मिलिया मूँ सेंई चाल चला, होर तिन्हां बै पछ़ियाणिया रखा, ज़ुण ऐण्ढी रीति पैंधै चला सी ज़ुणिरा उदाहरण तुसै आसा न हेरा सी। "
PHP,3,18,"किबैकि बोहू लोका ऐण्ढी चाल चला सी, ज़ुणिरी चर्चा मैं तुसा सैंघै कई बार केरी सा, हाज़ी भी रौई-रौईया बोला सा, कि ते आपणी चाल-चलना न यीशु मसीह री मौऊती री कीमता बै क्रूसा पैंधै खत्म केरा सी। "
PHP,3,19,"तिन्हां रा अंत विनाश सा, तिन्हरी शारीरिक इच्छा परमेश्वर सा, ते आपणी शर्मा री गैला पैंधै घमण्ड केरा सी, होर एसा धौरती री चिजा पैंधै मन लाईया रखा सी। "
PHP,3,20,"पर आसरा देश ता स्वर्गा न सा, होर आसै एक उद्धारकर्ता प्रभु यीशु मसीह रै स्वर्गा न ऐणै रा बेसब्री सैंघै इंतज़ार केरा सी। "
PHP,3,21,"सौ आपणी शक्ति रै तेई प्रभावा रै मुताबक ज़ुणिरी बजहा न सौ सारी चिजा बै आपणै वशा न केरी सका सा, आसरै कमज़ोर शरीरा रा रूप बदलिया आपणी महिमा रै शरीरा रै मुताबक बणाई देला। "
PHP,4,1,"तैबै ओ मेरै प्यारे विश्वासी भाइयो बैहणियो, ज़ुणी लोका न हांऊँ बड़ी झ़ुरी केरा सा। तुसा सैंघै मिलणै री मेरी बड़ी इच्छा सा ज़ो मेरी खुशी होर घमण्डा री बजहा सा। प्यारे भाइयो प्रभु न एण्ढै बशाह न मज़बूत बणिया रौहा सी। "
PHP,4,2,हांऊँ बैहण यूओदिया सैंघै अर्ज़ा केरा सा होर सुन्तुखे न बी अर्ज़ केरा सा कि प्रभु न एक मन होइया आपु न मेल-मिलाप केरा किबैकि तुसै प्रभु सैंघै जुड़े सी। 
PHP,4,3,"होर हे सच़ै सैंघी , हांऊँ तो न अर्ज़ा केरा सा, कि तू तिन्हां बेटड़ी री मज़द केर। किबैकि इन्हैं मूँ सैंघै खुशी रा समाद फेलाणै न, कलेमेंस होर मेरै तिन्हां सैंघी सैंघै मेहनत केरी सा, ज़ुणिरै नाँ ज़िन्दगी री कताबा न लिखै सी। "
PHP,4,4,"प्रभु न हमेशा खुश रौहा, हांऊँ फिरी बोला सा खुश रौहा। "
PHP,4,5,तुसै री कोमलता तुसा सैभी मांहणु पैंधै प्रगट हो किबैकि प्रभु रा ऐणा नेड़ सा। 
PHP,4,6,"कोई भी गैला री फिक्र मता केरदै, पर हर गैला न तुसरी प्रार्थना होर अर्ज़ा री ज़रियै धन्यवाद सैंघै परमेश्वरा सामनै हाज़िर केरी लोड़ी। "
PHP,4,7,"तैबै परमेश्वरै री शान्ति ज़ुण समझा न बाहरै सा, तुसा रै दिला न होर तुसा रै विचारा बै मसीह यीशु न सुरक्षित रखली। "
PHP,4,8,"आखरी न ओ भाइयो, ज़ुण-ज़ुण गैला सच़ी, होर ज़ुण-ज़ुण गैला आदरा रै योग्य सा, होर ज़ो-ज़ो गैला ठीक सी, होर ज़ो-ज़ो गैला पवित्र सी, होर ज़ो-ज़ो गैला बाँकी सी, होर ज़ो-ज़ो गैला मना बै शोभली लगा सी, होर ज़ुण खरै गुणा आल़ी सी होर प्रशंसा री गैला सी, सिर्फ़ तिन्हां पैंधै मन लात्। "
PHP,4,9,"ज़ुण गैला तुसै मूँ न सिखी, होर ग्रहण केरी सा, होर शुणी, होर मूँ न हेरी सा, तिन्हां रा पालन केरै केरा, तैबै शान्ति रा परमेश्वरा तुसा सैंघै रौहणा। "
PHP,4,10,"हांऊँ प्रभु न बड़ा खुश सा कि ऐतरै रोज़ा बाद मेरी याद केरी सा होर मज़त केरी, जरुर शुरू न तुसाबै बी भी ऐ विचार ती, पर तुसाबै मेरी मज़त केरनै रा मौका नैंई मिलु। "
PHP,4,11,"ऐ नैंई कि मूँ हागै कोई च़ीज़ा री कमी सा, किबैकि मैं ऐ सिखु सा कि ज़ुणी दशा न हांऊँ सा, एथा न सन्तुष्ट रौहणु। "
PHP,4,12,"पर हांऊँ थोड़ी ज़ेहि च़ीज़ा न ज़ीणा जाँणा सा, होर बोहू च़ीज़ा न बी ज़ीणा जाँणा सा, हर गैला न होर हर दशा न रौज़णा होर भूखै रौहणा सिखु सा । "
PHP,4,13,"मसीह ज़ुण मुँभै सैभी गैला न सामर्थ देआ सा, तेइन हांऊँ सैभ किछ़ केरी सका सा। "
PHP,4,14,"तैबै भी तुसै भला केरू, कि मेरै दुःखा न मेरै सैंघी बणै। "
PHP,4,15,"होर ओ फिलिप्पी शैहरा न रौहणु आल़ैओ, तुसाबै आपु भी पता सा कि खुशी रा समादा रै प्रचारा रै शुरुआता न ज़ैबै हांऊँ तुसरै प्रदेश मकिदुनिया न नौठा ता तैबै तुसाबै छ़ौड़िया होर कोई मण्डलीयै मेरी आर्थिक रूपा न मज़त नैंई केरी। "
PHP,4,16,"ऐण्ढी तैरहै ज़ैबै हांऊँ थिस्सलुनीकै शैहरा न ती, तैबै मेरी ज़रूरत बै पूरा केरनै री तैंईंयैं भी तुसै एक बार नैंई बल्कि कई बार मुँभै ढैबुऐ भेज़ै ती "
PHP,4,17,"ऐ नैंई कि हांऊँ दान चाहा सा, पर हांऊँ तुसरै भलै कोमा न एक होर कोम जोड़ना चाहा ती ताकि तुसाबै परमेश्वरा न होर ईनाम मिलै । "
PHP,4,18,"मूँ हागै सैभ किछ़ सा, बल्कि उमीदा न भी ज़ादा सा ज़ुण चिजा तुसै इपफ्रुदीतुस भाई रै हौथा न भेजी ती, तिन्हां बै पाईआ हांऊँ रौज़ु, सौ ता खुशबूदार होर ग्रहण केरनै योग्य बलिदान सा, ज़ुण परमेश्वरा बै शोभला लागा सा "
PHP,4,19,होर आसरा पिता परमेश्वर भी आपणै तेई धना रै मुताबक महिमा सैंघै मसीह यीशु न तुसरी सैभ घटी कमी बै पुरा केरला। 
PHP,4,20,आसरै पिता होर परमेश्वरै री सराउथी होर आदर हमेशा होंदी रौहै। ऐण्ढाऐ हो। 
PHP,4,21,"यीशु न हर पवित्र मांहणु बै मेरा नमस्कार बोला, ज़ुणा विश्वासी भाई लोका मूँ सैंघै सी तुसाबै नमस्कार बोला सी। "
PHP,4,22,"सैभ पवित्र लोका खास केरिया ज़ुण महाराज़ै रै घरानै रै सी, तुसा सैभी बै नमस्कार बोला सी। "
PHP,4,23,आसरै प्रभु यीशु मसीह रा अनुग्रह तुसा पैंधै बणिया रौहै। 
COL,1,1,"हांऊँ पौलुसे री तरफा न ज़ो परमेश्वरै री मर्जी न यीशु मसीह रा प्रेरित सा, होर विश्वासी भाई तीमुथियुसा री तरफा न, "
COL,1,2,"मसीह न तिन्हां पवित्र होर बशाह केरनु आल़ै विश्वासी भाई रै नाँ ज़ुण कुलुस्से शैहरा न रौहा सी, आसरा पिता परमेश्वर तुसाबै अनुग्रह होर शान्ति देंदा रौहै। "
COL,1,3,"ज़ैबै आसै तुसरी तैंईंयैं प्रार्थना केरा सी, आसै आपणै प्रभु यीशु मसीह रै पिता परमेश्वरा रा धन्यवाद केरा सी। "
COL,1,4,"किबैकि आसै शुणु सा, कि तुसै मसीह यीशु पैंधै बशाह केरा सी, होर सैभी पवित्र लोका सैंघै झ़ुरी रखा सी। "
COL,1,5,"तेसा आश केरु हुन्दीं चिजा री तैंईंयैं ज़ुण स्वर्गा न आसरी तैंईंयैं रखी सा, ज़ुणिरै बारै न तुसै तेई खुशी रै समादा री सच़ाई बै वचना न शुणु सा, ज़ुण तुसा हागै पुजू सा। "
COL,1,6,"होर ज़ैण्ढा दुनिया न फ़ोल भी आंणा सा, होर बढ़दा रौहा सा, तैण्ढै ज़ुणी रोज़ा न फेटे तुसै सौ शुणु, होर तुसै सच़ाई समझ़ी सा कि परमेश्वर दया सैंघै तिन्हां लोका रै पाप माफ़ केरा सा ज़ो मसीह पैंधै बशाह केरा सी। तुसा न बी ऐण्ढा केरा सा। "
COL,1,7,"तेइरी ऐ शिक्षा तुसै आसरै प्यारे सैंघी इपफ्रास न सिखी सा, ज़ुण आसरी तैंईंयैं मसीह रा विश्वासयोग्य सेवक सा। "
COL,1,8,तेइयै आसाबै होरी लोका री तैंईंयैं तुसरै प्यारा रै बारै न दसू सा ज़ो कि पवित्र आत्मै तुसाबै धिना सा। 
COL,1,9,"तैबै ज़ुणी ध्याड़ै न आसै ऐ शुणु सा, आसै प्रार्थना केरदै लागै सी कि परमेश्वरा री आत्मा तुसाबै ज्ञान होर समझ़ दै ताकि तुसै तेइरी मर्जी न पूरी तैरहा समझ़ी सकलै । "
COL,1,10,"ताकि तुसै ऐण्ढै तैरहा बर्ताव केरा ज़ुणी सैंघै परमेश्वरा रा आदर होआ सा, होर तुसै हर तैरहै न परमेश्वर खुश केरना, कि तुसै लगातार सैभी किस्मा रै शोभलै कोम केरा, होर परमेश्वरै री पछ़ियाणा न बढ़दै रौहा। "
COL,1,11,"होर तेइरी महिमा री शक्ति मुताबक सैभी तैरहै री सामर्था री बजहा न बलवन्त होंदै जा, ताकि तुसै धीरज होर खुशी सैंघै आपणै दुःखा बै सौही सकलै। "
COL,1,12,"होर पिता परमेश्वरा रा धन्यवाद केरदै रौहा, ज़ुणियै तुसै विरासता न साँझ़ा केरनै री लायक बणाऊ सा, ज़ो तेइयै स्वर्गा रै राज्य न आपणै लोका री तैंईंयैं त्यार केरू सा । "
COL,1,13,किबैकि तेइयै आसै शैताना रै वशा न खोलिया आपणै प्यारे बेटै रै राज्य न आसै आंणै। 
COL,1,14,आपणै बेटै री बलि द्वारा परमेश्वरै आसाबै छुटकारा धिना सा मतलब पापा री माफी मिला सा। 
COL,1,15,"कोई बी परमेश्वरा बै हेरी नी सकदा, पर ज़ैबै तेइरा बेटा एक आदमी बणु, ता तेइयै लोका पैंधै परमेश्वरा बै प्रगट केरू होर परमेश्वरै ज़ो किछ़ बणाऊ सा तेथा पैंधै तेइरा बड़ा अधिकार सा। "
COL,1,16,"किबैकि सौ (मसीह) ती ज़ुणियै सैभ किछ़ बनाणै री तैंईंयैं परमेश्वरा सैंघै कोम केरू ती, स्वर्गै री होली चाहे धौरती पैंधै री, हेरुईदीं चाहे नैंई हेरुईदीं, कि सिहांसन, कि प्रभुता, कि प्रधानता, कि अधिकार, सारी चिजा तेई रै द्वारा होर तेइरी तैंईंयैं बणाईदी सा। "
COL,1,17,"होर मसीह सैभी च़ीज़ा बनाणै न पैहलै ती, होर सारी च़ीज़ा तेईन स्थिर रौहा सा। "
COL,1,18,"सौ आपणै शरीरा रा मुख्य सा, ज़ो मण्डली सा। सौ शुरू सा, होर मूँऐंदै न ज़िन्दा होंणु आल़ा पैहला मांहणु, ताकि सौ होरी सैभी न ऊझै हो । "
COL,1,19,"किबैकि परमेश्वर पिता री खुशी ऊँई न सा, कि तेईन सौ पूरी तैरहा बास केरै। "
COL,1,20,"परमेश्वरै आपणा बेटा भेज़णै रा फैसला केरू, ज़ुणियै आपणा लोहू बहाऊ होर एकी क्रूसा पैंधै मूँआ। परमेश्वरै आपु होर सैभी च़ीज़ा मौंझ़ै मेल-मिलाप केरनै री तैंईंयैं ऐण्ढा केरू। ऐण्ढी तैरहा स्वर्गा न मौज़ूद सैभी होर धौरती पैंधै मौज़ूद सैभी मौंझ़ै शान्ति बणाऐ रखा । "
COL,1,21,"होर ऐबै तेइयै यीशु रै शारीरिक शरीरा न मौती री बजहा न तुसरा मेल-मिलाप केरू, ज़ुण आसै पैहलै बाहरै खोलै ती, होर बुरै कोमा री बजहा मने रै बैरी ती। "
COL,1,22,"परमेश्वरै ऐबै मसीह री शारीरिक देह न मौऊती रै ज़रियै तुसरा भी मेल केरू ताकि तुसाबै आपणै सामनै पवित्र होर निष्कलंक, होर निर्दोष बनाईया परमेश्वरा हागै खड़ै केरनै। "
COL,1,23,"अगर तुसै आपणै बशाह री नीऊँआ न पक्के बणीया रौहलै, होर तेई खुशी रै समादै री आश ज़ुण तुसै शुणु सा नैंई छ़ौड़लै, ज़ुणिरा प्रचार आसमाना हेठै धौरती रै सैभ लोका री तैंईंयैं केरू सा, ज़ुणिरा हांऊँ पौलुस सेवक बणु सा। "
COL,1,24,"मुँभै खुशी सा कि हांऊँ तुसरी तैंईंयैं दुःखी सा। मुँभै ऐ बी खुशी सा कि हांऊँ आपणै शरीरा न तेइरै शरीरा, मण्डली री तैंईंयैं मसीह रा दुःख सौहंदा रौहणु । "
COL,1,25,"ज़ुणिरा हांऊँ परमेश्वरै रै तेई इंतज़ामा रै मुताबक सेवक बणु, ज़ुण हांऊँ तुसा री तैंईंयैं सेवक बणु, ताकि हांऊँ परमेश्वरै रै वचना रा पुरा-पुरा प्रचार केरनु। "
COL,1,26,"मतलब कि तेई भेदा बै ज़ुण बौगत होर पीढ़ी न गुप्त ती, पर ऐबै परमेश्वरा रै तिन्हां पवित्र लोका पैंधै प्रगट हुआ सा। "
COL,1,27,"परमेश्वरै ऐण्ढा तैबै केरू किबैकि सौ चाहा ती कि तुसै होरी ज़ाति तेई रै नौखै होर महान भेदा बै समझ़ा। होर भेद ऐ सा कि मसीह तुसा न रौहा सा, होर सौ परमेश्वरा री महिमा न साँझ़ा केरनै री तुसरी आशा सा। "
COL,1,28,"आसै मसीह रै बारै न प्रचार केरा सी, होर आसै सैभी बै चेताऊणी होर सिखाणै री तैंईंयैं आपणी सारी बुद्धि रा इस्तेमाल केरा सी, ताकि आसै ऐ पक्का केरी सकलै कि ज़ैबै तै परमेश्वरा रै सामनै खड़ै होलै ता हर कोई मसीह न पक्का निकतै। "
COL,1,29,"ऊँई बजहा न हांऊँ तेइरी तेसा शक्ति मुताबक ज़ुण मूँ आँध्रै सामर्था सैंघै कोम केरा सा, तन-मन लाईया मेहनत भी करा सा। "
COL,2,1,"हांऊँ चाहा सा कि तुसाबै ऐ पता लोड़ी लागा, कि तुसाबै होर तिन्हां बै ज़ुण लौदीकिया शैहरा न सी, होर तिन्हां सैभी री तैंईंयैं ज़ुणी सैंघै हांऊँ नी मिलू, हांऊँ केतरी मेहनत केरा सा। "
COL,2,2,"ताकि तिन्हां रै मना न शान्ति हो होर सौ एकी दुज़ै न झ़ुरी सैंघै रोहले, होर सौ पूरी समझा रा सारा धन प्राप्त केरलै, होर परमेश्वर पिता रै भेदा बै मतलब प्रभु यीशु मसीह बै पछ़ियाणी सकलै। "
COL,2,3,ज़ुणीन बुद्धि होर ज्ञानै रै सारै भण्डार छ़ुपै सी। 
COL,2,4,"ऐ हांऊँ तुसाबै तैबै बोला सा, कि कोई भी मांहणु तुसाबै झ़ूठी शिक्षा देइया धोखा न दै। "
COL,2,5,"किबैकि अगर हांऊँ दूर रौहला, तैबै बी ऐण्ढा लागा सा कि ज़ैण्ढै हांऊँ तुसा सैंघै सा, होर तुसा री बिधि-नियमा मुताबक चरित्र होर मसीह पैंधै तुसा रै पक्के बशाह हेरिया मुँभै बड़ी खुशी होआ सा। "
COL,2,6,"ऐबै ज़ैण्ढै तुसै मसीह यीशु प्रभु केरिया ग्रहण केरू सा, तैण्ढै तेइबै मनदै रौहा। "
COL,2,7,"होर तेईन जड़ ढौकदै, होर बढ़दै रौहा, होर ज़ैण्ढै तुसै सिखाऊ ऐन्दै सी, तैण्ढै बशाह न मजबूत होंदै रौहा, बोहू धन्यवाद केरदै रौहा। "
COL,2,8,"साबधान रौहा कि कोई तुसाबै तेई बेकार ज्ञान होर बेकारा रै धोखै री बजहा न भड़काले, ज़ुण मांहणु रै रीति रुआज़ होर लोका री शिक्षा रै मुताबक सा, पर मसीह रै मुताबक नैंई। "
COL,2,9,"इन्हां लोका बै मोका मतेई देंदै ताकि तै तुसाबै धोखा दै, किबैकि परमेश्वर पूरी तैरहा न मसीह रै शरीरा न बास केरा सा। "
COL,2,10,"सौ हर शक्ति होर अधिकारा पैंधै मुख्य सा। अगर तुसै मसीह न सी, ता तुसाबै कोई बी कमी नैंई ऑथि । "
COL,2,11,"मसीह न तुसरा ऐण्ढा खतना हुआ सा, ज़ुण लोका न नी होन्दा, मतलब कि मसीह रा खतना ज़ुणीन पापी शारीरिक देह उतारिआ सा। "
COL,2,12,"होर ज़ैबै तुसै बपतिस्मा लेऊ ती, ता ऐ मसीह सैंघै पौथणै ज़ैण्ढा ती। तैबै तुसै ज़िन्दै केरै, किबैकि तुसाबै परमेश्वरा री शक्ति पैंधै बशाह ती, ज़ुणियै मसीह बै मूँएंदै न ज़िंदा केरू। "
COL,2,13,"तुसरै पापा री बजहा न तुसै मूँएंदै ती होर परमेश्वरा रै लोक नैंई ती। पर परमेश्वरै मसीह बै तुसाबै ज़िन्दा केरनै धिना, ज़ैबै तेइयै आसरै सारै पाप माफ केरै । "
COL,2,14,"होर बिधि रा सौ लेख ज़ुण आसरै नाँ पैंधै, होर आसरै बरोधा न ती खत्म केरू, होर तेइबै क्रूसा पैंधै कीला सैंघै लटकाईया सामनै न दूर केरू सा। "
COL,2,15,"होर तेइयै हर शक्ति होर अधिकारा बै हराऊ होर तिन्हैं तिन्हरा सैभी रै सामनै तमाशा बणाऊ, होर क्रूसा री बजहा न तिन्हां पैंधै जय-जयकारे री आवाज़ शणाई। "
COL,2,16,"तैबै कोई बै ऐ अधिकार नैंई ऑथि कि तुसाबै झ़ूठी गैला न फ़सालै, ज़ैण्ढै कि खाँणै-पिणै या त्यौहार या नोंऊँऐं चाँद या बशाँ रै ध्याड़ै रै बारै न। "
COL,2,17,"किबैकि ज़ो गैला ऐणु आई ती, सैभ तिन्हरी परछाई सा, पर असली ता मसीह सा। "
COL,2,18,"तिन्हां लोका रै ज़रियै धोखा मतेई खाँदै, ज़ो नम्र होंणै रा दिखावा केरा सी होर स्वर्गदूता री पूजा केरा सी। तै दर्शन हेरनै रै बारै न घमण्ड केरा सी। पर ऐ सैभ बकवास सा, किबैकि तिन्हरै दिमाग स्वार्थी इच्छा न भौरूऐदै सी । "
COL,2,19,"तै ऐबै मसीह रा हिस्सा नैंई ऑथि, ज़ो पूरै शरीरा री मूँडी सा। मसीह शरीरा बै आपणी ताकत देआ सा, होर सौ आपणै ज़ोड़ होर मांसपेशिया बै कठा केरिया ढौकणै री तैंईंयैं इस्तेमाल केरा सा, किबैकि ऐ परमेश्वरा री शक्ति न बढ़ा सा । "
COL,2,20,"ज़ैबै कि तुसै मसीह सैंघै लोका री शिक्षा रै मुताबक मूँएंदै सी, ता फिरी किबै तिन्हरै बराबर ज़ो दुनिया न ज़िन्दगी ज़ीआ सी होर ऐण्ढी बिधि रै वशा न किबै रौहा सी? "
COL,2,21,"कि ऐ नी छ़ुँगणा, ऐ नी खाँणा, होर औखै हौथ नी लाणा। "
COL,2,22,किबैकि ऐ सैभ बिधि बेकार सी। किबैकि ऐ मांहणु रै हुक्म होर शिक्षा रै मुताबक सा। 
COL,2,23,"इन्हां बिधि बै एक बुद्धिमान तरीकै न हेरा सी, ज़ो आपु बै परमेश्वरा री तैंईंयैं सौंपणै, तिन्हरी झ़ूठी दीनता होर आपणै शरीरा बै सख्त बर्ताव केरनै री तैंईंयैं मज़बूर केरा सा । पर असली न ऐ बिधि लोका बै तिन्हरी इच्छा बै रोकणै न मज़त नैंई केरदा। "
COL,3,1,"तुसै मसीह सैंघै ज़िन्दै केरै सी। ऐबै स्वर्गा न ज़ो किछ़ सा तेथा पैंधै आपणा दिल लात्, ज़ौखै मसीह परमेश्वरा सैंघै सैभी न आदर योग्य ज़ैगा न बेठा सा। "
COL,3,2,धौरती री गैला पैंधै नैंई पर स्वर्गा री गैला पैंधै ध्यान लाईया रखा। 
COL,3,3,"किबैकि तुसै आपणै पापा री आदती री तैंईंयैं मूँऐ, होर तुसरी ज़िन्दगी मसीह सैंघै परमेश्वरा न गोजु हुन्दी सा। "
COL,3,4,"ज़ैबै मसीह तुसाबै नौंऊँईं ज़िन्दगी देआ सा, ज़ैबै सौ ऐसा दुनिया न दबारा एज़ा सा, ता तुसा बी ऐणा होर तेइरी महिमा न हिस्सा लेणा । "
COL,3,5,"तैबै तुसै आपणै पापी आदती न जुड़ेदै बुरै कोमा केरना बन्द केरा, ज़ुण धौरती पैंधै सी, मतलब व्यभिचार, छ़ोता, दुष्कामना, बुरी ईच्छा होर लालची मता बणा । ऐ सिर्फ़ मूर्ति री पूजा केरनै ज़ैण्ढा सा। "
COL,3,6,"किबैकि ऐ लोका इन्हां बुरी गैला बै केरा सी, परमेश्वरा पक्का तिन्हां बै सख्ती सैंघै सज़ा देणी। "
COL,3,7,"होर तुसै बी, ज़ैबै इन्हां बुरै कोमा न ज़िन्दगी जिया ती, ता ऊँई रै मुताबक च़ला ती। "
COL,3,8,"पर ऐबै तुसै भी इन्हां सैभी बै मतलब झ़िक, रोष, बैर-भाव, निन्दा होर गाल़ी बकणा ऐ सैभ गैला तुसाबै छ़ौड़नी पौड़नी। "
COL,3,9,"एकी-दुज़ै न झूठ बोलणा छ़ौड़ा, किबैकि तुसै आपणा पराणा पापी स्वभावा होर सैभ बुरै कोम छ़ौड़ी धिनै । "
COL,3,10,"होर ऐबै तुसै नौंऊँईं आदत बणाई सा, परमेश्वर एथा बै बनाणु आल़ा आपणै आपा रा पूरा ज्ञान पाणै री तैंईंयैं लगातार आपु सांही बणादा लागा सा। "
COL,3,11,"तिन्हां मौंझ़ै न ता कोई यूनानी रौहू, न यहूदी, न खतना आल़ै, न बिना खतनै आल़ै, न जंगली, न सेकती, न गुलाम होर न आज़ाद, सिर्फ़ मसीह सा ज़ो सैभी न बड़ा सा होर सौ सैभी न रौहा सा । "
COL,3,12,"तैबै ज़ैबैकि परमेश्वरै तुसै चुनै सी होर तुसा सैंघै झ़ुरी रखा सा, बड़ी दया, होर भलाई, होर दीनता, होर नम्रता, होर सहनशीलता धारण केरा। "
COL,3,13,"अगर कौसी बै कोई पैंधै दोष लाणै री बजहा होली, ता एकी दुज़ै री सहन केरा, होर एकी दुज़ै रै अपराध माफ़ केरा ज़ैण्ढै प्रभुऐ तुसा रै अपराध माफ़ केरै, तैण्ढै तुसै भी माफ केरा। "
COL,3,14,"होर इन्हां सैभी पैंधै सैभी न बड़ी गैल ऐ सा कि तुसाबै एकी दुज़ै सैंघै झ़ुरी केरनी चेहिऐ। ऐण्ढा केरिया, तुसै पूरी तैरहा एकजुट होंणा। "
COL,3,15,"होर मसीह री शान्ति ज़ुणिरी तैंईंयैं तुसै एक शरीर होईया शाधै भी सी, तुसै रै दिला न राज़ केरला, होर तुसै धन्यवाद देणु आल़ै बणा। "
COL,3,16,"मसीह रै वचना बै आपणै दिला न बोहू बसणै देआ, होर सिद्ध ज्ञाना सैंघै एकी दुज़ै बै सिखात, होर सलाह देआ, होर आपणै-आपणै मना न धन्यवादा सैंघै परमेश्वरै री तैंईंयैं भजन होर स्तुतिगान होर आत्मिक गीत गात्। "
COL,3,17,"होर वचना न या कोमा न ज़ो किछ़ भी केरा सैभ प्रभु यीशु रै नाँ न केरा, होर प्रभु यीशु द्वारा परमेश्वर पिता रा धन्यवाद केरा। "
COL,3,18,"हे लाड़िओ, ज़ैण्ढा प्रभु न ठीक सा, तैण्ढा आपणै-आपणै लाड़ै रै अधीन रौहा। "
COL,3,19,"हे लाड़ैओ, आपणी-आपणी लाड़ी सैंघै झ़ुरी रखा, होर तिन्हां सैंघै झ़िक मता केरदै। "
COL,3,20,"हे शोहरूओ, आपणै-आपणै आमा-बापु रै हुक्मा रा पालन केरा, किबैकि परमेश्वर ऐथा सैंघै खुश होआ सा। "
COL,3,21,"हे बाल बच्चे आल़ैओ, आपणै शोहरु बै तंग मौता केरदै, ऐण्ढै नैंई लोड़ी हुआ कि तै निराश होलै। "
COL,3,22,"ओ दासो, ज़ुण ऐसा दुनिया न तुसा रै मालक सी, सैभी गैला न तिन्हैं रा हुक्म मनै केरा, मांहणु बै खुश केरनै आल़ै सांही रिहाणै री तैंईंयैं नी, बल्कि इमानदारी होर परमेश्वरै रै डौरा न । "
COL,3,23,"होर ज़ो किछ़ तुसै केरा सी, पूरै मना सैंघै केरा, ऐ सोचिया कि मांहणु री तैंईंयैं नैंई बल्कि प्रभु री तैंईंयैं केरा सा। "
COL,3,24,"किबैकि तुसाबै पता सा कि ऐथा रै बदले तुसाबै प्रभु न ईनाम मिलणा, तुसै प्रभु मसीह री सेवा केरा सी। "
COL,3,25,"किबैकि ज़ो बुरा केरा सा, तेई आपणी बुराई री सज़ा भुगतणी, परमेश्वर कोई रा पक्षपात नैंई केरदा। "
COL,4,1,"ओ मालको, आपणै-आपणै दासा सैंघै न्याय होर एक बराबर बर्ताव केरा, ऐ समझिया कि ऊझै स्वर्गा न तुसरा भी एक मालक सा। "
COL,4,2,"प्रार्थना न लगातार लागी रौहा, होर ज़ैबै तुसै प्रार्थना केरा सी ता साबधान रौहा होर परमेश्वरा रै धन्यवादी रौहा। "
COL,4,3,"होर ऐथा सैंघै-सैंघै आसरी तैंईंयैं भी प्रार्थना केरदै रौहा, कि परमेश्वर वचन शनाणै री तैंईंयैं आसाबै ऐण्ढै मोका दै, कि आसै मसीह रै तेई भेदा रा प्रचार केरी सकलै ज़ुणिरी बजहा न हांऊँ जेला न सा। "
COL,4,4,होर हांऊँ तेइबै ऐण्ढै प्रगट केरनु ज़ैण्ढा मुँभै केरना ठीक सा। 
COL,4,5,मौकै बै कीमती समझिया अविश्वासी सैंघै बड़ी बुद्धिमानी सैंघै बर्ताव केरा। 
COL,4,6,"तुसरी बोली हमेशा दीन होर सुहावनी हो, कि तुसाबै हर मांहणु बै सही तरीकै न ज़ो तुसै बशाह केरा सी तेथा रै बारै न ज़वाब देणा आऊ लोड़ी। "
COL,4,7,"प्यारे विश्वासी भाई होर बशाह रै काबिल सेवक, तुखिकुस, ज़ुण प्रभु न मेरा साथी सा, मेरी सारी गैला तुसाबै दसला। "
COL,4,8,"सौ मैं तैबै तुसा हागै भेज़ू सा, कि तुसाबै आसरा हाल पता लोड़ी लागा होर सौ तुसाबै तुसरै बशाह न मज़बूत केरला। "
COL,4,9,"होर तेई सैंघै उनेसिमुस भी भेज़ू सा, ज़ुण बशाह केरनै रै लायक होर प्यारा विश्वासी भाई सा होर सौ तुसरै शैहरा न एज़ा सा, इन्हां तुसाबै औखली सारी गैला दसणी। "
COL,4,10,"अरिस्तर्खुस ज़ुण मूँ सैंघै कैदी भी सा, होर मरकुस ज़ो बरनबासा रा चचेरा भाई सा (ज़ुणिरै बारै न तुसाबै पैहलै न एक चिट्ठी मिली सा कि अगर सौ तुसा हागै ऐला, ता तेई सैंघै शोभली तैरहै बर्ताव केरीत्), "
COL,4,11,"होर यीशु ज़ुणिबै लोका यूस्तुस बोला सी, तुसाबै नमस्कार बोला सा। यहूदी विश्वासी मौंझ़ै न सिर्फ़ ऐ त्राई लोका ही परमेश्वरै रै राज्य री तैंईंयैं मेरै साथी सी होर तिन्हैं मुँभै बड़ी शान्ति धिनी सा । "
COL,4,12,"इपफ्रास ज़ुण तुसरै शैहरा मौंझ़ै न सा, होर मसीह यीशु रा दास सा, तुसाबै नमस्कार बोला सा। होर हमेशा तुसरी तैंईंयैं लगना सैंघै प्रार्थना केरा सा, ताकि तुसै सिद्ध होईया परमेश्वरै रै पूरै बशाह न होईया पक्के बणीया रौहा। "
COL,4,13,"हांऊँ तेइरा गुआह सा, कि सौ तुसा री तैंईंयैं होर लौदीकिया होर हियरापुलिस शैहरा रै लोका री तैंईंयैं बड़ी लगना सैंघै प्रार्थना केरदा रौहा सा। "
COL,4,14,आसरै प्यारे बैद लूका होर देमासा रा तुसाबै नमस्कार बोला सी। 
COL,4,15,"लौदीकिया शैहरा रै विश्वासी भाई, बैहणा बै होर नुम्फास होर तेसा रै घौरा री मण्डली बै नमस्कार बोलीत्। "
COL,4,16,"होर ज़ैबै ऐ चिट्ठी तुसा रै औखै पौढ़िआ खत्म होली, ता ऐण्ढै केरीत् लौदीकिया शैहरा री मण्डली न भी पोढ़ीत, होर ज़ुण चिट्ठी लोदिकिया शैहरा री मण्डली न एली तेसा बै तुसै पौढ़ीत् "
COL,4,17,"फिरी अरखिप्पुसा बै बोलीत्, कि ज़ो सेवा प्रभु न तौभै धिनी सा, तेसा सेवा बै सावधानी सैंघै पूरी केरी। "
COL,4,18,"हांऊँ, पौलुस तुसाबै नमस्कार केरनै री तैंईंयैं आपणै हौथै न चिट्ठी रै ऐई हिस्से बै लिखदा लागा सा, याद रखा कि हांऊँ कैदखानै न सा होर मेरी तैंईंयैं प्रार्थना केरा; तुसा पैंधै परमेश्वरा रा अनुग्रह होन्दा रोहला, आमीन। "
1TH,1,1,"ऐ चिट्ठी पौलुस होर सिलवानुस होर तीमुथियुसै री धिरै न, थिस्सलुनीकियै शैहरा री मण्डली रै नाँ न ज़ो परमेश्वर बापू होर प्रभु यीशु मसीह न सी, तिन्हां री तैंईंयैं लिखी सा। अनुग्रह होर शान्ति तुसाबै मिलदी लोड़ी रौही। "
1TH,1,2,आसै आपणी प्रार्थना न तुसाबै हमेशा याद केरा सी होर लगातार तुसा सैभी रै बारै न परमेश्वरा रा धन्यवाद केरा सी। 
1TH,1,3,"ज़ैबै आसै आपणै परमेश्वर बापू न प्रार्थना केरा सी, बशाह री बजहा ज़ो कोम तुसै केरा सी, होर मुश्किल कोम विश्वासी री मज़त केरनै री तैंईंयैं केरा सी किबैकि तुसै तिन्हां सैंघै झ़ुरी डाआ सी होर प्रभु यीशु मसीह रै वापस ऐणै री आशा न तुसै सताव सौहा सी। "
1TH,1,4,"होर हे विश्वासी भाइयो, परमेश्वरै रै प्यारे लोको, आसै जाँणा सी कि परमेश्वरै तुसै तेइरै लोका होंणै री तैंईंयैं चुनै सी। "
1TH,1,5,"किबैकि आसरा खुशी रा समाद यीशु रै बारै न तुसा हागै सिर्फ़ वचन मात्र ही नैंई, बल्कि पवित्र आत्मा री शक्ति होर बड़ै प्रमाणा सैंघै पुजू सा, ज़ैण्ढा तुसै जाँणा सी कि तुसरी भलाई री तैंईंयैं तुसरै बिच़ा न आसरा बर्ताव कैण्ढै ती। "
1TH,1,6,होर तुसै बड़ै क्लेशा न पवित्र आत्मै री खुशी सैंघै वचना बै मैनिया आसरी होर प्रभु री च़ाल च़लदै लागै। 
1TH,1,7,औखै तैंईंयैं कि मकिदुनिया होर अखायै प्रदेशा रै सैभी विश्वासी री तैंईंयैं तुसै आदर्श बैणै। 
1TH,1,8,किबैकि तुसरै औखै न सिर्फ़ मकिदुनिया होर अखाया प्रदेशा न प्रभु रा वचन नी शुणाऊ बल्कि परमेश्वरा पैंधै ज़ो तुसरा विशवास सा तेथै री चर्चा हर ज़ैगा न ऐण्ढी फैली कि आसाबै तुसरै बारै न बोलणै री ज़रूरत नी ऑथि। 
1TH,1,9,"किबैकि ते आपु आसरै बारै न बोला सी कि तुसा हागै आसरा ऐणा कैण्ढा हुआ, किबैकि तुसै मूर्ति न परमेश्वरा धिरै बै फिरै ताकि ज़िन्दै होर सच़ै परमेश्वरै री सेवा केरलै। "
1TH,1,10,"होर तेइरै बेटै री स्वर्गा न दबारा वापस ऐणै री इंतज़ार केरदै रौहा, ज़ुण तेइयै मूँऐंदै न ज़िन्दा केरू मतलब यीशु ज़ो आसाबै ऐणु आल़ै प्रकोपा न बच़ा सा। "
1TH,2,1,हे भाइयो तुसै आपु जाँणा सी कि आसरा तुसा हागै ऐणा बेकार नी हुआ। 
1TH,2,2,वरन् तुसै आपु जाँणा सी कि आसै पैहलै फिलिप्पी शैहरा न दु:ख सौहणै होर उपद्रव सौहणै सैंघै बी आसरै परमेश्वरै आसाबै ऐण्ढी हिम्मत धिनी कि आसै परमेश्वरा रै खुशी रा समाद बरोध होंदै बी तुसाबै शुणालै। 
1TH,2,3,किबैकि आसरा उपदेश धोखै न नी ऑथि होर न गलत इरादे होर न च़लाकी सैंघै सा। 
1TH,2,4,"पर ज़ैण्ढा परमेश्वरै आसै एथा काबिल समझ़ै होर खुशी रा समाद सौंपू, आसै तैण्ढाऐ दैसा सी होर ऊँई न आसै मांहणु बै नी बल्कि परमेश्वरा बै ज़ो आसरै मैना बै जाँचा सा, खुश केरा सी। "
1TH,2,5,तुसै जाँणा सी कि आसै चापलूसी री गैला नी ती केरदै होर न लोभै री तैंईंयैं बहाना नी ती बणादै परमेश्वर गुआह सा कि आसै एण्ढै नी ती केरदै। 
1TH,2,6,"होर ज़ैबैकि आसै मसीह रै प्रेरित होंणै री बजहा न तुसा पैंधै बोझ पाई सका ती, पर तैबै बी आसै मांहणु रा आदर नी ती च़ाँहदै, न तुसा न होर न कौसी होरी न। "
1TH,2,7,"पर ज़ैण्ढै आमा आपणै शोहरू रा पालन पोषण केरा सा, तैण्ढाऐ आसै बी तुसरै बिच़ै रौहिया नम्र स्वभाव रिहाऊ सा। "
1TH,2,8,"होर तैण्ढाऐ आसै तुसरी इच्छा केरिया न सिर्फ़ परमेश्वरा रा खुशी रा समाद, बल्कि आपणै प्राण बी तुसाबै देणै बै त्यार ती किबैकि आसाबै तुसा बोहू सैंघै झ़ुरी हुई ती। "
1TH,2,9,"किबैकि हे विश्वासी भाइयो, तुसै आसरी मेहनत होर कष्टा बै याद रैखा सी कि आसै रात ध्याड़ कोम धँधा केरिया तुसाबै परमेश्वरै रै खुशी रै समादा रा प्रचार केरू कि तुसा पैंधै कौसी किस्मा रा भार नी लोड़ी पौड़ू। "
1TH,2,10,"तुसै आपु गुआह सी होर परमेश्वर बी कि तुसरै बिच़ा न ज़ो विश्वास रैखा सी, आसै कैण्ढी पवित्रता होर धार्मिकता होर निर्दोषता न रौहै। "
1TH,2,11,"ज़ैण्ढा तुसै जाँणा सी कि ज़ैण्ढा बापू आपणै शोहरू सैंघै बर्ताव केरा सा, तैण्ढाऐ आसै बी तुसा न हर एकी बै उपदेश केरा ती, हौंसला दैआ ती होर समझ़ा ती, "
1TH,2,12,कि तुसै ऐण्ढी ज़िन्दगी ज़ीआ ज़ो परमेश्वरा बै खुश केरा सा। ज़ुण तुसाबै आपणै राज्य होर महिमा न शाधा सा। 
1TH,2,13,"तैबै आसै बी परमेश्वरा रा लगातार धन्यवाद केरा सी कि ज़ैबै तुसै आसरै ज़रियै परमेश्वरै खुशी रा समाद शुणु ता तुसै सौ मांहणु रा नी बल्कि परमेश्वरा रा वचन समझ़िया ग्रहण केरू। होर सौ ज़ो तुसै लोका यीशु मसीह न बशाह रखा सी, होर ऐ वचन तुसा न कोम केरा सा। "
1TH,2,14,"कि तुसै हे विश्वासी भाइयो, परमेश्वरै री तिन्हां मण्डली री च़ाल च़लदै लागै ज़ो यहूदिया प्रदेशा न मसीह यीशु न सी, किबैकि तुसै बी आपणै विश्वासी लोका न तैण्ढाऐ दु:ख पाऊ ज़ैण्ढा तिन्हां बै यहूदिया प्रदेशा न मिलू ती। "
1TH,2,15,"ज़ैण्ढै यहूदी लोकै प्रभु यीशु होर भविष्यवाणी केरनु आल़ै मारै होर आसै बी सताऐ, परमेश्वर तिन्हां न खुश नी ऑथि होर ते सैभी मांहणु रा बरोध केरा सी। "
1TH,2,16,"होर यहूदी लोका होरी ज़ाति सैंघै तिन्हरी मुक्ति री गैला केरनै न आसाबै रोका सी, कि हमेशा पापा पैंधै पाप केरा सी, पर तिन्हां पैंधै परमेश्वरा रा प्रकोप पौड़ना पक्का सा। "
1TH,2,17,"हे विश्वासी भाइयो, ज़ैबै आसै थोड़ी देरै री तैंईंयैं मना न नैंई पर देही न तुसा न दूर केरै ती, ता आसै बड़ी इच्छा सैंघै तुसा सैंघै मिलणै री कोशिश केरी। "
1TH,2,18,तैबै आसै मतलब मैं पौलुसै एक बार नी बल्कि कई बार तुसा हागै ऐणा चाहू पर शैतान आसाबै रोकदा रौहू। 
1TH,2,19,"आसरी आशा, आनन्द होर सराउथी रा मुकट कुण सा? आसरै प्रभु यीशु सामनै तेइरै दबारा ऐणै रै बौगतै तुसै ही सराउथी रा मुकट सी । "
1TH,2,20,आसरी सराउथी होर खुशी तुसै ता सी। 
1TH,3,1,तैबै ज़ैबै आसरै होर नी रौहुआ ता आसै ऐ सोच़ु कि अथेन शैहरा न केल्है रौहलै। 
1TH,3,2,होर आसै तीमुथियुस ज़ो मसीह यीशु रै खुशी रै समादा न आसरा विश्वासी भाई होर परमेश्वरा रा सेवक सा तैबै भेज़ू कि तुसाबै स्थिर केरला होर तुसरै विश्वासै रै बारै न तुसाबै उत्साहित केरै। 
1TH,3,3,"कि कोई इन्हां दु:खै री बजहा न भटकला नी, किबैकि तुसै आपु जाँणा सी कि आसै बी दुःख सौहणै री तैंईंयैं शाधै सी । "
1TH,3,4,किबैकि पैहलै बी ज़ैबै आसै तुसरै औखै ती ता तुसै बोला ती कि आसाबै दु:ख सौहणै पौड़नै होर ऐण्ढाऐ हुआ होर तुसै जाँणा भी सी। 
1TH,3,5,एसा बजहा न ज़ैबै मेरै नी रौहुआ ता तुसरै विश्वासा रा हाल ज़ाणनै री तैंईंयैं तिमुथियुसा भेज़ू कि ऐण्ढा नी लोड़ी हुआ कि शैतानै तुसरी परीक्षा केरी होली होर आसरी मेहनत बेकार होली। 
1TH,3,6,"पर ऐबै तीमुथियुसै ज़ो तुसा हागै न एज़िया तुसरै विश्वास हो झ़ुरी रा खुशी रा समाद शुणाऊ होर एसा गैलै रै बारै न बी दैसू कि तुसै हमेशा झ़ुरी सैंघै आसाबै याद केरा सी। होर आसाबै मिलणै री इच्छा रैखा सी, ज़ैण्ढा कि आसै बी तुसा न मिलणा चाहा सी। "
1TH,3,7,"तैबै हे विश्वासी भाइयो, आसै आपणै सारै दु:ख होर क्लेशा न तुसरै विश्वासा न तुसरै बारै ऐ समाद शुणिया कि तुसै बशाह न मजबूत सी आसाबै हौंसला मिलु। "
1TH,3,8,किबैकि ऐबै अगर तुसै प्रभु पैंधै पक्का बशाह रखा सी ता आसाबै हिम्मत मिला सा । 
1TH,3,9,ऐबै आसै तुसरै बारै न परमेश्वरा रा धन्यवाद केरा सी। होर ज़ैण्ढी खुशी आसाबै तुसरी बजहा न मिली सा तेथा री तैंईंयैं बी परमेश्वरा रा धन्यवाद केरा सी। 
1TH,3,10,आसै हर रोज़ लगातार बड़ी प्रार्थना केरा सी कि तुसा सैंघै मिलै होर तुसाबै बशाह न होर बी मज़बूत केरलै। 
1TH,3,11,"ऐबै आसरी ऐ प्रार्थना सा कि आसरा बापू परमेश्वर होर प्रभु यीशु, मसीह तुसा हागै ऐणै री तैंईंयैं आसरी अगुवाई केरला। "
1TH,3,12,"होर प्रभु ऐण्ढै केरै, ज़ैण्ढा आसै तुसा न झ़ुरी रखा सी, तैण्ढाऐ तुसरी झ़ुरी एकी दुज़ै सैंघी झ़ुरी रखा सी होर तुसा सैभी मांहणु सैंघै बढ़लै होर उन्नति केरदा ज़ाला। "
1TH,3,13,"आसै प्रार्थना केरा सी कि प्रभु यीशु तुसरै मन बै स्थिर केरला, ज़ैबै सौ दबारा आपणै सैभी पवित्र लोका सैंघै ऐला ता ते आसरै परमेश्वर पिता सामनै पवित्रता न निर्दोष ठहरलै। "
1TH,4,1,"हे मेरै विश्वासी भाइयो, आसै तुसा हागै अर्ज़ केरा सी होर तुसाबै प्रभु यीशु मसीह न समझ़ा सी। ज़ैण्ढा तुसै आसा न शोभली च़ाल च़लणा सीखू होर परमेश्वरा बै खुश केरना सीखू सा होर तुसै च़ला भी सी, तैण्ढाऐ होर बी बढ़दै ज़ात्। "
1TH,4,2,"किबैकि तुसै जाँणा सी कि, आसै प्रभु यीशु रै अधिकारा न तुसाबै कुणा-कुणा हुक्म पजाऊ सा? "
1TH,4,3,"किबैकि परमेश्वरै री इच्छा ऐ सा कि तुसै पवित्र बैणा मतलब, व्यभिचारा न बच़िया रौहलै। "
1TH,4,4,होर तुसा न हर एक मांहणु सिखै कि आपणै शरीरा बै कैण्ढै काबू न रखणा होर कैण्ढै पवित्रता होर आदर योग्य बनाणा। 
1TH,4,5,"तुसै आपणी इच्छा रै गुलाम मता बणा, ज़ैण्ढै होरी ज़ाति रै लोक शरीरा री इच्छा न लागी रौहा सी, ज़ो परमेश्वरा बै नी ज़ाणदै। "
1TH,4,6,"एसा गैला न कोई आपणै विश्वासी भाई रै बरोधा न पाप नी केरै होर न तेइरा गलत फायदा ले किबैकि प्रभु इन्हां सैभी गैला रा बदला लेणू आल़ा सा, ज़ैण्ढा कि आसै तुसाबै पैहलै बोलू होर याद बी दिलाई। "
1TH,4,7,किबैकि परमेश्वरै आसै छ़ोतली ज़िन्दगी देणै री तैंईंयैं नैंई पर पवित्र ज़िन्दगी देणै री तैंईंयैं शाधै सी। 
1TH,4,8,"एस बजहा न ज़ो इन्हां नियमा रै मुताबक नाँह केरा सा, सौ मांहणु री शिक्षा रा नी पर परमेश्वरा रा नाँ केरा सा, ज़ुण आपणी पवित्र आत्मा तुसाबै देआ सा। "
1TH,4,9,"पर दुज़ै विश्वासी री झ़ुरी रै बारै न ऐ ज़रूरी नी ऑथि कि हांऊँ तुसाबै किछ़ लिखनू, किबैकि आपु न झ़ुरी रैखणा तुसै परमेश्वरा न आपै सीखू सा। "
1TH,4,10,"होर आसरै सारै मकिदुनियै प्रदेश रै सैभी भाई सैंघै ऐण्ढी झ़ुरी केरा बी सी, पर हे भाइयो आसै तुसाबै अर्ज़ केरा सी कि होर बी झ़ुरी न बढ़दै ज़ात्। "
1TH,4,11,"होर ज़ैण्ढा आसै तुसाबै हुक्म धिनी सा, तैण्ढाऐ कोई बै परेशान नी केरना, कोई रै कोमा बै दखल नी देणा होर आपणा-आपणा कोम काज़ केरनै होर आपणै-आपणै हौथै लाइया कमोणै री कोशिश केरा, "
1TH,4,12,"कि अविश्वासी सैंघै शोभला बर्ताव केरलै होर तुसाबै कौसी च़ीज़ै री कमी नी होली, ताकि तुसै कोई हागै हौथ न फैलाऐ। "
1TH,4,13,"हे मेरै विश्वासी भाइयो, आसै च़ाहा कि तुसै तिन्हां विश्वासी लोका रै बारै न जाँणा ज़ो मूँऐं सी, ऐण्ढा नी हो कि तुसै होर लोका सांही दुःख मनात्, ज़ुणिबै दबारा ज़िन्दै होंणै री आश नी ऑथि। "
1TH,4,14,"किबैकि आसै जाँणा सी कि, यीशु मूँआ होर ज़िन्दा बी हुआ ता, तैण्ढाऐ परमेश्वरा बी ज़ो यीशु मसीह पैंधै बशाह केरनै न बाद मूँऐं सी, तै बी यीशु हागै वापस आंणनै। "
1TH,4,15,"किबैकि आसै प्रभु रै वचनै रै मुताबक तुसाबै ऐ बोला सी कि, आसै ज़ो ज़िन्दै सी होर प्रभु रै ऐणै तैंईंयैं ज़िन्दै रौहलै ता मूँऐंदै विश्वासी न पैहलै नी जाँणा। "
1TH,4,16,"किबैकि प्रभु यीशु आपु स्वर्गा न उतरना, तेई बौगतै ललकार होर प्रधान स्वर्गदूता रा शब्द शुणिना होर परमेश्वरै री तुरही फुकरिनी होर ज़ुणा मसीह न मूँऐ सी तिन्हां सैभी पैहलै ज़िन्दै होंणा। "
1TH,4,17,तैबै आसै ज़ो ज़िन्दै सी होर बच़िया रौहणा तिन्हां सैंघै स्वर्गा पैंधै च़किणा कि आसमाना न प्रभु न मिललै होर एसा रीतियै आसा हमेशा प्रभु सैंघै रौहणा। 
1TH,4,18,इन्हां गैला सैंघै एकी दुज़ै बै उत्साहित केरदै रौहा। 
1TH,5,1,"पर हे विश्वासी भाइयो, ऊँईरी कोई जरूरी नी कि यीशु मसीह रै दबारा वापस ऐणै रै बौगता रै बारै न तुसरी तैंईंयैं किछ़ लिखलै। "
1TH,5,2,"किबैकि तुसै आपु ठीक जाँणा सी कि ज़ैण्ढा च़ोर राती च़ानक एज़ा सा, तैण्ढाऐ दसै बगैर प्रभु यीशु रा ध्याड़ा ऐणु आल़ा सा। "
1TH,5,3,"ज़ैबै लोका बोलदै होंणै कि ठीक सी होर किछ़ डौर नी ऑथि, ता तिन्हां पैंधै एकदम विनाश पौड़ना, ज़ैण्ढा कि सुज़दी बेटड़ी पैंधै पीड़ा एज़ा सी होर बच़ी नी सकदी; तैण्ढै तिन्हां लोका बी कौसी रीतियै नी बच़णा। "
1TH,5,4,"पर हे विश्वासी भाइयो, तुसै ता निहारै न नी ऑथि कि प्रभु यीशु रा ध्याड़ा च़ोरा सांही तुसा पैंधै एज़िया पौड़ला। "
1TH,5,5,"किबैकि, तुसै सैभै ज्योति री औलाद सी होर ध्याड़ै री औलाद सी। आसै न ता राती रै होर न निहारै री औलाद ऑथि। "
1TH,5,6,"तैबै आसा अविश्वासी सांही सोंदै नी रौहणा, पर बिऊदै रौहणा होर होशियार रौहणा। "
1TH,5,7,किबैकि ज़ुणा सोआ सी तै राती बै सोआ सी होर ज़ुणा मतवालै होआ सी ते राती बै मतवालै होआ सी। 
1TH,5,8,पर आसै ज़ो ध्याड़कै सी। बशाह होर झ़ुरी रा कवच लाइया होर उद्धारै रै आशा रा टोप लाइया होशियार होर सुरक्षित रौहणा । 
1TH,5,9,किबैकि परमेश्वरै आसै आपणी झ़िकै री तैंईंयैं नी बल्कि एथै री तैंईंयैं ठहराऐ कि आसै आपणै प्रभु यीशु मसीह रै द्वारा उद्धार प्राप्त केरलै। 
1TH,5,10,"यीशु मसीह आसरी तैंईंयैं ऊँईरी तैंईंयैं मूँआ कि आसै चाहे ज़िन्दै होलै या मूँऐंदै होलै, ज़ैबै सौ दबारा एला, ता आसा सैभै मिलिया तेई सैंघै हमेशा री तैंईंयैं ज़ीलै। "
1TH,5,11,"एसा बजहा न एकी दुज़ै बै उत्साहित केरा होर एकी दुज़ै री उन्नति री बजहा बणा, तुसै ऐण्ढा केरा बी सी। "
1TH,5,12,"हे विश्वासी भाइयो, आसै तुसा हागै अर्ज़ केरा सी कि, ज़ो तुसा न मेहनत केरा सी होर प्रभु न तुसरै स्याणै सी होर तुसाबै शिक्षा देआ सी, तिन्हरी मैना। "
1TH,5,13,"तै कोम ज़ो तुसरी तैंईंयैं केरा सी ता तुसै तिन्हां सैंघै झ़ुरी केरा होर तिन्हां बै बोहू आदरै रै लायक समझ़ा, आपु न मेल-मिलापा न रौहा। "
1TH,5,14,"हे विश्वासी भाइयो, आसै तुसाबै अर्ज़ केरा सी कि ज़ो ठीक च़ाल नी च़लदै, तिन्हां बै चेताऊणी देआ होर डरपोका बै हिम्मत दैआत्। कमज़ोर मांहणु बै सँभाला होर सैभी सैंघै सब्रा सैंघै रौहा। "
1TH,5,15,"होशियार रौहा, कोई कौसी सैंघै बुराई रै बदलै बुराई नी केरला, बल्कि हमेशा भलाई केरनै री तैंईंयैं त्यार रौहा। आपु सैभी न बी भलाई री कोशिश केरा। "
1TH,5,16,हमेशा खुश रौहा। 
1TH,5,17,लगातार प्रार्थना न लागी रौहा। 
1TH,5,18,हर हालता न प्रभु रा धन्यवाद केरा। किबैकि तुसरी तैंईंयैं मसीह यीशु न परमेश्वरै री ऐण्ढी इच्छा सा। 
1TH,5,19,परमेश्वरा री आत्मा बै आपणै आँध्रै कोम केरनै न मता रोका । 
1TH,5,20,ज़ो भविष्यवाणी परमेश्वरै लोका पैंधै केरी सा तिन्हां बै तुच्छ मता ज़ाणदै। 
1TH,5,21,"सैभी गैला बै परखा, ज़ो परमेश्वरा धिरै न सी होर ज़ो शोभली सी तिन्हरा पालन केरा। "
1TH,5,22,सैभी किस्मै री बुराई न दूर रौहा।  
1TH,5,23,"शान्ति देणु आल़ा परमेश्वर आपु तुसाबै पूरी रीतियै पवित्र केरला; होर तुसरी आत्मा, प्राण होर देह आसरै प्रभु यीशु मसीह रै वापस ऐणै तैंईंयैं पूरै-पूरै निर्दोष होर सुरक्षित रौहलै। "
1TH,5,24,तुसरा शाधणु आल़ै तुसै पवित्र होंणै री तैंईंयैं शाधु सा तैण्ढाऐ तुसाबै बी पवित्र बणिया रौहणै न मज़त केरला । 
1TH,5,25,"हे विश्वासी भाइयो, आसरी तैंईंयैं प्रार्थना केरा। "
1TH,5,26,सैभी विश्वासी रा आदरा सैंघै स्वागत केरा। 
1TH,5,27,हांऊँ तुसाबै प्रभु री कसम देआ सा कि ऐ चिट्ठी सैभी विश्वासी भाई बै पौढ़िआ शुणाइली। 
1TH,5,28,आसरै प्रभु यीशु मसीह रा अनुग्रह तुसा पैंधै होंदा रौहला। 
2TH,1,1,"ऐ चिट्ठी पौलुस होर सीलास होर तीमुथियुसै री तरफा न, थिस्सलुनीकियै शैहरा री मण्डली रै नाँ न ज़ो परमेश्वर पिता होर प्रभु यीशु मसीह न सी, तिन्हरी तैंईंयैं लिखी सा "
2TH,1,2,आसरै परमेश्वर पिता होर प्रभु यीशु मसीह न तुसाबै अनुग्रह होर शान्ति मिलदी लोड़ी रौही। 
2TH,1,3,"हे भाइयो बैहणियो, तुसरै बारै न आसाबै हमेशा परमेश्वरा रा धन्यवाद केरना चेहिऐ होर ऐ सही भी सा कि, तुसरा बशाह यीशु मसीह न बढ़दा ज़ा सा होर आपु न तुसा सैभी न झ़ुरी बढ़दी ज़ा सा। "
2TH,1,4,तैबै आसै परमेश्वरा री मण्डली न तुसरै बारै न घमण्ड केरा सी कि भलै ही तुसै परीक्षा होर दु:ख कष्ट सौहा सी फिरी भी तुसै धीरजा सैंघै सौहा सी होर ऐबै भी तुसै यीशु मसीह पैंधै बशाह केरा सी। 
2TH,1,5,"ऐ परमेश्वरै रै सच़ै न्याय रा स्पष्ट सबूत सा कि, तुसै परमेश्वरै रै राज्य रै लायक ठहरलै, ज़ुणी री तैंईंयैं तुसै दु:ख भी सौहा सी। "
2TH,1,6,किबैकि परमेश्वर हमेशा धर्मा सैंघै न्याय केरा सा तैबै तेई तिन्हां लोका बै दुःख देणा ज़ो तुसाबै दुःख देआ सी । 
2TH,1,7,पर तेई तुसाबै तुसरी परेशानी न राहत देणी । परमेश्वरा आसा री तैंईंयैं भी ऐण्ढा केरना ज़ैबै प्रभु यीशु आपणै शक्तिशाली स्वर्गदूता सैंघै भौकदी औगी न स्वर्गा न एज़ा सा । 
2TH,1,8,"होर ज़ो परमेश्वरा बै नी पछ़ियाणदै होर ज़ो आसरै प्रभु यीशु रै बारै न खुशी रै समादा बै ग्रहण नैंई केरदै, तेई तिन्हां बै सज़ा देणी। "
2TH,1,9,तिन्हां प्रभु रै सामनै तेइरी महिमा रै शक्ति न दूर होईया हमेशा विनाशा री सज़ा पाणी। 
2TH,1,10,"ऐ तेई ध्याड़ै न होंणा, ज़ैबै परमेश्वरा री तिन्हां सैभी रै ज़रियै आदर होर महिमा होंणी। ज़ो तेइन बशाह केरा सी होर ज़ो तेइरै सी। एथा न तुसै शामिल सी, किबैकि तुसै तेई सन्देशा पैंधै बशाह केरू ज़ो आसै तुसाबै तेइरै बारै न दसू। "
2TH,1,11,"तैबै आसै हमेशा तुसरी तैंईंयैं प्रार्थना भी केरा सी कि आसरा परमेश्वर तुसाबै तेसा ज़िन्दगी रै लायक बणाऐ ज़ो तेइयै तुसै जीणै री तैंईंयैं शाधै सी, होर तेई तुसरी हर भली इच्छा पूरी तैरहा न पूरी केरनी, होर तेई हर कोम सफल केरनै ज़ो तुसरै बशाह रा नतीज़ा सा। "
2TH,1,12,आसरै परमेश्वर होर प्रभु यीशु मसीह रै अनुग्रह रै मुताबक आसरै प्रभु यीशु मसीह रा नाँ तुसा मौंझ़ै महिमा पाला होर तुसै तेईन। 
2TH,2,1,"हे भाइयो बैहणियो, ऐबै आसै प्रभु यीशु मसीह रै वापस ऐणै रै बारै न किछ़ बोलणा सा होर तेई बौगता ज़ैबै आसा तेई सैंघै मिलणा। "
2TH,2,2,तिन्हां लोका रै ज़रियै आसानी सैंघै परेशान या मता घबराँदै ज़ो ऐ दावा केरा सी कि प्रभु पैहलै न ही आऊ सा। ते बोली सका सी कि तिन्हैं सीधै पवित्र आत्मा न या कौसी होरा न या औखै तक कि तिन्हैं ऐ आसरी एक चिट्ठी न पौढ़ू सा। 
2TH,2,3,"तिन्हां सैभी बुरी गैला पैंधै बशाह मता केरदै ज़ो लोका तुसाबै एथा रै बारै न बोलदै लागै सी, किबैकि प्रभु यीशु मसीह वापस ऐणै न पैहलै, ऐण्ढा बौगत होंणा ज़ैबै कई लोका परमेश्वरा रै बरोधा न विद्रोह केरना होर दुष्ट मांहणु, ज़ुणिबै परमेश्वरा पक्का नरका न नाश केरना, प्रगट होंणा। "
2TH,2,4,"तेई परमेश्वर होर सैभी झ़ूठै देऊआ रा होर ज़ो किछ़ भी लोका पूजा सी बरोध केरना, होर आपु बै तिन्हां सैभी न बड़ै कहलाइणा, औखै तक कि तेई परमेश्वरा रै मन्दिरा न बेशणा होर आपु बै परमेश्वर होंणै रा दावा केरना। "
2TH,2,5,"कि तुसाबै याद नी, कि ज़ैबै हांऊँ तुसरै औखै ती, ता तुसा सैंघै इन्हां गैला बै बोला केरा ती? "
2TH,2,6,"ऐबै सौ दुष्ट मांहणु ऐबै तक प्रगट नैंई हुआ, किबैकि ऐण्ढा किछ़ सा सौ तेइबै रोका सा। पक्का तुसाबै याद सा कि सौ कि सा ज़ो तेइबै रोका सा। तैबै, ज़ैबै परमेश्वरा रा ठहराऊ होंदा बौगत एज़ा सा तेई दुष्ट मांहणु हेरिणा । "
2TH,2,7,"किबैकि दुष्टा रा भेद ऐबै भी गुप्त रूपा न दुनिया न कोम केरा सा, पर हाज़ी भी एक रोकणु आल़ा सा होर ज़ैबै तैंईंयैं सौ दूर नी होला तेई रोकिया रौहणा। "
2TH,2,8,"तेथा न बाद दुष्ट मांहणु हेरिणा, पर ज़ैबै प्रभु यीशु ऐला, ता सौ दुष्ट मांहणु बै आपणै हुक्मा न ज़ो तेइरै मुँहा न निकल़ा सा होर तेइरी ऐणै री महिमा सैंघै नाश केरना। "
2TH,2,9,दुष्ट मांहणु हागै शैताना री शक्ति होंणी। तेई सैभी किस्मै रै झ़ूठै चमत्कार नशाण होर नौखै कोम केरनै ज़ो लोका बै ऐ सोच़णै री तैंईंयैं मजबूर केरला कि ऐ परमेश्वर सा ज़ो तिन्हां बै केरदा लागा सा। 
2TH,2,10,तेई सैभी किस्मा री दुष्ट गैला केरनी होर तिन्हां बै धोखा देणा ज़ो परमेश्वरा रै ज़रियै नाश होंणै। किबैकि तिन्हैं यीशु मसीह रै बारै न सच़ा सन्देश शुणनै होर परमेश्वरा न बच़ाइणै न नाँह केरू। 
2TH,2,11,होर एसा बजहा न परमेश्वरा तिन्हां बै एक भटकाणु आल़ी सामर्थ भेज़णी ज़ो तिन्हां बै सच़ाई न दूर नेआ सा ताकि ते झ़ूठा पैंधै बशाह केरलै ज़ो दुष्ट मांहणु तिन्हां बै दसला । 
2TH,2,12,"होर ज़ेतरै लोका यीशु मसीह रै बारै न सच़ै सन्देशा पैंधै बशाह नैंई केरदै, पर पाप केरनै पसन्द केरा सी तिन्हां सैभियै सज़ा पाणी। "
2TH,2,13,औखै तुसरी तैंईंयैं परमेश्वरा रै सामनै आसरा हमेशा धन्यवाद देणा सही सा । तुसै प्रभु रै प्यारे सी किबैकि परमेश्वरै शुरु न ही पवित्र आत्मा रै ज़रियै पापा न आँगी केरिया होर सच़िऐ तुसरै बशाह री बजहा न उद्धारा री तैंईंयैं तुसै चुनै सी। 
2TH,2,14,आसरै खुशी रै समादा रा प्रचार केरनै रै ज़रियै तेइयै तुसै बच़ाणै री तैंईंयैं शाधै सी ताकि तुसै तेसा महिमा न हिस्सा लेई सकै ज़ो परमेश्वरै आसरै प्रभु यीशु मसीह बै धिना सा । 
2TH,2,15,"तैबै हे भाइयो बैहणियो मजबूत रौहा, ज़ो शिक्षा तुसै आसरै वचन होर चिट्ठी रै द्वारा प्राप्त केरी सा, तिन्हां बै ढोकिया रखा। "
2TH,2,16,"आसै आपणै प्रभु यीशु मसीह सैंघै होर आसरै परमेश्वर पिता ज़ुणियै आसा सैंघै झ़ुरी केरी होर ज़ुणियै आपणी अनुग्रह न आसाबै हमेशा उत्साह होर मजबूत आशा धिनी सा प्रार्थना केरा सी, "
2TH,2,17,कि तुसरै मना बै शान्ति देला होर तुसाबै हर एक शोभलै कोमा न होर वचना न मजबूत केरला। 
2TH,3,1,"हे भाइयो बैहणियो, आखरी न आसरी तैंईंयैं प्रार्थना केरदै रौहा कि, प्रभु यीशु रै बारै न सन्देश कई होर ज़ैगा न छ़ेकै फैलै होर महिमा पाऐ, ज़ैण्ढा तुसा न हुआ। "
2TH,3,2,होर आसै टेढै होर दुष्ट मांहणु न बच़िया रौहलै किबैकि हर कोई प्रभु यीशु रै सन्देशा रै बारै न बशाह नैंई केरदै। 
2TH,3,3,"पर तुसै पूरी रीति न प्रभु पैंधै बशाह केरी सका सी, तेई तुसै आत्मिक रूपा न मजबूत केरनै होर तुसरी रक्षा केरनी ताकि शैतान तुसरा नुकसान नैंई केरी सकलै। "
2TH,3,4,होर आसाबै प्रभु न तुसा पैंधै बशाह सा कि आसै तुसाबै ज़ो किछ़ केरनै बै बोलू सा तुसै तैण्ढाऐ केरदै लागै सी होर केरदै भी रौहणा । 
2TH,3,5,हांऊँ प्रार्थना केरा सा कि परमेश्वरा री झ़ुरी होर मसीह रै धीरजा धिरै प्रभु तुसरै मनै री अगुवाई केरला। 
2TH,3,6,"हे भाइयो, बैहणियो आसै तुसाबै आपणै प्रभु यीशु मसीह रै अधिकारा न हुक्म देआ सी कि हर एक ऐण्ढै सैंघी विश्वासी न अलग रौहा, ज़ो आलसा न रौहा सी होर ज़ो शिक्षा रा पालन नैंई केरदा ज़ो आसै तुसाबै सिखाई सा । "
2TH,3,7,"किबैकि तुसै आपु शोभली तैरहा जाँणा सी कि तुसै तैण्ढै जीणा चेहिऐ ज़ैण्ढै आसै ज़ीऐ, किबैकि ज़ैबै आसै तुसरै बिच़ा न रौहा ती आसै आलसी नैंई ती पर कोम केरा ती। "
2TH,3,8,"होर कौसी री रोटी मुफ्त नी खाई, पर मेहनत होर कष्टा न राती-ध्याड़ी कोम-धँधा केरा ती कि तुसा कौसी पैंधै बोझ नी होला। "
2TH,3,9,ऐ नी कि आसाबै अधिकार नी ऑथि पर एथै री तैंईंयैं कि आपणै आपु बै तुसरी तैंईंयैं आदर्श ठहरालै कि तुसै आसा सांही च़ाल च़ललै। 
2TH,3,10,"होर ज़ैबै आसै तुसरै औखै ती, तैबै बी ऐ हुक्म तुसाबै देआ ती कि “अगर कोई कोम नी केरना चाहला ता रोटी भी नी खाला।” "
2TH,3,11,आसै शुणा सी कि केतरै लोका तुसरै बिच़ा न आलसी च़ाल च़ला सी होर किछ़ कोम नी केरदै पर होरी रै कोमा न हौथ पा सी। 
2TH,3,12,ऐण्ढै लोका बै आसै प्रभु यीशु मसीह रै अधिकारा न हुक्म देआ सी होर समझ़ा सी कि च़ुपच़ाप कोम केरिया आपणी रोटी खाया केरै। 
2TH,3,13,"होर तुसै हे भाइयो, बैहणियो भलाई केरनै न हिम्मत मता छ़ौड़दै। "
2TH,3,14,"अगर कोई आसरी एसा चिट्ठी रा सन्देश नैंई मनला ता तेई पैंधै नज़र रखा होर तेइन अलग रौहा, ताकि सौ शर्मिंदा महसूस केरला; "
2TH,3,15,तैबै भी तेइबै बैरी मता समझ़दै पर आपणै सैंघी विश्वासी ज़ाणिया तेइबै समझ़ाँदै रौहा। 
2TH,3,16,"हांऊँ प्रार्थना केरा सा कि प्रभु ज़ो आसरी शान्ति रा स्रोता सा, तुसाबै हर बौगत होर हर तैरहा न शान्ति दै। प्रभु तुसा सैभी सैंघै रौहै। "
2TH,3,17,"हांऊँ, पौलुस तुसाबै नमस्कार केरनै री तैंईंयैं आपणै हौथै न चिट्ठी रै ऐई हिस्से बै लिखदा लागा सा। ऐण्ढी तैरहा हांऊँ आपणी सैभी चिट्ठी रा आखरी हिस्सा लिखा सा, ताकि सैभी जाणी सकै कि ऐ चिट्ठी मैं लिखी सा। "
2TH,3,18,आसरै प्रभु यीशु मसीह रा अनुग्रह तुसा सैभी सैंघै होंदा रौहै । 
1TI,1,1,"हांऊँ पौलुस ऐ चिट्ठी लिखदा लागा सा, हांऊँ आसरै उद्धारकर्ता परमेश्वर होर मसीह यीशु रै हुक्मा न मसीह यीशु रा प्रेरित सा, ज़ुणिन आसै आश केरा सी । "
1TI,1,2,"हांऊँ ऐ चिट्ठी तीमुथियुसा बै लिखा सा। तुसै मेरै बेटै सांही सी किबैकि तुसै मसीह न बशाह केरा सी ज़ैण्ढै हांऊँ केरा सा। हांऊँ प्रार्थना केरा सा कि पिता परमेश्वर होर आसरै प्रभु यीशु मसीह री तरफा न तुसाबै अनुग्रह, दया होर शान्ति मिलदी लोड़ी रौही। "
1TI,1,3,हांऊँ तुसाबै फिरी बोला सा कि ज़ैण्ढा मैं मकिदुनिया प्रदेशा बै ज़ाँदी घेरै तौभै समझ़ाऊ ती कि इफिसुस शैहरा न रौहिया तिन्हां झ़ूठी शिक्षा देणु आल़ै बै हुक्म देआ कि ते झ़ूठी शिक्षा देणा बन्द केरै। 
1TI,1,4,होर तिन्हां बेकारा री कहाणी होर बड़ै खानदाना पैंधै मन हेरी लाँदै ज़ुणिन कि बैंहस होआ सा; होर ऐण्ढी गैला लोका बै परमेश्वरा पैंधै एक बशाह री ज़िन्दगी जिणै न मज़त नैंई केरदी । 
1TI,1,5,"तुसाबै ऐण्ढै केरनै री तैंईंयैं मेरै बोलणै रा मकसद ऐ सा कि सैभ विश्वासी प्यारा सैंघै भौरना ज़ो च़ोखै मन, शोभलै विचार होर निष्कपट बशाह न एज़ा सा। "
1TI,1,6,झ़ूठी शिक्षा देणु आल़ै ऐ सैभ गैला केरना बन्द केरी सा सिर्फ़ बेकारा री गैला केरा सी। 
1TI,1,7,होर ऐ झ़ूठी शिक्षा देणु आल़ै शास्त्री सांही बणना ता चाहा सी पर ज़ो ते दुज़ै बै सिखाणै री कोशिश हो केरा सी होर दृढ़ता सैंघै बोला सी पर सच़ी न नैंई समझ़दै। 
1TI,1,8,आसै जाँणा सी कि बिधान शोभला सा अगर एथा रा सही रीति न इस्तेमाल केरा सी। 
1TI,1,9,"आसै जाँणा सी कि बिधान तिन्हां लोका बै काबू केरनै री तैंईंयैं नैंई धिना ती ज़ो परमेश्वरा बै खुश केरा सी, पर बिधाना बै चोड़नू आल़ै, अपराधी, भक्तिहीन लोका होर पापी बै काबू केरनै री तैंईंयैं। ऐ दुष्ट होर बुरै लोका री तैंईंयैं, होर खूनी री तैंईंयैं ज़ुणियै आपणै आमा-बापू भी मकाणै। "
1TI,1,10,"व्यभिचारी, पुरूषगामी, लोका बै दासा रै रूपा न बेच़णू आल़ै, झ़ूठै होर झ़ूठी कसम खाँणु आल़ै होर खरै उपदेशै रै बरोधी री तैंईंयैं। "
1TI,1,11,ऐ शिक्षा खुशी रै समादै रै बारै न सा ज़ो धन्य परमेश्वरा री महिमा रै बारै न गैला केरा सा। परमेश्वरै दुज़ै बै दसणै री तैंईंयैं सौ खुशी रा समाद धिना। 
1TI,1,12,होर हांऊँ आपणै प्रभु यीशु मसीह रा ज़ुणियै मुँभै सामर्थ धिनी सा धन्यवाद केरा सा कि तेइयै हांऊँ विश्वासयोग्य समझ़िया आपणी सेवै री तैंईंयैं ठहराऊ। 
1TI,1,13,"हांऊँ ता एक विश्वासी बणनै न पैहलै मसीह रै बारै न निन्दा केरनु आल़ा, विश्वासी बै सताणू आल़ा होर तिन्हां बै नुकसान देणु आल़ा ती, तैबै भी मैं मसीह न बशाह नैंई केरू होर तैबै मुँभै समझ़ नैंई आऊ कि ज़ो हांऊँ केरदा लागा ती सौ गलत ती। एथा बजहा न मसीहै मूँ पैंधै दया केरी। "
1TI,1,14,होर आसरै प्रभुऐ मुँभै लगातार आपणा अनुग्रह रिहाऊ। तेइयै मुँभै बशाह होर प्यार धिना किबैकि हांऊँ तेई सैंघै एक बणाऊ। 
1TI,1,15,"ऐ गैल सच़ी सा होर हर तैरहा न मनणै लायक सा कि, मसीह यीशु आसा पापी रा उद्धार केरनै री तैंईंयैं दुनिया न आऊ, ज़ुणीन कि सैभी न बड़ा पापी हांऊँ सा। "
1TI,1,16,"पर मूँ पैंधै एथै री तैंईंयैं दया हुई कि मूँ सैभी न बड़ै पापी न यीशु मसीह आपणी पूरी सहनशीलता रिहाला कि ज़ुणा लोका तेई पैंधै हमेशा री ज़िन्दगी री तैंईंयैं विश्वास केरलै, तिन्हरी तैंईंयैं हांऊँ एक आदर्श बणनू। "
1TI,1,17,"ऐबै सनातन राज़ा, अविनाशी अनदेखै, सौ सच़ा होर ऐकै परमेश्वर सा तेइरा आदर होर महिमा ज़ुग-ज़ुग होंदै रौहली। आमीन। "
1TI,1,18,"ओ बेटा तीमुथियुस, तिन्हां भविष्यवाणी रै मुताबक ज़ो पैहलै तेरै बारै न केरूईदी ती हांऊँ ऐ हुक्म सौंपा सा कि तू तिन्हरै मुताबक शोभली लड़ाई लड़दा रौह, "
1TI,1,19,किछ़ लोकै आपणै शोभलै विचारा रा नाँह केरू ज़ुणिरी बजहा न ते ऐबै मसीह न बशाह नैंई केरदै। 
1TI,1,20,तिन्हां मौंझ़ै न हुमिनयुस होर सिकन्दर सी ज़ो मैं शैताना बै सौंपै कि ते परमेश्वरा री निन्दा केरना नी सीखलै। 
1TI,2,1,"ऐबै हांऊँ तुसाबै सैभी न पैहलै ऐ बोला सा कि, अर्ज़ा होर प्रार्थना, निवेदन होर धन्यवाद सैभी मांहणु री तैंईंयैं केरिलै। "
1TI,2,2,राज़ा होर होरा सैभी री तैंईंयैं प्रार्थना केरा ज़ो अधिकारा न सी ताकि ते आसाबै शान्ति होर सुरक्षा न रौहणै रै लायक बणालै ताकि आसै परमेश्वरा री आराधना केरी सकै होर हमेशा होरी सैंघै सही बर्ताव केरी सकलै। 
1TI,2,3,ऐण्ढी प्रार्थना सही सा होर आसरै मुक्तिदाता परमेश्वरा रै ज़रियै स्वीकार केरिया सा । 
1TI,2,4,"सौ ऐ चाहा सा कि, सैभी मांहणु री मुक्ति होली होर ते सच़ाई बै शोभली तैरहा पछ़ियाणलै। "
1TI,2,5,किबैकि परमेश्वर एकै सा होर परमेश्वर होर मांहणु रै बिच़ा न भी एकै बिचवाई सा ज़ो यीशु मसीह सा। 
1TI,2,6,मसीहै पाप होर मौऊती री शक्ति न सैभी लोका बै छ़ुड़ाणै री तैंईंयैं आपणै आपु बै धिना; ताकि ठीक बौगता न तेइरी गुआही देइली। 
1TI,2,7,"हांऊँ सच़ बोला सा, झ़ूठ नी बोलदा। हांऊँ ऐई उदेश्य न खुशी रै समादा रा प्रचारक, प्रेरित होर होरी ज़ाति री तैंईंयैं बशाह होर सच़ाई रा उपदेशक ठहराऊआ सा। "
1TI,2,8,हांऊँ चाहा सा कि हर ज़ैगा सभा न पुरूष परमेश्वरा बै समर्पित हौथ च़किया प्रार्थना केरलै होर बगैर झ़िकै होर बैंहसा सैंघै प्रार्थना केरै। 
1TI,2,9,"होर तैण्ढै ही मसीह बेटड़ी भी शर्मा होर सँयमा सैंघै सुहावनै झिकड़ै लाइया आपणै आपा बै सज़ाऐ; न कि बाल गुँधणै, सुनै मोतियै होर कीमती झिकड़ै लाइया, "
1TI,2,10,"बल्कि भलै कोमै लाइया आपु बै सज़ाऐ, किबैकि परमेश्वरै री भक्ति केरनु आल़ी बेटड़ी बै ऐ सही सा, "
1TI,2,11,ज़ैबै दुज़ै लोका विश्वासी बै सिखा सी ता सैभी बेटड़ी बै च़ुपच़ाप होर बड़ै आदरा न शुणिया सीखणा चेहिऐ। 
1TI,2,12,"हांऊँ बोला सा कि ज़ैबै तुसै आराधना केरनै री तैंईंयैं कठा होआ सी ता, बेटड़ी न उपदेश केरली होर न मर्दा पैंधै हुक्म च़लाली, पर च़ुपच़ाप रौहली, "
1TI,2,13,मेरा बोलणै री बजहा ऐ सा कि परमेश्वरै पैहलै आदम बणाऊ होर तेथा न बाद तेइयै हव्वा बणाई। 
1TI,2,14,होर आदम शैताना रै बहकावै न नी आऊ बल्कि हव्वा बहकावै न एज़िया परमेश्वरा रा हुक्म चोड़ू। 
1TI,2,15,"फिरी बी बेटड़ी बच़ै पैदा केरनै रै द्वारा उद्धार पाणा, अगर ते सँयमा सैंघै विश्वास, झ़ुरी होर पवित्रता न बणिया रौहली। "
1TI,3,1,ऐ गैल सच़ सा कि ज़ुण अध्यक्ष होंणा चाहा सा ता सौ भलै कोमै री इच्छा केरा सा। 
1TI,3,2,"तैबै ऐ ज़रूरी सा कि एक अगुवा हागै ऐ गुण होंणै चेहिऐ; सौ निर्दोष एकी लाड़ी रा लाड़ा, सँयमी, सुशील, आदरा रै लायक, पाहुणच़ारै केरनु आल़ा होर परमेश्वरा रा वचन सिखाणै न निपुण हो। "
1TI,3,3,पियक्कड़ या मारपीट केरनु आल़ा नी लोड़ी वरन् कोमल लोड़ी होर न झ़गड़ालू होर न ढैबुऐ रा लोभी हो। 
1TI,3,4,आपणै घौरा रा शोभला इंतज़ाम केरा हो होर बाल-बच्चे बै सारी गम्भीरता न अधीन रखणू आल़ा हो। 
1TI,3,5,ज़ैबै कोई आपणै घौरा रा ही शोभला इंतज़ाम केरना नी ज़ाणदा ता तेई परमेश्वरै री मण्डली री कि रखवाली केरनी? 
1TI,3,6,"फिरी ऐ सा कि सौ नोंऊँआं विश्वासी नी हो, ऐण्ढा नी लोड़ी हुआ कि सौ घमण्ड केरिया शैताना सांही सज़ा पाला। "
1TI,3,7,होर अविश्वासी मौंझ़ै तेइरा शोभला नाँ हो ऐण्ढा नी लोड़ी हुआ कि निन्दित होईया शैतानै रै फन्दै न फसला। 
1TI,3,8,तैण्ढाऐ सेवका बै भी गम्भीर होर ईमानदार होंणा चेहिऐ। पियक्कड़ होर नीच कमाई रै लोभी नी लोड़ी। 
1TI,3,9,पर विश्वासै रै भेदा बै शोभलै विचारा न सुरक्षित रखलै। 
1TI,3,10,"होर ऐ भी ते पैहलै परखणै, होर अगर निर्दोष निकतै ता सेवका रा कोम केरलै। "
1TI,3,11,एसा रीतियै सेवका री बेटड़ी बै भी आदरा रा लायक होंणा चेहिऐ। दोष लाणु आल़ी नी लोड़ी पर सँयमी होर सैभी गैला न विश्वासयोग्य होली। 
1TI,3,12,सेवक एकै लाड़ी रै लाड़ै हो होर बाल-बच्चे होर आपणै घौरा रा शोभला इंतज़ाम केरना जाँणा सी। 
1TI,3,13,"किबैकि ज़ो सेवका रा कोम शोभली तैरहा केरी सका सी, ते आपणी तैंईंयैं शोभला औह्दा होर तिन्हां यीशु मसीह न आपणै बशाह रै बारै न लोका बै बशाह सैंघै दसणै लायक होंणा। "
1TI,3,14,"हांऊँ तौ हागै छ़ेकै ऐणै री आशा रखिया भी इन्हां गैला तौभै एथै री तैंईंयैं लिखा सा, "
1TI,3,15,"कि अगर मेरै ऐणै न देर हुई ता तू ज़ाण कि परमेश्वरा रै घरानै न ज़ो ज़िन्दै परमेश्वरै री मण्डली सा होर ज़ो सच़ाई रा थोम्बा होर मनियाद सा, तेथा न कैण्ढा बर्ताव केरना चेहिऐ। "
1TI,3,16,"होर ऐथा न कोई शक नी कि, परमेश्वरै ज़ो शिक्षा प्रगट केरी सा सौ पूरी तैरहा सच़ सा मतलब, सौ ज़ो शरीरा न प्रगट हुआ, पवित्र आत्मा न धर्मी ठहरू, स्वर्गदूता न हेरूआ, होरी ज़ाति न तेइरै बारै न च़ेले रै ज़रियै खुशी रा समाद प्रचार हुआ, दुनिया न तेई पैंधै बशाह केरूआ, होर परमेश्वरै सौ स्वर्गा न नेऊ । "
1TI,4,1,"पर पवित्र आत्मा स्पष्ट रूपा न बोला सा कि, आखरी बौगता न किछ़ लोका मसीह शिक्षा पैंधै बशाह केरना बन्द केरना। तिन्हां बुरी आत्मा ग्रहण केरनी ज़ो तिन्हां बै भरमा सा होर झ़ूठी शिक्षा पैंधै बशाह केरना ज़ो बुरी आत्मा न एज़ा सा । "
1TI,4,2,"झ़ूठी शिक्षा देणु आल़ै धोखै बाज सी। तिन्हां ऐ नी ज़ाणना कि ते सही केरदै लागै सी या गलत, तैण्ढाऐ ज़ैबै कोई गर्म लोहै सैंघै फुकिया सा ता शरीर ऐबै किछ़ भी महसूस नैंई केरी सकदा। "
1TI,4,3,ऐण्ढै लोका ऐ सीखा सी कि ब्याह केरना होर कई किस्मा री खाँणै री च़ीज़ा खाँणा गलत सा। पर परमेश्वरै ते खाँणै री च़ीज़ा तिन्हां विश्वासी री तैंईंयैं बणाई ज़ो धन्यवादा री प्रार्थना न बाद खाँणै री तैंईंयैं सच़ी शिक्षा बै जाँणा सी। 
1TI,4,4,किबैकि परमेश्वरै बणाईदी सारी च़ीज़ा शोभली सी होर कोई बी च़ीज़ अस्वीकार केरनै लायक नी ऑथि पर ऐ कि धन्यवादा सैंघै खाइली। 
1TI,4,5,किबैकि ऐ परमेश्वरै रै वचन होर प्रार्थना सैंघै च़ोखै होआ सा। 
1TI,4,6,"अगर तू सैभी भाई, बैहणा बै इन्हां गैला री याद दिलांदा रौहला ता मसीह यीशु रा शोभला सेवक ठहराईणा होर बशाह होर तेई शोभलै उपदेशै री गैला न, ज़ो तू मनदा आऊ सा तेरा पालन पोषण होंदा रौहणा। "
1TI,4,7,पर बेकार होर मूर्ख कहाणी न अलग रौह; होर तुसै ईश्वरीय ज़िन्दगी ज़ीणै री तैंईंयैं आपणै आपा बै लगातार त्यार केरा। 
1TI,4,8,किबैकि कसरत केरना तुसरै शरीरा री तैंईंयैं शोभला सा पर भक्ति सैभी गैला री तैंईंयैं फायदैमँद सा किबैकि ऐई बौगतै रै होर ऐणु आल़ी ज़िन्दगी री भी प्रतिज्ञा एथै री तैंईंयैं सा। 
1TI,4,9,होर ऐ गैल सच़ी सा होर हर तैरहा न मनणै लायक सा। 
1TI,4,10,"किबैकि आसै मेहनत होर कोशिश एथै री तैंईंयैं केरा सी कि, आसरी आशा तेई ज़िन्दै परमेश्वरा पैंधै सा, ज़ो सैभी मांहणु रा होर खास केरिया विश्वासी रा उद्धार केरनु आल़ा सा। "
1TI,4,11,विश्वासी बै इन्हां गैला बै सीखा होर हुक्म दै कि ते तिन्हां गैला रा पालन केरै। 
1TI,4,12,"कोई तेरी जवानी बै तुच्छ नी समझ़ला, पर वचन, चाल-चलन, झ़ुरी, बशाह होर पवित्रता न विश्वासी री तैंईंयैं आदर्श बण। "
1TI,4,13,"ज़ैबै तैंईंयैं हांऊँ न एनु, तैबै तैंईंयैं पवित्र शास्त्र पौढ़नै, उपदेश देणै होर सिखाणै न लागी रौह। "
1TI,4,14,"तेई वरदाना बै मत बिसरदै, ज़ो तौभै भविष्यवाणी रै द्वारा मिलू ती ज़ैबै मण्डली रै स्याणै आपणा हौथ तौ पैंधै रखू ती। "
1TI,4,15,"तिन्हां गैला बै ध्याना सैंघै सोच़दा रौह होर इन्हां पैंधै आपणा ध्यान लाँदा रौह, ताकि सैभ लोका हेरी सकलै कि तू बशाह न बढ़दा लागा सा। "
1TI,4,16,तू कैण्ढै ज़ीआ सा होर कि सीखा सा तिन्हरै बारै न साबधान रौह। इन्हां गैला पैंधै स्थिर रौह किबैकि अगर ऐण्ढा केरदा रौहला ता तौ आपणै होर आपणै शुणनू आल़ै री तैंईंयैं उद्धारा री बजहा होंणा। 
1TI,5,1,"आपु न बड़ै उम्रा रै मांहणु बै मत डाँटदा पर तेइबै आपणा बापू ज़ाणिया सही केरा होर ज़ुआना बै ज़ो उम्रा न तौ न होछ़ै सी आपणा भाई ज़ाणिया उपदेश देआ, "
1TI,5,2,खापरी बेटड़ी बै ज़ो उम्रा न तौ न बड़ी सा आपणी आमा ज़ाणिया बर्ताव केर होर ज़ुआन बेटड़ी बै पूरी पवित्रता सैंघै आपणी बैहण ज़ाणिया समझ़ा। 
1TI,5,3,तिन्हां विधवा रा आदर केरा ज़ुणी हागै तिन्हरी हेर-शुण केरनै री तैंईंयैं कोई भी नैंई ऑथि। 
1TI,5,4,अगर कौसी विधवै रै शोहरू या नातीपोतै होलै ता ते परमेश्वरा बै आपणी भक्ति रिहाऐ होर ज़ैण्ढै ते आपणै टबरा सैंघै बर्ताव केरा सी होर तिन्हरी हेर-शुण केरिया आपणै आमा-बापू होर दादा-दादी बै तिन्हरा हक दै किबैकि ऐही परमेश्वरा बै शोभला लागा सा। 
1TI,5,5,ज़ुणी विधवा हागै तेसरी हेर-शुण केरनु आल़ा कोई नी ऑथि सौ परमेश्वरा पैंधै ही आशा रखा सा होर रात ध्याड़ आपणी मज़ती री तैंईंयैं परमेश्वरा सैंघै प्रार्थना केरा सा। 
1TI,5,6,पर ज़ो विधवा भोगविलासा न पौड़ा सा सौ ज़िन्दै ज़ीउऐ मूँई सा। 
1TI,5,7,इन्हां गैला री शिक्षा विश्वासी बै देआ केरा ताकि कोई भी तिन्हां पैंधै दोष न लाऐ। 
1TI,5,8,"पर अगर कोई आपणै रिश्तेदारा री, होर खास केरिया आपणै घरानै रा ख्याल नी केरदा ता सौ बशाह न मुकरूआ सा होर अविश्वासी न बी बुरा बणू सा। "
1TI,5,9,"तेसा विधवा रा नाँ लिखिला ज़ो शौठ बौर्षा न कम नी होली होर एकी लाड़ै री लाड़ी रौहीदी होली, "
1TI,5,10,"होर तेसै हमेशा भलै कोमा केरेदै हो, होर आपणै बच़ै रा पालन पोषण शोभली तैरहा केरूदा हो, सफ़र केरनै आल़ै विश्वासी रा आपणै घौरा न स्वागत केरुदा हो, एक दासी सांही दुज़ै विश्वासी री सेवा केरीदी हो, होर तेसै तिन्हां लोका री मज़त केरीदी होली ज़ो परेशानी न ती, होर हर एक भलै कोमा न मन लाऊदा हो। "
1TI,5,11,"पर तिन्हां ज़ुआन विधवै रै नाँ गिणती न हेरी लिखदा किबैकि ज़ैबै ते मसीह रा बरोध केरिया सुख विलासा न पौड़ा सी ता दबारा ब्याह केरना चाहा सी, "
1TI,5,12,होर दोषी ठहरा सी किबैकि तिन्हैं आपणा पैहला वायदा चोड़ू सा। 
1TI,5,13,"होर एथा सैंघै-सैंघै ते घौरा-घौरा फिरिया आलसी होंणा सीखा सी, होर सिर्फ़ आलसी नी, पर दुज़ै लोका बारै न गप-शप केरदी रौहा सी होर दुज़ै रै कोमा न हौथ भी पा सी होर ज़ो गैला बोलणा नी चेहिऐ ते गैला भी बोला सी। "
1TI,5,14,तैबै हांऊँ ऐ उपदेश देआ सा कि ज़ुआन विधवा ब्याह केरली होर बच़ै पैदा केरली होर घौर सम्भाल़ली होर कौसी बैरी बै बदनाम केरनै रा मौका नी दै। 
1TI,5,15,"हांऊँ ऐ तैबै बोला सा कि किछ़ ज़ुआन विधवै पैहलै ही परमेश्वरा बै मनणा छ़ौड़ू सा, होर ते सौ केरदी लागी सी ज़ो शैतान तिन्हां बै करवा सा। "
1TI,5,16,अगर कौसी विश्वासिनी रै टबरा न विधवा होली ता सौऐ तिन्हरी सेवा केरली कि मण्डली पैंधै बोझ़ नी होला ताकि मण्डली तिन्हरी मज़त केरी सकली ज़ो सैच़ियै विधवा सी। 
1TI,5,17,"मण्डली रै स्याणै ज़ो आपणा कोम शोभली तैरहा केरा सी, खास केरिया ते ज़ो परमेश्वरा रा वचन शुनाणै होर सिखाणै न मेहनत केरा सी, तिन्हां बै दुगणै आदरै रै लायक समझ़ा। "
1TI,5,18,"किबैकि पवित्र शास्त्र बोला सा कि, “दौल़णू आल़ै बौल्दा रा मुँह कैधी नी बोनणा,” किबैकि पवित्र शास्त्रा न एक होर ज़ैगा लिखूदा सा, “मज़दूर आपणी मज़दूरी रा हकदार सा।” ता आसै जाँणा सी कि मण्डली बै आपणै स्याणै री मज़त केरनी चेहिऐ। "
1TI,5,19,कोई दोष कौसी मण्डली रै स्याणै पैंधै लाइला ता बगैर दूई या त्रा गुआही रै मत शुणदा। 
1TI,5,20,पाप केरनु आल़ै बै सैभी विश्वासी रै सामनै समझ़ा ताकि होरा लोका भी डौरलै। 
1TI,5,21,"परमेश्वर होर मसीह यीशु होर चुनैदै स्वर्गदूता बै मौज़ूद ज़ाणिया, हांऊँ तौभै आपणा हुक्म मनणै रा आदेश देआ सा! सैभी सैंघै एक बराबर बर्ताव केरा, कौसी सैंघै पक्षपात मता केरदै। "
1TI,5,22,"ज़ैबै तैंईंयैं एक मांहणु मसीह रै प्रति बफादार साबित नैंई होला, तैबै तक तेई मांहणु पैंधै आपणा हौथ रखिया छ़ेकै एक स्याणै रै रूपा न नियुक्त मता केरदै होर अगर तू केरा सा ता, तौ भी तेइरै पापा रा भागी होंणा; आपणै आपु बै पवित्र बणाईया रख। "
1TI,5,23,"सिर्फ़ पाणी पीणा बन्द केरा, आपणै पेटा री परेशानी होर बार-बार बीमार होंणै री बजहा न थोड़ा-थोड़ा अँगूरा रा रस भी इस्तेमाल केर। "
1TI,5,24,हांऊँ तुसाबै स्याणै री छ़ेकै नियुक्ति केरनै री तैंईंयैं नाँह केरा सा किबैकि किछ़ लोका खुलेआम पाप केरा सी। होर ऐ भी कि न्याय होंणै न पैहलै ते विश्वासी रै सामनै स्पष्ट रूपा न दोषी सी। हालांकि दुज़ै लोका रा पाप स्पष्ट नैंई ऑथि होर न्याय रै रोज़ा न ही स्पष्ट होंणै। 
1TI,5,25,तैण्ढाऐ ज़ैबै लोका शोभलै कोम केरा सी ता इन्हां बै होरी विश्वासी रै ज़रियै स्पष्ट रूपा न हेरिया सी। होर औखै तक कि अगर ते तिन्हां बै एकी बारी स्पष्ट रूपा न नैंई हेरदै ता आखरी न तिन्हां पछ़ियाणना। 
1TI,6,1,"सैभ विश्वसी ज़ो दास सी, तिन्हां बै हर तैरहा न आपणै मालका रा आदर केरना चेहिऐ ताकि दुज़ै लोक परमेश्वरै होर आसरी निन्दा नी केरलै। "
1TI,6,2,"होर ज़ुणिरै मालक विश्वासी सी इन्हां ते भाई होंणै री बजहा न तुच्छ नी ज़ाणलै, बल्कि तिन्हरी होर बी सेवा केरलै किबैकि एथा न फायदा च़कणू आल़ै विश्वासी होर प्रेमी सी। इन्हां गैला रा उपदेश देंदा रौह होर तिन्हां बै मनणै री तैंईंयैं बोला। "
1TI,6,3,अगर कोई दुज़ा झ़ूठी शिक्षा देआ सा होर खरी गैला बै मतलब आसरै प्रभु यीशु मसीह री गैला बै होर तेई उपदेशा बै नी मनदा ज़ो भक्ति रै मुताबक सा। 
1TI,6,4,"ता सौ घमण्डी सा होर किछ़ नी ज़ाणदा। ऐण्ढै मांहणु बेकारा रै मुद्दे होर गैला रै बारै न बैंहस केरना होर लड़ाई केरना चाहा सा, री ज़ुणियै लाइया, जलन होर झ़गड़ै होर निन्दा री गैला होर बुरै-बुरै शक होआ सी, "
1TI,6,5,तिन्हां मांहणु न बेकार झ़गड़ै पैदा होआ सी। ज़ुणी री बुद्धि बिगड़ी सा होर सच़ाई न दूर हुए सी ज़ो ऐ समझ़ा कि परमेश्वरा रै बारै न शिक्षा देणा ढैबुऐ कमोणै रा दुआर सा। 
1TI,6,6,पर परमेश्वरा बै ज़ो शोभला लागा सा सौ केरना होर ज़ो सौ आसाबै देआ सा तेथा न सन्तुष्ट होंणा आसरी तैंईंयैं बेहतर सा। 
1TI,6,7,किबैकि आसै न ता दुनिया न किछ़ आंणु सा होर न किछ़ नैंई सकदै। 
1TI,6,8,होर अगर आसा हागै खाँणै होर लाणै बै सा ता इन्हां न सन्तुष्ट होंणा चेहिऐ। 
1TI,6,9,"पर ज़ुणा लोका धनी होंणा चाहा सी, ते सैभी तैरहा रै पाप होर जानवरा सांही फन्दै न फसा सी ते मूर्ख होर नुकसान देणु आल़ी इच्छा न ढौकिया सी ज़ो तिन्हां बै बर्वाद होर नाश केरा सी। "
1TI,6,10,"किबैकि ढैबुऐ रा लोभ सैभी किस्मै री बुराई री जड़ सा, ज़ुणिबै प्राप्त केरनै री कोशिश केरदै केतरै लोकै विश्वसा न भटकिया कई किस्मै रै दु:खा न डूबै। "
1TI,6,11,"पर तू तिमुथियुस परमेश्वरा रा जन, तू इन्हां गैला न भग होर धर्म, भक्ति, बशाह, झ़ुरी, धीरज़ होर नम्रता रा पिछ़ा केर। "
1TI,6,12,"एक शोभलै सैनिका सांही ज़ो एक लड़ाई न लड़ाई बै कैधी नैंई छ़ौड़दा, तौभै भी परमेश्वरा पैंधै बशाह केरना होर तेइरा पालन केरना कैधी नैंई छ़ौड़ना चेहिऐ। "
1TI,6,13,"हांऊँ तौभै परमेश्वरा रै सामनै ज़ो सैभी बै ज़िन्दा रखा सा होर मसीह यीशु बै ज़ुणियै पुन्तियुस पिलातुसा रै सामनै आपणी गुआही न दृढ़ता सैंघै सच़ बोलू, ऐ हुक्म देआ सा, "
1TI,6,14,कि तू आसरै प्रभु यीशु मसीह रै दबारा वापस ऐणै तक ऐई हुक्मा बै निष्कलंक होर निर्दोष रख। 
1TI,6,15,"ज़ो तेई ठीक बौगता पैंधै रिहाणी, ज़ो परमधन्य, एकै अधिपति होर राज़ै रा राज़ा सा होर प्रभु रा प्रभु सा। "
1TI,6,16,होर अमरता सिर्फ़ तेइरी सा होर अगम्य ज्योति न रौहा सा होर न सौ कौसी मांहणुऐ हेरू होर न कैधी हेरी सकदै। तेइरी महिमा होर शक्ति जुगा-जुगा तैंईंयैं रौहणा। आमीन। 
1TI,6,17,"एसा दुनिया रै धनवाना बै हुक्म दै कि ते घमण्डी नी हो होर थोड़ै रोज़ा रै धना पैंधै आशा नी रखलै, पर परमेश्वरा पैंधै आशा रखलै, ज़ो आसरै सुखै री तैंईंयैं सैभ किछ़ बहुतायता न देआ सा। "
1TI,6,18,"तिन्हां बै बोहू शोभला कोम केरनै री तैंईंयैं होर होरी री तैंईंयैं ज़ो किछ़ भी जरूरत सा खुलै दिला सैंघै लगातार मज़त केरनै री तैंईंयैं हुक्म देआ, "
1TI,6,19,"ऐण्ढा केरिया तिन्हां आपणै शोभलै कोम आपु री तैंईंयैं खजानै सांही कठै केरनै, ज़ो स्वर्गा न आपणै भविष्य री तैंईंयैं एक मजबूत नीमा सांही होंणा होर तिन्हां हमेशा री तैंईंयैं सच़ी ज़िन्दगी प्राप्त केरनी। "
1TI,6,20,"हे तीमुथियुस, ज़ो परमेश्वरै तौभै धिनु तेथा री रखवाली केर होर बेकार होर मूर्ख कहाणी न ज़ो परमेश्वरा री सच़ी शिक्षा रा बरोध केरा सा ज़ुणिबै ते ज्ञान बोला सी दूर रौह । "
1TI,6,21,"किछ़ लोकै ऐ झ़ूठा ज्ञाना ग्रहण केरू होर ऐण्ढा केरिया, ते ऐबै मसीह रै बारै न सच़ी शिक्षा पैंधै बशाह नैंई केरदै। हांऊँ प्रार्थना केरा सा कि परमेश्वरा रा अनुग्रह तुसा पैंधै हो। "
2TI,1,1,हांऊँ पौलुस ऐ चिट्ठी लिखदा लागा सा। परमेश्वरै हांऊँ यीशु मसीह रा प्रेरित होंणै री तैंईंयैं चुनु सा ताकि हांऊँ ऐई सन्देशा रा प्रचार केरी सकनू कि परमेश्वरै यीशु मसीह न बशाह रै ज़रियै हमेशा री ज़िन्दगी देणै रा वायदा केरू सा। 
2TI,1,2,"हांऊँ ऐ चिट्ठी तीमुथियुस तौभै लिखदा लागा सा। आपणै बेटै सांही हांऊँ झ़ुरी केरा सा। हांऊँ प्रार्थना केरा सा कि पिता परमेश्वर होर आसरै प्रभु यीशु मसीह री तरफा न तुसाबै अनुग्रह, दया होर शान्ति मिलदी लोड़ी रौही । "
2TI,1,3,"ज़ुणी परमेश्वरै री सेवा हांऊँ आपणै बुज़ुर्गा सांही शोभलै विचारा सैंघै केरा सा, तेइरा धन्यवाद हो कि आपणी प्रार्थना न तौभै रात-ध्याड़ लगातार याद केरा सा, "
2TI,1,4,होर तेरै औछू बै याद केरिया तौ सैंघै मिलणै री लालसा रखा सा कि खुशियै भौरिनू। 
2TI,1,5,"मुँभै तेरै यीशु मसीह न तेई निष्कपट बशाह री याद एज़ा सा, ज़ो पैहलै तेरी नानी लोइस होर तेरी आमा यूनीका न ती, होर हांऊँ जाँणा सा कि तौ न भी सा। "
2TI,1,6,"एसा बजहा न हांऊँ तौभै याद दिला सा कि तू परमेश्वरै रै तेई वरदाना बै, ज़ो मेरै हौथ रखणै रै द्वारा तौभै मिलू सा, तेइरा सही इस्तेमाल केर। "
2TI,1,7,"किबैकि परमेश्वरै आसाबै डौरै री नी बल्कि, शक्ति, झ़ुरी होर सँयमा री आत्मा धिनी सा। "
2TI,1,8,"तैबै आसरै प्रभु यीशु मसीह रै बारै न गुआही देणै न होर मूँ न ज़ो तेइरा कैदी सा, शर्मिन्दा मत होंदा पर परमेश्वरै री तेसा शक्ति रै मुताबक खुशी रै समादै री तैंईंयैं मूँ सैंघै दु:ख सौह। "
2TI,1,9,"ज़ुणियै आसरा उद्धार केरू होर एक पवित्र ज़िन्दगी री तैंईंयैं आसाबै शाधु होर ऐ आसरै कोमै रै मुताबक नी, पर आपणी मनसा होर तेई अनुग्रह रै मुताबक हुआ सा। परमेश्वरै दुनिया बनाणै न पैहलै ही मसीह यीशु बै भेज़िआ आपणा अनुग्रह रिहाणै री योजना बणाई। "
2TI,1,10,"पर ऐबै आसरै उद्धारकर्ता मसीह यीशु रै प्रगट होंणै रै द्वारा प्रकाशित हुआ, ज़ुणियै मौऊती रा नाश केरू होर अमरता री ज़िन्दगी बै तेई खुशी रै समादै रै द्वारा प्रकाशमान केरी। "
2TI,1,11,"ऐई खुशी रै समादा री तैंईंयैं परमेश्वरै मुँभै एक प्रचारक, प्रेरित होर उपदेश देणु आल़ा ठहराऊ। "
2TI,1,12,"ऐसा बजहा न हांऊँ औखै कैदा न भी दु:खा सौहा सा पर शर्मिंदा नी किबैकि ज़ुणी पैंधै मैं बशाह डाहू सा, जाँणा सा, होर मुँभै पक्का बशाह सा कि ज़ो तेइयै मुँभै धिनु सा, ज़ैबै तैंईंयैं सौ वापस नैंई ऐन्दा तैबै तैंईंयैं रखवाली केरी सका सा। "
2TI,1,13,"ज़ो खरी गैला तैं मूँ न शुणी सा, तिन्हां बै तेई बशाह होर झ़ुरी सैंघै ज़ो मसीह यीशु न सा आपणा आदर्श बणाईया डाह, "
2TI,1,14,"होर सच़ाई री रखवाली केर ज़ो तौभै पवित्र आत्मा रै ज़रियै मिली सा, ज़ो आसरै आँध्रै रौहा सा। "
2TI,1,15,"तू जाँणा सा कि आसिया प्रदेशा न रौहणु आल़ै कई विश्वासीयै हांऊँ नकारु सा, ज़ुणीन फूगिलुस होर हिरमुगिनेस सी। "
2TI,1,16,उनेसिफुरूसै रै घरानै पैंधै प्रभु दया केरला किबैकि सौ मूँ सैंघै कई बार मिलू होर मेरी मज़त केरी होर औखै कैदा न मूँ सैंघै मिलणै न नैंई शर्मूआ। 
2TI,1,17,पर ज़ैबै सौ रोम शैहरा बै आऊ ता बड़ी कोशिशा सैंघै तोपिया मूँ सैंघै भेंट केरी। 
2TI,1,18,"प्रभु केरला कि न्याय रै रोज़ तेई पैंधै प्रभु री दया हो होर ज़ो-ज़ो सेवा तेइयै इफिसुस शैहरा न केरी सी, तिन्हां बै भी तू भली-भाँति जाँणा सा। "
2TI,2,1,"तैबै ओ मेरै बेटै तिमोथी, तू तेई अनुग्रह न ज़ो मसीह यीशु तौभै देआ सा, बलवन्त होई जा। "
2TI,2,2,"होर ज़ो गैला तैं बोहू लोका रै सामनै मूँ न शुणी सी, तिन्हां बै विश्वासी मांहणु बै दै, ज़ो होरी मांहणु बै बी सिखाणै रै काबिल हो। "
2TI,2,3,मसीह यीशु रै शोभलै योद्धा सांही मूँ सैंघै दु:ख सौह। 
2TI,2,4,"ज़ैबै एक योद्धा सैना न सेवा केरा सा, ता दुज़ा कोम नैंई केरदा किबैकि सौ आपणै बड़ै अधिकारी बै खुश केरना चाहा सा। "
2TI,2,5,अखाड़ै न अगर कोई विधि रै मुताबक नी लड़दा ता तेइबै मुकट नी मिलदा। 
2TI,2,6,"ज़ो किसान मेहनत केरा सा, फसला रा पैहला हिस्सा तेइबै मिलणा चेहिऐ। "
2TI,2,7,ज़ो गैला हांऊँ बोला सा तेथा पैंधै ध्यान दै होर प्रभु तौभै इन्हां सैभी गैला री समझ़ देणी। 
2TI,2,8,"लगातार याद रखा कि यीशु मसीह कुण सा, ज़ो दाऊदै रै खानदाना न हुआ होर मूँऐंदै न ज़िन्दा हुआ होर ऐ खुशी रा समाद सा ज़ो हांऊँ लोका बै प्रचार केरा सा। "
2TI,2,9,"ज़ुणी री तैंईंयैं हांऊँ एक अपराधी सांही दु:ख सौहा सा, औखै तैंईंयैं कि कैद भी सा, पर कोई भी दुज़ै बै परमेश्वरा रा वचन प्रचार केरनै न रोकी नी सकदा। "
2TI,2,10,"तैबै हांऊँ तिन्हां लोका रै फायदै री तैंईंयैं सैभ दुःख सौहा सा ज़ो परमेश्वरै चुनै सी ताकि ते भी मसीह न बशाह केरी सकलै होर मुक्ति पालै, होर ज़ो महिमा हमेशा री तैंईंयैं रौहा सा तेथा बै पालै। "
2TI,2,11,"ऐ गैल सच़ सा कि, अगर आसै मसीह सैंघै मूँऐ सी; ता तेई सैंघै ज़िन्दै बी होंणा। "
2TI,2,12,"अगर आसै धीरज़ा सैंघै सौहंदै रौहलै ता, तेई सैंघै राज़ भी केरना, अगर आसै तेइरा नाँह केरलै ता तेई बी आसरा नाँह केरना। "
2TI,2,13,अगर आसै मसीह री तैंईंयैं विश्वासघाती भी होलै ता सौ विश्वासयोग्य बणी रौहा सा किबैकि सौ आपु आपणा नाँह नी केरी सकदा। 
2TI,2,14,"इन्हां गैला री तिन्हां बै याद दिला होर परमेश्वरा री मौज़ुदगी ज़ाणिया च़िताऊणी दै कि बेकारा री गैला पैंधै बैंहस नैंई केरै, ज़ुणिन किछ़ फायदा नी होंदा बल्कि शुणनू आल़ै रा बशाह बिगड़ा सी। "
2TI,2,15,"आपणै आपु बै परमेश्वरा रा ग्रहण योग्य होर ऐण्ढा कोम केरनु आल़ा ठहराणै री कोशिश केर, ज़ो शर्मिंदा नैंई होर ज़ो सच़ाई रै सन्देशा बै सही तरीकै न सिखाणु आल़ा हो । "
2TI,2,16,"पर बुरी होर बेकारा री गैला री चर्चा न बच़िया रौह, किबैकि ऐण्ढै लोका होर बी अभक्ति न बढ़दै जाँणा "
2TI,2,17,"होर तिन्हरै वचना लोका रै बशाह बै चौकेदै घावा सांही फैलिया नुकसान पजाणा, हुमिनयुस होर फिलेतुस तिन्हां मौंझ़ै न सी। "
2TI,2,18,तिन्हैं सच़ाई न बशाह केरना बन्द केरू सा। ते बोला सी कि परमेश्वरै पैहलै न ही मूँऐंदै विश्वासी हमेशा री ज़िन्दगी न च़कै सी। ऐ बोलिया तिन्हैं किछ़ विश्वासी बै तिन्हरै बशाह न दूर केरू सा। 
2TI,2,19,"तैबै भी परमेश्वरा रै लोक एक पक्की मनियादी सांही सी ज़ो हिलदी नैंई। होर ऐई मनियादी पैंधै ऐ शब्द लिखदै सी, “परमेश्वर जाँणा सा की तेइरै लोका कुणा सी” होर भी “ज़ो परमेश्वरा री आराधना केरा सी तिन्हां बै बुराई केरना बन्द केरना चेहिऐ।” "
2TI,2,20,बड़ै घौरा न सुनै होर च़ाँदी रै केल्है नी बल्कि काठ होर माटै रै बी भाँडै होआ सी। किछ़ भाँडै रा खास मौके पैंधै इस्तेमाल होआ सा होर दुज़ै भाँडै रा आम उदेश्य न इस्तेमाल होआ सा। 
2TI,2,21,"ऐण्ढी तैरहा एक विश्वासी ज़ो आपु बै इन्हां सैभी गैला न दूर डाह सा तेई एक कीमती भाँडै सांही होंणा ज़ो एक खास मौके पैंधै इस्तेमाल होआ सा, ज़ुणिरी ज़िन्दगी पवित्र होंणी होर तेइरै मालका री तैंईंयैं कोम ऐणा, होर भलै कोमा री तैंईंयैं त्यार होंणा। "
2TI,2,22,"ज़ुआनी री इच्छा ज़गाणु आल़ी च़ीजा न दूर रौहा, एथा रै बजाय धार्मिक ज़िन्दगी, बशाह, झ़ुरी होर शान्ति पिछ़ा केर। सच़ै दिला सैंघै परमेश्वरा री आराधना केरनु लोका री संगती रा आनन्द लेआ। "
2TI,2,23,पर मूर्खता होर अज्ञानै री बैंहसा न अलग रौह किबैकि तू जाँणा सा कि तेथा न झ़गड़ै होआ सी। 
2TI,2,24,"होर प्रभु रै दासा बै झ़गड़ालू नी होंणा चेहिऐ पर तेइबै सैभी रै प्रति दयालू होंणा चेहिऐ, परमेश्वरा रै वचन बै स्पष्ट रूपा न सिखाणु लायक हो, होर बरोध केरनु आल़ै लोका सैंघै धीरज डाहणा चेहिऐ। "
2TI,2,25,"होर बरोधी बै नम्रता सैंघै समझ़ाऐ, शायद परमेश्वर तिन्हां बै मन फेरनै रा मौका देला कि ते भी मसीह रै बारै न सच़ाई बै पछ़ियाणलै, "
2TI,2,26,"होर ताकि ते आपणी समझ़ा न एज़ी सकलै होर शैताना रै फन्दै न बची सकलै, ज़ुणियै आपणी इच्छा पूरी केरनै री तैंईंयैं धोखा धिनु सा। "
2TI,3,1,हे तिमोथी हांऊँ ऐ चाहा सा कि तू ज़ाण मसीह वापस ऐणै न पैहलै आखरी रोज़ा न मुश्किल बौगत ऐणा। 
2TI,3,2,"किबैकि लोक मतलबी, लोभी, डींगमार, घमण्डी, निन्दा केरनु आल़ै, आमा-बापू रा हुक्म नैंई मनणु आल़ै, दया नैंई केरनु आल़ै, अपवित्र, "
2TI,3,3,"प्रेमरहित, क्षमारहित, दोष लाणु आल़ै, असँयमी, कठोर, भलै रै बैरी, "
2TI,3,4,"विश्वासघाती, हठी, घमण्डी होर परमेश्वरै रै नी बल्कि सुख विलासा बै झ़ुरी केरनु आल़ै होंणै। "
2TI,3,5,"तिन्हां भक्ति रा रूप धारण ता केरना पर तैथा री शक्ति नी मनणी, ऐण्ढै मांहणु न दूर रौह। "
2TI,3,6,इन्हां न किछ़ लोका घौरा न च़ुपचाप घुसा सी होर तिन्हां कमज़ोर बेटड़ी बै वशा न केरा सी ज़ो पापा न डूबी सी होर हर किस्मै री इच्छै रै वशा न सी। 
2TI,3,7,होर हमेशा नोंऊँई गैला बै सिखदी ता रौहा सी पर मसीह रै बारै न सच़ाई री शिक्षा री पछ़ियाणा तैंईंयैं कैधी नी पुजदै। 
2TI,3,8,"ऐ झ़ूठी शिक्षा देणु आल़ै मसीह रै बारै न सच़ाई रै सन्देशा रा प्रचार होंणै न रोकणै री कोशिश केरा सी, ज़ैण्ढा कि यन्नेस होर यम्ब्रेसै मूसा रा बरोध केरू ती। तिन्हां हागै दुष्ट दिमाग सा होर ते असली न मसीह पैंधै बशाह नैंई रखदै। "
2TI,3,9,"पर तिन्हरी मुर्खता तिन्हां बै थोड़ी देरी री तैंईंयैं मज़त केरनी, किबैकि ज़ैण्ढै लोकै पछ़ियाणै कि यन्नेस होर यम्ब्रेसै मूर्ख ती, सैभी लोकै पछ़ियाणनै कि ते मूर्ख सी। "
2TI,3,10,"पर तू पूरी तैरहा जाँणा सा कि हांऊँ कि सिखा सा, होर कैण्ढै रौहा सा, ज़िन्दगी न मेरा उदेश्य कि सा, होर हांऊँ कि बशाह केरा सा। तू जाँणा सा हांऊँ सैभी किस्मा रै लोका री तैंईंयैं धीरजवान होर झ़ुरी केरनु आल़ा रौहू सा, मैं परेशानी सौही, "
2TI,3,11,लोकै हांऊँ सताऊ ज़ुणी सैंघै मुँभै बड़ी तकलीफ हुई होर तू ऐण्ढै खतरनाक च़ीजा रै बारै न जाँणा सा ज़ो लोकै मुँभै अन्ताकिया होर इकुनियुम होर लुस्त्रा रै शैहरा न केरी होर मैं तौखै कैण्ढै सताव सौहै। 
2TI,3,12,"पर ज़ेतरै मसीह यीशु न भक्ति सैंघै ज़िन्दगी बिताणा चाहा सी तिन्हां सैभी सताइणा, "
2TI,3,13,पर दुष्ट होर तिन्हां धोखेवाज लोका होर भी बुरै कोम केरनै। तिन्हां लोका बै धोखा देणा होर तिन्हां आपु होरी रै ज़रियै धोखा खाँणा। 
2TI,3,14,"पर तू इन्हां गैला पैंधै ज़ो तैं सिखी ती होर तैं बशाह केरू ती, ऐ ज़ाणिया मजबूत रौह कि, तैं ते कुणी लोका न सिखी ती, "
2TI,3,15,वचपना न ही तू पवित्र शास्त्रा बै जाँणा सा कि मसीह न बशाह केरनै होर उद्धार पाणै री तैंईंयैं बुद्धि देणै लायक सा। 
2TI,3,16,"पूरा पवित्र शास्त्र परमेश्वरै री प्रेरणा सैंघै बणाउआ सा होर उपदेश, समझ़ाणै होर सुधारणै होर धर्मै री शिक्षै री तैंईंयैं फायदैमँद सा, "
2TI,3,17,ताकि परमेश्वरा रा जन हर किस्मा रै भलै कोम केरनै री तैंईंयैं लायक होर त्यार होला। 
2TI,4,1,"ज़ैबै मसीह यीशु राजा रै रूपा न राज़ केरदै ऐणा, तेई तिन्हां दुई लोका रा न्याय केरना, ज़ो ज़िन्दै सी होर ज़ो मूँऐंदै सी। तैबै, परमेश्वर होर मसीह यीशु बै मौजूद ज़ाणिया हांऊँ तौ न बड़ी नम्रता सैंघै अर्ज़ा केरा सा। "
2TI,4,2,कि तू परमेश्वरा रै वचना बै प्रचार केर होर हर बौगत त्यार रौह। सैभी किस्मै री सहनशीलता होर शिक्षा सैंघै डाँट होर समझ़ा। 
2TI,4,3,किबैकि ऐण्ढा बौगत ऐणा कि लोकै रै खरा उपदेश नी सौहिणा पर आपणी पसन्दै री गैला शुणनै होर तिन्हां सन्तुष्टि पाणै री तैंईंयैं ढेर सारै उपदेशक कठा केरनै। 
2TI,4,4,होर आपणै कोन सच़ाई न फेरिया बेकारा री कहाणी धिराबै लाणै। 
2TI,4,5,"पर तू सैभी गैला न होशियार रौह, दु:ख सौह, खुशी रै समादा रै प्रचारा रा कोम केर होर सौ सैभ कोम ज़ो परमेश्वरै तौभै धिनै सी तिन्हां बै पूरा केर। "
2TI,4,6,किबैकि मेरी ज़िन्दगी होर परमेश्वरा री तैंईंयैं कोम पैहलै ही खत्म होंदै लागै सी किबैकि हांऊँ जाँणा सा कि मूँ छ़ेकै ही मौरणा। 
2TI,4,7,"एक शोभलै सैनिका सांही ज़ो एक लड़ाई न लड़ाई बै कैधी नैंई छ़ौड़दा, मैं भी मसीह री तैंईंयैं कड़ी मेहनत केरनी कैधी नैंई छौड़ी । मैं सौ कोम पूरा केरु सा ज़ो मसीह यीशुऐ मुँभै केरनै बै धिना ती। मैं इमानदारी सैंघै खुशी रै समादा रा प्रचार केरू सा। "
2TI,4,8,"भविष्य न मेरी तैंईंयैं धर्मा रा सौ मुकट रखू सा, ज़ुण प्रभु, ज़ो धर्मी होर न्यायी सा मुँभै तेई ध्याड़ै न देणा होर सिर्फ़ मुँभै केल्है नी बल्कि तिन्हां सैभी बै भी ज़ो तेइरै प्रगट होंणै बै प्रिय जाँणा सी। "
2TI,4,9,मूँ हागै छ़ेकै ऐणै री कोशिश केर। 
2TI,4,10,किबैकि देमासै ऐसा दुनिया बै प्रिय ज़ाणिया हांऊँ छ़ौड़ू सा होर थिस्सलुनीक शैहरा बै नौठा सा होर क्रेसकेंस गलातिया प्रदेशा बै होर तीतुस दलमतिया प्रदेशा बै नौठा सा। 
2TI,4,11,"सिर्फ़ लूका मूँ सैंघै सा, ज़ैबै तू ऐला मरकुसा बै भी सैंघै आंण किबैकि सेवा केरनै री तैंईंयैं सौ मेरै बड़ै कोमा रा सा। "
2TI,4,12,तुखिकुस मैं इफिसुसा शैहरा बै भेज़ू सा। 
2TI,4,13,"ज़ैबै तू ऐला, ता सौ कोट आंण ज़ो मैं करपुसा रै घौरा त्रोआस शैहरा न छ़ौड़ू ती। मेरी पौथियां भी आंण, खास केरिया ज़ो बौकरी रै च़बड़ै न बणी री सा। "
2TI,4,14,सिकन्दर लौहारै मूँ सैंघै बोहू बुराई केरी सा। प्रभु तेइरै बुरै कोमै रै मुताबक तेइबै बदला देणा। 
2TI,4,15,तू भी तेईन होशियार रौह किबैकि तेइयै मसीह रै बारै न आसरी शिक्षा रा बड़ा बरोध केरू। 
2TI,4,16,"पैहली बार मुँभै औखै रोम शैहरा न न्यायधीशा रै सामनै खड़ा होंणा पौड़ू ताकि तिन्हां लोका बै जवाब देई जाई सकला, ज़ुणियै मुँभै गलत कोम केरनै रा इल्ज़ाम लाऊ ती, कोई भी मेरै पक्षा न गुआही देणै नी आऊ। एथा रै बजाय, तिन्हैं सैभियै हांऊँ छ़ौड़ू, हांऊँ प्रार्थना केरा सा कि परमेश्वर तिन्हां बै मुँभै छ़ौड़नै री तैंईंयैं माफ केरै। "
2TI,4,17,पर प्रभु मेरा सहायक रौहू होर सामर्थ धिनी ताकि मेरै द्वारा खुशी रै समादा रा पूरा-पूरा प्रचार होला होर सैभ होरी ज़ाति ज़ो अदालता न सा शुणली; होर तेइयै हांऊँ ता शेरै रै मुँहा न छ़ुड़ाउआ सा। 
2TI,4,18,होर प्रभु हांऊँ हर एकी बुरै कोमा न छुड़ाणा होर आपणै स्वर्ग राज्य न उद्धार केरिया पजाणा। तेइरी महिमा ज़ुग-ज़ुग होंदी रौहली। आमीन। 
2TI,4,19,प्रिसका होर अक्विला बै होर उनेसिफुरूसै रै घरानै बै मेरा नमस्कार। 
2TI,4,20,इरास्तुस कुरिन्थियुस शैहरा न रौहू होर त्रुफिमुस मैं मिलैतुस शैहरा न बीमार छ़ौड़ू सा। 
2TI,4,21,"हिऊँदा न पैहलै ऐणै री कोशिश केर। यूबूलुस होर पूदेंस, लीनुस होर कलौदिया होर सैभी विश्वासी भाई रा तौभै नमस्कार। "
2TI,4,22,हांऊँ प्रार्थना केरा सा कि प्रभु तुसा सैंघै रौहै होर तिन्हरा अनुग्रह भी तुसा पैंधै होंदा रौहला। 
TIT,1,1,"हांऊँ पौलुस ऐ चिट्ठी लिखदा लागा सा ज़ो परमेश्वरा रा दास होर यीशु मसीह रा एक प्रेरित सा, हांऊँ परमेश्वरा रै चुनेदै लोका रै बशाह बै मजबूत केरनै होर तिन्हां बै यीशु मसीह री सच़ाई बै जाणनै री तैंईंयैं मज़त केरनै री तैंईंयैं चुनु सा ताकि ते ऐण्ढी ज़िन्दगी ज़ीलै ज़ुणी सैंघै परमेश्वरा रा आदर हो। "
TIT,1,2,"नतीज़ै रै तौरा पैंधै, ते हमेशा री तैंईंयैं परमेश्वरा सैंघै रौहणै री आश केरा सी किबैकि परमेश्वर ज़ो कैधी झूठ नैंई बोलदा, तेइयै दुनिया बनाणै न पैहलै वायदा केरू ती कि तेइरै लोका हमेशा री तैंईंयैं ज़िन्दै रौहणा। "
TIT,1,3,"पर ऐबै ठीक बौगता पैंधै परमेश्वरै ऐ खुशी रा समाद आसाबै प्रगट केरू, होर आसै ऐ सैभी बै प्रचार केरा सी। परमेश्वर आसरै उद्धार केरनु आल़ै तेइरी तैंईंयैं मुँभै कोम केरनै बै हुक्म देंदेआ ऐ ज़िम्मैबारी धिनी सा। "
TIT,1,4,"हांऊँ ऐ चिट्ठी तीतुसा बै लिखा सा। तुसै मेरै बेटै सांही सी किबैकि तुसै मसीह न बशाह केरा सी ज़ैण्ढै हांऊँ केरा सा। हांऊँ प्रार्थना केरा सा कि पिता परमेश्वर होर आसरै प्रभु यीशु मसीह री तरफा न तुसाबै अनुग्रह, दया होर शान्ति मिलदी लोड़ी रौही। "
TIT,1,5,"मैं तैबै तू क्रेता टापू न छ़ौड़ू ती, ताकि तू आसरै कोमा बै पूरा केरी सकलै तौखलै हर शैहरा न स्याणै बै नियुक्त केरी सकै, ज़ैण्ढै कि मैं तौभै केरनै बै बोलू ती। "
TIT,1,6,"ज़ो निर्दोष होर एकी लाड़ी रा लाड़ा होलै, ज़ुणिरै शोहरू बिश्वासी होलै, होर ज़ुणीन लुचपन होर हुक्म नी मनणै रा दोष नैंई होला। "
TIT,1,7,"किबैकि अगुवा बै परमेश्वरै रा भण्डारी होंणै री तैंईंयैं निर्दोष हुआ लोड़ी; न हठी, न झ़िक केरनु आल़ा, न पीणू आल़ा, न मारनू आल़ा, होर न नीच कमाई रा लोभी। "
TIT,1,8,"पर पाहुणच़ारी केरनु आल़ा, भलाई बै चाहणु आल़ा, सँयमी, न्याय केरनु आल़ा, पवित्र होर आपणै आपु बै बशा न केरनु आल़ा। "
TIT,1,9,तेइबै इमानदारी सैंघै तेई सन्देशा रा पालन केरना चेहिऐ ज़ो विश्वासयोग्य सा होर ज़ो ऐई वचना न सहमत सा होर ज़ो लोकै तेइबै सिखाऊ सा। तेई आपणी खरी शिक्षा न दुज़ै री मज़त केरनी होर सच़ी शिक्षा रा बरोध केरनु आल़ै बै सही केरना। 
TIT,1,10,"हांऊँ ऐ बोला सा किबैकि बोहू सारै लोका खरी शिक्षा रै खिलाफ़ विद्रोह केरना ज़ो बकवास सिखा सी, होर ज़ो होरी बै धोखा देआ सी। खास केरिया ऐ किछ़ यहूदी री तैंईंयैं सच़ सा ज़ो विश्वासी बणै सी। "
TIT,1,11,"इन्हां लोका बै सिखाणै रा हुक्म मता देआ, ऐ लोका नीच कमाई री तैंईंयैं गलत गैला सिखाईया घौरै रै घौर बिगाड़ै सी। "
TIT,1,12,"क्रेती टापू रा एक मांहणु सा ज़ुणिबै ते बुद्धिमान मना सी, तेई बोलू, “क्रेतै टापू रै लोक हमेशा झूठ बोला सी। ते जंगली पशु सांही बर्ताव केरा सी। ते आलसी होआ सी होर हमेशा बोहू खाँणा खा सी।” "
TIT,1,13,"ऐ गैला क्रेतै लोका रै बारै न ऐबै भी सच़ सा, तैबै तिन्हां बै सखती सैंघै च़िताऊणी देआ, कि ते मसीह यीशु रै बारै सच़ी शिक्षा पैंधै बशाह केरलै। "
TIT,1,14,"होर यहूदिया री बेकारै री कहाणी होर तिन्हां मांहणु रै हुक्मा पैंधै मन मता लांदै, ज़ो सच़ाई न भट्टकी जा सी। "
TIT,1,15,"च़ोखै मांहणु री तैंईंयैं सैभ चिजा च़ोखी सी, होर अविश्वासी री तैंईंयैं किछ़ भी च़ोखा नैंई ऑथि पर तिन्हरी बुद्धि होर विचार दुऐ छ़ोतले सी। "
TIT,1,16,"ऐ झ़ूठी शिक्षा देणु आल़ै बोला सी, कि आसै परमेश्वरा बै जाँणा सी, पर आपणै कोमा न तेइरा इन्कार केरा सी, किबैकि ते बुरै होर हुक्म नी मनणु आल़ै सी: होर कोई शोभलै कोमा रै लायक नी ऑथि। "
TIT,2,1,पर ज़ैण्ढै कि तेरी तैंईंयैं तीतुस तौभै विश्वासी बै सौऐ सिखाणा चेहिऐ ज़ो सच़ी शिक्षा रै लायक सा। 
TIT,2,2,"खापरै मर्दा, बै होशियार, गम्भीर होर संयमी होर तिन्हरा बशाह होर झ़ुरी होर धिरज पक्का हो। "
TIT,2,3,"ऐण्ढी तैरहा खापरी बेटड़ी रा बर्ताव ऐण्ढा हो कि ते ज़ो किछ़ भी केरली तेथा न परमेश्वरा रा आदर हो, ते दोष लाणु आल़ी होर पियक्कड़ नैंई; पर शौभली गैला सिखाणु आल़ी हो। "
TIT,2,4,"ताकि ते जुआन बेटड़ी बै सलाह देंदी रौहली, कि आपणै लाड़ै होर बाल-बच्चै सैंघै झ़ुरी रखली। "
TIT,2,5,"होर संयमी, पतिव्रता, घौरा रा कोम काज़ केरनु आल़ी, खरी होर आपणै-आपणै लाड़ै रै अधीन रौहणु आल़ी हो, ताकि परमेश्वरै रै वचनै री निन्दा नैंई लोड़ी हुई। "
TIT,2,6,ऐण्ढी तैरहा तू ज़ुआन मर्दा बै भी समझ़ा कि ते सँयमी हो। 
TIT,2,7,सैभी गैला न आपणै आपु बै खरै कोमै रा नमूना बणा; तेरी शिक्षा शोभली होर गम्भीर 
TIT,2,8,"होर ऐण्ढै खरा हुआ लोड़ी, कि कोई बुरा नैंई बोली सकला; ज़ुणी सैंघै कोई बरोधी आसा पैंधै दोष लाणै रा मौका नी पाईआ शर्मिन्दा होला। "
TIT,2,9,विश्वासी ज़ो नोकर सी तिन्हां बै सिखा कि ते सैभ किछ़ केरै ज़ो तिन्हरै मालक तिन्हां बै केरनै बै बोलै । तिन्हां बै हर च़ीजा न खुश केरनै कोशिश केरा होर तिन्हां सैंघै बैंहस न केरै। 
TIT,2,10,"च़ोरी च़लाकी मता केरा; पर सैभी तैरहा न पूरै विश्वासी निकलै, कि ते सैभी गैला न आसरै उद्धारकर्ता परमेश्वरै री शिक्षा री शौभा बढ़ाऐ। "
TIT,2,11,परमेश्वरै सैभी लोका बै बच़ाणै री तैंईंयैं एक बौत रिहाईया आपणा अनुग्रह रिहाऊ। 
TIT,2,12,"ऐई अनुग्रह रै ज़रियै परमेश्वर आसाबै याद दिला सा, कि आसै अभक्ति होर दुनिया री अभिलाषा न मन फेरिया ऐई ज़ुगा न संयमी होर धर्मा सैंघै भक्ति री ज़िन्दगी बितालै। "
TIT,2,13,होर तेसा धन्य आशा री मतलब आपणै महान परमेश्वर होर उद्धारकर्ता यीशु मसीह री महिमा रै प्रगट होंणै रा इंतज़ार केरदै रौहा सी। 
TIT,2,14,"ज़ुणियै कि आसरी तैंईंयैं आपणा बलिदान केरु, कि आसाबै सैभी प्रकारै रै पापा न छुटकारा, होर च़ोखै केरिया आपणी तैंईंयैं एक ज़ाति बणाले ज़ो खरै कोम केरनै री बोहू इच्छा रखा सी । "
TIT,2,15,पूरै अधिकारा सैंघै इन्हां गैला बोलीत् होर समझाई होर सिखाँदै रौहित् कोई तुसै तुच्छ नी लोड़ी बुझ़ै। 
TIT,3,1,"विश्वासी बै याद कराई, कि हाकिम होर मुखिया रै अधीन रौहित्, होर तिन्हैं रै हुक्म मनीत, होर दुजै रै तैंईंयैं हर एक खरै कोमै री तैंईंयैं त्यार रौहित्। "
TIT,3,2,"कौसी बै बदनाम मतेई केरीत्; झ़गड़ालू नी होलै; पर दुज़ै लोका पैंधै दया रिहान्दा हो, होर सैभी मांहणु सैंघै बड़ी नम्रता सैंघै रौहला। "
TIT,3,3,"किबैकि आसै भी मसीह बणनै न पैहलै, निर्बुद्धि, होर हुक्म नी मनणु आल़ै, होर लोका न धोखा खाऐन्दै ती, होर हर किस्मा री इच्छा होर सुख विलासै री गुलामी न ती, होर जलस केरनै न ज़िंदगी ज़ीआ ती, नफरता न होर एकी दुज़ै न बैर डाह ती। "
TIT,3,4,"पर फिरी भी ज़ैबै आसरै उद्धारकर्ता परमेश्वरै री भलाई, होर मांहणु पैंधै तेइरा झ़ुरी प्रगट हुई। "
TIT,3,5,"ता तेइयै आसरा उद्धार केरु होर ऐ धर्मा रै कोमा रै बजहा न नैंई, ज़ो आसै आपु केरै सी। पर आपणी दया रै मुताबक परमेश्वरै आसाबै नोंऊँई ज़िन्दगी धिनी। तेइयै आसरै पाप आसा न दूर केरै होर आसाबै एक नोंऊँऐं तरीकै न जीणै लायक बणाऐ। तेइयै आपणी पवित्र आत्मा आसा आँध्रै रखिया ऐण्ढा केरू। "
TIT,3,6,ज़ुण तेइयै आसरै उद्धारकर्ता यीशु मसीह रै ज़रियै आसा पैंधै बोहू बड़ी आशीष धिनी री सा। 
TIT,3,7,"ज़ुणिरी बजहा न आसै तेई रै अनुग्रह सैंघै धर्मी बणीया, हमेशा री ज़िन्दगी री आशा रै मुताबक वारिस बणै । "
TIT,3,8,"ऐ गैल सच़ी सा ज़ो मैं तौभै बोलू, होर हांऊँ चाहा सा, कि तु इन्हां गैला रै बारै न हिम्मती सैंघै सिखा तैबै कि ज़ुणा परमेश्वरा बै मना सी, ते खरै-खरै कोमा न लागी रौहणै न ध्यान रखलै ऐ शिक्षा खरी, हौर मांहणु रै फाईदे री सी। "
TIT,3,9,"पर मुर्खता री बैंहसा न, होर खानदाना रै, होर बेकारा रै मुद्दे होर गैला, होर तिन्हां झ़गड़ै न, ज़ो बिधाना रै बारै न बचिया रौहै; किबैकि ते निष्फल होर बेकार सी। "
TIT,3,10,ज़ो लोका मण्डली न फूट आंणा सी तिन्हां बै तौभै एक दुई बार चेताऊणी देणी चेहिऐ। तेथा न बाद तेई पैंधै ज़ादा बौगत बर्वाद मत केर। 
TIT,3,11,"ऐ ज़ाणिया कि ऐण्ढा मांहणु भटकुन्दा सा, होर आपणै आपा बै दोषी मनिया पाप केरदा रौहा सा। "
TIT,3,12,"मूँ तौ हागै अरतिमास या तूरखिकुसा बै क्रेतै टापू न भेजणै, ज़ैबै सौ तौखै पूजला ता तू मुँह हागै निकुपुलिस शैहरा न ऐणै री कोशिश केरीत् किबैकि मैं तौखै सर्दी न रौहणै रा फैसला केरू सा। "
TIT,3,13,"जेनास वकील होर अपुल्लोसा बै कोशिश केरिया आगै पजेरित्, होर हेर, तिन्हां बै कोई च़ीज़ा री कमी नैंई हुई लोड़ी। "
TIT,3,14,"आसरै लोका भी जरूरता बै पूरा केरनै री तैंईंयैं शोभले कोमा न लागी रौहणा सीखे, ताकि निष्फल न रौहै लोड़ी। "
TIT,3,15,मूँ सैंघै औखलै सैभ विश्वासी तुसाबै नमस्कार केरा सी। आसरै सैंघी विश्वासी बै नमस्कार बोलीत् ज़ो आसा सैघै झ़ुरी रखा सी। हांऊँ प्रार्थना केरा सा कि परमेश्वरा रा अनुग्रह तुसा पैंधै हो। 
PHM,1,1,हांऊँ पौलुस ऐ चिट्ठी लिखदा लागा सा। हांऊँ कैदा न सा किबैकि हांऊँ यीशु मसीह रै बारै न प्रचार केरा सा। हांऊँ होर आसरा सैंघी विश्वासी तीमुथियुस तौभै नमस्कार केरा सी। फिलेमोन आसरै प्यारे सैंघी होर आसा सैंघै कोम केरनु आल़ै हांऊँ तौभै लिखदा लागा सा। 
PHM,1,2,"हांऊँ आसरी विश्वासी बैहण अफफिया, होर विश्वासी भाई अर्खिप्पुसा बै भी लिखदा लागा सा ज़ो एक सैनिका सांही प्रभु री सेवा केरा सा, होर मण्डली बै ज़ो तुसरै घौरा कठा होआ सा। "
PHM,1,3,हांऊँ प्रार्थना केरा सा कि परमेश्वर आसरा पिता होर आसरै प्रभु यीशु मसीह तुसाबै अनुग्रह होर शान्ति दै। 
PHM,1,4,ज़ैबै भी हांऊँ प्रार्थना केरा सा हांऊँ तुसरी तैंईंयैं परमेश्वरा रा धन्यवाद केरा सा होर आपणी प्रार्थना न भी तौभै याद केरा सा। 
PHM,1,5,किबैकि हांऊँ प्रभु यीशु ना तुसरा बशाह होर सैभी पवित्र लोका री तैंईंयैं झ़ुरी रै बारै न शुणा सा। 
PHM,1,6,"हांऊँ प्रार्थना केरा सा कि ज़ो संगती तु विश्वासी सैंघै रखा सा सौ बढ़ै, ताकि तुसै पूरी तैरहा तिन्हां गैला बै समझी सकलै ज़ो परमेश्वरै आसाबै धिनी सा। होर ऐ मसीह री महिमा री तैंईंयैं हो। "
PHM,1,7,"किबैकि हे सैंघी मुँभै तेरी झ़ुरी न बड़ा आनन्द होर शांति मिली, तैबै कि तेरै द्वारा पवित्र लोका रै मन होरै-भरै हुऐ सी। "
PHM,1,8,"तैबै अगर मुँभै मसीह न बड़ी हिम्मत सा कि ज़ो गैल ठीक सा, तेइरा हुक्म तौभै देनू। "
PHM,1,9,"तैबै भी मुँभै खापरै पौलुसा बै ज़ो ऐबै बी मसीह यीशु री तैंईंयैं कैदी सा, ऐ होर बी बड़ा शोभला लागा सा कि झ़ुरी सैंघै प्रार्थना केरनु। "
PHM,1,10,"हांऊँ उनेसिमुसै री तैंईंयैं अर्ज़ केरदा लागा सा, ज़ुण मेरी तैंईंयैं शौहरू सांही सा। ज़ैबै हांऊँ कैदा न ती, सौ मसीह न मेरा शोहरु बणु। "
PHM,1,11,"सौ ता पैहलै तेरै कोई कोमा रा नैंई ती, पर ऐबै आसरै होर तुसरै बड़ै कोमा रा सा। "
PHM,1,12,"तेइबै मतलब ज़ो मेरै दिला रा टुकड़ा सा, मैं तुसा हागै बापस भेजुन्दा सा। "
PHM,1,13,"ज़ैबै हांऊँ कैदा न सा, हांऊँ तेइबै औखै मूँ सैंघै खुशी रै समादा रा प्रचार केरनै न मेरी मज़त केरनै री तैंईंयैं रखणा चाहा सा। सौ औखै मेरी मज़त केरनै री तैंईंयैं तुसरी ज़ैगा लेई सका सा, किबैकि मुँभै पता सा तुसै मेरी मज़त केरना चाहा सी। "
PHM,1,14,"पर मैं तुसरी इच्छा बगैर किछ़ भी केरना नैंई चाहू, कि तुसरी ऐ मज़त ज़बरदस्ती नैंई पर खुशी सैंघै होली। "
PHM,1,15,"शायद ऐ बजहा सा कि परमेश्वरै उनेसिमुसा बै थोड़ै बौगता री तैंईंयैं तुसा न दूर भगणै रा हुक्म धिना ताकि सौ मसीह पैंधै बशाह केरै, होर नतीज़ै रै तौरा पैंधै सौ हमेशा तुसा सैंघै रौहला। "
PHM,1,16,"पर ऐबै सिर्फ़ तेरा नोकर ही नैंई होंणा। सौ एक नोकरा न बढ़ीकेरिया सा। सौ ऐबै तेरा प्यारा विश्वासी भाई सा। हांऊँ तेइबै बड़ी झ़ुरी केरा सा, पर तुसाबै नोकरा रै रूपा न होर भी ज़ादा झ़ुरी केरनी चेहिऐ, किबैकि सौ मसीह न एक भाई सा। "
PHM,1,17,"अगर तू मुँभै आपणा सैंघी बूझा सा, ज़ैबै उनेसिमुस तुसा हागै वापस एज़ा सा ता, तेइरा खुशी सैंघै बर्ताव केरा ज़ैण्ढै तुसै मेरा स्वागत केरा सी। "
PHM,1,18,"होर अगर तेइयै तुसरा किछ़ नुकसान केरूदा सा, या अगर सौ किछ़ च़ीजा री तैंईंयैं तुसरा ऋणी सा ता मूँ तेइरा भुगतान केरना। "
PHM,1,19,"हांऊँ पौलुस आपणै हौथा सैंघै लिखा सा कि हांऊँ आपुऐ भौरना, तुसै पैहलै न जाँणा सा कि अगर मैं तुसरी मज़त नैंई केरी होन्दी ता तुसा आपु नोंऊँई ज़िन्दगी नैंई पाई सकदै ती, तैबै तुसै आपणी ज़िन्दगी रै मूँ न ऋणी सी। "
PHM,1,20,"हे सैंघी, ऐ खुशी मुँभै प्रभु न तेरी तरफा न मिले। मसीह न मेरै ज़ीऊ बै हौरा-भरा केर। "
PHM,1,21,"हांऊँ तेरै हुक्मा रै होंणै रा भरोसा रखिया तौभै लिखा सा, ऐ जाँणा सा कि ज़ो किछ़ हांऊँ बोला सा, तू तेइन भी ज़ादा केरला। "
PHM,1,22,होर एक होर गैल सा कि मेरै रौहणै तैंईंयैं आपणै घौरा न एक कमरा त्यार रखा। मुँभै आशा सा कि प्रार्थना रै ज़रियै हांऊँ तुसाबै देइणा। 
PHM,1,23,"इपफ्रास ज़ो मसीह यीशु न मूँ सैंघै कैदी सा, "
PHM,1,24,"होर मरकुस होर अरिस्तर्खुस होर देमास होर लूका ज़ो मूँ सैंघै प्रभु रा कोम केरा सी, तिन्हरा तौभै नमस्कार। "
PHM,1,25,हांऊँ प्रार्थना केरा सा कि प्रभु यीशु मसीह रा अनुग्रह तुसा पैंधै हो। आमीन। 
HEB,1,1,"पैहलकै ज़ुगा न परमेश्वरै बुज़ुर्गा सैंघै कई बार अलग-अलग तरीकै न भविष्यवक्तै रै ज़रियै गैला केरी, "
HEB,1,2,इन्हां आखरी रोजा न आसा सैंघै बेटै रै ज़रियै गैला केरी परमेश्वरै आपणै बेटै रै ज़रियै सृष्टि बणाई होर तेइयै सौ सारी च़ीज़ा रा वारिस ठहराऊ। 
HEB,1,3,"बेटा ही परमेश्वरा री महिमा रा प्याशा सा तेथा न आसै हेरा सी कि परमेश्वर कैण्ढा सा होर सैभ च़ीज़ा बै आपणी शक्ति रै हुक्मा सैंघै सम्भाल़ा सा। तिन्हैं लोकै रै पाप च़ोखै केरै होर फिरी तै स्वर्गा न परमेश्वरा री महिमा रै दैहिणी धिरै ज़ाइआ बेठा, "
HEB,1,4,होर तैबै परमेश्वरै बेटै बै एक नाँ धिना ज़ो कि स्वर्गदूता न बोहू बड़ा सा ज़ुणिरै ज़रियै आसै हेरा सी कि बेटा तिन्हरै मुकाबले बोहू बड़ा सा। 
HEB,1,5,"शास्त्रा न कोइयै कैधी ऐ नी दसू कि परमेश्वरै कोई बी स्वर्गदूता बै बोलू पर तेइयै आपणै बेटै बै कि बोलू “तुसै मेरै बेटै सी, औज़ मैं सैभी बै दसू कि हांऊँ तुसरा पिता सा!” होर तेइयै कोई बी स्वर्गदूता रै बारै न कैधी नैंई बोलू कि “तेइयै आपणै बेटै रै बारै न एक होर शास्त्रा रै पैहरै न कि बोलू: हांऊँ तेइरै पिता बणना, होर तेई मेरै बेटै होंणा?” "
HEB,1,6,"होर परमेश्वर आपणा ज़ेठा बेटा दुनिया न भेज़णै न ठीक पैहलै ता बोलू सा कि, “परमेश्वरै रै सारै स्वर्गदूत तेइबै ज़ो प्रणाम केरलै।” "
HEB,1,7,"होर स्वर्गदूतै रै बारै न बोला सी कि, “सौ आपणै दूता बै बागरी सांही बणा सा, होर आपणै सेवका बै भौकदी औगी सांही बणा सा।” "
HEB,1,8,"पर बेटै बै बोला सा, “हे परमेश्वर तेरा राज्य जुगा-जुगा तैंईंयैं रौहणा। तौ धर्मा सैंघै आपणै राज्य न राज़ केरना। "
HEB,1,9,तुसाबै सही कोम केरना शोभला लागा सा होर बुरै कोम केरनै न तुसै नफरत केरा सी। एसा बजहा न तेरै परमेश्वरै तेरै सैंघी न ज़ादा खुशी होर आदर धिना।”  
HEB,1,10,"होर शास्त्र बी बोला सा कि, “हे प्रभु शुरू न तैं दुनिया री मनियाद पाई, होर तुसै आसमाना न सैभ किछ़ बणाऊ सा। "
HEB,1,11,तिन्हां ता नाश होंणा पर; तौ हमेशा बणी रौहणा होर तिन्हां झिकड़ै सांही पराणै होंणा। 
HEB,1,12,"होर तौ ते च़ादरा सांही लपेटणै; तिन्हां झिकड़ै सांही बदलिणा। पर तू हमेशा सौहै सा, होर तौ हमेशा ज़िन्दै रौहणा।”  "
HEB,1,13,"होर परमेश्वरै कैधी बी कोई बी स्वर्गदूता बै नैंई बोलू, “तू मेरी दैहिणी धिरै बेश, ज़ाँ तैंईंयैं कि हांऊँ तेरै बैरी बै तेरै अधीन न केरनु?”  "
HEB,1,14,"फिरी, स्वर्गदूत कि केरा सी? तै सौ सी ज़ो परमेश्वरा री सेवा केरा सी, तिन्हां बै उद्धार पाणु आल़ै लोका री सेवा री तैंईंयैं भेज़ूदा सा। "
HEB,2,1,तैबै आसै बै ज़ो सिखाऊ ती तेथा बै मनणै री तैंईंयैं आसाबै होर साबधान रौहणा चेहिऐ। तैबै आसा सच़ाई न दूर नैंई जाँणा । 
HEB,2,2,ज़ो बिधान परमेश्वरै स्वर्गदूता रै ज़रियै सच़ साबित केरू ती होर ज़ुणियै एथा रा नैंई केरू तेइबै सज़ा धिनी ती। 
HEB,2,3,"तैबै अगर आसै ऐई महान उद्धारा बै नज़र अंदाज़ केरा सी ता पक्का आसा बी सज़ा पाणी। परमेश्वरै आपु पैहलै ऐई उद्धारा रै बारै न दसू, होर ऐ तिन्हैं लोकै आसाबै सच़ साबित केरू ज़ुणियै ऐ शुणु ती। "
HEB,2,4,"परमेश्वरै चमत्कार बड़ै नशाण, कई किस्मै रै चमत्कार रा इस्तेमाल केरिया होर लोका बै पवित्र आत्मा न भेंट देणै रै ज़रियै साबित केरू ज़ैण्ढै सौ चाहा ती । "
HEB,2,5,"परमेश्वरै ऐणु आल़ा दुनिया ज़ौसरी चर्चा आसै केरदै लागै सी, स्वर्गदूतै रै अधीन नी केरू। "
HEB,2,6,शास्त्रा न कोइयै परमेश्वरा बै बोलू कि “मांहणु कि सा कि तू तेइरी सुधि लेआ सा? या मांहणु कि सा कि तू तेई पैंधै नज़र केरा सा? 
HEB,2,7,"तैं सौ स्वर्गदूता न थोड़ा ज़ेही कम केरू; तैं तेइबै एक राज़ै सांही आदर होर महिमा धिनी सा, होर तेइबै आपणै हौथै रै कोमा पैंधै अधिकार धिना। "
HEB,2,8,तैं सैभ किछ़ तिन्हरै अधिकारा न केरू।” तैबै ऐण्ढा लागा सा कि परमेश्वरै सैभ किछ़ मांहणु रै अधीन केरू सा। किछ़ बी नैंई बच़ू ज़ो तेइरै अधीन नैंई होंणा। पर आसै हेरी सका सी कि औज़ बी सैभ च़ीज़ा लोका रै अधीना न नैंई ऑथि । 
HEB,2,9,"पर आसै यीशु बै हेरा सी! सौ थोड़ी ज़ेही देरा री तैंईंयैं स्वर्गदूता न कम केरू ती, ताकि परमेश्वरा री दया न हर कोईरी तैंईंयैं मौरी सकलै । किबैकि तेइयै दुःख सौहू होर दुनिया रै सैभ लोका री तैंईंयैं मूँआ, तैबै परमेश्वरै तेइबै महिमा होर आदरा रा ताज़ लाऊ सा। "
HEB,2,10,"किबैकि परमेश्वरै ऐ सैभ किछ़ बणाऊ सा होर सैभ किछ़ तेइरा सा, ऐसा बजहा न कई लोका बै आपणी महिमा साँझ़ा केरनै री तैंईंयैं परमेश्वरै फैसला केरू कि प्रभु यीशु रा दुःख सौहिया चरित्रा न सिद्ध बणना सही सा। यीशु सौ सा ज़ो तिन्हां बै उद्धारा धिरै बै नेआ सा। "
HEB,2,11,"किबैकि पवित्र केरनु आल़ा होर ज़ो पवित्र केरिया सी तै एकी मूलै रै सी, तिन्हां सैभी रा पिता एक सा; तैबै यीशु तिन्हां बै भाई-बैहण मनणै न नी शर्मिन्दा। "
HEB,2,12,"होर मसीह परमेश्वरा बै बोला सा कि, “मूँ आपणै लोका बै दैसणा कि तुसै मेरी तैंईंयैं कि केरू सा, ज़ैबै तै तुसरी प्रशंसा केरनै री तैंईंयैं कठा होआ सी, ता मूँ तुसरी प्रशंसा केरनी।” "
HEB,2,13,"होर फिरी सौ बोला सा, “मूँ तेई पैंधै बशाह रखणा।” होर फिरी सौ बोला सा, “औखै हांऊँ तिन्हां लोका सैंघै सा ज़ो परमेश्वरै मुँभै धिनै सी; ऐ शोहरु सांही सी।” "
HEB,2,14,"किबैकि परमेश्वरै ज़ुणिबै औलाद बोलू, तिन्हां हागै एक शरीर सा, यीशु हर तैरहा न आसा सांही बणु होर तिन्हरी मौऊती न, शैतान, ज़ुणियै मौऊती पैंधै अधिकार केरू सा, नाश केरी सकला। "
HEB,2,15,ऐसा बजहा न यीशुऐ तिन्हां लोका बै उद्धार धिना ज़ो मौऊती री डौरा न दासा सांही आपणी ज़िन्दगी ज़ीआ सी। 
HEB,2,16,किबैकि यीशु स्वर्गदूता बै नी बल्कि अब्राहमै रै खानदाना री मज़त केरा सा। 
HEB,2,17,ऐसा बजहा न तेइबै लोड़ी ती कि सौ सैभी गैला न दुज़ै लोका सांही बणदा ताकि सौ आसरै दयालु होर बशाह रै लायक महापुरोहिता रै रूपा न परमेश्वरा री सेवा केरी सकलै होर आसरै पापा री माफ़ी री तैंईंयैं आपु बै बलि देई सकलै। 
HEB,2,18,"किबैकि यीशु री परीक्षा लेई सा होर तिन्हैं आपु दुःख सौहू सा, तैबै सौ परीक्षा न पौड़ैदै लोका री मज़त केरी सका सी। "
HEB,3,1,"तैबै हे भाइयो ज़ो तुसै परमेश्वरा रै सी, तुसै स्वर्ग न ज़िन्दगी साँझ़ा केरनै री तैंईंयैं शाधेंदै सी, मसीह पैंधै ध्यान देआ, ज़ो आसरी तैंईंयैं परमेश्वरा रै प्रेरित होर महापुरोहित सी। "
HEB,3,2,"यीशु परमेश्वरा रै प्रति बफादार ती, ज़ुणियै सौ नियुक्त केरू ती। ज़ैण्ढै मूसा परमेश्वरा रै टबरा न सैभी लोका री सेवा केरनै न बशाह रै लायक ती। "
HEB,3,3,"लोक घौर बणा सी, पर परमेश्वर सौ सा ज़ुणियै सैभ किछ़ बणाऊ सा। ज़ैण्ढै घौर बनाणु आल़ै बै बोहू आदर मिला सा, तैण्ढै यीशु बी, ज़ुणिरै ज़रियै परमेश्वरा रा घौर बणाईया सा, “सौ मूसा न ज़ादा आदर पाणै लायक सा।” "
HEB,3,4,"मूसा ता परमेश्वरा रै टबरा न सैभी लोका न सेवका सांही बशाह लायक रौहू, मूसै ज़ो किछ़ केरू तै सिर्फ़ सच़ै उदाहरण ती ज़ो परमेश्वरै भविष्य न बोलणी । "
HEB,3,5,"पर मसीह एक बेटै सांही आपणै टबरा न बशाह रै लायक सा होर सौ टबर आसै आपु सी। अगर आसै आपणी आशा पैंधै बशाह केरा सी होर घमण्ड केरा सी, ता आसै परमेश्वरा रै लोका सी। "
HEB,3,6,"तैबै ज़ैण्ढै परमेश्वर आपणी पवित्र आत्मा रै ज़रियै बोला सा, “अगर औज़ तुसै परमेश्वरा री आवाज़ शुणलै, "
HEB,3,7,"ता आपणै मैना बै कठोर मता केरदै तुसरै बुज़ुर्गा सांही, ज़ुणियै बौणा न परीक्षा रै बौगता परमेश्वरा रै बिरोधा न केरू ती। "
HEB,3,8,तौखै तुसरै बुज़ुर्गै चाल़ी बौर्षा तैंईंयैं मेरै बड़ै कोमा बै हेरनै न बाद बी चुनौती देंदैआ हांऊँ परखू। 
HEB,3,9,"एसा बजहा न हांऊँ तेई बौगतै रै लोका न झ़िकुआ होर बोलू कि, होर तिन्हैं मेरा नाँह केरू होर; ज़ो किछ़ मैं तिन्हां बै केरना रा हुक्म धिना ती, तिन्हैं नाँह केरू। "
HEB,3,10,"तैबै मैं झ़िका सैंघै कसम खाई कि तै मेरी ज़मीना न नैंई एज़ी सकदै, ज़ौखै मैं तिन्हां बै बशाँ धिनु होंदा।” "
HEB,3,11,"हे भाइयो, बैहणियो होशियार रौहात् कि तुसा न ऐण्ढा बुरा होर अविश्वासी मन नी होला, ज़ो ज़िन्दै परमेश्वरा न दूर हटलै। "
HEB,3,12,तुसाबै हर रोज़ एकी दुज़ै बै उत्साहित केरना चेहिऐ। होर तुसाबै तैबै बी केरदै रौहणा चेहिऐ ज़ैबै हाज़ी बी ऐण्ढा बौगत सा ज़ुणिबै “औज़” बोला सी। अगर तुसै नी केरदै ता पाप तुसा मौंझ़ै न किछ़ा बै मूर्ख बणाई सका सा होर तुसाबै कठोर बणाई सका सा। 
HEB,3,13,"किबैकि अगर तुसै बशाह सैंघै आखरी तैंईंयैं मजबूत रौहा सी ज़ैण्ढै कि आसै शुरूआता न ती, ता आसै मसीह रै सैंघी बणना। "
HEB,3,14,"ज़ैण्ढा शास्त्रा न लिखू सा कि, “अगर औज़ तुसै परमेश्वरा री आवाज़ शुणलै, ता आपणै मैना बै कठोर मता केरदै तुसरै बुज़ुर्गा सांही, ज़ुणियै बौणा न परीक्षा रै बौगता परमेश्वरा रै बिरोधा न केरू ती।” "
HEB,3,15,भला कुणी मांहणुऐ परमेश्वरा री आवाज़ शुणिया बिरोध केरू? कि तिन्हां सैभी लोकै नी ज़ो मूसै मिस्रा न कौढै ती? 
HEB,3,16,"होर सौ चाल़ी बौर्षा तैंईंयैं कुणी लोका न झ़िकुआ? कि तिन्हां न नी, ज़ुणियै पाप केरू होर तिन्हरी लाशा बौणा न पौड़ी रौही? "
HEB,3,17,"होर तेइयै कुणी न कसम खाई कि तुसै मेरी ज़मीना न नैंई एज़ी सकदै ज़ौखै मैं तुसाबै बशाँ धिनु होंदा, सिर्फ़ तिन्हां न ज़ुणियै प्रभु रा हुक्म नी मैनू? "
HEB,3,18,"आसै महसूस केरा सी किबैकि तिन्हैं बशाह केरनै न नाँह केरू, एथा बजहा न तै प्रवेश नी केरी सकै। "
HEB,4,1,"तैबै परमेश्वरै आसा न वायदा केरू सा कि आसै बशाँ री ज़ैगा जाँणा, ता आसाबै बड़ै साबधान रौहणा चेहिऐ, ऐण्ढा नी लोड़ी हुआ कि तुसा न कोई बी वायदा केरदी ज़ैगा बै पाणै न नाकामयाब रौहलै ज़ो परमेश्वरै वायदा केरू सा। "
HEB,4,2,"किबैकि ज़ैण्ढै आसै यीशु रै बारै न खुशी रा समाद शुणु, तैण्ढाऐ इस्राइली लोकै बी बशाँ री ज़ैगा न जाणै न खुशी रा समाद शुणु ती। पर तिन्हैं एथा न बशाह नैंई केरू। तैबै, सौ सन्देश तिन्हरी तैंईंयैं बेकार ती। "
HEB,4,3,"तैबै आसै ज़ो परमेश्वरै बोलू, तेथा पैंधै बशाह केरा सी, तेई बशाँ री ज़ैगा जाँणा, ज़ैण्ढा परमेश्वरै बोलू, कि मैं आपणी झ़िका न कसम खाई कि तै मेरै बशाँ री ज़ैगा नैंई जाई सकदै, “पर आसै जाँणा सी कि ऐ बशाँ री ज़ैगा दुनिया बनाणै रै बौगता न सा।” "
HEB,4,4,"किबैकि सौतुऐ रोज़ै रै बारै न परमेश्वरै शास्त्रा न ऐण्ढा बोलू सा, कि परमेश्वरै सौतुऐ रोजै आपणै सैभ कोमा रा निपटारा केरिया बशाँ केरू, "
HEB,4,5,"होर आसै ऐ बी पौढ़ू कि तेइयै फिरी बोलू, “कि तै मेरै बशाँ री ज़ैगा न नैंई जाई सकदै।” "
HEB,4,6,"ता इस्राइली रै तै लोका, ज़ुणी हागै पैहलै खुशी रा समाद ती, तै प्रवेश केरनै न नाकामयाब रौहै, किबैकि तिन्हैं परमेश्वरा रा हुक्म नैंई मैनू ती। पर ऐबै तेई बशाँ री ज़ैगा जाणै रा मौका सा। "
HEB,4,7,"ता तैबै सौ कोई रोज़ा बै खास ठहराइया ऐतरै रोज़ा बाद दाऊदै री कताबा न “औज़का” रोज़ बोला सा, ज़ैण्ढा पैहलै बोलूआ ती कि, “अगर औज़ तुसै परमेश्वरा री आवाज़ शुणलै, ता आपणै मना बै कठोर मता केरदै।” "
HEB,4,8,होर अगर यहोशूऐ तिन्हां न बशाँ री ज़ैगा न प्रवेश कराऊ ती ता तेथा न बाद दुज़ै रोज़ै री चर्चा नी ती होंदी। 
HEB,4,9,"ऐबै बी परमेश्वरा रै लोका री तैंईंयैं एक ज़ैगा त्यार सा, ज़ौखै तै पूरी तैरहा बशाँ केरी सका सी। तिन्हां परमेश्वरा सांही सौतुऐ रोज़ बशाँ केरना। "
HEB,4,10,किबैकि परमेश्वरै आपणा कोम पूरा केरनै न बाद बशाँ केरू। होर ऐ तिन्हां सैभी री तैंईंयैं बराबर सा ज़ो परमेश्वरा सैंघै बशाँ केरा सी। तिन्हां आपणा कोम पूरा केरनै न बाद बशाँ केरना। 
HEB,4,11,"तैबै आसा बी तेई बशाँ री ज़ैगा न प्रवेश केरनै री तैंईंयैं कड़ी मेहनत केरनी, कि कोई बी तिन्हां लोका रा उदाहरण ले, ज़ुणियै परमेश्वरा रा हुक्म मनणै न नाँह केरू। फिरी आसा बशाँ री ज़ैगा प्रबेश केरना । "
HEB,4,12,"किबैकि परमेश्वरा रा वचन ज़िन्दा, प्रबल होर हर एक दोधारी तलवारी न बी ज़ादा तिछा सा होर प्राण, आत्मा, गोंठै-गोंठै बै होर जोड़ा-जोड़ा बै अलग केरिया आर-पार बिन्हा सा होर मनै रै विचार होर इच्छा बै परखा सा। "
HEB,4,13,"होर सृष्टि री कोई बी च़ीज़ परमेश्वरा न गोजुऊदी नी ऑथि पर ज़ौसरा आसाबै लेखा देणा सा, तेई सामनै सैभै च़ीज़ा खुली होर प्रगट सी। "
HEB,4,14,"तैबै आसरा ऐतरा बड़ा महापुरोहित सा ज़ो स्वर्ग बै नौठा सा, मतलब परमेश्वरा रा बेटा यीशु; ता एज़ा, आसा आपणा विश्वास पक्का रखणा। "
HEB,4,15,"किबैकि ऐ महापुरोहित, ज़ो यीशु मसीह सा, आसरी हर कमजोरी बै समझा सा, यीशुऐ आसा सांही सैभी तैरहा री परीक्षा रा सामना केरू, पर तेइयै कोई पाप नैंई केरू। "
HEB,4,16,"तैबै एज़ा, ताकि आसै अनुग्रहकारी परमेश्वरा रै सिंहासना सामनै हौंसलै रखिया च़ललै कि आसा पैंधै दया होली होर अनुग्रह पालै ज़ो ज़रूरती रै बौगतै आसरी मज़त केरला। "
HEB,5,1,परमेश्वर हर एक महापुरोहिता बै इस्राइली रै लोका मौंझ़ै न चुना सा होर तेइयै लोका री तरफा न आपणी सेवा केरनै री तैंईंयैं महापुरोहित छाँटा सा। कि तै पापा री माफ़ी री तैंईंयैं भेंट होर बलि च़ढ़ाई सकलै। 
HEB,5,2,"किबैकि सौ आपु बी कमज़ोरा रै अधीन सा, तैबै सौ नासमझ होर भटकैंदै सैंघै नर्मी सैंघै बर्ताव केरी सका सा। "
HEB,5,3,"होर तैबै तेइरी तैंईंयैं ऐ ज़रूरी होआ सा कि ज़ैण्ढा सौ लोकै री तैंईंयैं पाप बलि च़ढ़ा सा, तैण्ढा आपणी तैंईंयैं बी च़ढ़ाला। "
HEB,5,4,"होर ऐ आदरा रा औह्दा कोई आपु नी लेंदा, ज़ैबै तैंईंयैं कि हारूना सांही कोई परमेश्वरा धिरै न नी ठहराइँदा। "
HEB,5,5,"तैण्ढाऐ मसीहै बी महापुरोहित बणनै री सराउथी आपु नी लेई पर तेइबै परमेश्वरै धिनी, ज़ुणिबै तेइयै बोलू ती कि, “तुसै मेरै बेटै सी, औज़ मैं सैभी बै दसू कि हांऊँ तुसरा पिता सा।” "
HEB,5,6,"दुज़ी ज़ैगा न परमेश्वर फिरी तेइबै बोला सा, “तू मलिकिसिदकै सांही हमेशै री तैंईंयैं पुरोहित सा।” "
HEB,5,7,"ज़ैबै यीशु ऐसा धौरती पैंधै रौहा ती, तिन्हां ध्याड़ै न पुकारी-पुकारिया होर औछू शेटिआ परमेश्वरा हागै प्रार्थना होर अर्ज़ केरी ज़ो कि तेइबै मौऊत न बच़ाई सका ती पर आदरा सैंघै मनणै री बजहा न तेइरी प्रार्थना परमेश्वरै शुणी। "
HEB,5,8,"पर भलै ही यीशु परमेश्वरा रा बेटा ती, फिरी तेइयै आपणै दुःखा रै ज़रियै परमेश्वरा रा हुक्म मनणा सीखू। "
HEB,5,9,होर सिद्ध बैणिया आपणै सैभी हुक्म मनणु आल़ै री तैंईंयैं हमेशै री तैंईंयैं उद्धारै री बजहा बणू। 
HEB,5,10,होर सौ परमेश्वरा धिरै न मलिकिसिदकै री रीति पैंधै महापुरोहित सा। 
HEB,5,11,एथै रै बारै न आसा बोहू गैला बोलणी सी ज़ौसरा समझ़णा बी मुश्किल सा किबैकि तुसै परमेश्वरा रा वचन शुणनै न आलसी हुऐ सी। 
HEB,5,12,सच़िऐ ऐई बौगतै मुताबक ता तुसाबै गुरू होंणा चेहिऐ। पर तुसाबै ता हाज़ी तैंईंयैं ऐण्ढै मांहणु री ज़रूरत सा ज़ो तुसाबै नोंऊँऐं तरीकै न परमेश्वरा री शिक्षा री शुरूआती री गैला सिखाऐ। तुसाबै ता हाज़ी दूध ही लोड़ी नाज़ नैंई । 
HEB,5,13,किबैकि दूध पीणू आल़ै बच़ै बै धर्मै री पछ़ियाण नी होंदी किबैकि सौ बच्च़ा सा। 
HEB,5,14,नाज़ तिन्हां लोका री तैंईंयैं सा ज़ो बशाह न पक्के सी होर ज़ो महसूस केरिया सही होर गलता बै पछ़ियाणनै न सयाणै होआ सी। 
HEB,6,1,ता एज़ा आसै मसीह रै बारै न शुरूआती शिक्षा पैंधै बार-बार चलना बन्द केरना। एज़ा आसा एथा रै बजाय आगै बढ़ै होर आपणी समझ़ा न पक्के होलै। आसाबै एथा रै बारै न गैला केरनै री जरूरत नैंई ऑथि कि आसै आपणै बुरै कोमा न किबै फिरना चेहिऐ ज़ो मौऊती धिरै बै नेआ सा होर आसाबै परमेश्वरा पैंधै किबै बशाह केरना चेहिऐ। 
HEB,6,2,"तुसाबै बपतिस्मै, हौथ रखणै होर मूँऐंदै रै ज़िन्दै होंणा होर हमेशा रै न्याय रै बारै न होर ज़ादा शिक्षा री जरूरत नैंई ऑथि। "
HEB,6,3,होर तैबै परमेश्वरै चाहा सा आसा समझ़णै री तैंईंयैं आगै बढ़ना। 
HEB,6,4,"किबैकि ज़ो लोका आपणै बशाह बै छ़ौड़ा सी तिन्हां बै दबारा पश्चाताप केरनै री तैंईंयैं नैंई आंणी सकदै, तिन्हैं एक बार परमेश्वरा री सच़ाई पछ़ियाणी ज़ो परमेश्वरा धिरै न एज़ा सा होर स्वर्गा न भेंट होर दुज़ै सैंघै मिलिया पवित्र आत्मा पाई सा । "
HEB,6,5,होर तिन्हैं महसूस केरू ती कि परमेश्वरा रा सन्देश शोभला सा होर तिन्हैं ऐणु आल़ै बौगता री शक्ति महसूस केरी सा। 
HEB,6,6,"तै परमेश्वरा न दूर हुऐ सी, तिन्हां बै दबारा वापस आंणनै रा कोई तरीका नैंई ऑथि किबैकि तै आपु दबारा परमेश्वरा रै बेटै बै क्रूसा पैंधै च़ढ़ादै लागै सी होर तेइबै शर्मिंदा केरदै लागै सी। ज़ुणीन दुज़ै मसीह रा मज़ाक उड़ा सी। "
HEB,6,7,शोभली शिक्षा प्राप्त केरनु आल़ै लोक ऐण्ढी ज़मीना सांही सी ज़ौखै गाश हमेशा होंदा रौहा सा। अगर ज़मीन शोभली सा ता ऐ किसाना री तैंईंयैं शोभली फसल आंणा सा होर एथा न परमेश्वरा री आशीष सा । 
HEB,6,8,दुज़ै लोक ऐण्ढी ज़मीना सांही सी सौ ज़िढ़ी झ़ौकड़ पैदा केरा सा होर बेकार सा । ऐ परमेश्वरा रै ज़रियै श्राप देणै रै खतरै न सा होर औगी ना नाश होंणा। 
HEB,6,9,"ओ प्यारे भाई बैहणियो, भलै आसै ऐण्ढी तैरहा गैला बै केरा सी, आसै सच़िऐ बशाह नैंई केरदै कि ऐ तुसरी तैंईंयैं लागू होआ सा । आसाबै बशाह सा कि तुसै शोभली च़ीज़ा री तैंईंयैं सा ज़ो उद्धारा सैंघै एज़ा सा। "
HEB,6,10,"किबैकि परमेश्वर अन्यायी नी ऑथि, कि तुसरै कोम होर तुसरी झ़ुरी बै बिसरला ज़ो तुसै तेइरै नाँ री तैंईंयैं एसा रीतियै रिहाई कि परमेश्वरा रै लोकै री सेवा केरी होर केरदै बी लागै सी। "
HEB,6,11,"आसरी बड़ी इच्छा ऐ सा कि ज़ैबै तैंईंयैं ज़िन्दै सी, तैबै तैंईंयैं तुसै प्यारा सैंघै कोम केरदै रौहा, ताकि तुसै पक्का होई सकलै कि तुसाबै ज़ो आश केरी सा, सौ सच़ होंणी । "
HEB,6,12,"तैबै तुसा आलसी नैंई बणना। एथा रै बजाय, तुसा तिन्हां लोका रै उदाहरण मनणै ज़ो तिन्हरै बशाह होर सौहणै री बजहा न परमेश्वरा रै वायदै रा हकदार होंणा। "
HEB,6,13,"होर परमेश्वरै अब्राहमा बै वायदा केरदी घेरै कसम खाँणै री तैंईंयैं आपु न बड़ा होर कोई नी मिलू, तैबै परमेश्वरै आपणी कसम खाईया बोलू, "
HEB,6,14,“मूँ सच़िऐ तौभै बोहू आशीष देणी होर तेरी औलादा बै बढ़ाँदै जाँणा।” 
HEB,6,15,"अब्राहमै बोहू बौर्षा तैंईंयैं धीरजा सैंघै इंतज़ार केरू, तैबै परमेश्वरा रा वायदा प्राप्त केरु। "
HEB,6,16,"ज़ैबै लोका कसम खा सी ता लोक हमेशा आपु न कौसी बड़ै री कसम खा सी। कसम साबित केरा सा ज़ो तै बोला सी, सौ सच़ सा होर ऐ सैभी बैहसा बै खत्म केरा सा। "
HEB,6,17,ऐ बजहा सा कि परमेश्वरै एक कसम खाई ती। एथा न सौ तिन्हां लोका बै साफ रीतिऐ रिहाणा चाहा ती ज़ुणी सैंघै वायदा केरू ती कि तेइयै ज़ो बी वायदा केरु सा सौ केरना । 
HEB,6,18,"ता फिरी औखै दुई गैला सी, तेइरा वायदा होर तेइरी कसम, ज़ो कैधी नैंई बदली सकदी होर ज़ुणिरै बारै परमेश्वर कैधी झ़ूठ नैंई बोली सकदा। तैबै आसै ज़ो परमेश्वरा रै नेड़ सुरक्षा पाणै री तैंईंयैं आऐ सी ज़ो आश तेइयै आसाबै धिनी सा, तेथा बै ढौकिया आसै बोहू उत्साहित सी। "
HEB,6,19,ऐ आश ज़ो आसा हागै सा मज़बूत सा होर हिली नैंई सकदी। ऐ आसाबै परमेश्वरा न दूर नैंई जाणै देंदी बल्कि ऐ आसाबै मन्दिरा रै आँध्रै सैभी न पवित्र ज़ैगा परमेश्वर हागै आंणा सा । 
HEB,6,20,ज़ौखै यीशुऐ आसरी तरफा न आसा न पैहलै स्वर्गा न प्रवेश केरू। सौ मलिकिसिदकै सांही हमेशै री तैंईंयैं महापुरोहित बणु । 
HEB,7,1,"ऐ मलिकिसिदक शालेम शैहरा रा राजा होर परमप्रधान रा पुरोहित ती। तिन्हरै नाँ रा मतलब “राजा ज़ो न्याय सैंघै राज केरा सा” होर “शालेम रै राजा” रा मतलब सा “शान्ति रा राजा।” पवित्र शास्त्रा न तिन्हरै बापू, तिन्हरी आमा, तिन्हरै बुज़ुर्ग या तिन्हरै जन्मा रै बारै न या तिन्हरी मौऊती रै बारै न किछ़ बी नैंई लिखू सा। सौ हमेशा री तैंईंयैं एक पुरोहित सा । तैबै सौ परमेश्वरा रै बेटै सांही सा। ज़ैबै अब्राहम च़ार राज़ै बै मकाइया वापस ऐन्दा लागा ती, ता मलिकिसिदकै तेई सैंघै मुलाकात केरी होर आशीष धिनी। अब्राहमै लड़ाई न जीतैदे सैभी च़ीज़ा रा दसवाँ हिस्सा धिना। "
HEB,7,2,"ऐबै एथा पैंधै ध्यान केरा कि मलिकिसिदक केतरा महान ती, ज़ौसबै कि बुज़ुर्ग अब्राहमै लड़ाई न ज़ो जीतू ती, तेथा रा दसवाँ हिस्सा धिना। "
HEB,7,3,"मूसा रा बिधान सिखा सा कि लेवी रै खानदान, ज़ो पुरोहित बणा सी, तिन्हैं इस्राइली रै दुज़ै लोका सैंघै दसवाँ हिस्सा लेणा चेहिऐ, मतलब तिन्हरै आपणै लोक। पर तै पुरोहित होर दुज़ै लोक भाई सांही सी किबैकि तै सैभ अब्राहमा रै खानदाना रै सी। "
HEB,7,4,"पर मलिकिसिदक ज़ो लेवी रै खानदाना रा नैंई ती, अब्राहम न दसवाँ हिस्सा लेऊ, होर अब्राहम सौ मांहणु ती ज़ुणिबै परमेश्वरा रा वायदा मिलू ती तेइबै मलिकिसिदकै आशीष धिनी। "
HEB,7,5,होर तेथा न कोई शक नी ऑथि कि होछ़ा बड़ै न आशीष पा सा। 
HEB,7,6,"पुरोहित दसवाँ हिस्सा लेआ सी, भलै ही तै सिर्फ़ मांहणु सी ज़ो ज़िन्दै रौहा सी। पर ज़ैण्ढा पवित्र शास्त्र बोला सा, मलिकिसिदकै ज़ुणियै अब्राहमा न दसवाँ हिस्सा लेऊ, सौ ज़िन्दा रौहा सा । "
HEB,7,7,"लेवी ज़ो लोका न दसवाँ हिस्सा लेआ ती, सौ अब्राहमा रै खानदाना रा ती। तैबै ज़ैबै अब्राहमै मलिकिसिदका सैंघै मुलाकात केरी होर तेइबै दसवाँ हिस्सा धिना। ता आसै ऐ बोली सका सी लेवियै बी अब्राहमै रै ज़रियै दसवाँ हिस्सा धिना ती। "
HEB,7,8,"लोका बै लेवी रै गोत्रा रै हारूना रै खानदाना न निकल़ै पुरोहिता री एक बिधाना रै आधारा पैंधै कनून धिना ती, पर तै तेई बिधाना रै ज़रियै सिद्ध नैंई बणाई सकै। तैबै एक होर पुरोहिता रै ऐणै री ज़रूरत ती, एक पुरोहित हारूना सांही नैंई, बल्कि मलिकिसिदका सांही ती । "
HEB,7,9,किबैकि ज़ैबै पुरोहिता रा औह्दा बदलिया सा ता बिधान रा बदलणा बी ज़रूरी सा। 
HEB,7,10,"आसै मसीह रै बारै न ऐ गैला केरदै लागै सी, ज़ो एक अलग गोत्रा रै सी। तेई गोत्रा मौंझ़ै न कैधी बी कोइयै वेदी पैंधै एक पुरोहिता रै रूपा न सेवा केरी। "
HEB,7,11,"सैभ लोक जाँणा सी कि, मूसै यहूदै रै खानदाना मौंझ़ै न कोई पुरोहित बणनै रै बारै न किछ़ नैंई दसू, होर यहूदा रै खानदाना न कैधी कोई पुरोहित नैंई बणु, आसरा प्रभु यीशु यहूदा रै खानदाना न सा । "
HEB,7,12,"ऐबै आसै होर बी स्पष्ट रूपा न समझी सका सी, ऐ सच़िऐ स्पष्ट सा कि बिधान पैहलै न ही बदलुआ सा, किबैकि पैहलै न एक पुरोहित सा होर ज़ो एक मलिकिसिदका सांही सा। "
HEB,7,13,"यीशु लेवी रै गोत्रा मौंझ़ै न शरीरा री ज़रूरत बै पूरा केरिया लेवी नैंई बणु, पर सौ आपणी ज़िन्दगी री शक्ति री बजहा न पुरोहित बणु, ज़ो कैधी खत्म नैंई होंणा । "
HEB,7,14,"किबैकि तेइरै बारै न शास्त्रा न ऐ गुआही देउई सा कि, “तू मलिकिसिदकै सांही, जुगा-जुगा तैंईंयैं पुरोहित सा।” "
HEB,7,15,मूसा रा बिधान कमज़ोर होर सफल नी होंणै री बजहा न बदलुआ। 
HEB,7,16,"तैबै कि मूसै रा बिधानै कौसी गैला न सिद्ध नैंई हुआ होर तेइरी ज़ैगा न ऐण्ढी उतम आशा आसा हागै सा, ज़ो कि यीशु न सा ज़ौसरै ज़रियै आसै परमेश्वरै रै नेड़ ज़ाई सका सी। "
HEB,7,17,ज़ैबै परमेश्वरै यीशु बै पुरोहित बणाऊ ता तेइयै वायदा भी केरू । 
HEB,7,18,"किबैकि लेवी रा खानदान ता बगैर कसम रै पुरोहित ठहराऊऐ पर यीशु कसमी सैंघै परमेश्वरा धिरै न नियुक्त केरूआ ज़ुणियै तेइरै बारै न बोलू, “हांऊँ परमेश्वर, वायदा केरा सा कि तुसै हमेशा री तैंईंयैं एक पुरोहित सी, होर मूँ आपणा मन कैधी नैंई बदलणा।” "
HEB,7,19,तैबै यीशु सौ सा ज़ो आसाबै एक उतम वायदै री ज़मानत देआ सा । 
HEB,7,20,"लेवी ता बोहू सारै पुरोहित बणदै आऐ, किबैकि तिन्हां मौंझ़ै न हर एकी री मौऊत हुई होर ऐण्ढी तैरहा तै आपणा कोम जारी नैंई रखी सकै। "
HEB,7,21,"पर यीशु ज़ुग-ज़ुग रौहा सा, तेथा न बाद कोई पुरोहित नैंई बणदा। "
HEB,7,22,तैबै ज़ो यीशु द्वारा परमेश्वरा हागै एज़ा सी सौ तिन्हरा पूरा-पूरा उद्धार केरी सका सा किबैकि सौ तिन्हरी तैंईंयैं अर्ज़ केरनै री तैंईंयैं हमेशा ज़िन्दा सा। 
HEB,7,23,"ऐण्ढाऐ महापुरोहित आसरी ज़रूरत बै पूरा केरी सका सा ज़ो पवित्र होला, ज़ुणिन कोई दोष नी होला, च़ोखा होला, होर पापी न अलग रौहा सा होर स्वर्गा न बी ज़ो उथड़ा केरूआदा होला। "
HEB,7,24,होर यीशु तिन्हां महापुरोहिता सांही ज़ो हारूना रै खानदाना रै ती पैहलै आपणै पापै री तैंईंयैं होर फिरी लोकै रै पापै री तैंईंयैं बलिदान च़ढ़ाणै री ज़रूरत नी ऑथि किबैकि यीशुऐ आपणै आपा बै बलिदान च़ढ़ाइया सौ एकै बार निपटाऊ। 
HEB,7,25,"किबैकि मूसै री बिधान ता कमज़ोर मांहणु बै महापुरोहित नियुक्त केरा सा, पर बिधाना रै बाद ज़ो वायदा आऊ, परमेश्वरा रै बेटै बै महापुरोहिता रै रूपा न चुनु, ज़ो हमेशा आसरी तैंईंयैं सिद्ध पुरोहित बणु। "
HEB,8,1,ऐबै ज़ो गैला आसै बोलदै लागै सी तिन्हां न सैभी न बड़ी गैल ऐसा कि आसरा ऐण्ढा महापुरोहित सा ज़ो स्वर्गा पैंधै महिमामान परमेश्वरै रै सिंहासनै रै दैहिणै ज़ाइआ बेशा सा।  
HEB,8,2,"सौ सच़ै तोम्बू सैभी न पवित्र ज़ैगा पैंधै सेवा केरा सा ज़ो स्वर्गा न सा, ज़ुणिबै कौसी मांहणुऐ नैंई बणाऊ बल्कि परमेश्वरै बणाऊ सा। "
HEB,8,3,"किबैकि हर एक महापुरोहित पापा री माफ़ी री तैंईंयैं भेंट होर बलिदान च़ढ़ाणै री तैंईंयैं ठहराइया सा, एसा बजहा न ऐ ज़रूरी सा कि आसरै महापुरोहिता यीशु हागै बी च़ढ़ाणै री तैंईंयैं किछ़ होला। "
HEB,8,4,होर अगर सौ धौरती पैंधै होंदा ता कैधी पुरोहित नी ती होंदा कि मूसा रै बिधानै रै मुताबक भेंट च़ढ़ाणू आल़ै पुरोहित ता सी। 
HEB,8,5,"तै पुरोहिता रै रूपा न ज़ो सेवा केरा सी, सौ सिर्फ़ एक नकल सा होर स्वर्गा न ज़ो किछ़ सा तेथा री छाँव सा, पर ज़ैण्ढा ऐ स्वर्गा न सा तैण्ढा नैंई। किबैकि ज़ैबै मूसा तोम्बू बनाणै री तैंईंयैं त्यार होंदा लागा ती तैबै परमेश्वरै तेइबै ऐ च़िताऊणी धिनी, हेर ज़ो नमूना मैं तौभै ढौगा पैंधै रिहाऊ ती, तेइरै मुताबक सैभ किछ़ बणाई । "
HEB,8,6,पर ज़ो सेवा यीशु बै धिनी सा सौ दुज़ै पुरोहिता बै धिनैदै कोमा न बढ़ीकेरिया सा। किबैकि सौ ज़ुणी वायदै रा बिचवाई सा सौ पराणै वायदै न उतम सा होर उतम च़ीज़ा रै वायदै पैंधै आधारित सा। 
HEB,8,7,किबैकि अगर सौ पैहिला वायदा निर्दोष होंदा ता दुज़ै वायदै री तैंईंयैं मौकै री ज़रूरत ही नैंई ती होंणी। 
HEB,8,8,"पर परमेश्वर तिन्हां पैंधै दोष लाइया बोला सा, कि प्रभु बोला सा, “हेरा ते ध्याड़ै एज़ा सी कि मूँ इस्राइलै रै लोका सैंघै होर यहूदै रै लोका सैंघै नोंऊँआं वायदा केरना।  "
HEB,8,9,"ऐ तेई वायदै सांही नी होंणा ज़ो मैं तिन्हरै बुज़ुर्गा सैंघै तेई बौगत केरू ती। ज़ैबै मैं तै मिस्र देशा न खोलिया आंणै। प्रभु ऐण्ढा बोला सा किबैकि तै मेरै वायदै पैंधै पक्के नी रौहै, होर मैं तिन्हरा ख्याल नैंई रखू। "
HEB,8,10,"प्रभु फिरी बोला सा, कि ज़ो वायदा मूँ ऐणु आल़ै ध्याड़ै न बाद इस्राइली रै लोका सैंघै केरना, सौ ऐ सा कि, मूँ आपणा बिधान तिन्हरै मना न पाणा, होर तिन्हरै दिला न लिखणा, होर मूँ तिन्हरा परमेश्वर बणना, होर तिन्हां मेरै लोक होंणा। "
HEB,8,11,"होर हर एकी आपणै सैंघी यहूदी लोका बै, होर आपणै रिश्तेदारा बै ऐ शिक्षा नी देणी, कि तू प्रभु बै पछ़ियाण, किबैकि होछ़ै न लेइआ बड़ै तैंईंयैं, सैभी लोका मुँभै ज़ाणना। "
HEB,8,12,किबैकि मूँ तिन्हरै पाप माफ़ केरनै होर तिन्हरै पाप दबारा याद नी केरनै।” 
HEB,8,13,नोंऊँऐं वायदा री स्थापना बाद तेइयै पैहला वायदा पराणा ठहराऊ होर ज़ो च़ीज़ पराणी होआ सा तेसरा मिटणा ज़रूरी सा। 
HEB,9,1,परमेश्वर होर इस्राइली लोका मौंझ़ै पैहलै वायदै न आराधना होर ऐई दुनिया न आराधना रै तोम्बू री तैंईंयैं नियम ती। 
HEB,9,2,"इस्राइली लोकै एक तोम्बू बणाऊ, तेई तोम्बू न दुई कमरै ती, तोम्बू रै पैहलै कमरै न एक दीऊआ, एक मेज़ होर मेज़ा पैंधै पवित्र रोटी ती। ऐई कमरै बै पवित्र ज़ैगा बोला सी। "
HEB,9,3,"फिरी तौखै एक पर्दा ती, होर परदै रै पिछ़ै एक कमरा ती ज़ुणिबै सैभी न पवित्र ज़ैगा बोला सी। "
HEB,9,4,"ऐसा सैभी न पवित्र ज़ैगा न धूप पकेणै री तैंईंयैं इस्तेमाल केरनु आल़ी सुनै री एक वेदी ती। सुनै लाइआ मेढ़ुईदी पवित्र शौठी बी तौखै ती ज़ुणिबै वायदै रा सँदूक बोला ती, तेथा आँध्रै त्राई च़ीज़ा ती। सैभी न पैहलै मन्ना लाइआ भौरूआन्दा सुनै रा मर्तबान ती। फिरी तौखै हारून री च़लणु आल़ी शौठी ती ज़ुणीन टीरा फूटी ती। आखरी न तेथा पैंधै लिखैदै दस हुक्मा री पात्थरा री पौटी ती। "
HEB,9,5,"सँदूका पैंधै दुई करूब ती, ज़ो परमेश्वरा री महिमा रै नशाण ती, ज़ुणिरै पाँख सँदूक, प्रायश्चितै री ज़ैगा पैंधै फैलैदै ती। पर हांऊँ इन्हां च़ीज़ा रै बारै न एक-एक केरिआ बखान नैंई केरी सकदा। "
HEB,9,6,"इन्हां च़ीज़ा बै ऐण्ढी तैरहा त्यार केरनै न बाद, यहूदी पुरोहित हर रोज़ आपणै धार्मिक कोमा बै केरनै री तैंईंयैं तोम्बू रै पैहलै कमरै न ज़ुणिबै पवित्र ज़ैगा बोला सी, जाया केरा ती।  "
HEB,9,7,"पर बौर्षा रै एक बारी सिर्फ़ महापुरोहित दुज़ै कमरै न ज़ाई सका ती, ज़ुणिबै सैभी न पवित्र ज़ैगा बोला सी । सौ आपु सैंघै एक बलि केरेदै पशु रा लोहू लेआ ती। होर हमेशा आपणै होर इस्राइली लोका रै पापा री तैंईंयैं ज़ो तिन्हैं भूल चूका न केरी ती बलि च़ढ़ाया केरा ती। "
HEB,9,8,"इन्हां नियमा न पवित्र आत्मै दसू सा कि कोई भी तोम्बू रै दुज़ै कमरै न नैंई जाई सकदा, ज़ुणिबै सैभी न पवित्र ज़ैगा बोला ती, ज़ैबैकि पैहला कमरा ज़ुणिबै पवित्र बोला ती, हाज़ी बी आराधना री ज़ैगा ती। "
HEB,9,9,"ऐ तोम्बू औज़कै बौगता बै रिहाणै रा एक उदाहरण सा । तोम्बू रै पैहलै कमरै न ज़ुणिबै पवित्र ज़ैगा बोला सी, पुरोहित भेंट होर बलि च़ढ़ा सी सौ लोका रै विचारा बै च़ोखै केरनै लायक नैंई ऑथि ज़ो तिन्हां च़ीज़ा बै आंणा सी । "
HEB,9,10,किबैकि ऐ नियम सिर्फ़ आपु बै धोणै री तैंईंयैं खाँणै-पीणै त्यौहार ज़ैण्ढी च़ीज़ा रै बारै न सा। होर शारीरिक च़ीज़ा रै बारै न नियम तैबै तैंईंयैं च़लणा ज़ैबै तैंईंयैं कि तिन्हां नियमा बै किछ़ शोभलै तरीकै सैंघै बदलनै रा बौगत नैंई ऐला। 
HEB,9,11,"तैबै मसीह ऐबै आईदी शोभली च़ीज़ा पैंधै महापुरोहित बणु। तिन्हैं स्वर्गा न तेई बड़ै होर सिद्ध तोम्बू न प्रवेश केरु, ज़ो मांहणु रै हौथा नैंई बणाऊ ती होर ऐ ऐसा बणाईदी दुनिया रा हिस्सा नैंई ऑथि। "
HEB,9,12,बौकरै होर छ़ेलू रै लोहू रै द्वारा नी बल्कि आपणै लोहू रै द्वारा एकै बार सैभी न पवित्र ज़ैगा प्रवेश केरू होर हमेशै री तैंईंयैं छुटकारा पाऊ। 
HEB,9,13,"मूसा रै बिधाना रै मुताबक ज़ो लोका छ़ोतले होआ सी तै परमेश्वरै री आराधना केरनै लायक नैंई। फिरी भी ते च़ोखै मनिया सी, अगर तै बौकरै होर बौल्दा रै बलि केरूऐदै लोहू होर बलि केरूऐदै बौकरै री (भौस) छ़ार छ़िड़का सी ता। "
HEB,9,14,"पर मसीह बगैर पापा रा ती, होर तेइयै आपु बै परमेश्वरा बै हमेशा री तैंईंयैं एक आत्मिक बलिदाना रै रूपा न च़ढ़ाऊ । ऐही बजहा सा कि तेइरा लोहू बोहू शक्तिशाली सा होर आसरै विचारा बै च़ोखा केरा सा। ऐबै आसै ज़िन्दै परमेश्वरै री सेवा केरी सका सी तिन्हां च़ीज़ा बै नैंई केरी सकदै ज़ो मौऊती री बजहा बणा सी । "
HEB,9,15,"ऐही बजहा सा कि सौ सौऐ सा ज़ो परमेश्वर होर लोका मौंझ़ै बिचवाई केरा सा, ताकि ज़ो लोक शाधेंदै सी तै हमेशा री तैंईंयैं विरासत पाई सकलै, ज़ो परमेश्वरै तिन्हां न वायदा केरू सा। किबैकि मसीह पैहलै वायदै रै मुताबक केरेदै पापा री सज़ा न छुटकारा देणै री तैंईंयैं मूँआ। "
HEB,9,16,"असली न, ऐण्ढी तैरहा रा एक समझौता केरना एक बसियत लिखणा सा । तैबै ऐ तैबै लागू होआ सा ज़ैबै पता लागा सा कि एथा बै लिखणु आल़ा मांहणु मूँआ । "
HEB,9,17,किबैकि ऐण्ढा वायदा मौरनै सैंघै पक्का होआ सा होर ज़ैबै तैंईंयैं वायदै केरनु आल़ा ज़िन्दा रौहा सा तैबै तैंईंयैं वायदा किछ़ कोमा रा नी होंदा। 
HEB,9,18,ऐही बजहा सा कि पैहला वायदा एक पशु रै लोहू सैंघै बणाऊ ती। 
HEB,9,19,"किबैकि मूसै सैभी लोका री तैंईंयैं सैभ हुक्म पौढ़ै, तेइयै पाणी सैंघै छ़ेलू होर बौकरै रा लोहू लेऊ, होर जूफे री शांणी होर लाल रंगा रै ऊना रा इस्तेमाल केरिया परमेश्वरा रै नियमा री कताब होर सैभी लोका पैंधै छिड़कू। "
HEB,9,20,"होर तेइयै लोका बै बोलू, “ऐ तेई वायदै रा लोहू सा ज़ो परमेश्वरै तुसा सैंघै केरू सा।” "
HEB,9,21,होर एसा रीतियै मूसै तोम्बू होर आराधना रै सारै समाना पैंधै लोहू छिड़कू। 
HEB,9,22,होर मूसा रै बिधानै रै मुताबक सारी च़ीज़ा लोहू सैंघै च़ोखी केरिआ सी होर बगैर लोहू बहाऐ पापै री माफी नी होंदी। 
HEB,9,23,"ऐही बजहा सा कि तोम्बू रा सैभ किछ़ ज़ो स्वर्गै री च़ीज़ा रा नमूना ती, ज़ुणिबै पशु रै लोहू न च़ोखै होंणा ती। पर स्वर्गा न सच़ी च़ीज़ा पशु रै लोहू री तुलना न उतम बलि सैंघै च़ोखा केरना ती "
HEB,9,24,"तैबै मसीह एक पवित्र ज़ैगा नैंई नौठा ती ज़ो मांहणु द्वारा बणाउईदी ती, ज़ो सिर्फ़ स्वर्गा न सच़ाई री एक नमूना ती। एथा रै बजाय, सौ स्वर्गा बै नौठा होर ऐबै आसरी मज़त केरनै री तैंईंयैं तौखै परमेश्वरा सैंघै सा। "
HEB,9,25,ऐण्ढा नी ऑथि कि सौ बार-बार आपु बै च़ढ़ाणै री तैंईंयैं स्वर्गा बै नौठा ज़ैण्ढा कि धौरती पैंधै महापुरोहित हर बौर्ष पशु रा लोहू लेइया सैभी न पवित्र ज़ैगा प्रवेश केरा सा। 
HEB,9,26,अगर जरूरी हुआ होंदा ता दुनिया रै शुरूआती न मसीह बै बार-बार मौरना पौड़ना। लेकिन ऐबै एकी बार आखरी न सौ बलि रै रूपा न आपणी मौऊती न पापा बै दूर केरनै री तैंईंयैं ऐई ज़ुगै न प्रगट हुआ सा। 
HEB,9,27,होर ज़ैण्ढा कि मांहणु री तैंईंयैं एक बार मौरना होर तेथा न बाद न्याय रा होंणा नियुक्त सा। 
HEB,9,28,तैण्ढाऐ मसीह बोहू लोका रै पापा बै दूर केरनै री तैंईंयैं सिर्फ़ एक बार मूँआ। पर ज़ैबै तेई दबारा वापस ऐणा ता तेई पाप दूर नैंई केरना। तेई हर एकी बै बच़ाणै री तैंईंयैं ऐणा ज़ो तेइरा इंतज़ार केरदै लागै सी। 
HEB,10,1,"मूसै रा बिधान ऐणु आल़ी शोभली च़ीज़ै री छाँव सांही सा। ऐ छाँव आपु शोभली नी ऑथि, किबैकि ऐ हर बौर्ष धिनीदी बलि न तिन्हां लोका रै पापा बै मुक्त नैंई केरी सकदै ज़ो परमेश्वरा री आराधना केरनै री तैंईंयैं आऐ ती । "
HEB,10,2,"अगर तौखै आराधना केरनु आल़ै ती ज़ो पैहलै न ही आपणै पापा न च़ोखै हुऐ ती होर तिन्हरी सोच़ साफ़ हुई ती, ता बलि च़ढ़ाणै री कोई जरूरत नी ती होंणी। "
HEB,10,3,पर बौल्द होर बौकरै रा लोहू पापा बै दूर नैंई केरी सकदा। तैबै ऐ सिर्फ़ हर बौर्ष लोका बै तिन्हरै पाप याद दिला सा। 
HEB,10,4,"ऐही बजहा सा कि ज़ैबै मसीह दुनिया न आऊ, ता तेइयै परमेश्वरा न बोलू, तुसै पशु री बलि होर पापा री भेंट नैंई च़ाँहदै। पर तुसै मुँभै च़ढ़ाणै री तैंईंयैं शरीर धिना सा। "
HEB,10,5,तुसै होमबलि होर पाप बलि न खुश नी होंदै। 
HEB,10,6,"तैबै मसीहै बोलू, हेर हे मेरै परमेश्वर तू ज़ो चाहा सा सौ केरनै री तैंईंयैं हांऊँ आऊ, ज़ैण्ढा कि शास्त्रा न मेरै बारै न लिखू सा। "
HEB,10,7,"मूसा रा बिधान ऐ बोला सा कि पापा री माफी री तैंईंयैं भेंट होर बलि केरना ज़रूरी सा। पर मसीहै ऐसा गैला रा ज़िक्र केरू होर बोलू, कि परमेश्वर तिन्हां बै नैंई चाहा ती। "
HEB,10,8,"फिरी मसीह ऐ बी बोला सा कि “हेर, हांऊँ आऊ सा, ताकि तेरी इच्छा पूरी केरनु।” सौ पैहलै वायदै बै हटा सा ताकि दुज़ै बै स्थापित केरी सकै। "
HEB,10,9,"तैबै आसा पवित्र केरूऐ, किबैकि मसीहै परमेश्वरा री इच्छा पूरी केरी होर आपु बै ऐकै बारी सैभी री तैंईंयैं च़ढ़ाऊ । "
HEB,10,10,होर हर एक पुरोहित ता खड़ै होईया हर रोज़ सेवा केरा सा होर एकी किस्मै रै बलिदान बार-बार च़ढ़ा सा ज़ो कि पापा बै कैधी दूर नी केरी सकदै। 
HEB,10,11,"पर मसीह ज़ो आसरा महापुरोहित सा, आपुऐ पापै री तैंईंयैं हमेशा एकै बलि च़ढ़ाइया परमेश्वरै री दैहिणी धिरै स्वर्गा न ज़ाइआ बेठा। "
HEB,10,12,होर तैबै न फेटै सौ इंतज़ार केरदा लागा सा कि तेइरै सैभी दुश्मना बै परमेश्वर पूरी तैरहा हराऐ। 
HEB,10,13,किबैकि तेइयै एकी बलि रै द्वारा ज़ो पवित्र केरिया सी तै हमेशै री तैंईंयैं सिद्ध केरै सी। 
HEB,10,14,"होर पवित्र आत्मा बी आसाबै ऐ गुआही देआ सा, किबैकि तेइयै बोलू ती, "
HEB,10,15,"प्रभु बोला सा, कि ऐ नोंऊँआं वायदा सा ज़ो मूँ आपणै लोका सैंघै तेई ध्याड़ै केरना, मूँ आपणा बिधान तिन्हरै दिला न पाणा, होर मूँ सौ तिन्हरै दिमागा न लिखणा । "
HEB,10,16,"फिरी सौ ऐ बोला सा कि, मूँ तिन्हरै पाप होर अधर्मै रै कोम कैधी भी याद नी केरनै। "
HEB,10,17,होर ज़ैबै इन्हरै पाप माफ हुऐ सी ता होर कोई बलि च़ढ़ाणै री ज़रूरत नैंई ऑथि। 
HEB,10,18,"तैबै हे भाइयो, बैहणियो, आसै यीशु रै लोहू रै द्वारा हिम्मती सैंघै स्वर्गा रै सैभी न पवित्र ज़ैगा बै प्रवेश केरी सका सी, "
HEB,10,19,"तेइरी मौऊती न, यीशुऐ सैभी न पवित्र ज़ैगा न परदै रै ज़रियै आसरी तैंईंयैं एक नोंऊँई होर ज़िन्दगी देणु आल़ी बौत खोली। "
HEB,10,20,होर तैबै कि आसा हागै एक ऐण्ढा महापुरोहित सा ज़ो परमेश्वरै रै घौरा पैंधै राज़ केरा सा ज़ो कि आसै सी। 
HEB,10,21,"ता एज़ा, आसा सच़ै दिला न पूरै बशाह सैंघै परमेश्वरा हागै ऐणा। किबैकि आसरी बुरी सोच़ा बै यीशु मसीह रा लोहू छ़िड़किया आसरा दिल च़ोखा केरू सा होर आसरा शरीर च़ोखै पाणी न धोऊ सा । "
HEB,10,22,"होर आसै आपणी आशा बै मज़बूती सैंघै थामिया रौहलै, किबैकि ज़ुणियै वायदा केरू सा सौ बशाह लायक सा। "
HEB,10,23,होर झ़ुरी होर भलै कोम केरनै री तैंईंयैं एकी दुज़ै बै उत्साहित केरनै रै बारै न सोच़ा । 
HEB,10,24,"होर एकी होरी सैंघै कठा होंणा मता छ़ौड़दै, ज़ैण्ढा कि किछ़ लोका केरा सी, पर एकी होरी बै समझ़ाँदै रौहा होर ज़ैण्ढै-ज़ैण्ढै तुसै प्रभु रै वापस ऐणै रै ध्याड़ै बै नेड़ हेरलै तैण्ढै-तैण्ढै होर बी ज़ादा एकी दुज़ै बै उत्साहित केरदै रौहा। "
HEB,10,25,किबैकि सच़ाई री पछ़ियाण केरनै न बाद अगर आसै ज़ाणि-बुझ़िया पाप केरदै रौहलै ता पापै री माफ़ी री तैंईंयैं फिरी कोई बलिदान नी ऑथि। 
HEB,10,26,हाँ परमेश्वरा रै न्याय री एक भयानक सज़ा होर औगी रा सेक बाकि सा ज़ुणी तेइरै बरोधी भस्म केरनै।  
HEB,10,27,"ज़ैबैकि मूसै रै बिधान बै नी मनणु आल़ा बै, दूई या त्रा मांहणु री गुआही पैंधै बगैर दया रै मारिया ती। "
HEB,10,28,"ता सोच़ा कि तिन्हां बै केतरी भयानक सज़ा मिलणी, ज़ुणियै परमेश्वरा रै बेटै रा निरादर केरू होर ज़ुणी वायदा रै लोहू रै द्वारा सौ पवित्र ठहराऊ ती, सौ छ़ोतला ज़ाणू होर अनुग्रह री आत्मा रा अपमान केरू, ज़ो आसरी तैंईंयैं परमेश्वरा री दया आंणा सा । "
HEB,10,29,"किबैकि आसै जाँणा सी कि परमेश्वरै बोलू, “बदला लेणा मेरा कोम सा, मूँ बदला लेणा।” होर फिरी ऐ बोलू, “प्रभु आपणै लोका रा न्याय केरना।” "
HEB,10,30,ज़िन्दै परमेश्वरै रै हौथा न पौड़ना केतरी भयानक गैल सा। 
HEB,10,31,"पर तिन्हां ध्याड़ै बै याद केरा, ज़ैबै तुसै पैहली खुशी रै समादा पैंधै बशाह केरू, तुसाबै कई दुःख होर मुश्कलाता रा सामना केरना पौड़ू फिरी बी तुसै नैंई हारै। "
HEB,10,32,कैधी ता तुसै लोका रै सामनै निन्दा होर क्लेश सौहंदैआ तमाशा बणै होर कैधी तुसै तिन्हरी मज़त केरी ज़ो तुसा सांही दुःख सौहा ती । 
HEB,10,33,तुसै कैदी रै दु:खा न दु:खी बी हुऐ किबैकि तै मसीह न बशाह केरा ती होर आपणी ज़ायदात ऐ ज़ाणिया खुशी सैंघै लुटणै धिनी कि तुसा हागै स्वर्गा न होर बी सही होर हमेशा ठहरनू आल़ी ज़ायदात सा। 
HEB,10,34,तैबै आपणी हिम्मत मता छ़ौड़दै किबैकि तेथा रा ईनाम बड़ा सा। 
HEB,10,35,किबैकि तुसरा धीरज रखणा ज़रूरी सा ताकि परमेश्वरै री इच्छा पूरी केरिया तुसै वायदै बै प्राप्त केरा ज़ो तेइयै केरू सा। 
HEB,10,36,"ज़ैण्ढा शास्त्र बोला सा, “प्रभु छ़ेकै ऐणु आल़ा सा देरी नैंई होंणी।” "
HEB,10,37,"होर, “मेरै धर्मी मांहणु विश्वासा सैंघै ज़िन्दै रौहणा होर अगर तै पिछ़ै हटलै ता, मेरा मन तेईन खुश नी होंणा।”  "
HEB,10,38,"पर आसै तिन्हां लोका मौंझ़ै नी ऑथि ज़ो परमेश्वरा न आपणै नाशा री तैंईंयैं पिछ़ै हटा सी, बल्कि बशाह केरनु आल़ै सी ज़ो बच़ाइणै। "
HEB,11,1,बशाह आशा केरूईदी च़ीज़ा रा पक्का सा होर अनदेखी च़ीज़ा रा सबूत सा। 
HEB,11,2,आसरै बुज़ुर्गा रा ऐण्ढा बशाह ती । एथा बजहा न सिर्फ़ परमेश्वर तिन्हां न खुश ती । 
HEB,11,3,बशाह न आसै जाँणा सी कि सारी सृष्टि री रचना परमेश्वरै रै वचनै रै द्वारा हुई सा। ऐण्ढा नी ऑथि कि ज़ो किछ़ हेरनै न एज़ा सा सौ हेरूईदी च़ीज़ा न बैणूदा होला।  
HEB,11,4,"बशाह सैंघै आदमा रा शोहरू हाबिलै परमेश्वरै री तैंईंयैं आपणै बड़ै भाई कैना न उतम बलि च़ढ़ाई होर तेसा बलि री बजहा न परमेश्वरै हाबिल धर्मी मांहणु केरिया ग्रहण केरू। किबैकि परमेश्वरै तेइरी बलि न खुश ती, हालांकि हाबिल मूँआ सा, आसै हाज़ी बी परमेश्वरा पैंधै बशाह केरनै रै बारै न तेइन सिखा सी। "
HEB,11,5,"बशाह सैंघै हनोक नाँ रा एक मांहणु ज़िन्दा स्वर्गा बै च़कुआ ताकि सौ मौऊती बै महसूस नैंई केरी सकलै, होर कोई बै तेइरा पता नी च़लू; किबैकि तेइयै परमेश्वरै बै च़किणै न पैहलै सौ खुश केरू ती। "
HEB,11,6,होर बशाह बगैर परमेश्वरा बै खुश केरना अनहोना सा किबैकि परमेश्वरा हागै ऐणु आल़ै बै ऐ बशाह केरना ज़रूरी सा कि परमेश्वर सा होर ज़ो तेइबै सच़ाई सैंघै तोपा सी सौ तिन्हां बै ईनाम देआ सा। 
HEB,11,7,"बशाह सैंघै नूह नाँ रै एक मांहणुऐ तिन्हां गैला रै बारै न ज़ो तेई बौगतै हेरिदी नी ती ऑथि च़िताऊणी पाईआ आदरा सैंघै आपणै टबरा बै बच़ाणै री तैंईंयैं पाणी रा ज़हाज़ बणाऊ होर नूह रै बशाह न पैहलै, बाकी लोक ज़ो बशाह नैंई केरा ती, ते दोषी ठहराऐ होर नूहा रै बशाह री बजहा न परमेश्वरै सौ धर्मी ठहराऊ। "
HEB,11,8,बशाह सैंघै अब्राहम नाँ रा एक मांहणु ज़ैबै परमेश्वरै सौ एकी ज़ैगा जाणै री तैंईंयैं शाधु ता परमेश्वरै रा हुक्म मनिया ऐण्ढी ज़ैगा बै निकता ज़ो परमेश्वर तेइबै विरासता रै रूपा न तेइबै देणु आल़ा ती होर ऐ नी ती ज़ाणदा कि हांऊँ कौखै बै च़लू सा तैबै भी निकता। 
HEB,11,9,बशाह सैंघै तेइयै वायदै केरूऐदै पराऐ देशा न रौहिया तेइरै इसहाक होर याकूब नाँ रै दुई बेटै समेत ज़ो तेई सैंघै तेई वायदै रै वारिस ती तोम्बू न रौहै। 
HEB,11,10,"किबैकि सौ पक्की मनियादी आल़ै तेई नगरा रा इंतज़ार केरा ती, ज़ौसरा सोच़नू आल़ा होर बनाणु आल़ा परमेश्वर सा। "
HEB,11,11,बशाह सैंघै सारा नाँ री बेटड़ियै खापरी होईया भी परमेश्वरा न गर्भ धारण केरनै री शक्ति पाई किबैकि ज़ो वायदा परमेश्वरै केरू ती सौ तेइबै केरला तेसा बै पक्का बशाह ती। 
HEB,11,12,"ऐसा बजहा न एकी मांहणु न ज़ो मूँऐंदै सांही ती (बोहू खापरा ती), आसमानै रै तारै होर समुद्रै रै बालू सांही अनगिनत औलाद पैदा केरै। "
HEB,11,13,"परमेश्वरा पैंधै बशाह केरनु आल़ै ऐ सारै लोक बगैर वायदै प्राप्त केरै मूँऐ, पर तिन्हां बै दूरा न हेरिया खुश हुऐ होर मैनू कि आसै धौरती न परदेशी होर नज़ाण सी। "
HEB,11,14,"ज़ो ऐण्ढी गैला केरा सी, तै प्रगट केरा सी कि तै आपणै देशै री खोजा न सी। "
HEB,11,15,होर ज़ुणी देशा न तै निकल़िया आऐ ती अगर तेथै री याद केरदै ता तिन्हां हागै वापस ज़ाणै रा मौका ती। 
HEB,11,16,पर तै एक उतम स्वर्गीय देशा पैंधै आश रखा सी। एसा बजहा न परमेश्वर तिन्हरै परमेश्वर कहलाणै न खुश सा। किबैकि परमेश्वरै तिन्हरी तैंईंयैं एक नगर त्यार केरू सा। 
HEB,11,17,"बशाह सैंघै अब्राहमै परीक्षै रै बौगतै इसहाक नाँ रै आपणै बेटै री बलि च़ढ़ाणै री तैंईंयैं नेंदा लागा ती । होर अब्राहम सौ मांहणु ती ज़ुणिबै परमेश्वरै वायदा केरू ती, फिरी बी सौ आपणै इकलौते बेटै री बलि च़ढ़ाणै री तैंईंयैं त्यार ती। "
HEB,11,18,"होर ज़ुणिबै ऐ बोलू ती, “ऐ सिर्फ़ तेरै बेटै इसहाका न तेरा खानदान होंणा ज़ो मैं वायदा केरू।” "
HEB,11,19,किबैकि तेइबै पक्का बशाह ती कि परमेश्वर लोका बै ज़िन्दा केरी सका सा। ऐ सिर्फ़ इसहाका बै मौऊती न वापस आंणनै ज़ैण्ढा ती। 
HEB,11,20,बशाह सैंघै इसहाकै आपणै दुई बेटै याकूब होर एसावा बै ऐणु आल़ी गैलै रै बारै न आशीष धिनी। 
HEB,11,21,बशाह सैंघै याकूबै मौरदी घेरै यूसुफै रै दुही बेटै बै आशीष धिनी होर आपणै शोठै रा सहारा लेइया परमेश्वरा बै प्रणाम केरू। 
HEB,11,22,"बशाह सैंघै यूसुफै ज़ैबै सौ मौरनू आल़ा ती ता इस्राइली लोका बै मिस्रा न निकलणै रै बारै न बोलू, होर तिन्हैं सैंघै आपणै अस्तु नेणै रै बारै न हुक्म धिना। "
HEB,11,23,"विश्वासा सैंघै मूसै रै आमा-बापुऐ सौ पैदा होंणै न बाद त्रा म्हीनै तैंईंयैं छुपाईया रैखू किबैकि तिन्हैं हेरू कि शोहरु बाँका सा, होर तै राज़ै रै हुक्मा न नी डौरै। "
HEB,11,24,बशाह न ही मूसै स्याणै होईया फिरौनै री बेटी रा शोहरू कहलाणै न नाँह केरू। 
HEB,11,25,किबैकि तेइबै पापा न सुख भोगणै न परमेश्वरै रै लोका सैंघै दु:ख भोगणा शोभला होर उतम लागा। 
HEB,11,26,"होर मसीह री बजहा न निन्दित होंणा, मिस्रै रै भण्डारा न बड़ा धन समझू किबैकि सौ आपणा ईनाम पाणै री तैंईंयैं इंतज़ार केरदा लागा ती । "
HEB,11,27,"बशाह सैंघै सौ राज़ै री झ़िका न नी डौरू होर मिस्र देश छौड़ू, किबैकि सौ अनदेखै परमेश्वरा बै हेरिया मजबूत रौहू। "
HEB,11,28,"बशाह सैंघै मूसै इस्राइली रै लोका बै चौखटा पैंधै भेड़ा रा लोहू छिड़किया फसह रा त्यौहार मनाणै रा हुक्म धिना ताकि पैहली औलादा रा नाश केरनु आल़ा दूत, इस्राइली री पैहली औलादा बै छुई नैंई सकलै। "
HEB,11,29,बशाह सैंघै इस्राइली रै लोक लाल समुन्द्रा न ऐण्ढै उतरै ज़ैण्ढा कि ते शुकी धौरती पैंधै च़लै होलै होर ज़ैबै मिस्रै रै लोकै तैण्ढा केरना चाहू ता तै सैभ डूबै। 
HEB,11,30,बशाह सैंघै ज़ैबै तिन्हैं यरीहो शैहरा री दीवारा रै सौत रोज़ा तैंईंयैं चकर पूरै केरै ता सौ ढौल़ी। ज़ैण्ढा कि परमेश्वरै बोलू ती सौ केरला। 
HEB,11,31,राहाब नाँ री वैश्यै बशाह केरू ता सौ परमेश्वरा रै हुक्म नी मनणु आल़ै सैंघै नाश नी हुई किबैकि तेसै इस्राइली जासूसा रा स्वागत केरू ज़ो यरीहो शैहरा बै हेरनै री तैंईंयैं आऐ ती । 
HEB,11,32,"ऐबै होर कि बोलणू? किबैकि बौगत नी रौहू कि गिदोना रा, बराका रा, शिमशोना रा, यिफतह रा, दाऊदा रा होर शमुएला रा होर भविष्यवक्तै रै बारै न दसनू। "
HEB,11,33,"इन्हैं बशाह सैंघै राज्य ज़ीतै, धर्मै रै कोम केरै, वायदै री च़ीज़ा प्राप्त केरी होर शेरै रै मुँह बन्द केरै। "
HEB,11,34,"औगी री झ़ौल़ ठण्डी केरी, तलवारी री धारी न बच़ै, कमज़ोरी न शक्तिशाली निकतै, लड़ाई न वीर निकतै होर आपणै दुश्मना रै फौज़ी मारिआ भगाऐ। "
HEB,11,35,किछ़ बेटड़ियै आपणै मूँऐंदै दबारा ज़िन्दै पाऐ। केतरै ता मार खाँदै-खाँदै मूँऐ होर तिन्हैं आपणा बशाह छ़ौड़ना नैंई चाहू ताकि तै कैदा न छ़ुटलै किबैकि ज़ैबै तै मौरनै न बाद दबारा ज़िन्दै होलै ता तिन्हां बै शोभली ज़िन्दगी मिली सका सा । 
HEB,11,36,किछ़ लोका रा मज़ाक उड़ाणा होर कोड़ै लाइआ मारै खाँणी पौड़ी ज़ैबैकि किछ़ जंजीरा न बोनुइआ कैदा न पाऐ । 
HEB,11,37,"कई पात्थरै मारै, कई आरै लाइआ च़ीरै, तलवारियै लाइआ मारै। ते गरीबी न दु:ख सौहंदैआ भेड़ होर बौकरी रै खौलड़ै लाइया औरै-पौरै फिरदै रौहै । "
HEB,11,38,"होर बौणा न, रूआड़ा न, ढौगा न होर दुनिया री दरारा न भटकै। "
HEB,11,39,ऐ पूरी दुनिया इन्हां विश्वासी लायक नी ती ऑथि होर बशाह रै द्वारा इन्हां सैभी रै बारै परमेश्वरै तिन्हां बै हुक्म धिना तैबै बी तिन्हां बै वायदै री च़ीज़ा नी मिली । 
HEB,11,40,"किबैकि परमेश्वरै न सिर्फ़ तिन्हरी तैंईंयैं बल्कि आसरी तैंईंयैं बी एक बेहतर योजना बणाई सा। परमेश्वर तिन्हां बै सिद्ध बनाणा चाहा सी, पर सिर्फ़ आसा सैंघै मिलिया । "
HEB,12,1,"तैबै कई लोका री ज़िन्दगी री बशाह री गुआही एक बड़ी भीड़ा सांही आसरै च़ोहू पासै घिरीदी सा ता एज़ा, आसै हर एक रोकणु आल़ी च़ीज़ा बै होर उलझाणु आल़ै पापा बै दूर केरिआ ज़ो दौड़ आसा दौड़नी तेसा बै ब़डै धीरजा सैंघै दौड़लै । "
HEB,12,2,"होर बशाह शुरू केरनु आल़ै होर सिद्ध केरनु आल़ै यीशु धिरै ताकदै रौहा । ज़ुणियै तेसा खुशी री तैंईंयैं ज़ो तेई सामनै रखी ती, शर्मै री किछ़ चिन्ता नी केरिआ क्रूसा रा दु:ख सौहू होर परमेश्वरै री दैहिणी धिरै ज़ाइआ बेठा। "
HEB,12,3,"तैबै यीशु पैंधै ध्यान केरा, ज़ुणियै आपणै बरोधा न पापी री ऐतरी बेइज़ती सहन केरी ताकि तुसै निराश होईया हौंसला नी छ़ौड़लै। "
HEB,12,4,पापा रै खिलाफ़ तुसरी लड़ाई न तुसा मौंझ़ै कोई बै हाज़ी तैंईंयैं दुःख नैंई पुजू । 
HEB,12,5,"तुसै हिम्मत देणु आल़ै शब्द बिसरै ज़ो परमेश्वरै आपणै बेटै सांही गैल केरी ती, “ओ मेरै बेटैआ, तू प्रभु री सज़ा बै हल्की गैल मत ज़ाणदा होर ज़ैबै सौ तौभै डाँटला ता हौंसला मत छ़ौड़दा, "
HEB,12,6,किबैकि प्रभु ज़ुणी सैंघै झ़ुरी केरा सा तेइबै सज़ा बी देआ सा; होर ज़ुणिबै औलाद बणा सा तेइबै अनुशासना न बी रखा सा।” 
HEB,12,7,तुसै दु:खा बै एक पिता री सज़ा समझ़िया सौहा। परमेश्वर तुसाबै औलाद ज़ाणिया तुसा सैंघै बर्ताव केरा सा। सौ कुण ज़ेही बेटा सा ज़ुणिबै पिता सज़ा नैंई देंदा? 
HEB,12,8,"अगर सौ सज़ा ज़ौसरै सैभै भागी होआ सी, तुसरी नी हुई ता तुसै सच़ी न परमेश्वरा री औलाद नैंई ऑथि। "
HEB,12,9,"फिरी ज़ैबै आसरा सक्का बापू बी आसाबै सज़ा दैआ ती होर आसै तिन्हां बै आदर केरा ती, ता कि आसै आत्मा रै पिता रै अधीन न रौहै, ज़ुणिन आसै ज़िन्दै रौहलै। "
HEB,12,10,"ऐसा दुनिया न आसरै बापू ता आपणी-आपणी समझ़ै रै मुताबक थोड़ै ध्याड़ै री तैंईंयैं सज़ा दैआ ती, पर परमेश्वर आसरै फायदै री तैंईंयैं ऐ केरा सा कि आसै बी तेई सांही पवित्र बणलै। "
HEB,12,11,"होर ज़ुणी बौगता सौ सज़ा देआ सी, तेई बौगता सज़ा शोभली नैंई लागदी, बल्कि दु:ख लागा सा। पर ज़ो लोका तिन्हां परीक्षा रै द्वारा सिखा सी तिन्हां बै धार्मिकता होर बोलणु आल़ा नतीज़ा प्राप्त होंणा । "
HEB,12,12,इन्हां सैभी गैला री बजहा न मज़बूत होर उत्साहित बणा। 
HEB,12,13,"होर औखै तौखै हेरणै रै बजाय, तुसै सीधी बौता न ज़ाआत्, ज़ो यीशु हागै पूजा सा, ताकि आसा मौंझ़ै न ज़ो आत्मिक रीति न कमज़ोर सी सौ भटकै नैंई लोड़ी, पर तिन्हरा बशाह मज़बूत होला। "
HEB,12,14,"सैभी सैंघै मेल-मिलाप रखणै होर पवित्र होंणै री तैंईंयैं हर तैरहा कड़ी मेहनत भी केरा, एथा बगैर कोइयै प्रभु कैधी नैंई हेरणा । "
HEB,12,15,"होर ध्याना सैंघै हेरदै रौहा, ऐण्ढा नी लोड़ी हुआ कि कोई परमेश्वर रै अनुग्रह बगैर रौहला, या कोई सैंघै बैर-भाव मता केरा ताकि दुज़ै रै बिच़ा न परेशानी पैदा केरलै। ऐण्ढी तैरहा रा एक मांहणु तुसा मौंझ़ै न कई बै परमेश्वरा री सच़ी बौता न दूर केरी सका सा । "
HEB,12,16,ऐण्ढा नी लोड़ी हुआ कि कोई व्यभिचारी या अब्राहमा रै पोतै एसावा सांही अधर्मी होला। ज़ुणियै कि एकी बौगतै री रोटी रै बदलै आपणै पैहलौठै होंणै रा भाग बेच़ू। 
HEB,12,17,"तुसै जाँणा ता सी कि बादा न तेइयै आपणै बापू री आशीष पाणी ता चाही पर सौ नलायक गिणुआ होर रोई-रोइया आशीष मुँगी, पर ज़ो किछ़ तेइयै केरू ती तेइबै बदली नैंई सकू । "
HEB,12,18,"तुसै इस्राइली लोका सांही तेई सिय्योना रा ढौगा ज़ैण्ढै कोई ज़ैगा पैंधै नैंई आऐ, ज़ुणिबै हेरा होर छुई सका ती। कोई औगी री ज्वाला होर निहारा बादल या तूफान नैंई ऑथि, होर लोका ऐण्ढी ज़ैगा पैंधै ती ज़ैबै परमेश्वरै तिन्हां बै आपणा बिधान धिना ती। "
HEB,12,19,"तुसै तुरही री छ़ेड़ा हागै होर ऐण्ढै शब्द बोलणू हागै नी आऐ, ज़ौसरै शुणनू आल़ै अर्ज़ केरी कि ऐबै आसा सैंघै होर गैला नी केरिली। "
HEB,12,20,"तिन्हैं ऐण्ढा तैबै बोलू किबैकि तै ऐई हुक्मा बै बर्दाश्त नैंई केरी सकै ज़ो परमेश्वरै तिन्हां बै बोलू, “अगर कोई पशु बी तेई ढौगा बै छ़ुँगला ता सौ पात्थरै लाइया मकाणा।” "
HEB,12,21,"होर सौ दर्शन ऐण्ढा डराउणा ती औखै तैंईंयैं कि मूसै बोलू, “हांऊँ बोहू डौरा सा होर कोमहा सा।” "
HEB,12,22,"पर तुसै सिय्योनै रै ढौगा पैंधै आऐ सी, ज़ौखै स्वर्गीय यरुश्लेम सा, ज़ो ज़िन्दै परमेश्वरा रा शैहर सा, होर ज़ौखै लाखों स्वर्गदूत खुशी मना सी। "
HEB,12,23,"तुसै परमेश्वरा रै ज़ेठी औलादा री सभा न आऐ सी, ज़ुणिरै नाँ स्वर्गा न लिखैदै सी। ते स्वर्गा न धर्मी लोका री आत्मा सी ज़ुणिबै ऐबै सिद्ध बणाऊ सा। तुसै परमेश्वरा हागै आऐ सी, ज़ो सैभी च़ीज़ा पैंधै अधिकारी सा। "
HEB,12,24,तुसै परमेश्वर होर लोका मौंझ़ै नोंऊँऐं वायदै रै बिचवाई यीशु होर छिड़कावै रै तेई लोहू हागै आऐ सी होर ज़ो हाबिला रै लोहू सांही न्याय री तैंईंयैं रोणैं रै बजाय माफी री गैला केरा सा । 
HEB,12,25,"साबधान रौहा, ज़ो बोलदै लागै सी, तुसै तेथा पैंधै ध्यान देआ, किबैकि इस्राइली लोकै ज़ैबै धौरती पैंधै च़िताऊणी देणु आल़ै मूसा न मुँह फेरिया नी बच़ै ता आसै स्वर्गा न च़िताऊणी देणु आल़ै न मुँह फेरिया कैण्ढै बच़णा? "
HEB,12,26,"ज़ैबै परमेश्वरै सिय्योन ढौगा न गैल केरी, ता तेइरै शब्दै धौरती हिलाई, पर ऐबै तेइयै ऐ प्रतिज्ञा केरी सा कि “एक बार फिरी मूँ धौरती केल्ही नी बल्कि आसमान बी हिलाणै।” "
HEB,12,27,"होर ऐ वाक्य “एक बार फिरी” एसा गैला बै प्रगट केरा सा कि सैभ बणाऊदी च़ीज़ा हिलाइणी होर हटाई जाणी सी, ताकि ज़ो च़ीज़ा हिलाँइदी नी तै मज़बूत रौहली। "
HEB,12,28,"एसा बजहा न आसाबै ज़ो राज्य मिलू सा, तेई नैंई हिलाइणा, एज़ा आसा धन्यवादी रौहणा ज़ौसरी बजहा न आसै आराधना न होर डौरा सैंघै परमेश्वरै री ऐण्ढी अराधना केरी सका सी ज़ुणीन परमेश्वर खुश होआ सा। "
HEB,12,29,किबैकि आसरा परमेश्वर भस्म केरनु आल़ी औग सांही सा। 
HEB,13,1,भाई होर बैहणा सांही एकी दुजै सैंघै झ़ुरी केरा। 
HEB,13,2,पाहुणच़ारी केरना हेरीत् बिसरदै किबैकि एथै रै द्वारा केतरै लोकै अनजानै न स्वर्गदूतै री पाहुणच़ारी केरी। 
HEB,13,3,"कैदी री ऐण्ढी सुधि लेआ कि, मैना तुसै बी तिन्हां सैंघै कैद सी। ज़ुणी सैंघै बुरा बर्ताव केरिया सा, ज़ैण्ढा कि तुसै आपणै शरीरा न तिन्हरी दाह महसूस केरा सी । "
HEB,13,4,"ब्याह रा आदर केरा, होर ब्याह न एकी दुज़ै रै प्रति बफादार रौहा, किबैकि परमेश्वरा व्यभिचारी होर, होरी बेटड़ी पिछ़ै भैगणु आल़ै रा न्याय केरना। "
HEB,13,5,"आपणी ज़िन्दगी बै धना रै लालचा न मुक्त रखा होर ज़ो किछ़ तुसा हागै सा, तुसै तेईन सन्तुष्ट रौहा, किबैकि परमेश्वरै आपु बोलू सा, “मूँ तुसै कैधी नी छ़ौड़नै होर न कैधी त्यागणै।” "
HEB,13,6,"ऐबै आसै बेधड़क होईया बोला सी, “प्रभु मेरा सहायक सा, मूँ नी डौरना, मांहणु मेरा कि केरी सका सा?” "
HEB,13,7,"ज़ो तुसरै स्याणै ती होर ज़ुणियै तुसाबै परमेश्वरा रा वचन शुणाऊ, तिन्हां बै याद रखा होर ऐसा गैला पैंधै सोच़ा कि तै कैण्ढै रौहा ती होर कैण्ढै मूँऐं । परमेश्वरा बै ऐण्ढी तैरहा रा बशाह रिहात् ज़ो तिन्हैं रिहाऊ। "
HEB,13,8,"यीशु मसीह काल, औज़ होर जुगा-जुगा तैंईंयैं एक सा। सौ कैधी नैंई बदलदा। "
HEB,13,9,"किबैकि यीशु मसीह कैधी नैंई बदलदा, आसाबै इन्हां सैभी अलग-अलग शिक्षा रा पालन नैंई केरना चेहिऐ। किबैकि तुसरै दिला री तैंईंयैं ऐ शोभला सा कि तुसै अनुग्रह रै ज़रियै पक्कै बणलै, न कि तिन्हां खाँणै री च़ीज़ा रै नियमा रा पालन केरनै न, ज़ुणियै लाइया कोम रखणै आल़ै बै किछ़ फायदा नी हुआ। "
HEB,13,10,"आसरी एक ऐण्ढी वेदी सा, ज़ुणी पैंधै न खाँणै रा हक तिन्हां लोका बै नी ऑथि ज़ो तोम्बू री सेवा केरा सी । "
HEB,13,11,"हर बौर्ष पैहलै वायदै रै मुताबक ज़ुणी पशु रा लोहू महापुरोहित पाप बलि री तैंईंयैं तोम्बू रै दुज़ै कमरै ज़ुणिबै सैभी न पवित्र ज़ैगा बोला सी, पापा री माफ़ी री तैंईंयैं तिन्हां बै नेआ सा, तिन्हरा शरीर तेई ज़ैगा बाहरै ज़ौखै लोका रौहा ती, फुकिया ती। "
HEB,13,12,एसा बजहा न यीशुऐ बी लोका बै आपणै लोहू सैंघै पवित्र केरनै री तैंईंयैं यरूश्लेम शैहरा रै फाटका बाहरै दु:ख सौहू होर मूँआ। 
HEB,13,13,"तैबै एज़ा, आसा यहूदी रीति-रुआज़ छ़ौड़णा होर यीशु पैंधै बशाह केरै, होर तेई सैंघै शर्मिंदा होलै । "
HEB,13,14,"किबैकि ऐ दुनिया आसरा हमेशा रौहणु आल़ा घौर नी ऑथि, बल्कि आसै एक ऐणु आल़ै नगरै री खोजा न सी। "
HEB,13,15,"तैबै एज़ा, आसा आपणै होंठा सैंघै परमेश्वरा री स्तुति केरनी। सौ आसरी तेइरी तैंईंयैं बलि सा। "
HEB,13,16,"पर दुज़ै न भलाई केरना होर ज़रूरत आल़ै बै ज़ो तुसा हागै सा, तेथा बै साँझ़ा केरना मता बिसरदै, किबैकि परमेश्वर ऐण्ढी बलि न खुश होआ सा। "
HEB,13,17,"आपणै अगुवै री मना होर तिन्हरै अधीन रौहा, किबैकि तै तुसाबै हेरदै लागै सी ताकि तुसै भटकै नी लोड़ी। ज़ुणिबै आपणी सेवा रै बारै न लेखा देणा पौड़ना कि तै ऐई कोमा बै खुशी सैंघै केरलै न कि उदासी सैंघै, तैबै तुसाबै किछ़ फायदा नी होंणा। "
HEB,13,18,"आसरी तैंईंयैं प्रार्थना केरदै रौहा, किबैकि आसाबै पक्का बशाह सा कि, आसरी सोच़ च़ोखी सा होर आसै ज़ो बी केरा सी तिन्हां सैभी गैला न परमेश्वरा बै आदर देणा चाहा सी । "
HEB,13,19,"प्रार्थना केरनै री तैंईंयैं हांऊँ तुसाबै होर बी उत्साहित केरा सा ताकि, हांऊँ छ़ेकै तुसा हागै दबारा एनु। "
HEB,13,20,हांऊँ प्रार्थना केरा सा कि शान्ति देणु आल़ा परमेश्वर तुसाबै हर एक भली च़ीज़ दै ताकि ज़ो सौ चाहा सा सौ तुसै केरी सकलै। परमेश्वर सौ सा ज़ो तेइरी भेड़ा रा महान फुआल आसरै प्रभु यीशु मूँऐंदै न ज़िन्दा केरू। तेइयै मसीह बै ज़िन्दा केरू किबैकि तेइयै नोंऊँआं वायदा शुरु केरनै री तैंईंयैं आपणा लोहू च़ढ़ाऊ ज़ो कैधी खत्म नी होंदा। हांऊँ प्रार्थना केरा सा कि परमेश्वर यीशु मसीह रै ज़रियै आसा मौंझ़ै तिन्हां गैला बै ऐ केरै ज़ो तेइबै खुश केरा सा। ज़ुणिरी सराउथी जुगा-जुगा तैंईंयैं होंदै रौहली। आमीन। 
HEB,13,21,"हे भाइयो, बैहणियो, हांऊँ तुसा हागै अर्ज़ा केरा सा कि, इन्हां उत्साह रै सन्देशा बै बड़ै धीरजा सैंघै शुणा, किबैकि मैं तुसाबै बोहू होछ़ै केरिया लिखू सा। "
HEB,13,22,तुसै ऐ ज़ाणलै कि तीमुथियुस आसरा विश्वासी भाई जेला न छ़ुटू सा होर अगर सौ छ़ेकै एला ता मूँ तेई सैंघै तुसा सैंघै भेंट केरनी। 
HEB,13,23,आपणै सैभी स्याणै होर सैभी विश्वासी लोका बै नमस्कार बोला। इतालिया देशा रै विश्वासी लोका बी तुसाबै नमस्कार बोला सी। 
HEB,13,24,तुसा सैभी पैंधै परमेश्वरा रा अनुग्रह होंदा रौहला । आमीन। 
JAS,1,1,"हांऊँ याकूब, ज़ो परमेश्वर होर प्रभु यीशु मसीह रा दास सा, ऐ चिट्ठी लिखा सा, यहूदी रै बारा गोत्रा बै, ज़ो मसीह न होर सारी दुनिया न तितर-बितर होईया रौहा सी, तुसा सैभी बै मेरा नमस्कार । "
JAS,1,2,"हे मेरै विश्वासी भाइयो बैहणा, ज़ैबै तुसै कई किस्मै री परीक्षा न पौड़लै, तैबै तुसै ऊँई बै पूरी खुशी री गैल समझा, "
JAS,1,3,"किबैकि तुसै जाँणा सी कि तुसरै विश्वासै रै जाँचिणै सैंघै धीरज़ पैदा होआ सा, "
JAS,1,4,हर गैला न धीरज रखणा सिखा कि तुसै आत्मिक रीति न पूरै होर सिद्ध होलै ताकि तुसरै चाल-चलना न कौसी गैला री कमी नी रौहली। 
JAS,1,5,"पर अगर तुसा न कौसी बै बुद्धि री कमी सा ता, परमेश्वरा न मूँगा, ज़ो बगैर फटकारिया सैभी बै खुलै दिला सैंघै देआ सा होर तेइबै परमेश्वरा देणी। "
JAS,1,6,"पर पूरै विश्वासा सैंघै मुँगलै होर शक नी केरलै, किबैकि शक केरनु आल़ा समुद्रै री लहरी रै सांही सा ज़ो बागरी सैंघै बौहा होर उछला सा। "
JAS,1,7,ऐण्ढा मांहणु ऐ नी बुझ़ै कि मुँभै प्रभु न किछ़ मिलणा। 
JAS,1,8,सौ मांहणु दोगला सा होर सारी गैला न चँचल सा। 
JAS,1,9,"ज़ो विश्वासी भाई-बैहण गरीब सी, तिन्हां बै खुश होंणा चेहिऐ कि परमेश्वर तिन्हां बै आदर देआ सा। "
JAS,1,10,"होर ज़ो विश्वासी सेठ सी, तिन्हां बै खुश होंणा चेहिऐ किबैकि परमेश्वरै तै घमण्डी नी रखै; पर दुनिया रै सेठ मांहणु री ज़िन्दगी गाह रै फूला सांही शुकणा, "
JAS,1,11,"ज़ैण्ढै सूरज़ निकल़दै कड़ाकै रा धूपा पौड़ा सा, होर गाह बै शकौआ सा, होर तेथा रा फूल शुका सा, होर तेइरी शोभा ज़ाँन्दी रौहा सा, तेथा सांही सेठ बी आपणै कोमा केरदै-केरदै माट्टे न मिलणा। "
JAS,1,12,"धन्य सा सौ मांहणु, ज़ो परीक्षा न मजबूत रौहा सा किबैकि तेई खरै निकल़िया हमेशा री ज़िन्दगी रा मुकट पाणा, ज़ौसरा वायदा परमेश्वरै आपणै झ़ुरी केरनु आल़ै सैंघै केरू सा। "
JAS,1,13,"ज़ैबै कौसरी परीक्षा होली ता सौ ऐ नी बोलला कि मेरी परीक्षा परमेश्वरा धिरै न होआ सा, किबैकि न ता परमेश्वरा री कोई बुरी गैला न परीक्षा होई सका सा, होर न सौ कौसी री परीक्षा आपु केरदा। "
JAS,1,14,बल्कि हर एक मांहणु आपणी बुरी इच्छा न फसिया परीक्षा न पौड़ा सा। 
JAS,1,15,"फिरी ऐ बुरी इच्छा पापा बै जन्म देआ सा, होर ज़ैबै पाप बोहू बड़ा सा, तैबै सौ मांहणु हमेशा री तैंईंयैं मौरा सा। "
JAS,1,16,"हे मेरै प्रिय विश्वासी भाइयो बैहणा, धोखै न मता रौंहदै। "
JAS,1,17,"किबैकि हर एक खरा वरदान होर हर एक खरा दान परमेश्वरा धिरै न मिला सा, ज़ुणियै हर किस्मै री आसमाना री ज्योति बणाई, ज़ुणीन न ता कोई बदलाव होई सकदा होर न आसमाना री ज्योति सांही अदला बदलै री बजहा न तेथा पैंधै कोई निहारा पौड़ा सा, परमेश्वर हमेशा एकै सा। "
JAS,1,18,तेइयै आपणी इच्छा न आसै सच़ाई रै वचनै लाइया पैदा केरै ताकि आसै तेइयै बणाइदी च़िज़ा न खास सी। 
JAS,1,19,"हे मेरै प्रिय विश्वासी भाइयो बैहणा, एसा गैला बै तुसै जाँणा सी। हर एक मांहणु शुणनै री तैंईंयैं त्यार, बोलणै न सुल्हे होर झ़िक केरनै न धिमा होला, "
JAS,1,20,"किबैकि ज़ैबै मांहणु झ़िक केरा सा ता सौ परमेश्वरा रै धर्मा रै कोमा बै पूरा नी केरी सकदा, ज़ैण्ढा परमेश्वर तेइन कराणा चाहा सा। "
JAS,1,21,"तैबै सारी गंदगी होर सैभ बुरी आदता बै दूर केरिया, परमेश्वरा रै तेई वचना बै बड़ै नम्रता सैंघै ग्रहण केरा, ज़ो तुसरै दिला न बाहुआ सा होर ज़ो तुसरै प्राणा रा उद्धार केरी सका सा। "
JAS,1,22,"पर परमेश्वरा रै वचना बै मैनणु आल़ै बैणा, सिर्फ़ शुणनू आल़ै केल्ही नी, किबैकि शुणनु आल़ा आपणै आपा बै धोखा देआ सी। "
JAS,1,23,"किबैकि ज़ो मांहणु परमेश्वरा रै वचना बै शुणनू आल़ा होला होर तेथा रै मुताबक नी च़लदा, सौ तेई मांहणु सांही सा, ज़ो आपणा मुँह शीशै न हेरिया ज़ा सा। "
JAS,1,24,"सौ आपणै मुँह हेरिया ज़ा सा, होर छ़ेकै बिसरा सा कि हांऊँ कैण्ढा ती। "
JAS,1,25,"पर ज़ो मांहणु आज़ादी रै सिद्ध विधाना रै मुताबक कोम केरा सा, सौ आपणै कोमा न तैबै आशीष पा सा कि शुणिया बिसरदा नैंई, पर तैण्ढै कोम केरा सा। "
JAS,1,26,"अगर कोई आपणै आपा बै भक्त समझ़ला होर आपणी ज़ीभा बै बोलणु आल़ी बुरी गैला पैंधै वशा न नी रखदा, सौ आपणै आपा बै धोखा देआ सा, तेइरी भक्ति बेकार सा। "
JAS,1,27,"आसरै परमेश्वर बापू रै सामनै च़ोखी होर साफ भक्ति ऐ सा, कि अनाथ होर विधवै रै दु:खा न तिन्हरी सुधि लेलै होर आपणै आपु बै दुनिया री बुराई न दूर रखलै । "
JAS,2,1,"हे मेरै भाइयो होर बैहणा, तुसै आसरै महिमामय प्रभु यीशु मसीह रै च़ेले सी, तैबै तुसा एकी होरी न भेदभाव री भावना न दूर रौहा, "
JAS,2,2,"उदाहरणा री तैंईंयैं अगर एक मर्द सुनै रै गुठी होर शोभलै मैंहगै झिकड़ै लाइया तुसरी सभा न एला होर एक गरीब बी मैलै कुचैलै झिकड़ै लाइया तुसरी मण्डली न एला, "
JAS,2,3,"होर तुसै तेई शोभलै झिकड़ै आल़ै रा मुँह हेरिया बोललै कि, “तू तौखै शोभली ज़ैगा न बेश” होर तेई गरीबा बै बोललै कि, “तू औखै खड़ा रौह” या “मेरी ज़ोंघा हागै बेश।” "
JAS,2,4,कि तुसै आपु न भेदभाव नी केरू होर बुरै विचारै न्याय केरनु आल़ै नी ठहरै? 
JAS,2,5,"हे मेरै प्यारे विश्वासी भाइयो, बैहणा, शुणा, कि परमेश्वरै ऐई दुनिया रै गरीब नी चुनै कि विश्वासा न धनी हो होर तेई राज्य रै हकदार होलै, ज़ौसरा वायदा परमेश्वरै आपणै झ़ुरी केरनु आल़ै सैंघै केरी सा? "
JAS,2,6,"पर तुसै तेई गरीबा री बेइज़ती केरी; कि धनी लोका तुसा पैंधै अत्याचार नी केरदै, होर कि ते तुसाबै कचहरी बै घसीटिआ नी नेंदै? "
JAS,2,7,"कि ते तेई खरै नाँ प्रभु यीशु मसीह री निन्दा केरा सी, ज़ौसरै तुसै कहलाइया सी? "
JAS,2,8,"तैबै बी अगर तुसै पवित्र शास्त्रै रै ऐई वचनै रै मुताबक, “आपणै पड़ेशी सैंघै आपु सांही झ़ुरी रखा सी,” सैच़ियै तेई राज्य रै बिधाना बै पूरा केरा सी ता खरा केरा सी। "
JAS,2,9,पर अगर तुसै भेदभाव केरा सी ता पाप केरा सी; होर बिधान तुसाबै दोषी ठहरा सा। 
JAS,2,10,"किबैकि ज़ो कोई सारै बिधाना रा पालन केरा सा, पर एकी गैला न भूल केरा सा ता सौ सैभी गैला न दोषी ठहरू। "
JAS,2,11,"तैबै ज़ुणियै ऐ बोलू कि, “तू व्यभिचार हेरी केरदा,” तेइयै ऐ बी बोलू कि, “तू हत्या हेरी केरदा,” पर तैं व्यभिचार ता नी केरू पर हत्या केरी ता तैबै भी तू बिधानै रै खिलाफ़ च़लणू आल़ा ठहरू। "
JAS,2,12,"तुसै तिन्हां लोका सांही दया सैंघै बोला होर कोम बी केरा, ज़ुणिरा न्याय तेसा बिधानै रै मुताबक होंणा, ज़ुणियै सौ आज़ाद केरै । "
JAS,2,13,"किबैकि ज़ुणियै दया नी केरी, तिन्हरा न्याय बगैर दया रै होंणा। अगर तुसै दुज़ै पैंधै दया केरलै ता परमेश्वरा बी न्याय रै ध्याड़ै तुसा पैंधै दया केरनी। "
JAS,2,14,"हे मेरै विश्वासी भाइयो बैहणा, अगर कोई बोलला कि मुँभै यीशु मसीह पैंधै विश्वास सा पर सौ दुज़ै री तैंईंयैं खरै कोम नैंई केरदा ता तेथा न कि फायदा? कि ऐण्ढा विश्वास कैधी तेइरा उद्धार केरी सका सा? "
JAS,2,15,"अगर कोई भाई या बैहण हागै टौलै नी होलै होर तिन्हां बै हर रोज़ खाँणै री कमी होली, "
JAS,2,16,"होर तुसा न कोई तिन्हां बै बोलला, शान्ति सैंघै ज़ात्, तुसै गर्म रौहा होर पेट भौरिया खा पिया, पर ज़ो च़ीज़ा देही री तैंईंयैं ज़रूरी सी तिन्हां बै नी देलै ता कि फायदा? "
JAS,2,17,"तैण्ढाऐ विश्वास बी अगर भलै कोमै रै मुताबक नी होला, ता आपणै स्वभावा न मूँआ सा। "
JAS,2,18,"वरन् कोई बोली सका सा कि, “किछ़ लोका बै बशाह सा होर किछ़ लोका रै भलै कोम सी।” पर हांऊँ तुसाबै बोला सा, “तू मुँभै आपणा बशाह बगैर भलै कोमा न साबित केर; होर मूँ आपणा बशाह भलै कोमा सैंघै साबित कराणा।” "
JAS,2,19,"तौभै बशाह सा कि एकै परमेश्वर सा, तू शोभला केरा सा, बुरी आत्मा बी बशाह रखा सी होर थर-थर कोमहा सी। "
JAS,2,20,पर हे मूर्ख मांहणुआ कि तू ऐ बी नी ज़ाणदा कि भलै कोमा बगैर बशाह बेकार सा? 
JAS,2,21,"ज़ैबै आसरै बुज़ुर्ग अब्राहमै आपणा बेटा इसहाक वेदी पैंधै च़ढ़ाऊ, ऐईरै एस भलै कोमा सैंघै परमेश्वरै सौ धर्मी ठहराऊ। "
JAS,2,22,"तैं हेरू कि विश्वासै तेइरै कोमा सैंघै मिलिया असर केरू होर कोमै लाइया तेइरा बशाह सिद्ध हुआ, "
JAS,2,23,"होर पवित्र शास्त्रा रा ऐ वचन पूरा हुआ कि अब्राहमै परमेश्वरै रा बशाह केरू होर तेथा री बजहा सैंघै सौ धर्मी मांहणु गिणुआ, होर सौ परमेश्वरा रा सैंघी बणु। "
JAS,2,24,"तैबै तुसै हेरू कि मांहणु सिर्फ़ बशाह लाइया केल्ही नी, बल्कि कोमा लाइया बी धर्मी ठहरा सा। "
JAS,2,25,"तैण्ढाऐ राहाब वेश्या बी ज़ैबै तेसै दूत आपणै घौरा ठहरायै होर दुज़ी बौतै विदा केरै, सौ बी तेसा रै भलै कोमै लाइया धर्मी ठहरी। "
JAS,2,26,"ज़ैण्ढै देह शाह बगैर मूँई सा, तैण्ढाऐ बशाह बी बगैर भलै कोमा लाइया मूँआ सा। "
JAS,3,1,"हे मेरै विश्वासी भाइयो बैहणा, मण्डली न तुसा मौंझ़ै बोहू उपदेशक मता बैणा, किबैकि तुसै जाँणा सी कि आसै ज़ो उपदेशक सी आसरा होर बी सख्ती सैंघै न्याय होंणा सा। "
JAS,3,2,"किबैकि आसै बोहू बार भूल केरा सी, ज़ुण बोलणै न बी भूल नैंई केरदा, सौहै ता सिद्ध मांहणु सा होर सौ आपणै सारै कोमा पैंधै बी काबू पाई सका सा। "
JAS,3,3,ज़ैबै आसै आपणै वशा केरनै री तैंईंयैं घोड़ै रै मुँहा न नकेल ला सी ता आसै तिन्हरी सारी देही बै बी फेरी सका। 
JAS,3,4,"हेरा, ज़हाज बी ऐतरै बड़ै होआ सी होर तेज़ बागरी न तिन्हां बै च़ला सी, तैबै बी एक होछ़ी ज़ेही पतवारा सैंघै माँझी री इच्छै रै मुताबक घुमाईया सी। "
JAS,3,5,"तैण्ढाऐ ज़ीभ भी एक होछ़ा ज़ेही अौंग सा होर बड़ी-बड़ी (डींग) गप्पा मारा सा, ज़ैण्ढै थोड़ी ज़ेही औगियै केतरै बड़ै बौणा न औग लागा सा। "
JAS,3,6,"ज़ीभ बी एक औगी सांही सा होर ऐ जीभ आसरै देही न एक ऐण्ढा अौंग सा ज़ो सैभी न बुरा सा, होर सौ सारी देही बै बर्बाद केरा सा होर नरक कुण्डै री औगी न भौकदी रौहा सा होर आसा री ज़िन्दगी न औग ला सा । "
JAS,3,7,"हर किस्मै रै बौणा रै पशु, च़ीड़ू, रेंगणु आल़ै ज़ीऊ होर पाणी रै ज़ीऊ ता मांहणु रै वशा न होई सका सी होर हुऐदै बी सी। "
JAS,3,8,"पर ज़ीभा बै कोई बी मांहणु वशा न नी केरी सकदा। सौ एक ऐण्ढी बला सा ज़ो कैधी नी रूकदी, सौ प्राणा बै नाश केरनु आल़ै ज़हरै लाइया भौरूइदी सा। "
JAS,3,9,"एसै ज़िभै लाइया आसै प्रभु होर परमेश्वर पिता री स्तुति केरा सी होर, एसा ज़िभै लाइया आसै मांहणु बै ज़ो परमेश्वरै रै आपणै रूपा न बणाई, श्राप देआ सी। "
JAS,3,10,"एकी मुँहा न धन्यवाद होर श्राप निकल़ा सी। हे मेरै भाइयो, ऐण्ढा नी होंणा चेहिऐ। "
JAS,3,11,कि एकी पाणी रै ज़ाईरु न मीठा होर खारा पाणी निकल़ा सा? 
JAS,3,12,"हे मेरै विश्वासी भाइयो, कि फेगड़े रै बुटै न जैतून या अँगूरै री लूड़ी न फेगड़े लागी सका सी? तैण्ढाऐ खारै पाणी रै ज़ाईरु न मीठा पाणी नी निकली सकदा। "
JAS,3,13,तुसा न ज्ञानवान होर समझदार कुण सा? ज़ो ऐण्ढा होला सौ आपणै कोमा बै आपणी शोभली चाल-चलना सैंघै नम्र होइया केरलै ज़ो ज्ञान तेइबै धिना सा। 
JAS,3,14,"पर अगर तुसरै आपणै-आपणै मना न कड़वाहट, जलन होर खुदगरज़ी री भावना सी ता सच़ाई रै बरोधा न घमण्ड हेरीत् केरदै होर न झ़ूठ हेरीत् बोलदै। "
JAS,3,15,"ऐ सौ बुद्धि नी ऑथि, ज़ो परमेश्वर देआ सा, बल्कि संसारिक, शारीरिक होर शैतानी सा। "
JAS,3,16,"तैबै ज़ौखै जलन होर खुदगरज़ी होआ सा, तौखै बखेड़ा होर हर किस्मै रै बुरै कोम होआ सी। "
JAS,3,17,"पर ज़ो बुद्धि परमेश्वर देआ सा सौ पैहलै ता पवित्र होआ सा, तैबै मिलनसार, कोमल, नम्र, दया, शोभलै फ़ौल़ा न लादुआ दा, भेद-भाव होर कपट रहित होआ सा। "
JAS,3,18,होर मेल मिलाप कराणू आल़ै री तैंईंयैं शान्ति रा परिणाम ऐ होआ सा कि एकी दुज़ै सैघै धार्मिकता री ज़िन्दगी ज़ीआ। 
JAS,4,1,तुसा न लड़ाई झ़गड़ै कौखै न आऐ? ऐ गैला तिन्हां बुरी इच्छा न एज़ा सी ज़ो तुसरै अँगा न लड़ा भिड़ा सी? 
JAS,4,2,ऐण्ढी च़ीज़ा पाणै री तुसै बोहू इच्छा रखा सी पर तुसाबै सौ च़ीज़ा नी मिलदी । तैबै तुसै हत्या होर मिश केरा सी होर ज़ो च़ीज़ा होरी हागै सी तिन्हां च़ीज़ा बै पाणै री तैंईंयैं तुसै लड़दै झगड़दै रौहा सी पर तै तुसाबै नी मिलदी । ज़ो किछ़ तुसाबै लोड़ी सौ तैबै नी मिलदा किबैकि तुसै परमेश्वरा न नैंई मुँगदै । 
JAS,4,3,"फिरी बी तुसै मुँगा ता सी पर तुसाबै नी मिलदा, किबैकि तुसै बुरी इच्छा सैंघै मुँगा सी, ताकि आपणै भोगविलासा बै पूरा केरी सकलै। "
JAS,4,4,"हे विश्वासघातीयो, कि तुसै नी ज़ाणदी, कि दुनिया सैंघै दोस्ती केरनी परमेश्वरा सैंघै बैर केरना सा? तैबै ज़ो कोई दुनिया न दोस्ती रखणा चाहा सा, सौ आपणै आपु बै परमेश्वरा रा बैरी बणा सा। "
JAS,4,5,"कि तुसै ऐ समझ़ा सी कि, पवित्र शास्त्र बेकार ऐ सैभ बोला सा? “परमेश्वरै आसा आँध्रै ज़ो आत्मा भौरी सा, तैबै सौ चाहा सा कि आसै तेइबै प्यार केरलै, ज़ैण्ढा एक लाड़ा जलन रखा सा कि तेइरी लाड़ी सिर्फ़ तेई सैंघै प्यार रखै।” "
JAS,4,6,"परमेश्वर ता होर बी ज़ादा अनुग्रह देआ सा, अगर आसै इन्हां बुरी इच्छा न दूर रौहै, ऊँई बजहा न ऐ लिखू सा कि, “परमेश्वर घमण्डी रा बरोध केरा सा, पर दीन लोका पैंधै अनुग्रह केरा सा।” "
JAS,4,7,"परमेश्वरै रै अधीन होआ होर शैताना रा बिरोध केरा, ता तेई तुसा हागै न भैगणा। "
JAS,4,8,"परमेश्वरा रै नेड़ एज़ा, ता तेई बी तुसा हागै भेटी ऐणा। हे पापियो, आपणै ज़िन्दगी न पापा बै दूर केरा, होर हे दोगलै लोको, आपणै दिला बै पवित्र केरा। "
JAS,4,9,"दु:खी होईया ज़ात् किबैकि तुसै पाप केरू सा, दुःख मनात् होर रोआ, तुसरी हौसी दुःखा न होर खुशी उदासी न बदलणी। "
JAS,4,10,"प्रभु सामनै दीन बैणा, ता तेई तुसै उथड़ै पैंधै रखणै। "
JAS,4,11,"हे विश्वासी भाइयो, एकी दुज़ै री बदनामी मता केरदै। ज़ुण आपणै भाई री बदनामी केरा सा या आपणै भाई पैंधै दोष ला सा, सौ बिधानै री बदनामी केरा सा होर मूसै रै बिधाना पैंधै दोष ला सा, ता तू बिधानै रै मुताबक च़लणू आल़ा नी ऑथि पर तेथा पैंधै न्याय केरनु आल़ा ठहरू। "
JAS,4,12,"बिधान देणु आल़ा होर न्यायी एकै परमेश्वर सा, ज़ुणिबै बच़ाणै होर नाश केरनै री सामर्थ सा, तू कुण सा, ज़ो आपणै पड़ेशी पैंधै दोष ला सा? "
JAS,4,13,"तुसै ज़ो ऐ बोला सी कि, “औज़ या काल आसा होरी नगरा न ज़ाइआ एक बौर्ष बिताणा होर कोम धन्धा केरिया ढैबुऐ कमोणै।” "
JAS,4,14,"होर तुसै ऐ नी ज़ाणदै कि काल कि होंणा, शुणा, तुसरी ज़िन्दगी सा कि? तुसै ता तेई धुँऐ सांही सी, ज़ो थोड़ी देर हेरिया सा फिरी राहिया सा। "
JAS,4,15,"एथै रै बदलै तुसाबै ऐ बोलणा चेहिऐ कि, “अगर प्रभुऐ चाहू ता आसा ज़िन्दै रौहणा होर ऐ या सौ कोम बी केरना।” "
JAS,4,16,पर ऐबै तुसै आपणै काला रै बारै न डींगा पैंधै घमण्ड केरा सी। ऐण्ढा घमण्ड केरना पापा न बुरा होआ सा। 
JAS,4,17,"ज़ो भलाई केरना जाँणा सा, होर नी केरदा, तेइरी तैंईंयैं ऐ पाप सा। "
JAS,5,1,"हे सेठ लोको शुणा, तुसै आपणै ऐणु आल़ै दु:खा पैंधै च़ीखी-चिखिया रोआ। "
JAS,5,2,तुसरा धन बर्वाद हुआ होर झिकड़ै कीड़ै खाऐ। 
JAS,5,3,"तुसरै सुनै-च़ाँदी न दीमका लागी सा, होर तेसा दीमका तुसा पैंधै गुआही देणी होर ज़ैण्ढी दीमक होर औग सैभ किछ़ फुकिया भस्म केरा सा तैण्ढै परमेश्वरै तुसाबै सख्त सज़ा देणी। तुसै आखरी ज़ुगा न धन कठा केरू सा। "
JAS,5,4,"हेरा, ज़ुणी मज़दूरै तुसरै छेता न लुणनै रा कोम केरू, तिन्हरी सौ मज़दूरी तुसै धोखै न रखी सा, चिलाँदी लागी सा, होर लुणनै आल़ै री आवाज़ सर्वशक्तिमान परमेश्वरा रै कोना तैंईंयैं पुजी सा। "
JAS,5,5,"तुसै धौरती न भोग-विलासा न लागी रौहै होर बड़ा सुख भोगू, ऐण्ढै केरिया तुसै आपणै आपा बै ज़ो तेई भेड़ा सांही पालन पोषण केरिया ऐई रोज़ै री तैंईंयैं मोटा ताज़ा केरू सा ज़ो ऐ नी ज़ाणदा कि तेई काटिणा । "
JAS,5,6,"तुसै धर्मी दोषी ठहराइया मारू, ज़ो तुसरा सामना नी केरी सकदा। "
JAS,5,7,"तैबै हे विश्वासी भाइयो, प्रभु रै ऐणै तैंईंयैं धीरज रैखा, हेरा, किसान धौरती रै बोहू कीमती फ़ौलै री आशा रखिया पैहला होर आखरी गाश होंणै तैंईंयैं इंतज़ार केरदा रौहा सा। "
JAS,5,8,"ऐण्ढै तुसै बी धीरज रैखा, होर आपणै दिला बै मजबूत केरा, किबैकि प्रभु रा ऐणा नेड़ सा। "
JAS,5,9,"हे विश्वासी भाइयो एकी दुज़ै पैंधै दोष मता लाँदै ताकि तुसै बी दोषी नी ठहरलै, हेरा, न्याय केरनै री तैंईंयैं यीशु छ़ेकै ऐणु आल़ा सा। "
JAS,5,10,"हे विश्वासी भाइयो, ज़ुणी भविष्यवक्तै प्रभु रै नाँ न गैला केरी, तिन्हां बै दु:ख सौहणै होर धीरज रखणै रा एक आदर्श समझ़ा। "
JAS,5,11,"हेरा, आसै धीरज रैखणु आल़ै बै धन्य बोला सी, तुसै अय्यूबै रै धिरजै रै बारै न ता शुणू सा, होर प्रभु री तरफा न ज़ो तेइरा प्रतिफल हुआ तेइबै भी जाँणा सी, ज़ुणियै कि प्रभु री ब़डी करूणा होर दया प्रगट होआ सा। "
JAS,5,12,"पर हे मेरै विश्वासी भाइयो, सैभी न खरी गैल ऐ सा कि, कसमा हेरीत् खाँदै, न स्वर्गै री, न धौरती री, न कौसी होरी च़ीज़ै री, पर तुसरी गैला हाँ री हाँ, होर नैंई री नैंई हो, ताकि परमेश्वर तुसाबै सज़ा नी दै। "
JAS,5,13,"अगर तुसा न कोई दु:खी होला ता सौ प्रार्थना केरला, अगर खुश होला ता सौ स्तुति रै भजन गाला। "
JAS,5,14,अगर कोई तुसा न रोगी होला ता सौ मण्डली रै स्याणै बै शाधला होर ते प्रभु रै नाँ न तेई पैंधै तेल मौल़िया तेइरी तैंईंयैं प्रार्थना केरलै। 
JAS,5,15,होर विश्वासा सैंघै केरदी तिन्हरी प्रार्थनै री बजहा न रोगी बच़णा होर प्रभु सौ च़किया खड़ा केरना होर अगर तेइयै पाप भी केरेदै होलै ता तिन्हरी बी माफी होंणी। 
JAS,5,16,तैबै तुसै आपु न एकी दुज़ै रै सामनै आपणै पापा बै मना होर एकी दुज़ै री तैंईंयैं प्रार्थना केरा कि तुसै ठीक होलै। धर्मी मांहणु री प्रार्थनै लाइया बोहू किछ़ होई सका सा। 
JAS,5,17,"एलिय्याह भविष्यवाणी केरनु आल़ा बी ता आसा सांही दु:ख भोगी मांहणु ती, होर तेइयै गिड़गिड़ाइया प्रार्थना केरी कि गाश नी एला, होर साढ़ै त्रा बौर्षा तैंईंयैं धौरती पैंधै गाश नी आऊ। "
JAS,5,18,फिरी तेइयै प्रार्थना केरी ता आसमाना न गाश आऊ होर धौरती न नाज़ हुआ। 
JAS,5,19,"हे मेरै विश्वासी भाइयो अगर तुसा न कोई सच़ाई री बौता न भटकला होर कोई तेइबै फेरिया आंणला ता, "
JAS,5,20,"सौ ऐ ज़ाणला कि ज़ो कोई भटकै दै पापी बै फेरिया आंणला, सौ एकी प्राणा बै मौऊती न बच़ा सा होर तेइरै पापा बै परमेश्वरा न माफ़ कराणू आल़ा होंणा। "
1PE,1,1,"हांऊँ पतरस ज़ो यीशु मसीह रा एक प्रेरित सा, ऐ चिट्ठी लिखदा लागा सा, तिन्हां परदेशी रै नाँ ज़ुण परमेश्वरै चुनैदै लोका सी ज़ो पुन्तुस, गलातिया, कप्पदुकिया, आसिया होर बितूनिया प्रदेशा रै अलग-अलग शैहरा न रौहा सी, "
1PE,1,2,होर पिता परमेश्वरै तुसै बोहू पैहलै चुनु ती कि तुसै तेइरै लोका बणा होर तुसाबै पवित्र आत्मा रै कोमा सैंघै पवित्र केरलै। तेइयै ऐण्ढा तैबै केरू ताकि तुसै यीशु मसीह री गैला मना होर तेइरै लोहू सैंघै च़ोखै होआ। हांऊँ प्रार्थना केरा सा कि परमेश्वर तुसाबै अनुग्रह होर शान्ति भरपूरी न दै। 
1PE,1,3,"आसरै प्रभु यीशु मसीह रै पिता होर परमेश्वर रा धन्यवाद हो, परमेश्वरै आपणी बड़ी दया आसा पैंधै केरी, आसाबै एक नोंऊँई ज़िन्दगी धिनी सा । किबैकि परमेश्वरै यीशु मसीह मूँऐंदै न ज़िन्दा केरू, तेइयै आसाबै बड़ै बशाह सैंघै ज़ीणै लायक बणाऊ सा; ऐ पूरी तैरहा तिन्हां च़ीजा बै पाणै री आश सा ज़ो तेइयै आसाबै देणै रा वायदा केरू सा। "
1PE,1,4,"आसै तेई विरासता बै पाणै रा इंतज़ार केरा सी, ज़ो परमेश्वरै आसा री तैंईंयैं त्यार केरी सा। कोई कैधी भी तिन्हां च़ीजा बै नाश नैंई केरी सकदा। तिन्हरा कोई किछ़ भी बिगाड़ी नैंई सकदा। तिन्हां कैधी खापरै या कम बाँकै नैंई बणना। परमेश्वर तिन्हां च़ीजा बै तुसरी तैंईंयैं स्वर्गा न रखदै लागै सी। "
1PE,1,5,होर तुसरै बशाह रै ज़रियै परमेश्वर तुसाबै आपणी शक्ति रै ज़रियै तैबै तक रक्षा केरदा लागा सा ज़ैबै तक कि तुसै शैताना न पूरी तैरहा उद्धार प्राप्त नैंई केरी लेंदे ज़ो कि मसीह रै वापस ऐणु आल़ै रै रोज़ रिहाणै री तैंईंयैं त्यार सा। 
1PE,1,6,"होर एसा बजहा न तुसाबै मगन होंणा चेहिऐ, ज़ैबैकि ज़रूरी सा कि ऐबै किछ़ रोज़ै री तैंईंयैं कई किस्मै री परीक्षै री बजहा न दु:खा न सी, "
1PE,1,7,"इन्हां मुसीबता रा मकसद ऐ रिहाणा सा कि, कि तुसै सच़िऐ परमेश्वरा न बशाह केरा सी। तुसरा बशाह यीशु मसीह न सुनै न ज़ादा कीमती सा। ज़ैण्ढै नाश होणू आल़ै सुनै बै औगी रै ज़रियै परेखू होर च़ोखा केरा सी, अगर तुसरा बशाह ताउदै औगी रै ज़रियै अजमाणै रै बावजूद भी मजबूत रौहा सा, ता ऐ तुसाबै तेई रोज़ बोहू प्रशंसा होर महिमा होर आदर दिलाणा ज़ैबै यीशु मसीह दबारा ऐणा। "
1PE,1,8,"तेई सैंघै तुसै बगैर हेरै झ़ुरी रखा सी होर ऐबै ता तेई पैंधै बगैर हेरै बशाह केरिया ऐण्ढै खुश होर मगन होआ सी, ज़ो दसणै न बाहरै सा होर महिमा सैंघै भौरूआन्दा सा, "
1PE,1,9,तुसै खुश सी किबैकि तुसरी आत्मा बै परमेश्वर पूरी तैरहा न पापा री सज़ा न बच़ाँदै लागै सी। ऐ यीशु मसीह न तुसरै बशाह रा प्रतिफल सा। 
1PE,1,10,"ऐई उद्धारै रै बारै न तिन्हां भविष्यवक्तै बोहू छानबीन होर जाँच पड़ताल केरी, ज़ुणियै तेई अनुग्रह रै बारै न ज़ो तुसा पैंधै होणु आल़ा ती, भविष्यवाणी केरी ती। "
1PE,1,11,मसीह री आत्मा तिन्हां मौंझ़ै ती होर तिन्हां बै दसदी लागी ती कि मसीहै कैण्ढै दुःख सौहणै होर फिरी तिन्हां बै बोहू आदर देईणा। तैबै तिन्हैं एसा गैला री खोज केरी की कि मसीह कुण होंणा होर ऐ कैबै होंणा। 
1PE,1,12,लेकिन परमेश्वरै इन्हां भविष्यवाणी केरनु आल़ै बै दसू कि तिन्हरै सन्देश तिन्हरी तैंईंयैं नैंई बल्कि तुसरी तैंईंयैं ती। सौ सन्देश यीशु मसीह रै बारै खुशी रा समाद सा ज़ो ऐबै तुसै शुणु। परमेश्वरै स्वर्गा न आपणी पवित्र आत्मा भेज़िया लोका बै तुसाबै खुशी रा समाद शुनाणै न मज़त केरी। ऐ सैभ ऐतरा नौखा सा कि स्वर्गदूत भी इन्हां गैला बै होंदेआ बड़ी इच्छा सैंघै हेरदै लागै सी। 
1PE,1,13,"तैबै आपणै दिमागा बै त्यार केरा ज़ैण्ढै लोका कोम केरनै री तैंईंयैं आपणा च़ेका बौना सी। ऐ सा, तुसाबै ऐसा गैला पैंधै काबू केरना चेहिऐ की तुसै कि सोच़ा सी, होर ऐण्ढा केरनै सैंघै तुसरी ज़िन्दगी रा चाल चलन पूरी तैरहा न होर आत्म बशाह न उद्धार पाणै री आश केरा सा कि ज़ैबै यीशु मसीह स्वर्गा न दबारा ऐणा ता परमेश्वरा तुसा पैंधै अनुग्रह केरना। "
1PE,1,14,"परमेश्वरा रै हुक्म मनणु आल़ै बणा, शोभलै शोहरू सांही ज़ो आपणै बापू रा हुक्म मना सी। तिन्हां बुरै कोमा बै मता केरा ज़ुणिबै तुसै तैबै केरना चाहा ती ज़ैबै तुसै परमेश्वरा री सच़ाई बै नैंई जाँणा ती। "
1PE,1,15,"पर ज़ैण्ढा तुसरा शाधणु आल़ा पवित्र सा, तैण्ढै तुसै भी आपणी सारी चाल-चलना न पवित्र बैणा। "
1PE,1,16,"किबैकि शास्त्रा न लिखुआ सा कि, पवित्र बैणा, किबैकि हांऊँ पवित्र सा, "
1PE,1,17,"होर ज़ैबै तैंईंयैं तुसै हे पिता बोलिया तेई हागै प्रार्थना केरा सी, ज़ो बगैर पक्षपातै रै हर एकी रै कोमै रै मुताबक न्याय केरा सा ता, आपणै परदेशी होंणै रा बौगत डौरा सैंघै बिता। "
1PE,1,18,"किबैकि तुसै जाँणा सी कि नक्कमा चाल-चलन ज़ो बुज़ुर्गा न ओरै च़लदा आऊ सा, तेथा न तुसरा छुटकारा सुनै च़ाँदी मतलब नाशमान च़ीज़ै लाइया नी हुआ, "
1PE,1,19,पर निर्दोष होर निष्कलंक गौभू मतलब मसीह रै कीमती लोहू रै द्वारा हुआ। 
1PE,1,20,"ऐसा दुनिया बै बनाणै न पैहलै, परमेश्वरै बौगता न पैहलै ऐ फैसला केरू ती कि यीशु मसीह उद्धार केरनु आल़ा होंणा। पर सौ सिर्फ़ तुसरी मज़त केरनै री तैंईंयैं इन्हां आखरी रोज़ न ऐसा दुनिया न आऊ। "
1PE,1,21,"ज़ो तेइरै द्वारा तेई परमेश्वरा पैंधै बशाह केरा सी, ज़ुणियै सौ मूँऐंदै न ज़िन्दा केरू होर महिमा धिनी कि तुसरा बशाह होर आशा परमेश्वरा पैंधै होली। "
1PE,1,22,"किबैकि तुसै सच़ाई बै मनणै रै ज़रियै पवित्र बणाऊ सा, ऐबै तुसाबै आपणै सैंघी विश्वासी सैंघै तन मना लाइया झ़ुरी केरनी चेहिऐ। पर तुसाबै आपणै पूरै दिला सैंघै झ़ुरी केरदै रौहणा चेहिऐ। "
1PE,1,23,"किबैकि तुसै नाशमान नी, पर अविनाशी बेज़ै लाइया परमेश्वरै रै ज़िन्दै होर सदा ठहरनू आल़ै वचनै रै ज़रियै नोंऊँआं जन्म पाऊ सा। "
1PE,1,24,"ऐ सौऐ सा ज़ो पवित्र शास्त्र बोला सा, “सैभ लोका गाह रै बराबर सी, होर तिन्हरी सारी शोभा जंगली फूला सांही सा। गाह शुकणा होर फूल भी धौरती पैंधै पौड़ना।” "
1PE,1,25,पर परमेश्वरा रा वचन हमेशा रौहणा। ऐ वचन मसीह रै बारै न खुशी रा समाद सा ज़ो तुसाबै प्रचार केरूआ ती। 
1PE,2,1,तैबै सैभी किस्मा रै बुरै बर्ताव न दूर होआ। होरी बै धोखा मता देआ कपटी मता बणा। होरी सैंघै जलन मता केरदै। होरी लोका रै खिलाफ़ बुरी गैला मता केरदै। 
1PE,2,2,"जन्मै दै शोहरु सांही साफ आत्मिक दूधै री लालसा केरा, ताकि तेइरै द्वारा उद्धार पाणै री तैंईंयैं बढ़दै ज़ालै। "
1PE,2,3,"किबैकि ज़ैण्ढै पवित्र शास्त्र बोला सा, “तुसै महसूस केरिया जाणु कि प्रभु केतरा भला सा।” "
1PE,2,4,"तुसै प्रभु यीशु हागै आऐ सी। सौ एक घौरा री मनियादी न रखैदै एक कीमती पात्थरा सांही सा, पर सौ एक ज़िन्दा पात्थर सा। तेइबै कई लोकै निक्कमा ठहराऊ ती, पर परमेश्वरै सौ चुनु होर सौ बोहू कीमती मनू। "
1PE,2,5,"होर ज़ैण्ढै लोक पात्थरा सैंघै घौर बणा सी, परमेश्वर तुसाबै एक ऐण्ढै छ़ुण्डा न शामिल केरदै लागै सी ज़ुणीन परमेश्वरा री आत्मा रौहा सा। ताकि ज़ो यीशु मसीहै आसरी तैंईंयैं केरू, ज़ैण्ढै पुरोहित बलि च़ढ़ा सी तुसै ऐण्ढै कोम केरा ज़ुणी सैंघै परमेश्वर खुश होआ सा। "
1PE,2,6,"ऐ तैण्ढाऐ सा ज़ो परमेश्वर पवित्र शास्त्रा न बोला सा कि, “हेरा, हांऊँ सिय्योना न कुणै रा चुनुआदा होर कीमती पात्थर रखा सा, होर ज़ो तेई पैंधै बशाह केरला, तेई कौसी रीतियै शर्मिन्दा नी होंणा।” "
1PE,2,7,"तुसरी तैंईंयैं ज़ो बशाह केरा सी, सौ ता बोहू कीमती सा, पर ज़ो बशाह नी केरदै तिन्हरै बारै न पवित्र शास्त्र बोला सा, “ज़ो पात्थर राज़मिस्त्रियै नक्कमा ठहराऊ ती सौहै कुणै रा पात्थर गिणुआ,” "
1PE,2,8,"होर फिरी शास्त्र भी बोला सा, “ठेसा लागणै रा पात्थर होर ठोकर खाँणै री टोहल हुआ सा,” किबैकि ते ता वचना बै नी मैनिया ठोकर खा सी, होर ऊँईरी तैंईंयैं ठहराऐ बी सी। "
1PE,2,9,"पर तुसै एक चुनुआदा वँश होर राज़-पदधारी, पुरोहिता रा समाज, पवित्र लोका होर परमेश्वरै री आपणी प्रजा सी, तैबै कि ज़ुणियै तुसै निहारै न आपणी नौखी ज्योति न शाधै सी, तेइरै गुण प्रगट केरा। "
1PE,2,10,"तुसै पैहलै ता किछ़ भी नी ती ऑथि, पर ऐबै परमेश्वरै री प्रजा सी, तुसा पैंधै दया नी ती हुई ती, पर ऐबै दया हुई सा। "
1PE,2,11,"हे प्यारो, हांऊँ तुसा हागै अर्ज़ा केरा सा, कि तुसै आपणै आपा बै औखै ऐसा दुनिया न परदेशी होर यात्री ज़ाणिया तेई दुनिया री इच्छा न ज़ो आत्मा सैंघै युद्ध केरा सी, बच़िया रौहा। "
1PE,2,12,ज़ो लोका परमेश्वरा पैंधै बशाह नैंई केरदै ते तुसरै च़ोहू पासै रौंहदै लागै सी होर बोली सका सी कि तुसै गलत केरदै लागै सी। ऐण्ढी शोभली ज़िन्दगी ज़ीआ कि ते तुसरै ज़रियै केरेदै खरै कोम हेरणै होर तेई रोज़ परमेश्वरा बै महिमा देणी ज़ैबै मसीह दबारा ऐणा। 
1PE,2,13,"प्रभु रा आदर केरनै री तैंईंयैं तुसाबै तिन्हां सैभी रा पालन केरना चेहिऐ ज़ो ऐई दुनिया न अधिकारा न सा, मतलब राजा ज़ो सैभी न ज़ादा अधिकार रखा सा। "
1PE,2,14,"होर राज़पाला बै ज़ुणिबै राजा रै ज़रियै चुना सी। तिन्हां बै गलत कोम केरनु आल़ै बै सज़ा देणै होर सही कोम केरनु आल़ै बै प्रशँसा केरनै री तैंईंयैं भेज़ा सी, "
1PE,2,15,"किबैकि परमेश्वरै री ऐ इच्छा सा, कि तुसै भलै कोम केरनै सैंघै निर्बुद्धि लोकै री अज्ञानतै री गैला बै बन्द केरा । "
1PE,2,16,"होर आपणै आपु बै आज़ाद जाँणा, पर आपणी एसा आज़ादी बै बुराई री तैंईंयैं आड़ मता बणादै, पर आपणै आपु बै परमेश्वरा रा दास समझ़िया च़ला। "
1PE,2,17,"सैभी रा आदर केरा, आपणै सैंघी सैंघै झ़ुरी रखा, परमेश्वरा न डौरा, राज़ै री इज्ज़त केरा। "
1PE,2,18,"हे विश्वासी नोकरो, तुसै ज़ो दुज़ै लोका रै घौरा न कोम केरा सी, हर किस्मा रै डौरा सैंघै आपणै मालक रै अधीन रौहा, न सिर्फ़ भलै होर नम्रा रै बल्कि बुरै रै भी अधीन रौहा। "
1PE,2,19,"किबैकि अगर कोई परमेश्वरा रा विचार केरिया अन्याय न दु:ख सौहा सा ता, सौ सुहावना सा। "
1PE,2,20,"किबैकि अगर तैं अपराध केरिया मुक्कै खाऐ होर धीरज रखू ता, तेथा न कि सराउथी री गैल सा? पर अगर भलै कोम केरिया दु:ख सौहा सी होर धीरज रखा सी ता, ऐ परमेश्वरा बै शोभला लागा, सा "
1PE,2,21,"होर तुसै एथै री तैंईंयैं चुनै भी सी, किबैकि मसीहै भी तुसरी तैंईंयैं दु:ख सौहिया, तुसाबै एक नमूना धिना सा, कि तुसै भी तेइरै कदमा पैंधै च़ललै। "
1PE,2,22,"पवित्र शास्त्र बोला सा तेइयै न ता कैधी पाप केरू, होर न तेइरै मुँहा न धोखै री कोई गैल निकती। "
1PE,2,23,"सौ गाल़ी शुणिया गाल़ी नी ती देंदा, होर दु:ख च़किया कोई बै भी धमकी नी ती देंदा, पर आपणै आपु बै सच़ै न्यायी रै हौथा न सौंपा ती। "
1PE,2,24,"सौ आपु आसरै पापा बै आपणी देही पैंधै च़किआ क्रूसा पैंधै च़ढ़ू, ज़ुणीन आसै पापै री तैंईंयैं मौरिया धार्मिकतै री तैंईंयैं ज़िन्दगी बितालै, तेइरै मार खाँणै सैंघै तुसै ठीक हुऐ। "
1PE,2,25,"तुसै पैहलै भटकीदी भेड़ा सांही ती, पर ऐबै आपणै प्राणै रै रखवालै होर फुआला धिरै फिरी वापस आऐ सी। "
1PE,3,1,"हे लाड़िओ, तुसै भी आपणै लाड़ै रै अधीन रौहा। तैबै कि अगर तिन्हां मौंझ़ै न कोई भी खुशी रै समादा बै मनणै न नाँ केरा सी ता, ज़ैण्ढी तैरहा तुसै ज़ीआ सी, सौ तुसरै बगैर किछ़ बोलै बशाह केरनै री बजहा बणनी। तिन्हां मसीह न बशाह केरना ज़ैबै तिन्हां तुसरा च़ोखा होर पवित्र चाल चलन हेरना। "
1PE,3,2,"होर तुसरा शिंगार दिखावटी नी होला, मतलब बाल गुँधणा होर सुनै रै गैहणै या भाँति-भाँति रै झिकड़ै लाणै, "
1PE,3,3,तुसै आपु बै तिन्हां गुणा न बाँकै बणना चेहिऐ ज़ो कैधी नी बदलदै। मतलब एक नम्र होर शांत स्वभावा री परमेश्वरै री नज़री न बड़ी कीमत सा। 
1PE,3,4,"होर पैहलकै काला न पवित्र बेटड़ी भी, ज़ो परमेश्वरा पैंधै आशा रखा ती, आपणै आपु बै एसा रीतियै सँवारा ती होर आपणै-आपणै लाड़ै रै अधीन रौहा ती। "
1PE,3,5,ज़ैण्ढी सारा अब्राहमै रै हुक्म न रौहा ती होर तेइबै मालक बोला ती। तुसै भी अगर भलाई केरली होर कौसी किस्मै री डौरा न नी डौरली ता तुसै भी सारा री बेटी ठहरनी। 
1PE,3,6,"तैण्ढाऐ हे लाड़ैओ, तुसै भी समझ़दारी न आपणी लाड़ी सैंघै ज़िन्दगी गुज़ारा, होर बेटड़ी बै कमज़ोर ज़ाणिया तेसरा आदर केरा, ऐ समझ़िया कि आसै दुहै ज़िन्दगी रै वरदानै रै वारिस सी, ज़ुणीन तुसरी प्रार्थना नी लोड़ी रूकी। "
1PE,3,7,"तुसै सैभियै एक मन होर कृपा, भाईचारै री झ़ुरी रखणू आल़ै, दयालु होर नम्र बणा। "
1PE,3,8,"बुराई रै बदलै बुराई मता केरदै, होर गाल़ी रै बदलै गाल़ी मता देंदै, बल्कि आशीष दैआ, किबै परमेश्वरै तुसै दुज़ै पैंधै एक आशीष देणै री तैंईंयैं शाधु सा, अगर तुसै ऐण्ढा केरा सी ता परमेश्वरा भी तुसाबै आशीष देणी। "
1PE,3,9,"किबैकि पवित्र शास्त्र बोला सा, “ज़ो ज़िन्दगी री इच्छा रखा सा, होर शोभलै ध्याड़ै हेरना चाहा सा, सौ आपणी ज़िभा बै बुराई न होर आपणै होंठा बै धोखै री गैला केरनै न रोकला। "
1PE,3,10,"सौ बुराई रा साथ छ़ौड़ला होर भलाई केरला, सौ मेल मिलापा बै तोपला होर तेथै री कोशिशा न रौहला, "
1PE,3,11,"किबैकि प्रभु री औछ़ी धर्मी पैंधै लागी रौहा सी, होर तेइरै कोन तिन्हरी प्रार्थना धिरै, पर प्रभु बुराई केरनु आल़ै रै खिलाफ़ रौहा सा।” "
1PE,3,12,"अगर तुसै भलाई केरनै बै त्यार रौहा सी ता, तुसरा बुरा केरनु आल़ा कुण सा? "
1PE,3,13,"पर अगर तुसै सही कोम केरनै री बजहा न दुःख सौहा सी ता, परमेश्वरा तुसाबै आशीष देणी। ज़ैण्ढै यशायाह लिखू ती; “तिन्हां लोका न मता डौरदै ज़ो तुसाबै धमकी देआ सी होर ऐसा गैला री फिक्र मत केरा कि लोका कि केरी सका सी।” "
1PE,3,14,"पर मसीह बै प्रभु ज़ाणिया आपणै-आपणै दिला न पवित्र समझ़ा होर ज़ो कोई तुसा न तुसरी आशा रै बारै न पुछ़ला ता ज़वाब देणै री तैंईंयैं त्यार रौहा, पर नम्रता सैंघै, "
1PE,3,15,"होर आपणी सोच़ा बै च़ोखै रखा कि ज़ुणी गैला न ते मसीह न तुसरै शोभलै चाल चलना रा अपमान केरा सी, शर्मिन्दा होलै। "
1PE,3,16,किबैकि अगर परमेश्वरै री ऐही इच्छा होली कि तुसै भलाई केरनै री बजहा न दु:ख सौहलै ता ऐ बुराई केरनै री बजहा न दु:ख सौहणै न भला सा। 
1PE,3,17,हांऊँ सौ बोला सा किबैकि मसीहै भी आसरै पापा री तैंईंयैं दुःख सौहू होर मूँआ। सौ सिर्फ़ ऐकै बारी मूँआ होर ऐईबै दोहराणै री ज़रूरत नैंई ऑथि। सौ एक धर्मी मांहणु ती ज़ो पापी मांहणु री तैंईंयैं मूँआ ताकि सौ आसाबै परमेश्वरा रै नेड़ आंणी सकै। तिन्हैं तेइरा शरीर मकाऊ पर सौ पवित्र आत्मा री शक्ति न दबारा ज़िन्दा केरू। 
1PE,3,18,फिरी तेइरी आत्मै जाइया तिन्हां लोका बै खुशी रा समाद शुणाऊ ज़ौखै मूँऐंदै लोका री आत्मा परमेश्वरा रै ज़रियै कैद केरी सा। 
1PE,3,19,"ऐ तिन्हां लोका री आत्मा ती ज़ुणियै बोहू पैहलै परमेश्वरा रा हुक्म नैंई मनू ती। ज़ैबै नूह आपणै ज़हाज़ा बै बणादा लागा ती, तैबै परमेश्वरै बड़ै धिरजा सैंघै इंतज़ार केरू की कि इन्हां लोका पश्चाताप केरना। पर तेसा खतरनाक बाड़ा न सिर्फ़ औठ लोका ही बच़ाऐ ती। "
1PE,3,20,"होर तेई पाणी रा उदाहरण भी मतलब बपतिस्मा, यीशु मसीह रै ज़िन्दै होंणै रै ज़रियै ऐबै तुसाबै बच़ा सा। एथा रा मतलब शरीरा रा मैल धोणा नी ऑथि, पर च़ोखै मना सैंघै परमेश्वरै रै वशा न होंणा सा। "
1PE,3,21,"होर सौ स्वर्गा न नौठा। तौखै सौ ऐबै सैभी न खास ज़ैगा परमेश्वरा री दैहिणी धिरै सा, होर सौ सैभ स्वर्गदूत, सैभ अधिकारी होर शक्ति पैंधै शासन केरा सा। "
1PE,4,1,"तैबै ज़ैबैकि मसीहै शरीरा न होईया दु:ख सौहू ता तुसाबै भी तेसा मनसा सैंघै दुःख सौहणै री तैंईंयैं त्यार होंणा चेहिऐ, ज़ो तेई हागै ती। अगर तुसै मसीह री तैंईंयैं दुःख सौहणै बै त्यार सी ता तुसै पापा केरना छ़ौड़नै रा फैसला केरू सा। "
1PE,4,2,नतीज़ै रै तौरा पैंधै सौ मांहणु आपणी सारी ज़िन्दगी ऐसा धौरती पैंधै आपणी शारीरिक मांहणु री इच्छै रै मुताबक नी बल्कि परमेश्वरै री इच्छै रै मुताबक ज़ीलै। 
1PE,4,3,"किबैकि होरी ज़ाति री इच्छै रै मुताबक कोम केरनै होर लुचपनै री बुरी इच्छा, मतवालापन, लीलाक्रीड़ा, पियक्कड़पन होर घृणित मूर्ति पूज़ा न आसै ज़ो बौगत बिताऊ, सौऐ बड़ा भारी हुआ। "
1PE,4,4,"तैबै तुसरै पराणै सैंघी हैरान होआ सी कि, तुसै बोहू बुरै कोमा न तिन्हरा साथ नी देंदै होर तैबै ते बुरा भला बोला सी। "
1PE,4,5,"पर तिन्हां तेइबै, ज़ो ज़िन्दै होर मूँऐंदै रा न्याय केरनै री तैंईंयैं त्यार सा, लेखा देणा। "
1PE,4,6,"किबैकि मूँऐंदै बै भी खुशी रा समाद एथै री तैंईंयैं शुणाउआ ती कि, शरीरा न तिन्हरा न्याय मांहणु रै मुताबक होला, पर आत्मा न परमेश्वरै रै मुताबक ज़िन्दै रौहलै। "
1PE,4,7,"सैभी गैला रा आखरी छ़ेकै होणु आल़ा सा, ऐबै सँयमी होईया प्रार्थना केरनै री तैंईंयैं होशियार रौहा "
1PE,4,8,"होर सैभी न खरी गैल ऐसा कि, एकी दुज़ै सैंघै होर भी ज़ादा झ़ुरी रखा, किबैकि झ़ुरी बोहू सारै पापा बै खौटा सा। "
1PE,4,9,कुड़कुड़ाऐ बगैर एकी दुज़ै री पाहुणच़ारी केरा। 
1PE,4,10,"ज़ुणिबै ज़ो वरदान मिलू सा, सौ तेइबै परमेश्वरै रै अनुग्रह रै भलै भण्डारी सांही एकी दुज़ै री सेवा न लाऐ। "
1PE,4,11,अगर तुसा हागै प्रचार केरनै रा वरदान सा ता तौभै परमेश्वरा रै वचना रा प्रचार केरना चेहिऐ। अगर तुसा हागै दुज़ै लोका री मज़त केरनै रा वरदान सा ता तेइबै तेसा शक्ति सैंघै केरा ज़ो परमेश्वर तुसाबै देआ सा। फिरी तुसै ज़ो किछ़ भी केरा सी सौ यीशु मसीह रै ज़रियै परमेश्वरा री महिमा आंणा सा। सैभ महिमा होर शक्ति ज़ुग-ज़ुग तेइरी सा। आमीन। 
1PE,4,12,"हे प्यारो, तेसा दर्दनाक गैला रै बारै न हैरान मता होआ ज़ो तुसै दु:ख सौहा सी, किबैकि तुसै मसीह रै सी। पर ऐ च़ीजा ऐ रिहाणै री तैंईंयैं होंदी लागी सा की, कि तुसै सच़ी परमेश्वरा बै मना सी। तैबै ऐ मता सोच़ा कि तुसा सैंघै किछ़ नौखा होंदा लागा सा। "
1PE,4,13,"पर ज़ैण्ढै-ज़ैण्ढै मसीह रै दु:खा न सहभागी होआ सी, खुशी मनात् कि, तेइरी महिमै रै प्रगट होंणै रै बौगता भी तुसै खुश होर मगन हो। "
1PE,4,14,"फिरी अगर मसीह रै नाँ री तैंईंयैं तुसरी निन्दा केरिया सा ता धन्य सी, किबैकि महिमा री आत्मा, ज़ो परमेश्वरै री आत्मा सा, तुसा पैंधै छ़ाँव केरा सा। "
1PE,4,15,"तुसा न कोई मांहणु खूनी, च़ोर, कुकर्मी या पराऐ कोमा न हौथ पाणै री बजहा न दु:ख नी पाला। "
1PE,4,16,"अगर मसीह होंणै री बजहा न दु:ख पा सा ता शर्मिंदा हेरी होंदा, पर एसा गैलै री तैंईंयैं परमेश्वरै री महिमा केरा। "
1PE,4,17,"किबैकि न्याय रा बौगत आई पुजू सा कि, पैहलै परमेश्वरै रै लोका रा न्याय केरिला, होर ज़ैबै न्याय री शुरूआत आसा न होंणी ता तिन्हरा कि होंणा ज़ो परमेश्वरै रै खुशी रै समादा बै नी मनदै? "
1PE,4,18,"ज़ैण्ढै कि शास्त्र बोला सा, “अगर धर्मी मांहणु बड़ी मुश्किला सैंघै मुक्ति पा सा ता, भक्तिहीन होर पापी रा कि ठिकाणा?” "
1PE,4,19,"तैबै ज़ो परमेश्वरै री इच्छै रै मुताबक दु:ख सौहा सी, ते भलाई केरदैआ आपणै-आपणै प्राणा बै विश्वासयोग्य सृजनहारै रै हौथा न सौंपलै। "
1PE,5,1,"तुसा न ज़ो स्याणै सी हांऊँ तिन्हां सांही अगुवा सा होर मसीह रै दु:खा रा गुआह होर प्रगट होणू आल़ी महिमा न सहभागी होईया तिन्हां बै ऐ समझ़ा सा, "
1PE,5,2,"कि परमेश्वरै रै तेई छ़ुण्डै री ज़ो तुसरै बिच़ा न सा रखवाली केरा होर ऐ दवाब न नी बल्कि परमेश्वरै री इच्छा रै मुताबक खुशी सैंघै होर, नीच कमाई री तैंईंयैं नी पर मन लाइया केरा। "
1PE,5,3,"होर ज़ो लोका तुसरै हवालै केरै सी, तिन्हां पैंधै अधिकार मता जताँदै, बल्कि छ़ुण्डै री तैंईंयैं शोभलै आदर्श बणा। "
1PE,5,4,होर ज़ैबै यीशु मसीह ज़ो कि आसरा प्रधान रखवाला वापस ऐला ता तुसाबै महिमा रा मुकट देणा ज़ो मुरझाणू आल़ा नी ऑथि। 
1PE,5,5,"हे नोऊज़ुआनो, तुसै भी स्याणै रै अधीन रौहा बल्कि तुसै सैभियै एकी दुज़ै री सेवा दीन होईया केरा, किबैकि शास्त्र बोला सा, “परमेश्वर घमण्डी रा बरोध केरा सा, पर दीन मांहणु पैंधै अनुग्रह केरा सा।” "
1PE,5,6,तैबै परमेश्वरै रै बलवान हौथा हेठै दीनता न रौहा कि सौ तुसाबै ठीक बौगता न बढ़ाला। 
1PE,5,7,होर आपणी सारी चिंता परमेश्वरा पैंधै छ़ौड़ा किबैकि तेइबै तुसरा ध्यान सा। 
1PE,5,8,होशियार रौहा होर बिऊदै रौहा किबैकि तुसरा बरोधी शैतान ग्रिंज़णू आल़ै शेरा सांही एसा खोजा न रौहा सा कि कुणी बै मारिया खाला। 
1PE,5,9,"बशाह न दृढ़ होईया होर ऐ ज़ाणिया तेइरा सामना केरा कि तुसरै मसीह भाई, बैहण ज़ो दुनिया न सी, ऐण्ढै दु:ख भोगदै लागदै सी। "
1PE,5,10,"परमेश्वरा ज़ो सारै अनुग्रह रा दाता सा, ज़ुणियै तुसै मसीह न आपणी हमेशा महिमै री तैंईंयैं शाधै सी, तुसरै थोड़ी देर दु:ख च़कणै न बाद आपुऐ तुसै सिद्ध, स्थिर होर बलवन्त केरनै। "
1PE,5,11,तेई रा राज्य ज़ुग-ज़ुग रौहला। आमीन। 
1PE,5,12,मैं सिलासा री मज़ती न ऐ होछ़ी चिट्ठी लिखी होर तुसाबै भेज़ी सा। हांऊँ तेइबै मसीह न एक बफादार भाई समझा सा। लिखणै रा मेरा मकसद तुसाबै उत्साहित केरना होर बशाह दिलाणा सा कि तुसै ज़ो झेलदै लागै सी सौ सच़ी न परमेश्वरा रै अनुग्रह रा हिस्सा सा। ऐई अनुग्रह न मजबूत रौहा। 
1PE,5,13,"बैबीलोन शैहरा रै विश्वासी ज़ो रोमा न सी, ज़ुणिबै परमेश्वरै चुनु सा, ज़ैण्ढै तुसै चुनै सी, तुसाबै नमस्कार भेज़ा सी । मरकुस भी ज़ो मेरै मेरा बेटै सांही सा तुसाबै नमस्कार भेज़ा सा। "
1PE,5,14,सच़ै प्यारा सैंघै एकी दुज़ै बै नमस्कार केरा। तुसा सैभी बै ज़ो मसीह न होलै शान्ति मिली लोड़ी। 
2PE,1,1,"हांऊँ शमौन पतरस ज़ो यीशु मसीह रा एक दास होर प्रेरित सा ऐ चिट्ठी तुसाबै लिखदा लागा सा। हांऊँ तुसा सैभी बै लिखदा लागा सा ज़ो तेई कीमती बशाह बै साँझ़ा केरा सी ज़ो आसा हागै सा, ऐ बशाह तुसाबै धिना सा किबैकि यीशु मसीह न्यायी सा ज़ो आसरा उद्धारकर्ता होर परमेश्वर सा। "
2PE,1,2,"हांऊँ प्रार्थना केरा सा कि परमेश्वर तुसाबै होर ज़ादा अनुग्रह होर शान्ति दै, ज़ैण्ढै कि तुसै परमेश्वर होर आसरै प्रभु रै आपणै ज्ञाना न बढ़ा सी। "
2PE,1,3,परमेश्वरै आपणी शक्ति रै ज़रियै आसाबै सौ सैभ किछ़ धिना सा ज़ो आसाबै परमेश्वर बै एक खुश केरनु आल़ी ज़िन्दगी ज़ीणै री तैंईंयैं लोड़ी। ऐ मुमकिन सा किबैकि आसै परमेश्वरा बै जाँणा सी होर सौ सौऐ सा ज़ुणियै आसाबै आपणी महानता होर शोभलै गुणा रै ज़रियै आपणै लोक होंणै री तैंईंयैं शाधु सा। 
2PE,1,4,"इन्हां सैभी रै ज़रियै परमेश्वरै आसाबै महान होर कीमती वरदान धिना सा ज़ो तेइयै वायदा केरू ती। इन्हां वायदै रा इस्तेमाल केरिया आसै दुनिया न तिन्हां बुरी इच्छा न बच़ी सका सी ज़ो लोका बै नाश केरा सी, होर परमेश्वरा रै स्वभावा न एक हिस्सा होई सका सी। "
2PE,1,5,"होर एसा बजहा तुसाबै सिर्फ़ मसीह पैंधै बशाह नैंई केरना चेहिऐ, तुसाबै हमेशा सौ केरनै री भी कोशिश केरनी चेहिऐ ज़ो होरी री तैंईंयैं शोभला सा, तुसाबै सिर्फ़ सौऐ नैंई केरना चेहिऐ ज़ो शोभला सा, तुसै ऐण्ढै मांहणु भी बणा ज़ो बुद्धिमानी सैंघै बर्ताव केरना भी जाँणा सा, "
2PE,1,6,"होर न सिर्फ़ तुसाबै जाणना चेहिऐ कि कैण्ढै बुद्धिमाना सैंघै बर्ताव केरना सा, तुसाबै आपणै आपा बै भी काबू डाहणा चेहिऐ, ताकि तुसै ते बुरै कोम मता केरा ज़ो केरना चाहा सी, तुसाबै सिर्फ़ आपणै आपा बै काबू नैंई केरना चेहिऐ, तुसाबै परेशानी न धीरज भी डाहणा चेहिऐ, तुसाबै ऐण्ढै ज़ीणा चेहिऐ ज़ो परमेश्वरा बै शोभला लागा सा। "
2PE,1,7,"तुसाबै ऐण्ढै नैंई ज़ीणा चेहिऐ ज़ो परमेश्वरा बै शोभला नी लागदा, तुसाबै आपणै ही टबरा सांही एकी दुज़ै री झ़ुरी केरनी चेहिऐ होर तुसाबै सिर्फ़ आपणै ही टबरा सांही एकी दुज़ै री झ़ुरी नैंई केरनी चेहिऐ, तुसाबै सैभी लोका सैंघै झ़ुरी भी केरनी चेहिऐ। "
2PE,1,8,"किबैकि अगर ऐ गैला तुसा न बणिया रौहली, होर बढ़दी ज़ाली ता तुसाबै आसरै प्रभु यीशु मसीह री पछ़ियाणनै न नक्कमै होर निष्फल नी होंणै देणै। "
2PE,1,9,"पर अगर कोई मांहणु ऐण्ढै नी ज़ीआ सा ता, सौ एक ऐण्ढै मांहणु सांही सा ज़ो कांणा सा । तेइयै बिसरू सा कि परमेश्वरै सौ तिन्हां पापा री तैंईंयैं माफ़ केरू सा ज़ो तेइयै मसीह न ऐणै न पैहलै केरै ती। "
2PE,1,10,"एसा बजहा न हे प्यारो, आपणै शाधिणै होर चुनिणै बै सिद्ध केरनै री तैंईंयैं कोशिश केरा, किबैकि अगर ऐण्ढा केरलै ता तुसा कैधी ठोकर नी खाँणी। "
2PE,1,11,बल्कि एसा रीतियै तुसा आसरै प्रभु होर उद्धारकर्ता यीशु मसीह रै हमेशा रौहणु आल़ै राज्य न बड़ै आदरा सैंघै प्रवेश केरना। 
2PE,1,12,"ज़ैबैकि तुसै इन्हां गैला बै जाँणा सी, होर तुसाबै सच़ै वचन मिलै सी, तिन्हां न बणी रौहा सी, तैबै भी मूँ तुसाबै इन्हां गैलै री याद दिलाणै री तैंईंयैं त्यार रौहणा। "
2PE,1,13,"होर हांऊँ ऐ आपणी तैंईंयैं सही समझ़ा सा कि ज़ैबै तैंईंयैं हांऊँ ऐई डेरै न सा, तैबै तैंईंयैं मूँ तुसाबै याद दिलाँदै रौहणा। "
2PE,1,14,"किबैकि हांऊँ जाँणा सा कि मूँ छ़ेकै ही मौरना, किबैकि आसरै प्रभु यीशु मसीहै मुँभै साफ़ रीतियै रिहाऊ सा। "
2PE,1,15,ऐबै मूँ ऐण्ढी कोशिश केरनी कि मेरै मौरनै न बाद तुसै इन्हां गैला बै हमेशा याद केरी सकलै। 
2PE,1,16,"किबैकि ज़ैबै आसै तुसाबै आपणै प्रभु यीशु मसीह री शक्ति रा होर ऐणै रा समाद धिना ती ता, च़लाकि सैंघै बणाईदी कहाणी पैंधै नी च़लदै, बल्कि आसै आपु तेइरा प्रताप हेरू ती। "
2PE,1,17,"आसै तेई पवित्र ढौगा पैंधै तेई सैंघै ती ज़ैबै तेइबै परमेश्वर पिता रै ज़रियै आदर होर महिमा धिनी ती। तेई बौगत परमेश्वर, परम प्रतापी न ऐ बोलिया आवाज़ आई, “ऐ मेरा आपणा प्यारा बेटा सा ज़ुणीन हांऊँ खुश सा!” आसै आपु स्वर्गा न ऐणु आल़ी आवाज़ शुणी। "
2PE,1,18,"आसै ऐ भी जाँणा सी कि मसीह रै बारै भविष्यवाणी केरनु आल़ै ज़ो गैला लिखी सा सौ पूरी सच़ सा, होर आसै ज़ो गैला तिन्हरी वापसी रै बारै न सिखाऊ ती, ते तिन्हां बै पक्का केरा सी, तुसाबै तिन्हां गैला बै शोभली तैरहा शुणना चेहिऐ, किबैकि ज़ैण्ढै निहारै न च़मकुदा एक दिऊआ लोका बै जाणै न सही बौत रिहाणै न मज़त केरा सा, ऐ गैला तुसाबै जाणनै न मज़त केरा सा की कि सच़ सा। आसरै प्रभु यीशु मसीह रै वापस ऐणै तक तुसाबै तिन्हां गैला बै शोभली तैरहा शुणना चेहिऐ। तेइरा ऐणा नोंऊँऐं ध्याड़ै रै दोतकै सांही प्याशा आंणना, होर सौ भ्याणु तारै सांही होंणा। तेई बौगता तेइरा प्याशा तुसरै दिला न च़मकणा होर परमेश्वरा बै तुसरै सामनै स्पष्ट रूपा न प्रगट केरना। "
2PE,1,19,पर ऐ तुसरी तैंईंयैं समझणा जरूरी सा कि भविष्यवाणी केरनु आल़ै री ज़ो गैला तुसै शास्त्रा न पौढ़ा सी ते गैला सिर्फ़ भविष्यवाणी केरनु आल़ै रै आपणै विचार नैंई ती। 
2PE,1,20,"किबैकि कोई भी भविष्यवाणी मांहणु री इच्छा न कैधी नी हुई, पर भक्तजन पवित्र आत्मा न होईया परमेश्वरा धिरै न बोला ती। "
2PE,2,1,"ठीक तैण्ढै तैरहा ज़ैण्ढै झ़ूठी भविष्यवाणी केरनु आल़ै बोहू पैहलै आऐ ती, तैबै झ़ूठी शिक्षा देणु आल़ै तुसा मौंझ़ै ऐणा। तिन्हां झ़ूठी शिक्षा न पौड़ना ज़ुणी सैंघै लोका मसीह न बशाह केरना बन्द केरना। इन्हां झ़ूठी शिक्षा देणु आल़ै मसीह बै आपणा मालक होंणै न भी नाँ केरना। ऐण्ढी तैरहा तिन्हां आपु बै च़ानक नाश केरना। "
2PE,2,2,"होर बोहू सारै तिन्हां सांही लुचपन केरना, ज़ुणी री बजहा न सच़ाई री निन्दा केरनी। "
2PE,2,3,इन्हां झ़ूठी शिक्षा देणु आल़ै लालची होंणा होर तिन्हां तुसा न ढैबुऐ पाणै री तैंईंयैं बनावटी कहाणी शुणाइया तुसाबै धोखा देणा। परमेश्वरै बोहू पैहलै फैसला केरू ती कि तेई तिन्हां बै सज़ा देणी होर सौ ऐण्ढा केरनै री तैंईंयैं त्यार सा। तेई पक्का ते नाश केरनै। 
2PE,2,4,"किबैकि ज़ैबै परमेश्वरै ते पाप केरनु आल़ै स्वर्गदूत नी छ़ौड़ै होर निहारे कुण्डा न पाऐ ताकि न्याय रै रोज़ा तैंईंयैं बन्दी रौहलै, "
2PE,2,5,"होर पैहलै ज़ुगा री दुनिया भी नी छ़ौड़ी, बल्कि भक्तिहीन दुनिया पैंधै महा जलप्रलय भेज़िआ धर्मै रै प्रचारक नूहा समेत औठ मांहणु बच़ाऐ, "
2PE,2,6,"होर सदोम होर गमोरा नगरा बै विनाशा री ऐण्ढी सज़ा धिनी कि ते भस्म केरै, ताकि ऐणु आल़ै भक्तिहीन लोकै री शिक्षै री तैंईंयैं एक उदाहरण बणलै, "
2PE,2,7,पर सदोमा रा नाश केरनै न पैहलै तेइयै धर्मी लूता बै ज़ो अधर्मी रै बुरै चाल चलना न बोहू दु:खी ती सौ बच़ाई। 
2PE,2,8,"किबैकि सौ तिन्हरै बिच़ा न रौंहदै होर तिन्हरै अधर्मै रै कोमा बै हेरिया होर शुणिया हर रोज़ आपणै मना बै दु:खी केरा ती, "
2PE,2,9,प्रभु आपणै भक्ता बै परीक्षा न कौढणा होर अधर्मी बै न्याय रै रोज़ा तैंईंयैं सज़ै री दशा न रखणा भी जाँणा सा। 
2PE,2,10,"खास केरिया तिन्हां बै ज़ो बुरी इच्छा रै पिछ़ै शरीरा रै मुताबक च़ला सी होर प्रभुता बै तुच्छ जाँणा सी, ते ढीठ होर हठी सी होर बड़ै औह्दै आल़ै बै बुरा भला बोलणै न नी डौरदै। "
2PE,2,11,"तैबै भी स्वर्गदूत ज़ो शक्ति होर सामर्था न तिन्हां न बड़ै सी, प्रभु रै सामनै तिन्हां बै बुरा भला बोलिया दोष नी लाँदै। "
2PE,2,12,"ऐ झ़ूठी शिक्षा देणु आल़ै निर्बुद्धि पशु रै बराबर सी, ज़ो ढौकिणै होर नाश होंणै री तैंईंयैं पैदा हुऐ सी होर ज़ुणी गैला बै ज़ाणदै ही नैंई, तिन्हरै बारै न होरी बै बुरा भला बोला सी, तिन्हां आपणी सड़ाहटा न आपुऐ शौढ़ना। "
2PE,2,13,"होरी रा बुरा केरनै रै बदलै तिन्हरा बुरा होंणा। तिन्हां बै दिन-ध्याड़ै भोग-विलास केरना शोभला लागा सा, ऐ कलंक होर दोष सा, ज़ैबै ते तुसा सैंघै खा-पीआ सी ता आपणी तरफा न प्रेम भोज केरिया भोग-विलास केरा सी। "
2PE,2,14,"तिन्हरी औछ़ी न व्यभिचार बौसू सा होर ते पाप केरै बगैर रूकी नी सकदै; ते तिन्हां लोका बै धोखा देआ सी ज़ो मसीह पैंधै पूरी तैरहा बशाह नी केरदै, होर ते तिन्हां बै पापा धिरै बै नेआ सी। ज़ादा न ज़ादा च़ीजा पाणै री तिन्हरै लोभा री बजहा न परमेश्वरा तिन्हां बै सज़ा देणी। "
2PE,2,15,"ते सीधी बौता बै छ़ौड़िआ भटकै सी होर बओरै रै बेटै बिलामै री बौता न च़ला सी, ज़ुणियै बुरै कोम केरिया ढैबुऐ कमोणा पसन्द केरै। "
2PE,2,16,पर परमेश्वरै सौ तेसा बुराई री तैंईंयैं डाँटू ज़ो तेइयै केरी ती। तेइरी गधियै मांहणु री बोली बोलिया होर भविष्यवाणी केरनु आल़ै बै गलत केरनै न रोकू। 
2PE,2,17,"ऐ झ़ूठी शिक्षा देणु आल़ै शुकै कुँऐ होर ब्यानै लाइया उड़ाऐदै बादला सांही सी, परमेश्वरै तिन्हरी तैंईंयैं हमेशा रा निहारा ठहराऊ सा। "
2PE,2,18,ते घमण्डै री बेकार गैला केरिया लुचपनै रै कोमै लाइया तिन्हां लोका बै शारीरिक इच्छा न फसा सी ज़ो भटकैंदै न हाज़ी निकल़दै ही लागै सी। 
2PE,2,19,"ते तिन्हां बै आज़ाद होंणै री प्रतिज्ञा देआ सी, पर आपु सड़ाहटा रै दास सी, किबैकि ज़ो मांहणु ज़ुणीन हारू सा, सौ तेइरा दास बणिया सा, "
2PE,2,20,"होर ज़ैबै लोका प्रभु होर उद्धारकर्ता यीशु मसीह री पछ़ियाणै रै ज़रियै दुनिया री कई किस्मै री बुराई न बच़िया निकतै, होर फिरी तेथा न फसिया हारै, ता तिन्हरी पिछ़ली दशा पैहिली दशा न भी बुरी हुई सा। "
2PE,2,21,"मेरै बोलणै रा मतलब ऐ सा किबैकि ज़ुण लोकै मसीह न कैधी बशाह नी केरू ती तिन्हां न ज़ादा परमेश्वर तिन्हां लोका बै सज़ा देणी ज़ो तेइबै बोहू कठोरता सैंघै छ़ौड़ा सी, ऐ तिन्हां लोका री तैंईंयैं बेहतर होंदा ज़ो कैधी नी जाणदै ती कि धार्मिक तरीकै न आपणी ज़िन्दगी कैण्ढै ज़ीणी। ऐबै ते जाँणा सी की कि सही सा पर परमेश्वरा रै हुक्मा रा नाँह केरा सी ज़ो आसै प्रेरितै तिन्हां बै सिखाऊ। "
2PE,2,22,ज़ैण्ढी तैरहा ज़ो बर्ताव ते केरदै लागै सी सौ तैण्ढै सी ज़ैण्ढै कुता ज़ो आपणी उल्टी खाँणै री तैंईंयैं वापस एज़ा सा होर तिन्हां सुँगरनी सांही सा ज़ो नहाईया फिरी च़िकरी न लेटणै री तैंईंयैं ज़ा सा। 
2PE,3,1,"हे प्यारो, ऐबै हांऊँ तुसाबै ऐ दुज़ी चिट्ठी लिखा सा, होर दुई चिट्ठी न हांऊँ तुसाबै याद दिलाइया सही तरीकै न सोच़णै री तैंईंयैं उत्साहित केरनै री कोशिश केरदा लागा सा ज़ो किछ़ गैला तुसै पैहलै ही सिखु सा। "
2PE,3,2,"हांऊँ ऐ तैबै केरदा लागा सा किबैकि हांऊँ चाहा सा तुसै तिन्हां गैला बै याद केरा ज़ो परमेश्वरा री भविष्यवाणी केरनु आल़ै बोहू पैहलै न बोली ती, होर आसरै प्रभु यीशु मसीहा, आसरै उद्धारकर्ता री शिक्षा, ज़ो तुसा हागै आऐदै प्रेरितै तुसै सिखाऐ सी। "
2PE,3,3,"सैभी न खास गैल ऐ सा कि तुसाबै पता होंणा चेहिऐ कि मसीह वापस ऐणै न पैहलै आखरी रोज़ा न ऐण्ढै लोका होंणा ज़ुणियै तुसरा मज़ाक उड़ाणा, किबैकि तुसै बशाह केरा सी कि मसीह दबारा वापस ऐणा। तिन्हां ते बुरै कोम केरनै ज़ो तिन्हां बै खुश केरा सी। "
2PE,3,4,"तेइरै ऐणा रा वायदा बिलकुल सच़ नी ऑथि! सौ बिल्कुल नी ऐन्दा लागा सा! किबैकि ज़ो पैहलै परमेश्वरा रै लोका ती ते सैभ मूँऐं सी, पर फिरी भी किछ़ नी बदलू। हालात ऐण्ढै सी ज़ो हमेशा न होंदै आऐ सा ज़ैबै न लेइया परमेश्वरै सृष्टि बणाई सा! "
2PE,3,5,ते ज़ाणि बुझ़िया एसा सच़ाई रा ध्यान नी देंदै कि सृष्टि री शुरूआती न परमेश्वरै बोलू होर आसमान बणू। आपणै शब्दा न तेइयै धौरती पाणी न अलग केरी होर शुकी ज़ैगा पाणी रै ज़रियै बाहरै खोली। 
2PE,3,6,इन्हां पाणी रै ज़रियै परमेश्वरै तेसा दुनिया रा नाश केरू ज़ो पाणी न ज़िन्दी ती। तेइयै एक बोहू बड़ा गाश भेज़ू होर गाशा सैंघै धौरती पैंधै बाड़ आई होर सैभ ज़िन्दै प्राणी नाश केरै। 
2PE,3,7,"पर वर्तमान काला रा आसमान होर धौरती तेही वचनै रै द्वारा रखुई सा कि, ते फुकिलै होर ते भक्तिहीन मांहणु रै न्याय होर नाश होंणै रै रोज़ा तैंईंयैं ऐण्ढै रखिणै। "
2PE,3,8,"हे प्यारो, ऐ एक गैल तुसा न छिपी नी रौहै कि, प्रभु रै औखै एक रोज़ हज़ार बौष रै बराबर सा होर हज़ार बौष एक रोज़ै रै बराबर सा। "
2PE,3,9,"प्रभु आपणी प्रतिज्ञै रै बारै न देर नी केरदा, ज़ैण्ढी देर कई लोका समझ़ा सी, पर तुसरै बारै न धीरज रखा सा, होर नी च़ाँहदा कि कोई नाश होला, बल्कि सैभी बै मन फेरनै रा मौका मिलला। "
2PE,3,10,"पर प्रभु रा ध्याड़ा च़ोरा सांही ऐणा, तेई ध्याड़ै न आसमान बड़ी हड़हड़ाहटै शब्दा सैंघै ज़ाँदै रौहणा होर सारी धातु तौतै होईया पिघलणी, होर धौरती होर तेइरै कोमा रा न्याय होंणा। "
2PE,3,11,"किबैकि परमेश्वरा पूरी तैरहा इन्हां सैभी च़ीज़ा रा नाश केरना ज़ैण्ढा मैं ऐबै बोलू, तुसाबै पूरी तैरहा परमेश्वरा बै खुश केरनु आल़ै तरीकै सैंघै बर्ताव केरना चेहिऐ। "
2PE,3,12,"होर परमेश्वरै रै तेई ध्याड़ै री इंतज़ार कैण्ढै तैरहा केरना चेहिऐ होर तेइरै छ़ेकै ऐणै री तैंईंयैं कैण्ढै कोशिश केरनी चेहिऐ; ज़ुणिरी बजहा सैंघै आसमान औगी लाईया पिघल़णा, होर आसमान रै तारै बोहू गर्म होईया पिघल़णा। "
2PE,3,13,पर आसै आश केरा सी कि ज़ैण्ढै तेइयै वायदा केरू ती कि तैण्ढै ही एक नोंऊँआं आसमान होर धौरती बनाणै रा भी। सिर्फ़ धर्मी लोक तौखै रौहा सी। 
2PE,3,14,"हे प्यारो, ज़ैबै तैंईंयैं तुसै इन्हां गैला री आशा रखा सी ता, कोशिश केरा कि तुसै शान्ति न तेई सामनै निष्कलंक होर निर्दोष ठहरलै। "
2PE,3,15,आसरै प्रभु रै धीरजा बै एक मौका समझ़ा ज़ो सौ तुसाबै ऐणु आल़ै न्याय न बच़णै री तैंईंयैं देंदा लागा सा। ऐ सौऐ सा ज़ो आसरै प्यारे सैंघी पौलुसै भी तेसा बुद्धि रा इस्तेमाल केरिया ज़ो परमेश्वरै तेइबै धिनी ती एक चिट्ठी न तुसाबै लिखू ती । 
2PE,3,16,"तैण्ढाऐ तेइयै विश्वासी बै आपणी सैभ चिट्ठी न भी ऐ गैला लिखी सा, ज़ुणीन केतरी गैला ऐण्ढी सी ज़ुणिबै समझ़णा मुश्किल सा होर ज़ुणी लोकै शोभली तैरहा नी सिखु होर ज़ुण पक्कै नी ऑथि की ते कि बशाह केरा सी, इन्हां मुश्किल गैला रा मतलब गलत तरीकै न समझा सी, ज़ैण्ढै की ते शास्त्रा रै दुज़ै पैहरै रै वचना रा मतलब समझा सी। ऐण्ढा केरनै न ते आपु परमेश्वरा बै नाश केरनै री बजहा बणा सी। "
2PE,3,17,"ऐबै हे प्यारो, तुसै पैहलै न जाँणा सी कि ऐ गैला होंणी। तैबै होशियार रौहात्, ताकि परमेश्वरा रै बिधाना रा पालन नी केरनु आल़ै लोक झ़ूठी शिक्षा देइया भरमाई न सकलै। अगर तुसै तिन्हरी गैला मना सी ता तिन्हरी सच़ी गैला पैंधै बशाह केरना बन्द केरलै ज़ो तुसै पैहलै मजबूती सैंघै बशाह केरा ती। "
2PE,3,18,"पर आसरै प्रभु होर उद्धारकर्ता यीशु मसीह रै अनुग्रह होर पछ़ियाणा न बढ़दै ज़ात्। तेही री महिमा ऐबै भी हो, होर ज़ुगा-जुगा तैंईंयैं होंदी रौहै। आमीन। "
1JN,1,1,"हांऊँ यूहन्ना एक मांहणु रै बारै न लिखदा लागा सी। ज़ो ज़िन्दगी रा वचना ती। ज़ो शुरुआता न ती, ज़ो आसै शुणु, होर ज़ुण आसै आपणी औछ़ी सैंघै हेरू, मतलब ज़ो आसै ध्याना सैंघै हेरू; होर हौथा सैंघै छुँगु। "
1JN,1,2,"(सौ धौरती न आऊ, होर आसै सौ हेरू, होर आसै तेइरी गुआही देआ सी, होर तुसाबै तेसा हमेशा री ज़िन्दगी रै बारै न समाद देआ सी, ज़ो बापू सैंघै ती, होर आसा पैंधै प्रगट हुआ।) "
1JN,1,3,"ज़ो किछ़ आसै यीशु रै बारै न हेरू होर शुणु सा तेथा रा समाद तुसाबै भी देआ सी, ऊँईरी तैंईंयैं कि तुसै भी आसै रै सैंघी सी; होर आसरा मेल–मिलाप बापू सैंघै, होर तेई रै बेटै यीशु मसीह सैंघै सा। "
1JN,1,4,"होर ऐ गैला आसै एथा री तैंईंयैं लिखी सा, कि तुसरी खुशी पूरी होली। "
1JN,1,5,"ज़ो समाद आसै यीशु न शुणु होर तुसाबै शणा सी, सौ ऐ सा; कि परमेश्वर प्याशा सा होर तेईन किछ़ भी निहारा नी ऑथि। "
1JN,1,6,"अगर आसै बोललै, कि तेई सैंघै आसरा मेल-मिलाप सा, होर फिरी निहारै न चललै, ता तैबै आसै झ़ूठै सी; होर सच़ाई पैंधै नैंई च़लदै; "
1JN,1,7,"पर अगर ज़ैण्ढा परमेश्वर प्याशै न सा, तैण्ढाऐ आसै भी प्याशे न चललै, ता आसै एकी दुज़ै न मेल मिलाप रखा सी; होर तेइरै बेटै यीशु मसीह रा लोहू आसरै सैभ पापा बै च़ोखै केरा सी। "
1JN,1,8,"अगर आसै बोललै, कि आसै किछ़ भी पाप नेऊ केरू ता आसै आपणै आपा बै धोखा देआ सी; होर आसा न सच़ाई नी ऑथि "
1JN,1,9,"अगर आसै आपणै पापा बै मनलै ता सौ आसरै पापा बै माफ केरनै, होर आसरी सैभ बुराई न च़ोखै केरनै बै बिश्वासयोग्य होर धर्मी सा "
1JN,1,10,"अगर बोललै कि आसै पाप नी केरू ता परमेश्वरा बै झूठा ठहरा सी, होर तेइरा वचन आसा न नैंई ऑथि। "
1JN,2,1,"हे मेरै शोहरुओ, हांऊँ इन्हां गैला बै तुसरी तैंईंयैं एथै री तैंईंयैं लिखदा लागा सा कि तुसै पाप नी लोड़ी केरू होर अगर कोई पाप केरलै ता परमेश्वर बापू हागै आसरा पक्ष लेणु आल़ा एक सा, “यीशु मसीह ज़ो धर्मी सा।” "
1JN,2,2,होर सौहै आसरै पापा रा प्रायश्चिता री बलि सा सिर्फ़ आसरै केल्ही नी बल्कि सारी दुनियै रै लोकै रै पापा रा बी। 
1JN,2,3,आसै तेइरै हुक्मा बै मनलै ता एथा न आसा ज़ाणना कि आसै यीशु बै जाँणा सी। 
1JN,2,4,ज़ो कोई ऐ बोला सा कि “हांऊँ तेइबै जाँणा सा” होर तेइरी हुक्म बै नी मनला सौ झ़ूठा सा होर तेईन सच़ाई नी ऑथि। 
1JN,2,5,"पर ज़ो परमेश्वरा रै वचना बै मनला, तेई पैंधै परमेश्वरा री झ़ुरी सच़ सिद्ध होआ सा एथा न ऐ पता च़ला सा कि आसै तेईन सी "
1JN,2,6,अगर कोई बोला सा कि हांऊँ तेईन बणी रौहा सा ता तेइरी तैंईंयैं ऐ ज़रूरी सा कि आपु बी तैण्ढाऐ च़लला ज़ैण्ढा यीशु च़ला ती। 
1JN,2,7,"हे मेरै प्यारे भाइयो, हांऊँ तुसाबै कोई नोंऊँआं हुक्म नी लिखदा, पर पराणा हुक्म सा ज़ो तुसाबै शुरू न मिलू सा; ऐ पराणा हुक्म सौ वचन सा, ज़ैबै तुसै यीशु मसीह पैंधै बशाह केरू। "
1JN,2,8,फिरी बी हांऊँ तुसाबै नोंऊँआं हुक्म लिखा सा किबैकि एथा रा सच़ मसीह न हेरूआ होर तुसा न बी; किबैकि निहारा बुराई बै रिहा सा होर प्याशा अच्छाई बै रिहा सा। 
1JN,2,9,"ज़ुण कोई ऐण्ढा बोला सा कि हांऊँ प्याशै न च़ला सा पर आपणै बिश्वासी भाई सैंघै बैर रखा सा, सौ हाज़ी तैंईंयैं निहारै न च़ला सा। "
1JN,2,10,ज़ुण कोई आपणै भाई सैंघै झ़ुरी रखा सा सौ प्याशै न सा होर ठोकर नी खाई सकदा। 
1JN,2,11,"पर, ज़ुण आपणै भाई सैंघै बैर रखा सा, सौ निहारै न सा होर निहारै न च़ला सा होर ऐ नी ज़ाँणदा कि कौखै च़ौलू सा, किबैकि निहारै तेइरी औछ़ी कांणी केरी सी। "
1JN,2,12,"हे शोहरुओ, हांऊँ तुसाबै एथै री तैंईंयैं लिखा सा कि यीशु मसीह रै नाँ न तुसरै पाप माफ हुऐ। "
1JN,2,13,"ओ बापूओ, हांऊँ तुसाबै एथै री तैंईंयैं लिखा सा, कि ज़ो शुरू न लेइया सा तुसैई तेइबै जाँणा सी, हे ज़ुआनो हांऊँ तुसाबै एथै री तक लिखा सा, कि तुसै तेई शैताना पैंधै जय पाई सा, हे शोहरूओ, मैं तुसाबै एथै री तैंईंयैं लिखू सा कि तुसै परमेश्वर बापू बै जाँणा सी "
1JN,2,14,"ओ बापूओ, मैं तुसाबै एथै री तैंईंयैं लिखू सा कि, ज़ो शुरू न सा तुसै सौ ज़ाणू सा, हे ज़ुआनो, मैं तुसरी तक एथै री तैंईंयैं लिखू, कि तुसै मज़बूत होलै, होर परमेश्वरा रा वचन तुसा न बणी रौहला, होर तुसै तेई शैताना पैंधै जय पाई सा। "
1JN,2,15,"तुसै न ता दुनिया सैंघै होर न ही दुनिया री चीज़ा सैंघै झ़ुरी डाह, अगर कोई दुनिया न झ़ुरी डाआ सा, ता तेइन पिता परमेश्वरा री झ़ुरी नैंई ऑथि। "
1JN,2,16,"किबैकि ज़ो किछ़ दुनिया न सा, मतलब शरीरा री अभिलाषा होर औछ़ी री अभिलाषा होर कमाई रा घमण्ड, सौ पिता परमेश्वरा री तरफा न नैंई सा पर दुनिया री तरफा न सा। "
1JN,2,17,"दुनिया होर दुनिया री इच्छा सैभ दूऐ खत्म होंणी सा, पर ज़ो परमेश्वर री इच्छा पैंधै चला सा तेई हमेशा बणीया रौहणा। "
1JN,2,18,"ओ शोहरूओ, ऐ मसीह रै वापस ऐणै रा आखरी बौगत सा; होर तुसै शुणुदा सा कि मसीह रा बरोधी ऐणु आल़ा सा, तुंई रै मुताबक ऐबै भी बोहू मसीह रै बरोधी खड़ै हुऐंदे सी; ऊँई न आसा बुझणा कि ऐ आखरी बौगत सा। "
1JN,2,19,"तै मसीह बरोधी ज़ो निकतै ता आसा मौंझ़ै न, पर आसा मौंझ़ै नी ती ऑथि; किबैकि अगर आसा मौंझ़लै होलै, ता आसा सैंघै रौंहदै; पर निकतै तैबै कि ऐ जाहिर हो कि सौ सैभ आसा मौंझ़लै नी ती ऑथि। "
1JN,2,20,"पर तूसरा ता तेई पवित्र आत्मा सैंघै अभिषेक हुआ सा, होर तुसै सैभ किछ़ जाँणा सी। "
1JN,2,21,"मैं तुसाबै तैबै नैंई लिखू कि तुसै सच़ाई बै नैंई जाणदै, पर तैबै कि तुसै जाँणा सी, होर तैबै कि झूठ, सच़ा री तरफा न नैंई। "
1JN,2,22,"झूठा कुण सा? सिर्फ़ सौ ऐ ज़ुण यीशु रै मसीह होंणै रा नाँ केरा सा; होर मसीह रा बरोधी सौ ऐसा, ज़ो पिता परमेश्वर होर बेटै यीशु मसीह रा नाँ केरा सा। "
1JN,2,23,"ज़ो कोई बेटै रा नाँह केरा सा तेई हागै पिता परमेश्वर बी नैंई ज़ो बेटै बै मना सा, तेई हागै बापू परमेश्वर भी सा। "
1JN,2,24,"ज़ैबै तुसै मसीह न बशाह केरू ती, तुसै ज़ो सच़ा सन्देश शुणु सा, अगर सौ तुसा न बणीया रौहु ता तुसै भी बेटै, होर पिता परमेश्वरा न बणीया रौहणा। "
1JN,2,25,होर ज़ुणिरा तेइयै (प्रभु यीशुऐ) आसा सैंघै वायदा केरू सा कि सौ आसाबै हमेशा री ज़िन्दगी देला । 
1JN,2,26,हांऊँ तुसाबै तिन्हां लोका रै बारै न चेताऊणी देआ सा कि ज़ो तुसाबै झ़ूठी शिक्षा देइआ धोखा देणै री कोशिश केरा सी। 
1JN,2,27,"होर तुसरी तैंईंयैं पवित्र आत्मा सैंघै अभिषेक केरू सा, ज़ो तुसै मसीह न पाई सा, तुसा न सा होर तैबै ऐ कोई बै जरूरत नी ऑथि कि तुसाबै सच़ाई रै बारै न शिक्षा दै, एथा रै बदलै न पवित्र आत्मा (ज़ो मसीहै तुसाबै धिनी सा) तिन्हां गैला री सच़ाई रै बारै न ज़ाणनै बै तुसरी मज़त केरला, होर ज़ो पवित्र आत्मा तुसाबै सिखा सा सौ पूरा सच़ सा, एथा न किछ़ बी झ़ुठ नी ऑथि। तैबै मसीह सैंघै बणिया रौहा, ज़ैण्ढा पवित्र आत्मै तुसाबै केरनै री तैंईंयैं बोलू सा। "
1JN,2,28,"तैबै हे शोहरूओ, तेईन बणिया रौहा ज़ैबै सौ जाहिर होला ता आसाबै हौंसला हो, होर आसै तेई रै वापस ऐणै पैंधै तेइरै सामणे शर्मिंदा न हो "
1JN,2,29,"अगर तुसै जाँणा सी कि मसीह धर्मी सा, ता ऐ भी जाँणा सी कि ज़ो कोई धर्मा रा कोम केरा सा सौ परमेश्वरा री औलाद सा। "
1JN,3,1,"हेरा, बापूऐ आसा सैंघै कैण्ढी झ़ुरी डाही कि आसै परमेश्वरा रै औलाद कहलाऐ; होर आसै सी भी ऐई बजहा दुनिया आसाबै नैंई जाणदी, किबैकि दुनिया रै लोके भी प्रभु यीशु बै नैंई जाणु। "
1JN,3,2,"हे प्यारो, ऐबै आसै परमेश्वरा रै औलाद सी, होर हाज़ी तैंईंयैं ऐ जाहिर नैंई हुआ कि आसै कि किछ़ होलै! ऐतरा जाँणा सी कि ज़ैबै प्रभु यीशु प्रकट होला ता आसै तेई सांही होंणा, किबैकि तेइबै तैण्ढाऐ हेरणा ज़ैण्ढा सौ सा। "
1JN,3,3,"होर ज़ो कोई मसीह पैंधै ऐ आशा डाआ सा, सौ आपणै आपा बै तैण्ढाऐ पबित्र केरा सा ज़ैण्ढा सौ सा। "
1JN,3,4,"ज़ो कोई पाप केरा सा, सौ बिधाना रा बरोध केरा सा; होर पाप ता बिधाना रा बरोध केरा सा। "
1JN,3,5,"तुसै जाँणा सी कि यीशु मसीह, तैबै आऊ कि आसरै पापा बै खत्म केरै; होर तेई रै ज़िन्दगी न कोई पाप नैंई ऑथि। "
1JN,3,6,"होर ज़ो कोई प्रभु यीशु न बणीया रौहा सा, सौ पाप नैंई केरदा ज़ो कोई पाप केरा सा तेइयै सौ न भाल़ुदा सा होर न तेइबै जाँणा सा। "
1JN,3,7,"प्यारे शोहरूओ, कोई रै भरमाणै न मता ऐन्दै; ज़ो धर्मा रै कोम केरा सा, सौ ऐ मसीह रै बराबर धर्मी सा । "
1JN,3,8,ज़ो कोई पापा रै कोम केरदा रौहा सा शैताना री तरफा न सा। परमेश्वरा रा बेटा तैबै आऊ कि शैताना रा कोम नाश केरै। 
1JN,3,9,"ज़ो कोई परमेश्वरा न पैदा हुआ सा, सौ पाप नैंई केरदा; किबैकि परमेश्वरा रा बेज़ा तेईन बणीया रौहा सा, होर सौ पाप केरी ही नैंई सकदा किबैकि सौ परमेश्वरा न पैदा हुआ सा "
1JN,3,10,"ऊँई लाईया ही आसै परमेश्वरा री औलाद होर शैताना रै औलाद बूझा सी; ज़ो कोई धर्मा रै कोम केरा सी सौ परमेश्वरा, होर ज़ुण लोका आपणै भाई सैंघै झ़ुरी डाह सी ते परमेश्वरा री धिरै न सी। "
1JN,3,11,"ज़ो समाद तुसै शुरू न शुणु सा, सौ ऐ सा कि आसै एकी दुज़ै सैंघै झ़ुरी डाहलै; "
1JN,3,12,"होर तुसै आदमा रै शोहरू कैना सांही मता बणदै, ज़ो तेई शैताना सैंघै ती, ज़ुणियै आपणा भाई मारू ती होर सौ किबै मारू? तैबै तेई रै कोम बूरै ती, होर तेई रै भाई रै कोम धर्मै रै ती। "
1JN,3,13,"हे भाइयो बैहणा, अगर दुनिया रै लोका तुसा सैंघै बैर डाहलै ता तुसै हैरान मता होंदै। "
1JN,3,14,आसै जाँणा सी कि आसै मौऊती न पार होईया ज़िन्दगी न पुजै सी; किबैकि आसै भाई सैंघै झ़ुरी डाह सी। ज़ो झ़ुरी नैंई डांहदा सौ मौऊती री दशा न रौहा सा। 
1JN,3,15,"ज़ो कोई आपणै भाई सैंघै बैर डाह सा, सौ खूनी सा; तुसै जाँणा सी कि कोई खूनी न हमेशा री ज़िन्दगी नैंई रौंहदी । "
1JN,3,16,"आसै झ़ुरी तैबै जाणी कि तेइयै आसरी तैंईंयैं आपणा प्राण धिना, तैबै आसाबै भी लोड़ी कि आपणै भाई री तैंईंयैं आपणा प्राण दै। "
1JN,3,17,"पर ज़ो कोई हागै दुनिया रा धन हो सौ आपणै भाई बै गरीब ज़ाणिया, तेई पैंधै तरस नैंई खाँदा हो, ता तेई हागै परमेश्वरा री झ़ुरी कैण्ढी तैरहा बणीया रौहणी। "
1JN,3,18,"ओ मेरै प्यारै शोहरूओ, आसै वचन होर जीभा सैंघै ही नैंई, पर कोम होर सच़ाई रै ज़रियै भी झ़ुरी डाहलै। "
1JN,3,19,"ज़ैबै आसै एकी दुज़ै सैंघै झ़ुरी रखा सी, ऊँई सैंघै ही आसै पछ़ियाणिया सी कि आसै सच़ाई रै सी; होर ज़ुणी गैला न आसरा मन आसाबै दोष देला, तेइरै बारै न यीशु मसीह रै सामनै आपणै-आपणै मना बै तसल्ली देई सकलै, "
1JN,3,20,"किबैकि परमेश्वर आसरै मना न बड़ा सा, होर सैभ किछ़ जाँणा सा। "
1JN,3,21,"हे मेरै प्यारै भाइयो, बैहणा, अगर आसरा मन आसाबै दोष न दै, ता आसाबै परमेश्वरा रै सामनै हौंसला होआ सा, "
1JN,3,22,"होर ज़ो किछ़ आसै मुँगा सी, सौ आसाबै तेईन मिला सा, किबैकि आसै तेइरै हुक्मा बै मना सी होर ज़ो तेइबै खुश केरा सा आसै सौऐ केरा सी। "
1JN,3,23,"परमेश्वरा रा हुक्म ऐ सा कि आसै तेई रै बेटै यीशु मसीह रै नाँह पैंधै बशाह केरलै, होर ज़ैण्ढी तेइयै आसाबै हुक्म धिना सा तेई रै मुताबक आपु न झ़ुरी डाहलै। "
1JN,3,24,"ज़ो तेइरै हुक्मा बै मना सी, ते परमेश्वरा न होर परमेश्वर तिन्हां न बणिया रौहणा होर तेथा रा, मतलब तेई पवित्र आत्मा न ज़ो तेइयै आसाबै धिनी सा, आसै जाँणा सी कि सौ आसा न सा। "
1JN,4,1,"ओ मेरै प्यारो, हर एक मांहणु बै झ़ुरी मता केरदै, बल्कि मांहणु बै परखा कि सौ परमेश्वरा री तरफा न सा कि नैंई; किबैकि बोहू झ़ूठै भविष्यवाणी केरनु आल़ै दुनिया न निकतै सी। "
1JN,4,2,"परमेश्वरै री आत्मा तुसै ऐण्ढी तैरहा पछ़ियाणी सका सी: ज़ो आत्मा ऐ मना सा कि यीशु मसीह मांहणु रा रूप लेयिआ आऊ सा सौ परमेश्वरा री तरफा न सा, "
1JN,4,3,"होर ज़ो आत्मा यीशु बै नैंई मनदी, सौ परमेश्वरा री तरफा न नैंई ऑथि; होर सौऐ ता मसीह बरोधी आत्मा सा, ज़ुणिरै बारै न तुसै पैहलै न ओरु शुणुदा सा कि सौ ऐणु आल़ा सा, होर सौ ऐबै भी दुनिया न सा। "
1JN,4,4,"ओ प्यारे शोहरूओ, तुसै परमेश्वरा रै सी, होर तुसै तिन्हां झ़ूठी भविष्यवाणी केरनु आल़ै न जीतू सा; किबैकि ज़ो पवित्र आत्मा तुसा न सा सौ तेई शैतानै री शक्ति न बड़ी सा ज़ो ऐई दुनिया न बड़ा सा। "
1JN,4,5,"तै झ़ूठी भविष्यवाणी केरनु आल़ै सी, ऐई बजहा न तैआ दुनिया री गैला केरा सी, होर दुनिया रै लोक तिन्हरी शुणा सी। "
1JN,4,6,"आसै परमेश्वरा रै सी। ज़ो परमेश्वरा बै जाँणा सा, सौ आसरी शुणा सा; होर ज़ो परमेश्वरा बै नैंई जाणदा सौ आसरी नैंई शुणदा। ऐई बजहा न आसै सच़ बोलणु आल़ा होर भरमाणै आल़ै री आत्मा बै पहचाणी सका सी। "
1JN,4,7,"हे प्यारो, आसै आपु न झ़ुरी डाहे; किबैकि झ़ुरी परमेश्वरा न सा, ज़ो कोई एकी दुज़ै सैंघै झ़ुरी डाह सा, सौ परमेश्वरा री औलाद सा होर परमेश्वरा बै जाँणा सा। "
1JN,4,8,"ज़ो कोई दुज़ै सैंघै झ़ुरी नैंई डाहन्दा सौ परमेश्वरा बै नैंई जाणदा, किबैकि परमेश्वर झ़ुरी सा। "
1JN,4,9,"ज़ो झ़ुरी परमेश्वर आसा सैंघै डाह सा, सौ ऊँई लाईया ऐ जाहिर हुआ कि परमेश्वरै आपणा इकलौता बेटा दुनिया न भेज़ू कि आसै तेइरै ज़रियै हमेशा री ज़िन्दगी पालै । "
1JN,4,10,"सच़ी झ़ुरी ऊँई न नैंई ऑथि कि आसै परमेश्वरा सैंघै झ़ुरी केरी, पर ऊँई न सा कि तेइयै आसा सैंघै झ़ुरी डाही होर आसरै पापै रै प्रायश्चितै री तैंईंयैं आपणा बेटा भेज़ू। "
1JN,4,11,"हे मेरै प्यारो, ज़ैबै परमेश्वरै आसा सैंघै ऐण्ढी झ़ुरी डाही कि आसाबै भी आपु न झ़ुरी डाहणी चेहिऐ। "
1JN,4,12,"पर परमेश्वर कैधी कोइयै नैंई हेरू; अगर आसै आपु न झ़ुरी डाहलै, ता परमेशवर आसा न बणीया रौहा सा होर तेइरी झ़ुरी आसा न जाहिर होआ सा। "
1JN,4,13,"तैबै आसै जाँणा सी कि आसै परमेश्वरा न बणिया रौहा सी, होर सौ आसा न; किबैकि तेइयै आपणी आत्मा आसाबै धिनी सा। "
1JN,4,14,आसै बेटा बी हेरू सा कि होर गुआही देआ सी कि बापू परमेश्वरै बेटै बै दुनिया रै लोक रा मुक्तिदाता केरिया भेज़ू सा। 
1JN,4,15,"ज़ो कोई ऐ मना सा कि यीशु परमेश्वरा रा बेटा सा, परमेश्वर तेइन बणीया रौहा सा, होर सौ परमेश्वरा न बणीया रौहा सा। "
1JN,4,16,"ज़ो झ़ुरी परमेश्वर आसा सैंघैं डाह सा, सौ आसै जाणु सा होर आसाबै तेइरा बशाह सा। परमेश्वर झ़ुरी सा, ज़ो झ़ुरी न बणीया रौहा सा, सौ परमेश्वर न बणीया रौहा सा, होर परमेश्वर तेईन बणीया रौहा सा। "
1JN,4,17,ऊँई सैंघै ही झ़ुरी आसा न सिद्ध हुई सा कि न्याय रै रोज़ आसाबै हौंसला हो; ज़ैण्ढा सौ सा तैण्ढै ही दुनिया न आसै भी सी। 
1JN,4,18,"झ़ुरी न डौर नैंई होन्दी, बल्कि सच़ी झ़ुरी डौरा बै दूर केरा सा; किबैकि डौरा रा नाता सज़ा सैंघै होआ सा, पर ज़ो डौरा सा सौ झ़ुरी न सिद्ध नैंई बणु । "
1JN,4,19,"आसै ऊँईरी तैंईंयैं झ़ुरी केरा सी, कि पैहलै परमेश्वरै आसा सैंघै झ़ुरी केरी। "
1JN,4,20,"अगर कोई बोले, “हांऊँ परमेश्वरा सैंघै झ़ुरी डाह सा” पर आपणै विश्वासी भाई सैंघै दुश्मनी डाह सा सौ झूठा सा; किबैकि ज़ो आपणै विश्वासी भाई सैंघै ज़ुणियै सौ हेरू सा, झ़ुरी नैंई केरदा, ता सौ परमेश्वरा सैंघै भी ज़ुणियै सौ हेरूदा नैंई झ़ुरी नैंई डाही सकदा। "
1JN,4,21,ज़ुणीन आसाबै ऐ हुक्म मिलीदी सा कि ज़ो कोई परमेश्वरा सैंघै झ़ुरी डाह सा सौ आपणै विश्वासी भाई सैंघै भी झ़ुरी डाहै। 
1JN,5,1,"ज़ुणिरा ऐ बशाह सा कि यीशु ही मसीह सा, ज़ो परमेश्वर बापू री औलाद सा; होर ज़ो कोई बापू परमेश्वरा सैंघै झ़ुरी डाह सा, सौ तेइरी औलादा सैंघै बी झ़ुरी डाहा सा । "
1JN,5,2,"ज़ैबै आसै परमेश्वरा सैंघै झ़ुरी डाह सी, हौर परमेश्वरा रै हुक्मा बै मना सी, ता ऊँई न बुझा सी कि आसै परमेश्वरा रै औलादा सैंघै झ़ुरी डाह सी। "
1JN,5,3,परमेश्वरा सैंघै झ़ुरी डाहणा ऐ सा कि आसै तेइरी हुक्म बै मनलै; होर तेइरा हुक्म मुश्किल नैंई ऑथि। 
1JN,5,4,"किबैकि ज़ो कोई परमेश्वरा री औलाद सा, सौ दुनिया पैंधै जीत पा सा; होर बशाह रै ज़रियै आसै दुनिया पैंधै जीत पा सी । "
1JN,5,5,"दुनिया न जीत पाणु आल़ा कुण सा? मतलब सौ ज़ुणिरा ऐ बशाह सा कि यीशु, परमेश्वरा रा बेटा सा। "
1JN,5,6,"यीशु मसीह रै बारै न सोच़ा, ज़ो परमेश्वरा री तरफा न आऊ; परमेश्वरै ऐ प्रगट केरु कि परमेश्वरै यीशु मसीह सच़ीऐ भेजु, ज़ैबै यीशुऐ पाणी न बपतिस्मा लेऊ; बल्कि ज़ैबै यीशु मसीह क्रूसा पैंधै मूँआ ता तेइरै शरीरा न लोहू निकता, होर परमेश्वरा री आत्मा गुआही देआ सा कि सच़ीऐ यीशु मसीह परमेश्वरा री तरफा न आऊ ती। "
1JN,5,7,"ऐ गुआही देणु आल़ै त्राई सी, "
1JN,5,8,"आत्मा, पाणी होर लोहू; त्राऐ गैला सा ज़ुणी सैंघै ऐ पता लागा सा कि मसीहा परमेश्वरा न आऊ सा । "
1JN,5,9,"ज़ैबै आसै मांहणु री गुआही मना सी, ता परमेश्वरा री गुआही ता तेईन बड़ी सा; होर परमेश्वरा री गुआही ऐसा कि तेइयै आपणै बेटै रै बारै न गुआही धिनी सा। "
1JN,5,10,"ज़ो परमेश्वर रै बेटै पैंधै बशाह केरा सी सौ आपु न गुआही डाह सा। ज़ुणियै परमेश्वरा पैंधै बशाह नैंई केरू तेइयै सौ झूठा ठहराऊ, किबैकि तेइयै तेसा गुआही पैंधै बशाह नैंई केरू ज़ो परमेश्वरै आपणै बेटै रै बारै न धिनीदी सा। "
1JN,5,11,"होर सौ गुआही ऐसा कि परमेश्वरै आसाबै हमेशा री ज़िन्दगी धिनी सा, होर ऐ ज़िन्दगी तेई रै बेटै न सा। "
1JN,5,12,"ज़ुणी हागै बेटा सा, तेई हागै हमेशा री ज़िन्दगी सा, होर ज़ुणी हागै परमेश्वरा रा बेटा नैंई ऑथि, तेई हागै हमेशा री ज़िन्दगी भी नैंई ऑथि। "
1JN,5,13,"यूहन्ना बोला सा, मैं तुसाबै, ज़ो परमेश्वरा रै बेटै रै नाँ पैंधै बशाह केरा सी, ऊँईरी तैंईंयैं लिखा सा कि तुसै बुझा कि हमेशा री ज़िन्दगी तुसरी सा। "
1JN,5,14,"होर परमेश्वरा रै सामनै आसाबै ऐ हौंसला होआ सा, सौ ऐ सा; कि अगर आसै तेइरी इच्छा रै मुताबक किछ़ मौंगा सी, सौ आसरी शुणा सा "
1JN,5,15,"ज़ैबै आसै बुझा सी कि ज़ो किछ़ आसै परमेश्वरा न मूँगा सी सौ आसरी शुणा सा, ता ऐ भी बुझा सी कि ज़ो किछ़ आसै तेईन मुँगु, सौ पाऊ सा। "
1JN,5,16,"अगर कोई आपणै विश्वासी भाई बै ऐण्ढा पाप केरदा हेरू ज़ुणिरा नतीज़ा मौऊत नी ऑथि, ता अर्ज़ा केरलै, होर परमेश्वर तेइबै तिन्हरी तैंईंयैं, ज़ुणियै ऐण्ढा पाप केरू सा ज़ुणिरा नतीज़ा मौऊत नी ऑथि, ज़िन्दगी देला। पाप ऐण्ढा भी होआ सा ज़ुणिरा नतीज़ा मौऊत सा; ऊँई रै बारै न हांऊँ अर्ज़ा केरनै री तैंईंयैं नैंई बोलदा। "
1JN,5,17,सैभी तैरहै रा अधर्म ता पाप सा पर ऐण्ढा पाप भी सा ज़ुणिरा नतीज़ा मौऊत नैंई ऑथि। 
1JN,5,18,"आसै जाँणा सी कि ज़ो कोई परमेश्वरा री औलाद सा, सौ पाप नैंई केरदा; तेइबै प्रभु यीशु बच्चाईया डाह सा, होर शैतान तेइबै छुई नैंई सकदा। "
1JN,5,19,"आसै बूझा सी कि आसै परमेश्वरा री तरफा न सी, होर सारी दुनिया तेई शैताना रै वशा न सा "
1JN,5,20,"आसै ऐ जाँणा सी कि परमेश्वरा रा बेटा यीशु मसीह ऐसा दुनिया न आऊ सा होर तेइयै आसाबै समझ धिनी सा कि आसै तेई सच़ाई बै पहचाणे; होर आसै तेईन ज़ो सच़ सा, मतलब तेई रै बेटै यीशु मसीह न रौहा सी। सच़ा परमेश्वर होर हमेशा री ज़िन्दगी ऐ सा। "
1JN,5,21,"हे शोहरूओ, आपणै आपा बै तिन्हां मूर्ति न बचाईया डाहत्, ज़ो तुसरै दिला न परमेश्वरा री ज़ैगा लेआ सा। "
2JN,1,1,"हांऊँ यूहन्ना मण्डली रा अगुवा ऐ चिट्ठी परमेश्वरा री चुनीदी बैहण होर तेसरै शोहरू बै लिखदा लागा सा, ज़ुणी सैंघै हांऊँ सच़ी झ़ुरी डाह सा, होर हांऊँ केल्हा नैंई पर ते सैभे भी झ़ुरी डाह सी ज़ुणा सच़ाई बै जाँणा सी। "
2JN,1,2,"आसै तुसाबै तेसा सच़ाई री बजहा न झ़ुरी डाह सी ज़ो आसा आँध्रै रोहा सा, होर हमेशा री तैंईंयैं आसा सैंघै रौहणा। "
2JN,1,3,"परमेश्वर पिता, होर तेइरै रै बेटै यीशु मसीह री तरफा न अनुग्रह होर दया होर शान्ति आसा सैंघै सच़ाई होर झ़ुरी सैंघै रौहणा। "
2JN,1,4,हांऊँ बोहू खुश हुआ ज़ैबै मैं तुसरै किछ़ शोहरू रै बारै न शुणु कि ते परमेश्वरा री सच़ी बौता न च़लदै लागै सी। ते सौऐ केरदै लागै सी ज़ो आसरै पिता परमेश्वरै आसाबै दसू ती कि आसाबै केरना चेहिऐ। 
2JN,1,5,"ऐबै हे बैहण हांऊँ तौ सैंघै अर्ज़ केरा सा कि आसाबै एकी होरी सैंघै झ़ुरी रखणी चेहिऐ। ऐ एक नोंऊँआं हुक्म नी, पर सौऐ एक हुक्म सा ज़ुणिबै आसै तेई बौगता न जाँणा सी ज़ैबै न फेटे आसै मसीह बै मनणा शुरू केरू। "
2JN,1,6,होर सच़ी झ़ुरी ऐ सा कि आसै तेइरै हुक्म पैंधै च़लै; ऐ सौऐ हुक्म सा ज़ो तुसै तेई बौगत शुणी ज़ैबै न फेटे तुसै मसीह बै मनणा शुरु केरू होर तुसाबै ऊँई पैंधै च़लणा भी चेहिऐ। 
2JN,1,7,"हांऊँ ऐ बोला सा किबैकि कई लोका ज़ो गलत शिक्षा देइया होरी बै धोखा देआ सी, ते ऐबै दुनिया न आऐ सी। ते बोला सी कि यीशु मसीह एक मांहणु रै रूपा न दुनिया न नी आऊ, अगर कोई मांहणु ऐ बोला सा ता सौऐ मसीह बरोधी सा, ज़ो लोका बै हमेशा धोखा देआ सा। "
2JN,1,8,"आपणै बारै न साबधान रौहा, कि ज़ो मेहनत आसै सैभियै केरीदी सा सौ हेरित खत्म केरदै, पर तुसा सैभ आशीष पाणी ज़ो परमेश्वरै तुसा न वायदा केरू सा। "
2JN,1,9,"ज़ो कोई प्रभु यीशु मसीह री शिक्षा न आगै बढ़ा सा होर तेथा न बणीया नैंई रौंहदा, तेई हागै परमेश्वर नैंई, ज़ो कोई प्रभु यीशु री शिक्षा न मजबूत रौहा सा, तेई हागै पिता भी सा होर बेटा भी। "
2JN,1,10,"अगर कोई तुसा हागै आऐ होर प्रभु यीशु मसीह री शिक्षा न दै, तिन्हां बै न ता आपणै घौरा ऐणै देणा होर न नमस्कार केरनी। "
2JN,1,11,"किबैकि ज़ो कोई ऐण्ढै लोका बै नमस्कार केरा सा, सौ तिन्हरै बूरै कोमा न सैंघी होआ सा। "
2JN,1,12,"मूँ तुसाबै बोहू गैला लिखणी सा, पर कागज होर स्याही न लिखणा नी च़ाँहदा, पर आशा सा कि तुसा हागै ऐनु होर आमनै-सामनै बैशिया तुसा सैंघै गैला ढूणनु, ज़ुणी सैंघै आसरा मन खुश हो। "
2JN,1,13,तुसरी चुनीदी बैहणी रै शोहरू तुसाबै नमस्कार केरा सी। 
3JN,1,1,हांऊँ यूहन्ना मण्डली रा अगुवा ऐ चिट्ठी प्यारे गयुसा तौभै लिखदा लागा सा ज़ुणी सैंघै हांऊँ सच़ी झ़ुरी केरा सा। 
3JN,1,2,"ओ प्यारे, मेरी ऐ प्रार्थना सा कि ज़ैण्ढी तू आत्मिक उन्नति केरदा लागा सा, तैण्ढी तू हर गैला न उन्नति केरला होर भला चँगा रौहला। "
3JN,1,3,"किबैकि ज़ैबै किछ़ सैंघी विश्वासीयै एज़िया तेरी तेसा सच़ाई रै बारै न गुआही धिनी, ज़ुणी पैंधै तू सच़िऐ च़ला सा, ता हांऊँ बड़ा खुश हुआ। "
3JN,1,4,मुँभै एथा न बड़ी होर खुशी नी ऑथि कि हांऊँ शुणनू कि मेरै शोहरू सच़ाई पैंधै च़ला सी। 
3JN,1,5,"ओ प्यारे, ज़ैबै भी तू आसरै सैंघी मसीह री तैंईंयैं कोम केरै होर परदेशी री तैंईंयैं भी ता, विश्वासयोग्यता सैंघै केरा। "
3JN,1,6,"इन्हां मौंझ़ै न किछ़ लोका मण्डली सामनै तेरी झ़ुरी री गुआही धिनी ती; अगर तू तिन्हां बै तेसा रीतिऐ विदा केरला ज़ौस रीतिऐ परमेश्वरै रै लोकै री तैंईंयैं सही सा, ता शोभला होंणा। "
3JN,1,7,किबैकि ऐ लोक यीशु मसीह री गैला रा प्रचार केरनै री तैंईंयैं च़ोहू पासै सफ़र केरा सी होर होरी ज़ाति न किछ़ नी लेंदै। 
3JN,1,8,"आसाबै ऐण्ढै लोका री मज़त केरनी चेहिऐ ताकि आसै तेइरा हिस्सा बणी सकै, ज़ो ते सच़ाई बै फैलाणै री तैंईंयैं केरदै लागै सी। "
3JN,1,9,"मैं मण्डली री तैंईंयैं किछ़ लिखू ती; पर दियुत्रिफेस ज़ो तिन्हां न बड़ा बणना चाहा सा, आसाबै ग्रहण नी केरदा। "
3JN,1,10,"ज़ैबै हांऊँ ऐनु ता मूँ तेइरै कोमै री ज़ो सौ केरदा लागा सा, याद दिलाणी कि, सौ आसरै बारै न बुरी-बुरी गैला बका सा होर एथा न सन्तुष्ट नी होंदा होर आपु सैंघी विश्वासी बै ग्रहण नी केरदा होर ज़ो ग्रहण केरना चाहा सी तिन्हां बै नाँह केरा सा होर मण्डली न खोला सा। "
3JN,1,11,"हे प्यारे, तिन्हां लोका रा मता मना ज़ो बुरै कोम केरा सी, पर तिन्हां लोकै रै उदाहरण मना ज़ो शोभलै कोम केरा सी, अगर कोई शोभला कोम केरा सा, ता ऐ रिहा सा कि सौ परमेश्वरा रा शोहरू सा। अगर कोई बुरै कोम केरा सा ता ऐ रिहा सा कि सौ परमेश्वरा बै नी ज़ाणदा। "
3JN,1,12,मण्डली न हर कोई बोला सा कि देमेत्रियुस एक शोभला मांहणु सा सौ सच़ाई रै मुताबक ज़ीआ सा होर आसै भी बोला सी कि सौ एक शोभला मांहणु सा होर तू जाँणा सा कि आसरी गुआही सच़ी सा। 
3JN,1,13,"मूँ तौभै बोहू किछ़ लिखणा ती, पर स्याही होर कलमा सैंघै लिखणा नी च़ाँहदा। "
3JN,1,14,"पर मुँभै आशा सा कि तौ सैंघै छ़ेकै मिलणू। तैबै आसा आमनै-सामनै गलबात केरनी, "
3JN,1,15,"हांऊँ प्रार्थना केरा सा कि परमेश्वर तौभै शान्ति दै। औखलै मसीह सैंघी तौभै नमस्कार केरा सी, होर तौखलै मसीह सैंघी बै नाँ लेइया नमस्कार बोली। "
JUD,1,1,"हांऊँ यहूदा ऐ चिट्ठी तुसाबै लिखदा लागा सा। हांऊँ यीशु मसीह रा एक दास होर याकूबा रा होछ़ा भाई सा। हांऊँ तिन्हां बै लिखदा लागा सा, ज़ुण परमेश्वर पिते शाधै सी ज़ो तुसा सैंघै झ़ुरी केरा सी होर यीशु मसीह री रखवाली न तुसाबै सुरक्षा देआ सी। "
JUD,1,2,हांऊँ प्रार्थना केरा सा कि परमेश्वर तुसाबै दया शान्ति होर झ़ुरी बहुतायता न दै। 
JUD,1,3,"हे मेरै प्यारे लोको, ज़ैबै हांऊँ तुसाबै तेई उद्धारा रै बारै न बड़ी मेहनता सैंघै लिखणै री कोशिश केरदा लागा ती, ज़ुणीन आसै सैभ सहभागी होंणा; ता मैं तुसाबै ऐ समझाणा ज़रूरी समझू कि तेई बशाह री तैंईंयैं पूरी कोशिश केरा ज़ो पवित्र लोका बै एकै बार सौंपू ती। "
JUD,1,4,"हे मेरै प्यारे लोको, हांऊँ तुसाबै लिखदा लागा सा किबैकि किछ़ अधर्मी लोक ज़ो यीशु मसीह पैंधै बशाह केरनै रा दिखावा केरा सी होर तुसा सैंघै जुड़िया सी। ते परमेश्वरा रा आदर नी केरदै होर ते झ़ूठी शिक्षा देआ सी कि परमेश्वर आसरै पाप माफ केरा सा, तैबै आसै पापी ज़िन्दगी ज़ी सका सी। ते यीशु मसीह रा नाँह केरा सी ज़ो आसरा एक सहारा सा होर आसरा मालक सा। बोहू पैहलै शास्त्र बोला सा कि परमेश्वरा ऐण्ढै लोका बै सज़ा देणी। "
JUD,1,5,पर अगर तुसै सैभै गैला एकै बार ज़ाणी सी ता तैबै भी हांऊँ तुसाबै याद दिलाणा चाहा सा कि प्रभुऐ इस्राइली लोका बै मिस्र देशा न छुड़ाणै न बाद बशाह नी केरनु आल़ै नाश केरै। 
JUD,1,6,"फिरी ज़ैबै ज़ुणी स्वर्गदूतै आपणा औह्दा स्थिर नी रैखू, तेइयै ते भी भयानक रोज़ै रै न्याय री तैंईंयैं निहारै न ज़ो हमेशा री तैंईंयैं बन्धना न रखै सी। "
JUD,1,7,"होर भी याद केरा ज़ुणी रीतियै सदोम होर अमोरा होर तिन्हां औरलै-पौरलै नगर ज़ुणा इन्हां सांही व्यभिचारी हुऐ ती, होरी शरीरा रै पिछ़ै लागै ती, हमेशा री सज़ा न पौड़िया दृष्टाँत ठहरै सी। "
JUD,1,8,"तैण्ढी तैरहा ऐ अधर्मी लोक दावा केरा सी कि परमेश्वरै दर्शना न ऐ प्रगट केरू कि ते आपणै शरीरा बै पापी ज़िन्दगी न गन्दा केरी सका सी, कौसी बै तिन्हां पैंधै अधिकार केरनै रा हुक्म नी देणा होर ते महिमामय स्वर्गदूता रै बारै न बुरा बोला सी। "
JUD,1,9,"पर प्रधान स्वर्गदूत मीकाइलै ज़ैबै शैताना सैंघै मूसा भविष्यवक्तै री लाशा रै बारै न बैंहस केरी ता तेइबै बुरा भला बोलिया दोष लाणै री हिम्मत नी केरी बल्कि ऐ बोलू, प्रभु तौभै डाँटला। "
JUD,1,10,"पर ऐ अधर्मी लोका ज़ुणी गैला बै नी ज़ाणदै, तिन्हां बै बुरा भला बोला सी, पर ज़ुणी गैला बै नासमझ पशु सांही स्वभावा न ही जाँणा सी, तेथा न आपणै-आपु बै नाश केरा सी। "
JUD,1,11,हाय सा तिन्हां लोका पैंधै किबैकि ते कैना सांही दुष्टता री ज़िन्दगी ज़ीआ सी ज़ुणियै आपणै भाई री हत्या केरी किबैकि सौ जलस केरा ती। ते बिलामा सांही सा ज़ुणियै परमेश्वरा रै लोका बै पापा री तैंईंयैं प्रेरित केरनै री कोशिश केरी ताकि ते तिन्हां ढैबुऐ बै पाई सकै ज़ो तेइबै च़ढ़ाऐ ती। तिन्हां करोह सांही नाश होंणा ज़ुणियै तेई अधिकरा रै खिलाफ़ विद्रोह केरू ती ज़ो परमेश्वरै मूसा बै धिना ती। 
JUD,1,12,"ऐ लोक तुसा सैंघै प्रेम-भोजा बै प्रभु बै याद केरिया खा सी ता ते खतरनाक टोहली सांही होआ सी ज़ो समुन्द्रा हेठै गोज़ुऐदै होआ सी, ज़ो तुसाबै डूबणै री बजहा बणाई सका सी। ते बेशर्म फुआला सांही सी ज़ो सिर्फ़ आपणी हेर-शुण केरा सी। ते बगैर गाशा रै धौरती पैंधलै छाऐदै बादला सांही सी। ते पतझड़ा न बूटै सांही होआ सी ज़ो दुई बार मूँऐंदै होआ सी किबैकि ते कोई फ़ौल़ नी आंणदै जलाड़ै सैंघै खिंच़िया सी। "
JUD,1,13,"ज़ैण्ढै समुन्द्रा री मजबूत लैहरा ज़ो गन्दे फेना बै बाहरै खोला सी, तैण्ढै ऐ लोक शर्मनाक कोम केरा सी। बस किछ़ सितारे सांही ज़ो सीधी बौता न नी च़लदै, ते सही बौत नी रिहांदे, तैबै तुसाबै तिन्हां लोका पिछ़ै नी च़लणा चेहिऐ। तैबै परमेश्वरै तिन्हां री तैंईंयैं निहारै न एक ज़ैगा हमेशा री तैंईंयैं अलग रखी सा ज़ौखै कोई प्याशा नी ऑथि। "
JUD,1,14,"होर हनोकै भी ज़ो आदमै री सौतुई पीढ़ी न ती, इन्हरै बारै न ऐ भविष्यवाणी केरी कि, “हेरा, प्रभु आपणै लाखों पवित्र स्वर्गदूता सैंघै आऊ, "
JUD,1,15,"कि सैभी रा न्याय केरला, होर सैभी भक्तिहीना बै तिन्हरै अभक्ति रै सैभ कोमा रै बारै न ज़ो तिन्हैं भक्तिहीन होईया केरै, होर तिन्हां सैभ कठोर गैला रै बारै न ज़ो भक्तिहीन पापियै तेइरै खिलाफ़ बोली सी, दोषी ठहराला।” "
JUD,1,16,"ऐ अधर्मी लोका ता असंतुष्ट, कुड़कुड़ाणु आल़ै होर आपणी इच्छै रै मुताबक च़ला सी होर आपणै मुँहै घमण्डै री गैला बोला सी होर ते फायदै री तैंईंयैं मुँह हेरी सराउथी केरा सी। "
JUD,1,17,"पर हे प्यारो, तुसै तिन्हां गैला बै याद रखा, ज़ो आसरै प्रभु यीशु मसीहै रै प्रेरितै बोहू पैहलै बोली सी। "
JUD,1,18,"ते तुसाबै बोला ती, “आसरै प्रभु यीशु रै वापस ऐणै न पैहलै ऐण्ढा मज़ाक केरनु आल़ै होंणै, ज़ुणी आपणी अभक्ति री इच्छै रै मुताबक च़लणा।” "
JUD,1,19,"ऐ ता ते सी, ज़ो फूट पा सी, ऐ शारीरिक लोका सी, ज़ुणीन परमेश्वरा री आत्मा नी ऑथि। "
JUD,1,20,"पर हे प्यारो, परमेश्वरै ज़ो सन्देश तुसाबै धिना सा तेथा न बढ़नै री तैंईंयैं एकी दुज़ै री मज़त केरनी चेहिऐ । तुसाबै पवित्र आत्मा री अगुवाई न प्रार्थना केरनी चेहिऐ। "
JUD,1,21,तुसाबै लगातार ऐ जाणिया ज़ीणा चेहिऐ कि परमेश्वर तुसा सैंघै झ़ुरी केरा सा होर ज़ैण्ढा कि तुसै तेई रोज़ा रा इंतज़ार केरा सी ज़ैबै आसरै प्रभु यीशु तुसाबै आपणी दया न हमेशा री ज़िन्दगी देणी। 
JUD,1,22,होर तिन्हां लोका पैंधै दया केरा ज़ो ऐ नी जाणदै की कि बशाह केरना। 
JUD,1,23,होर दुज़ै बै न्याय री औगी न झपटिया बच़ात् । होर ऐण्ढै दुज़ै लोका सी ज़ुणी रै प्रति तुसाबै दयालु होंणा चेहिऐ पर सैंघै-सैंघै बोहू होशियार रौहणा चेहिऐ। तुसाबै तिन्हरै झिकड़ै सैंघै नफरत केरनी चेहिऐ ज़ो पापा न भौरूऐदै कोमा न गन्दै हुऐ सी। 
JUD,1,24,"सिर्फ़ एकै परमेश्वर सा ज़ो तुसाबै झौड़नै न बच़ाई सका सा, होर ज़ैबै सौ तुसाबै आपणी महिमा न तेइरै सामनै खड़ा होंणै री तैंईंयैं आंणा सी, ता तुसाबै निर्दोष होर खुश केरनै लायक सा। तेइयै आसै आपणै प्रभु यीशु मसीह रै ज़रियै बच़ाऊ सा। महिमा, गौरव होर अधिकार बौगत शुरू होंणै न पैहलै तेइरै ती, ऐबै भी तेइरै सी होर हमेशा तेइरै होंणा। आमीन। "
REV,1,1,"यीशु मसीह रा प्रकाशितवाक्य, ज़ो परमेश्वरै तेइबै एथै री तैंईंयैं धिना कि सौ आपणै दासा बै तिन्हां गैला बै रिहाला ज़ुणिरा होंणा ज़रूरी सा होर तेइयै आपणै स्वर्गदूत भेज़िआ आपणै दास यूहन्ना बै दसू। "
REV,1,2,"ज़ुणियै परमेश्वरै रै वचन, यीशु मसीह री गुआही होर ज़ो किछ़ तेइयै हेरू ती तेथै री गुआही धिनी। "
REV,1,3,"परमेश्वरा तिन्हां सैभी बै आशीष देणी ज़ो एसा भविष्यवाणी बै होरी बै पौढ़िया शुणा सी, होर तेई तिन्हां सैभी बै आशीष देणी ज़ो शुणा सी होर तेइरा पालन केरा सी। किबैकि ऐ गैला छ़ेकै होंणी। "
REV,1,4,"हांऊँ यूहन्ना ऐ चिट्ठी तुसा सौत मण्डली रै विश्वासी बै लिखदा लागा सा ज़ो आसियै प्रदेशा न रौहा सी। हांऊँ प्रार्थना केरा सा की परमेश्वर तुसाबै आपणी झ़ुरी होर शान्ति दै, ज़ो सा, ज़ो ती होर ज़ुण ऐणु आल़ा सा, होर तिन्हां सौत आत्मै री तरफा न ज़ो परमेश्वरा री सिंहासना रै सामनै सी, "
REV,1,5,"होर यीशु मसीह री तरफा न ज़ो विश्वासयोग्य सा होर मूँऐंदै न ज़िन्दै होणू आल़ै न पैहला सा, होर धौरती रै राज़ै रा हाकिम सा, तुसाबै अनुग्रह होर शान्ति मिलदी रौहली, ज़ुण आसा सैंघै झ़ुरी रखा सा होर ज़ुणियै आसै आपणै लोहू लाइया पापा न छ़ुड़ाऐ सी, "
REV,1,6,"होर आसै एक राज्य होर आपणै पिता परमेश्वरै री तैंईंयैं पुरोहित भी बणाऐ, तेइरी महिमा होर पराक्रम जुगा-जुगा तैंईंयैं लोड़ी रौहू। आमीन। "
REV,1,7,"“हेरा, सौ बादला सैंघै ऐणु आल़ा सा,” होर “हर एकी औछ़ी सौ हेरणा, बल्कि ज़ुणियै सौ बिन्हू ती तिन्हां भी सौ हेरना” होर धौरती रै सैभी खानदानै रै लोका तेइरी बजहा न छ़ाती पिटणी। हाँ। आमीन। "
REV,1,8,"प्रभु परमेश्वर बोला सा, “हांऊँ अल्फा होर ओमेगा सा ज़ो सा, ज़ुण ती होर ज़ुण ऐणु आल़ा सा, ज़ो सर्वशक्तिमान सा।” "
REV,1,9,"हांऊँ यूहन्ना ज़ो तुसरा सैंघी विश्वासी सा, होर यीशु रै दु:ख, राज्य होर धीरजा न तुसरा सहभागी सा, परमेश्वरै रै वचन होर यीशु री गुआही री बजहा न पतमुस नाँ रै टापू न ती "
REV,1,10,"हांऊँ प्रभु रै रोज़ पवित्र आत्मा न भौरुआ होर मैं आपु पिछ़ै तुरही री आवाज़ा सांही एक बड़ा शब्द बोलदै शुणू, "
REV,1,11,"कि “ज़ो किछ़ तू हेरा सा तेई कताबा न लिखिया इफिसुस, स्मुरना, पिरगमुन, थुआतीरा, सरदीस, फिलेदिलफिया होर लौदीकिया रै शैहरा री सौत मण्डली बै भेज़।”  "
REV,1,12,तैबै मैं ज़ो मूँ सैंघै बोलदा लागा ती; मैं तेई हेरनै री तैंईंयैं आपणा मुँह फेरू; होर पिछ़ै घूमिया मैं सुनै री सौत दीवटा हेरी। 
REV,1,13,तिन्हां दीवटा बिच़ै मैं मांहणु सांही एक मर्द हेरू ज़ुणियै ज़ोंघा तैंईंयैं झिकड़ै लाऐ ती होर छ़ाती पैंधै सुनहरा पटा बोनू ती। 
REV,1,14,तेइरी मुँडी रै बाल़ ऊना सांही शेतै या हिंऊँआ सांही शेतै ती होर तेइरी औछ़ी औगी री झ़ाई सांही ती। 
REV,1,15,तेइरी ज़ोंघा च़मकदी लागी ती ज़ैण्ढै भट्ठी न पीतल तौता होंदा लागा सा होर ज़ैबै सौ बोलदा लागा ती ता तेइरी आवाज़ बोहू तेज़ ती ज़ैण्ढै कई नौई री छ़ेड़ होआ सा। 
REV,1,16,"सौ आपणै दैहिणै हौथा न सौत तारै लेइया ती, होर तेइरै मुँहा न च़ोखी दुधारी तलवार निकल़ा ती, होर तेइरा मुँह ऐण्ढा च़मकदा लागा ती ज़ैण्ढा कड़कदै धुपै न सूरज़ च़मका सा। "
REV,1,17,"ज़ैबै मैं सौ हेरू, ता हांऊँ मुर्दै सांही तेइरी ज़ोंघा पैंधै पौड़ू। पर तेइयै मूँ पैंधै आपणा दैहिणै हौथ रखिया ऐ बोलू,  “डौरदा मत, हांऊँ पैहला होर आखरी होर हांऊँ सौऐ सा ज़ो ज़िन्दगी रा स्रोत सा।  "
REV,1,18,"हांऊँ मूँआ ती। पर ऐबै हांऊँ ज़िन्दा सा, होर हेर हांऊँ जुगा-जुगा तैंईंयैं ज़िन्दा सा, होर मौऊत होर अधोलोका पैंधै, मूँऐंदै री ज़ैगा पैंधै मेरा अधिकार सा।  "
REV,1,19,"“तैबै ज़ो गैला तैं हेरी सी, होर ज़ो गैला होंदी लागी सी, होर ज़ो गैला एथा न बाद होणू आल़ी सी तिन्हां सैभी बै कताबा न लिख।”  "
REV,1,20,"ऐबै मूँ दसणै कि मेरै दैहिणै हौथा न सौत तारै रा मतलब कि सा, होर सौत सुनै रै दीवटा रा कि मतलब सा ज़ो पैहलै नी जाणु। ऐ मतलब सा सौत दीवट सौत मण्डली सी होर सौत सितारे सौत मण्डली रै स्वर्गदूत सी।  "
REV,2,1,"तेइयै मूँ सैंघै ऐ भी बोलू,  इफिसुस शैहरा री मण्डली रै स्वर्गदूता बै ऐ सन्देश लिख; हांऊँ सौऐ सा ज़ुण आपणै दैहिणै हौथा न सौत तारै ढौकै सी, होर ज़ुण सुनै री सौत दीवटै रै बिच़ा न फिरा सा। ज़ो हांऊँ बोला सा सौ शुण।  "
REV,2,2,"हांऊँ तेरै कोम, मेहनत होर तेरै धीरजा बै जाँणा सा, होर ऐ भी कि तू बुरै लोका री झ़ूठी शिक्षा नी सौहंदा, होर ज़ुणा आपणै-आपु बै प्रेरित बोला सी पर ऑथि नी, ते तैं परखणै सैंघै झ़ूठै पाऐ।  "
REV,2,3,"होर तुसै धीरजा सैंघै दुःख सौहू, किबैकि तुसै मूँ पैंधै बशाह केरू होर फिरी भी मूँ पैंधै तुसरा बशाह मजबूत सा।  "
REV,2,4,पर मुँभै तेरै खिलाफ़ ऐ शिकायत सा कि तुसै ऐबै मूँ सैंघै तैण्ढी झ़ुरी नी केरदै ज़ैण्ढै शुरुआती न केरा ती।  
REV,2,5,याद केरा कि तुसै मूँ सैंघै शुरुआता न कैण्ढी झ़ुरी केरा ती होर ऐबै तुसै तैण्ढी झ़ुरी नी केरदै। तेइन पश्चाताप केरा होर मुँभै झ़ुरी केरनी शुरू केरा ज़ैण्ढा तुसै शुरूआता न केरी ती। अगर तुसै मन नी बदलू ता मूँ तुसा हागै ऐणा होर तुसरा दीवट तेसा ज़ैगा न हटाईया तुसाबै सज़ा देणी ।  
REV,2,6,"पर हाँ, तौ न ऐ गैल ता सा कि, तू नीकुलइयों री मूर्तिपूजा होर बुरै कोमा न नफरत केरा सा, जौस न हांऊँ भी नफरत केरा सा।  "
REV,2,7,ज़ो कोई मेरै सन्देशा बै समझ़णा चाहा सा तेइबै ध्याना सैंघै शुणना चेहिऐ ज़ो पवित्र आत्मा मण्डली सैंघै बोला सा; तिन्हां लोका बै ज़ो बुराई री शक्ति बै हरा सी मूँ ज़िन्दगी देणु आल़ै बूटै रा फौल़ खाँणै रा हुक्म देणा ज़ो परमेश्वरा रै स्वर्गीय बगीच़ै न बढ़ा सा।  
REV,2,8,"स्मरुना शैहरा री मण्डली रै स्वर्गदूता बै ऐ सन्देश लिख, “ज़ो पैहला होर आखरी सा, हांऊँ मूँआ ती। पर ऐबै हांऊँ ज़िन्दा सा, हांऊँ ज़ो बोला सा तेइबै शुण।  "
REV,2,9,"हांऊँ तेरै दु:ख होर तेरी दरिद्रता बै जाँणा सा, पर तू सेठ सा, ज़ुणा लोका आपणै-आपु बै यहूदी बोला सी होर ऑथि नी, पर शैताना री आराधनालय सी, तिन्हरी निन्दा बै भी जाँणा सा। "
REV,2,10,"ज़ो दु:ख तौभै झेलणै पौड़नै तिन्हां न मत डौरदा: किबैकि शैतान तुसा न केतरै बै ता जेला न पाणै आल़ा सा कि तुसै परखिलै, होर तुसाबै दस रोज़ा तैंईंयैं दु:ख च़कणा पौड़ना, पर तुसै मारै जाणै पैंधै भी मूँ पैंधै कैधी बशाह मता छ़ौड़दै, किबैकि मूँ तुसाबै हमेशै री ज़िन्दगी, तुसरी जीता रा ईनाम देणा।  "
REV,2,11,"ज़ो कोई मेरै सन्देशा बै समझ़णा चाहा सा तेइबै ध्याना सैंघै शुणना चेहिऐ ज़ो पवित्र आत्मा मण्डली बै कि बोला सा, ज़ुण लोका जय पालै तिन्हां बै तेसा दुज़ी मौऊत न नुकसान नी पुजणा।”  "
REV,2,12,"पिरगमुन शैहरा री मण्डली रै स्वर्गदूता बै ऐ सन्देश लिख; “हांऊँ सौऐ सा ज़ौस हागै दूईधारी तेज़ होर च़ोखी तलवार सा, ज़ो हांऊँ बोला सा सौ शुण;  "
REV,2,13,"हांऊँ ऐ ता जाँणा सा कि तू तौखै रौहा सा ज़ौखै शैताना रा सिंहासन सा, होर मेरै नाँ न स्थिर रौहा सा होर मूँ पैंधै बशाह केरनै न तिन्हां ध्याड़ै न भी पिछ़ै नी हटू ज़ुणीन मेरा विश्वासयोग्य सैंघी अन्तिपास तुसा न तेसा ज़ैगा न घात केरूआ ज़ौखै शैतान रौहा सा।”  "
REV,2,14,"पर मुँभै तेरै खिलाफ़ किछ़ शिकायत सा, किबैकि तेरै औखै केतरै ता ऐण्ढै सी ज़ो बिलामै री शिक्षा बै मना सी, ज़ुणियै बालाक राजा बै इस्राइली रै आगै ठोकरा री बजहा रखणा सिखाऊ कि ते मूरता हागै बलि केरूईदी च़ीज़ा बै खालै होर व्यभिचार केरलै।  "
REV,2,15,तैण्ढै लोका तेरै औखै बोहू सी ज़ो नीकुलइयों री शिक्षा बै मना सी।  
REV,2,16,"ऐबै तू आपणै मना बै इन्हां बुरै कोमा न बदल, नी ता मूँ तौ हागै छेकै एज़िया आपणै मुँहै री तलवारियै तिन्हां सैंघै लड़िना।  "
REV,2,17,"ज़ो कोई मेरै सन्देशा बै समझ़णा चाहा सा तेइबै ध्याना सैंघै शुणना चेहिऐ ज़ो पवित्र आत्मा मण्डली बै कि बोला सा, ज़ुण लोका जय पालै तिन्हां बै मूँ गुप्त मन्ना देणा होर तेइबै एक शेता पात्थर भी देणा; होर तेई पात्थरा पैंधै एक नाँ भी लिखुदा होंणा। तेई नाँ बै कोई होर नी ज़ाणी सकदा।  "
REV,2,18,"थुआतीर शैहरा री मण्डली रै स्वर्गदूता बै ऐ सन्देश लिख; “हांऊँ परमेश्वरा रा बेटा ज़ौसरी औछ़ी औगी री झ़ाई सांही सी होर ज़ौसरी ज़ोंघा च़मकदै लागी ती ज़ैण्ढै भट्ठी न तौता केरूदा पीतला, ज़ो हांऊँ बोला सा सौ शुणा।  "
REV,2,19,"हांऊँ तेरै कोम, होर झ़ुरी होर बशाह होर तेरी सेवा बै होर तेरै धीरजा बै जाँणा सा होर ऐ भी कि तेरै पिछ़लै कोम पैहलै न ज़ादा सी।  "
REV,2,20,"मुँभै तेरै खिलाफ़ ऐ शिकायत सा, कि तू तेसा बेटड़ी इज़ेबैला बै रौहणै देआ सा ज़ो आपणै-आपु बै भविष्यवक्तन बोला सा होर मेरै भक्ता बै व्यभिचार केरनै होर मूरती हागै बलिदान केरूईदी च़ीज़ा खाँणै बै सिखाइया भरमा सा।  "
REV,2,21,"मैं तेसा बै मन बदलनै रा मौका धिना, पर सौ आपणै व्यभिचारा न मन बदलणा नी च़ाँहदी।  "
REV,2,22,"हेरा, तैबै मूँ सौ बीमार केरनी, होर ज़ो तेसा सैंघै व्यभिचार केरा सी, अगर ते भी तेसरै व्यभिचारै रै कोमा न मन नी फेरलै ता ते मूँ बड़े दु:खा न पाणै। "
REV,2,23,"मूँ तेसरै पिछ़ै च़लणु आल़ै मारनै होर तैबै सैभी मण्डली ज़ाणना कि दिला होर मना बै ज़ाँचणू आल़ा हांऊँ सा, होर मूँ तिन्हां हर एकी न तिन्हरै कोमै रै मुताबक फौल़ देणा।  "
REV,2,24,"पर तुसै थुआतीरै रै बाकि लोका बै, ज़ो एसा शिक्षा बै नी मनदै होर ज़ुणिबै शैताना री गहरी गैला बोला सी नी ज़ाणदै, ऐ बोला सा कि मूँ तुसा पैंधै होर बोझ़ नी पाणा।  "
REV,2,25,पर ज़ो तुसा हागै सा तेथा बै मेरै ऐणै तैंईंयैं थामिया रख।”  
REV,2,26,"तिन्हां लोका बै ज़ो बुराई बै हरा सी होर ज़ो आखरी बौगता तक मेरै हुक्मा बै मना सी, मूँ तिन्हां बै ज़ाति-ज़ाति रै लोका पैंधै राज़ केरनै रा अधिकार देणा।  "
REV,2,27,"मूँ तिन्हां बै राज़ केरनै रा सौऐ अधिकार देणा ज़ो मेरै पिता मुँभै धिना। तिन्हरा राज़ लोहै सांही मजबूत होंणा ज़ो कैधी चुटदा नी, तिन्हरै बैरी चुटेदै माटै रै भाण्डै सांही होंणा।  "
REV,2,28,मूँ तिन्हरी ज़िद रिहाणै री तैंईंयैं भ्याणु तारा भी देणा।  
REV,2,29,"ज़ो कोई मेरै सन्देशा बै समझ़णा चाहा सा तेइबै ध्याना सैंघै शुणना चेहिऐ, ज़ो पवित्र आत्मा मण्डली बै बोला सा।  "
REV,3,1,"सरदीस शैहरा री मण्डली रै स्वर्गदूता बै ऐ सन्देश लिख; हांऊँ सौऐ सा ज़ुणी हागै परमेश्वरा री सौत आत्मा होर सौत तारै सी, ऐ बोला सा कि हांऊँ तेरै कोमा बै जाँणा सा, कि तू ज़िन्दा ता सा, पर सा मूँआदा।  "
REV,3,2,"तैबै बिऊदै हो, होर ज़ो च़ीज़ा बाकि रौही सी होर ज़ो मिटणू आल़ी सा तिन्हां बै पक्की केर, किबैकि मैं तेरै कोई भी कोम आपणै परमेश्वरा सामनै पूरै नी हेरै। "
REV,3,3,"ऐबै ध्यान केर कि तैं कौस रीतियै शिक्षा प्राप्त केरी होर शुणी ती, तेसा शिक्षा रै मुताबक च़ल होर आपणै मना बै बुरै कोमा न बदल। अगर तू बिऊदा नी रौहला ता मूँ च़ोरा सांही ऐणा होर तौ कैधी भी नी ज़ाणना कि मूँ कौस घड़ी सज़ा देणै री तैंईंयैं तौ पैंधै ऐणा। "
REV,3,4,"पर हाँ, सरदीस शैहरा न तुसा हागै ऐण्ढै किछ़ लोका सी, ज़ुणियै आपणै-आपणै टौलै छ़ौतलै नी केरै, तिन्हां शेतै टौलै लाइया मूँ सैंघै घूमणा, किबैकि तै ऐई लायक सी।  "
REV,3,5,"ज़ुण जय पाला तेइरै एसा रीतियै शेतै झिकड़ै लाणै होर मूँ तेइरा नाँ ज़िन्दगी री कताबा न कौसी भी रीतियै नी काटणा, बल्कि तेइरा नाँ आपणै पिता होर तेइरै स्वर्गदूता सामनै मनणा।  "
REV,3,6,ज़ो किछ़ पवित्र आत्मा मण्डली बै बोला सा सौ सैभ लोका बै ध्याना सैंघै शुणना चेहिऐ।  
REV,3,7,"फिल्दिलफिया शैहरा री मण्डली रै स्वर्गदूता बै ऐ सन्देश लिख; हांऊँ सौऐ सा ज़ो पवित्र होर सच़ा सा होर ज़ुण दाऊदा री कुँज़ी रखा सा, ज़ौसरै खोलुऐदै बै कोई बन्द नी केरी सकदा होर बन्द केरूऐदै बै खोली नी सकदा, ऐ बोला सा,  "
REV,3,8,"हांऊँ जाँणा सा कि तू बोहू मजबूत नी ऑथि पर तैं मेरी गैल मनी ज़ो मैं तौभै बोली। तैं मूँ पैंधै लगातार बशाह केरू सा, तैबै मैं तेरी तैंईंयैं एक दुआर खोलू सा ज़ुणिबै कोई बन्द नी केरी सकदा।  "
REV,3,9,"मूँ शैताना री आराधना केरनु आल़ै तेरै वशा न केरनै। ज़ो यहूदी बणिया बेठै सी पर ऑथि नी, पर झ़ूठ बोला सी, हेर, मूँ ऐण्ढा केरना कि तिन्हां एज़िया तौभै दण्डवत केरना होर ऐ ज़ाणना कि मैं तौ सैंघै झ़ुरी रखी सा।  "
REV,3,10,तैं मेरै वचना रा पालन केरू होर दुःख सौहू। तैबै मूँ भी तू परीक्षा रै तेई बौगत बच़ाइया रखणा ज़ो धौरती पैंधै रौहणु आल़ै बै परखणै री तैंईंयैं सारै दुनिया पैंधै ऐणु आल़ा सा।  
REV,3,11,हांऊँ छेकै ऐणु आल़ा सा। ज़ो किछ़ तौ हागै सा तेइबै थामिया रख कि कोई तेरै मुकटा बै नी च़टेरला।  
REV,3,12,"ज़ुण जय पाला, तिन्हां परमेश्वरा रै मन्दिरा न थोम्बै सांही होंणा ज़ुणिरी सेवा हांऊँ केरा सा। होर तिन्हां बै सौ कैधी नी छ़ौड़ना पौड़ना; होर मूँ आपणै परमेश्वरा रा नाँ, आपणै परमेश्वरै रै नगर, मतलव नोंऊँऐं यरूश्लेम, ज़ो मेरै परमेश्वरा हागै न स्वर्गा पैंधै न उतरनु आल़ा सा होर आपणा नाँ तेई पैंधै लिखणा।  "
REV,3,13,ज़ो किछ़ पवित्र आत्मा मण्डली बै बोला सा सौ सैभ लोका बै ध्याना सैंघै शुणना चेहिऐ।  
REV,3,14,"लौदीकिया शैहरा री मण्डली रै स्वर्गदूता बै ऐ सन्देश लिख; “हांऊँ सौऐ सा ज़ो आमीन सा होर विश्वासयोग्य होर सच़ा गुआह सा होर परमेश्वरा री सृष्टि री मूल बजहा सा, ऐ बोला सा, "
REV,3,15,हांऊँ तेरै कोमा बै जाँणा सा कि तू न ता ठँडा सा होर न गर्म; भला होंदा कि तू ठँडा या गर्म होंदा।  
REV,3,16,"तू गुनगुना सा, होर न ठँडा, न गर्म, हांऊँ तौभै छ़ौड़नू आल़ा सा।  "
REV,3,17,"तू ज़ो बोला सा कि हांऊँ सेठ सा होर धनी हुआ सा होर मुँभै कौसी च़ीज़ै री कमी नी ऑथि पर ऐ नी ज़ाणदा कि तू अभागा, तुच्छ, कांणा होर नाँगा सा।  "
REV,3,18,तैबै हांऊँ तौभै सलाह देआ सा कि औगी न तपाउआ दा सूना मूँ न मोल ले कि सेठ बणला होर शेतै झिकड़ै ले कि तिन्हां लाइया तौभै नाँगै होंणै री शर्म नी होली होर आपणी औछ़ी न मौल़णै बै काज़ल़ ले कि तू हेरदा लागला।  
REV,3,19,“हांऊँ ज़ुणी-ज़ुणी सैंघै झ़ुरी रखा सा तिन्हां सैभी बै झिड़का सा होर ताड़ना देआ सा। तैबै सही केरनै री तैंईंयैं उत्साहित हो होर मना बै बदल।  
REV,3,20,"शुणा, हांऊँ दुआरा पैंधै खड़ै होईया खटखटा सा अगर कोई मेरै शब्द शुणिया दुआर खोलला ता मूँ तेई हागै भीतरै एज़िया तेई सैंघै रोटी खाँणी होर तेई मूँ सैंघै।  "
REV,3,21,"जुण जय पाला मूँ सौ आपु सैंघै आपणै सिंहासना पैंधै बशाणा, ज़ैण्ढा कि हांऊँ भी जय पाईआ आपणै पिता सैंघै तेइरै सिंहासना पैंधै बेठा।  "
REV,3,22,ज़ो किछ़ पवित्र आत्मा मण्डली बै बोला सा सौ सैभ लोका बै ध्याना सैंघै शुणना चेहिऐ।”  
REV,4,1,"इन्हां गैला बै हेरनै न बाद मैं स्वर्गा न एक दुआर खुलूआदा हेरू; होर ज़ुणिबै मैं पैहली तुरही री आवाज़ा सांही आपु सैंघै गैला केरदा शुणू ती, सौ ऐ बोला सा कि,  “मूँ हागै औखै ऊझै एज़ होर मूँ ते गैला तौभै रिहाणी ज़ौसरा इन्हां गैला न बाद पूरा होंणा ज़रूरी सा।”  "
REV,4,2,"होर तुरन्त हांऊँ पवित्र आत्मा न भौरुआ; होर मैं स्वर्गा न एक सिंहासन हेरू होर तेई सिंहासना पैंधै कोई बेठा सा, "
REV,4,3,होर ज़ो तेथा पैंधै बेठा ती सौ यशब होर माणिक्य सांही हेरिया सा होर तेई सिंहासनै रै च़ोहू पासै एक मेघधनुष हेरिया ती। 
REV,4,4,तेई सिंहासनै रै च़ोहू पासै चौऊबी सिंहासन ती होर इन्हां सिंहासना पैंधै चौऊबी स्याणै शेतै झिकड़ै लाइया बेठै ती होर तिन्हरी मुँडी पैंधै सुनै रै मुकट ती। 
REV,4,5,होर तेई सिंहासना न बिजली होर गृँज़णै री छ़ेड़ निकल़ा ती होर सिंहासना सामनै औगी रै सौत दिऊऐ भौकदै लागै ती। ऐ परमेश्वरै री सौत आत्मा सी। 
REV,4,6,"होर तेई सिंहासना सामनै एक ब्राम्दा ती ज़ो समुन्द्रा सांही चौड़ा ती होर शीशै सांही साफ समुन्द्र ती, होर सिंहासनै रै बिच़ा न होर सिंहासनै रै च़ोहू पासै च़ार प्राणी ती ज़ौसरै आगै-पिछ़ै औछ़ी ती। "
REV,4,7,"पैहला प्राणी शेरा रै समान सा होर दुज़ै प्राणी रा मुँह बौछ़ू सांही सा, त्रीज़ै प्राणी रा मुँह मांहणु सांही सा होर च़ोऊथा प्राणी उड़दै इलणी सांही ती। "
REV,4,8,"होर च़ोहू प्राणी रै छ़ौह-छ़ौह पँख ती होर च़ोहू पासै होर भीतरै औछ़ी ती होर ते रात ध्याड़ बगैर बशाँ केरै ऐण्ढा बोलदै रौहा ती कि, “पवित्र, पवित्र, पवित्र प्रभु परमेश्वर, ज़ो सा, ज़ुण ती होर ज़ुण ऐणु आल़ा सा, ज़ो सर्वशक्तिमान सा।” "
REV,4,9,"होर ज़ैबै ते प्राणी तेइरी ज़ो सिंहासना पैंधै बेठा सा होर ज़ुग-ज़ुग ज़िन्दा सा, महिमा होर आदर होर धन्यवाद केरा सी। "
REV,4,10,"तैबै चौऊबी स्याणै सिंहासना पैंधै बेशणू आल़ै सामनै ज़ो ज़ुग-ज़ुग ज़िन्दा सा प्रणाम केरू होर आपणै-आपणै मुकट सिंहासना सामनै ऐण्ढा बोलदै-बोलदै रखै, "
REV,4,11,"कि “आसरै प्रभु होर परमेश्वर तू महिमा, आदर होर शक्ति रै योग्य सा; किबैकि तैं सारी च़ीज़ा बणाई होर ते तेरी इच्छै रै मुताबक ती होर बणाउई।” "
REV,5,1,होर ज़ुण सिंहासना पैंधै बेठा ती मैं तेइरै दैहिणै हौथा न एक कताब हेरी ज़ो भीतरै बाहरै लिखुईदी ती होर सौ सौत मोहर लाइया बन्द केरूईदी ती। 
REV,5,2,फिरी मैं एक बलवान स्वर्गदूत हेरू ज़ो ज़ोरा सैंघै ऐ प्रचार केरा ती कि एसा कताबा खोलणै होर तेसरी मोहरी चोड़नै रै काबिल कुण सा? 
REV,5,3,"पर न स्वर्गा, न धौरती पैंधै, न धौरती हेठै तेसा कताबै रै खोलणै होर तेसा पैंधै नज़र पाणै रै लायक नी निकता। "
REV,5,4,तैबै हांऊँ रोंदा लागा किबैकि तेसा कताबा खोलणै होर तेसा पैंधै नज़र पाणै रै लायक कोई नी मिलू। 
REV,5,5,"एथा पैंधै तिन्हां स्याणै न एकियै मुँभै बोलू, मत रोंदा, हेर, यहूदै रै गोत्रा रा सिंह ज़ो राजा दाऊद रा खानदान सा, तेसा कताबा खोलणै होर तेसरी सौत मोहरा चोड़नै री तैंईंयैं शैतान हराऊ सा। "
REV,5,6,फिरी मैं तेई सिंहासन होर तिन्हां च़ार प्राणी होर तिन्हां चौऊबी स्याणै रै बिच़ा न एक मेमणा खड़ा हेरू। मेमणै रै शरीरा न ऐ हस्ताक्षर केरूऐदै ती कि ऐ पैहलै वध केरूआ ती; तेइरै सौत शींग होर सौत औछ़ी ती। ऐ परमेश्वरै री सौत आत्मा सी ज़ो सारी धौरती पैंधै भेज़ी सी। 
REV,5,7,तेइयै एज़िया ज़ो सिंहासना पैंधै बेठा सा तेइरै दैहिणै हौथा न सौ कताब लेई। 
REV,5,8,"होर ज़ैबै तेइयै कताब लेई ता ते च़ारै प्राणी होर चौऊबी स्याणै तेई मेमणै सामनै टुँबड़ै पौड़ै होर हर एकी रै हौथा न वीणा होर धूपै लाइया भौरूऐदै सुनै रै कटोरै ती, ऐ पवित्र लोकै री प्रार्थना सी। "
REV,5,9,"होर ते एक नोंऊँआं गाणा गाँदै लागै कि, “तू एसा कताबा लेणै होर तेसरी मोहरा चोड़नै रै लायक सा; किबैकि तैं वध होईया आपणै लोहूये लाइया हर एक कुल, भाषा, लोका होर ज़ाति न परमेश्वरै री तैंईंयैं लोका कीमतियै लेऐ सी। "
REV,5,10,होर ते आसरै परमेश्वरै री तैंईंयैं एक राज्य होर पुरोहित बणाऊ सा; होर तिन्हां धौरती पैंधै राज़ केरना।” 
REV,5,11,"फिरी ज़ैबै मैं हेरू, ता तेई सिंहासन होर तिन्हां प्राणियै होर स्याणै रै च़ोहू पासै बोहू सारै स्वर्गदूता रा शब्द शुणू, ज़ौसरी गिणती लाखों होर करोड़ै री ती। "
REV,5,12,"होर ते उथड़ी आवाज़ा सैंघै बोला ती कि, “वध केरूआदा मेमणा सामर्थ, धन, ज्ञान, शक्ति, आदर, महिमा होर धन्यवादै रै लायक सा।” "
REV,5,13,"फिरी मैं स्वर्गा न, धौरती न, धौरती हेठै होर समुद्रै री सारी बणाउईदी च़ीज़ा बै होर सैभ किछ़ ज़ो इन्हां न सा ऐ बोलदै शुणै, “ज़ो सिंहासना पैंधै बेठा सा तेइरा होर मेमणै रा धन्यवाद, आदर, महिमा होर राज्य ज़ुग-ज़ुग लोड़ी रौहू!” "
REV,5,14,"होर च़ारै प्राणियै “आमीन,” बोलू होर स्याणै टुँबड़ै पौड़ियै प्रणाम केरू। "
REV,6,1,"फिरी मैं हेरू कि, मेमणै तिन्हां सौत मोहरा न एक खोली होर तिन्हां च़ार प्राणी न एकी न ग्रिंज़णै सांही हाक्क शुणुई, “ज़ा।” "
REV,6,2,"तैबै मैं नज़र पाई होर एक शेता घोड़ा हेरू होर तेई पैंधै बेठादा धनुष लेइया होर तेइबै एक मुकट धिनुआ होर सौ धौरती पैंधै स्वर्गा न बाहरै नौठा, ज़ुणियै पैहलै न ओरु जीत हासिल केरी होर तेई फिरी ज़ीतणा। "
REV,6,3,"ज़ैबै मेमणै दुज़ी मोहर खोली ता मैं दुज़ा प्राणी ऐण्ढा बोलदा शुणू कि, “एज़।” "
REV,6,4,फिरी एक होर घोड़ा निकता ज़ो लाल रँगा रा ती। तेइरै सवारा बै ऐ अधिकार होर तेइबै एक बड़ी तलवार धिनुई ती ताकि धौरती पैंधा न शान्ति च़कला होर लोका एकी होरी रा वध केरै। 
REV,6,5,"होर ज़ैबै तेइयै त्रीजी मोहर खोली ता मैं त्रीजा प्राणी ऐण्ढा बोलदै शुणू कि, “एज़।” होर तैबै मैं एक काल़ै रँगा रा घोड़ा निकता हेरू; होर तेइरै हौथा न एक त्राकड़ी ती। "
REV,6,6,"होर मैं तिन्हां च़ार प्राणी रै बिच़ा न एक शब्द ऐण्ढा बोलदा शुणू, “एक रोजै़ री ध्याड़ी रा सेर भर गेहूँ होर एक रोजै़ री ध्याड़ी रा त्राई सेर जौऊ, तेल होर अँगूरै रै रसा रा नुकसान हेरी केरदा।” "
REV,6,7,"होर ज़ैबै तेइयै च़ोऊथी मोहर खोली ता मैं च़ोऊथै प्राणी रा शब्द ऐण्ढा बोलदै शुणू, “एज़।” "
REV,6,8,"तैबै मैं एक पींऊँल़ै रँगा रा घोड़ा हेरू होर तेइरै सवारा रा नाँ मोऊत ती होर नरक तेइरै पिछ़ै-पिछ़ै ऐन्दै लागै ती होर तिन्हां बै च़ोऊथै हिस्सै पैंधै ऐ अधिकार धिना कि, तलवार, अकाल, महामारी होर धौरती रै बोणै रै पशु लाइया लोका बै मारलै। "
REV,6,9,"ज़ैबै तेइयै पौंजुई मोहर खोली ता मैं वेदी हेठै ते प्राणी हेरै ज़ो परमेश्वरै रै वचना री बजहा न होर तेथै री गुआही री बजहा न वध केरूऐदै ती, "
REV,6,10,"होर तिन्हैं ज़ोरा सैंघै पुकारिया परमेश्वरा बै बोलू, “हे सच़ै होर पवित्र प्रभु, तौ कैधी तैंईंयैं न्याय नी केरना? होर धौरती न रौहणु आल़ै न आसरै लोहू रा बदला कैधी तैंईंयैं नी लेणा?” "
REV,6,11,"होर तिन्हां न हर एकी बै शेतै झिकड़ै धिनै होर तिन्हां बै बोलू, थोड़ी देर होर बशाँ केरा, ज़ैबै तैंईंयैं कि तुसरै सैंघी दास, भाई होर, ज़ो तुसा सांही वध होणू आल़ै सी तिन्हरी भी गिणती पूरी नी होली। "
REV,6,12,होर मैं हेरू मेमणै छ़ौऊई मोहर खोली। तौखै एक बड़ा भुँईडोल हुआ होर सूरज़ कम्बला सांही काल़ा होर चाँद लोहू सांही हुआ। 
REV,6,13,होर आसमानै रै तारै धौरती पैंधै ऐण्ढै झौड़िया पौड़ै ज़ैण्ढै कि बागर-ब्यानै होंणै सैंघै फेगड़े रै बुटै न काच़ै फ़ौल़ झौड़ा सी। 
REV,6,14,"आसमान ऐण्ढा सरकू ज़ैण्ढा चिट्ठी लपेटिया सरका सा होर हर एक ढौग, टापू आपणी-आपणी ज़ैगा न हिलै। "
REV,6,15,"धौरती रै राजा, प्रधान, अधिकारी होर धनवान, सामर्थी लोक, हर एक गुलाम होर हर एक आज़ाद ढौगै री गुफ़ा न होर टोहला न ज़ाइआ गोजुऐ। "
REV,6,16,"होर ढौग होर चटाना बै बोलदै लागै, “आसा पैंधै पौड़ा होर आसाबै तेइरै मुँहा न ज़ो सिंहासना पैंधै बेठा सा होर मेमणै रै प्रकोपा न बच़ात्। "
REV,6,17,"किबैकि तिन्हरै प्रकोपा रा भयानक रोज़ आऊ सा, ऐबै कुण ठहरी सका सा?” "
REV,7,1,"एथा न बाद मैं धौरती रै च़ोहू कुणै पैंधै च़ार स्वर्गदूत खड़ै हेरै, तिन्हैं धौरती री च़ारै बागरी थामी ती ताकि धौरती या समुन्द्र या कौसी बूटै पैंधै बागर नी च़लली। "
REV,7,2,"तैबै मैं एक होर स्वर्गदूत ज़िन्दै परमेश्वरै री मोहर लेइया पूरबा धिरै न झाँऊ ऐन्दा हेरू तेइयै तिन्हां च़ार स्वर्गदूता बै ज़ुणिबै धौरती होर समुन्द्रा रा नुकसान केरनै रा अधिकार धिना ती, ज़ोरा सैंघै बोलू, "
REV,7,3,"ज़ैबै तैंईंयैं आसै आपणै परमेश्वरै रै दासा रै मौथै न मोहर नी लालै, तैबै तैंईंयैं धौरती, समुन्द्र होर बूटै रा नुकसान हेरीत् केरदै। "
REV,7,4,होर ज़ुणी पैंधै मोहर लाई मैं तिन्हरी गिणती शुणी कि इस्राइलै री औलादै रै सैभी गोत्रा न एक लाख चौआलीस हज़ारा पैंधै मोहर धिनी। 
REV,7,5,"यहूदै रै गोत्रा न बारा हज़ारा पैंधै मोहर धिनी, रूबैनै रै गोत्रा न बारा हज़ारा पैंधै, गादै रै गोत्रा न बारा हज़ारा पैंधै, "
REV,7,6,"आशेरै रै गोत्रा न बारा हज़ारा पैंधै, नप्ताली रै गोत्रा न बारा हज़ारा पैंधै, मनश्शिहै रै गोत्रा न बारा हज़ारा पैंधै, "
REV,7,7,"शमौनै रै गोत्रा न बारा हज़ारा पैंधै, लेवी रै गोत्रा न बारा हज़ारा पैंधै, इस्साकारै रै गोत्रा न बारा हज़ारा पैंधै। "
REV,7,8,"ज़बूलूनै रै गोत्रा न बारा हज़ारा पैंधै, यूसुफै रै गोत्रा न बारा हज़ारा पैंधै, होर बिन्यामीनै रै गित्रा न बारा हज़ारा पैंधै मोहर धिनी। "
REV,7,9,"“एथा न बाद मैं नज़र पाई होर हेरा, हर एक ज़ाति होर कुल होर लोका होर भाषा न एक बड़ी भीड़ ज़ुणिबै कोई गिणी नी सकदा ती शेतै झिकड़ै लाइया होर आपणै हौथा न खजूरै री डाई लेइया सिंहासनै रै सामनै होर मेमणै रै सामनै खड़ी ती। "
REV,7,10,"होर ज़ोरा सैंघै पुकारिया बोला सा, “उद्धारै री तैंईंयैं आसरै परमेश्वरा रा ज़ो सिंहासना पैंधै बेठा सा, होर मेमणै री जय-जयकार हो।” "
REV,7,11,"होर सारै स्वर्गदूत तेई सिंहासन, स्याणै होर च़ार प्राणी रै च़ोहू पासै खड़ै ती, तैबै ते सिंहासना सामनै टुँबड़ै पौड़ै होर परमेश्वरा बै प्रणाम केरिया बोलू, “आमीन "
REV,7,12,आसरै परमेश्वरै री स्तुति होर महिमा होर ज्ञान होर धन्यवाद होर आदर होर सामर्थ होर शक्ति ज़ुग-ज़ुग बणिया लोड़ी रौही। आमीन।” 
REV,7,13,"एथा पैंधै स्याणै न एकियै मुँभै बोलू, “ऐ शेतै झिकड़ै लाइया कुणा सी? होर कौखै न आऐ सी?” "
REV,7,14,"मैं तेइबै बोलू, “हे‍ मालक, तूहै जाँणा सा।” तेइयै मुँभै बोलू, “ऐ ते सी ज़ो तेई बड़ै दु:खा न निकल़िया आऐ सी। इन्हैं आपणै-आपणै झिकड़ै मेमणै रै लोहू न धोइया शेतै केरै सी; "
REV,7,15,एसा बजहा न “ते परमेश्वरै रै सिंहासना सामनै सी होर तेइरै मन्दिरा न रात-ध्याड़ तेइरी सेवा केरा सी; होर ज़ो सिंहासना पैंधै बेठा सा तेई तिन्हां पैंधै आपणा तोम्बू तानणा। 
REV,7,16,तिन्हां फिरी भूखै होर शोखै नी होंणा होर तिन्हां पैंधै न धूपा होर न कोई तपन पौड़नी। 
REV,7,17,"किबैकि ज़ो मेमणा सिंहासना बिच़ै सा तेई तिन्हरी रखवाली केरनी; होर ते ज़िन्दगी रै सोता हागै नेहणै, होर परमेश्वरा तिन्हरै सैभ औछू टुशणै।” "
REV,8,1,होर ज़ैबै मेमणै सौतुई मोहर खोली ता स्वर्गा न औधी घण्टे तैंईंयैं सन्नाटा पौड़ू। 
REV,8,2,होर मैं ते सौत स्वर्गदूत ज़ो परमेश्वरा सामनै खड़ै रौहा सी हेरै होर तिन्हां बै सौत तुरही धिनी। 
REV,8,3,फिरी एक होर स्वर्गदूत सुनै रा धूपदान लेइया आऊ होर वेदी हागै खड़ा हुआ होर तेइबै बोहू धूप धिना कि सैभ पवित्र लोकै री प्रार्थना सैंघै सुनै री तेसा वेदी पैंधै ज़ो सिंहासना सामनै सा च़ढ़ाला। 
REV,8,4,होर तेई धुपा रा धुँआ पवित्र लोकै री प्रार्थना समेत स्वर्गदूतै रै हौथै परमेश्वरा सामनै पजेरु। 
REV,8,5,"फिरी स्वर्गदूतै धूपदान लेइया तेथा न वेदी री औग भौरी होर धौरती पैंधै पाई होर, गृँज़णै की छ़ेड़, बज़ड़ाह होर ज़ौज़री होंदी लागी। "
REV,8,6,"होर ते सौत स्वर्गदूत ज़ुणी हागै सौत तुरही ती, ते फुकरनै री तैंईंयैं त्यार हुऐ। "
REV,8,7,पैहलै स्वर्गदूतै तुरही फुकरी होर लोहू न मिलै दै शौऊरु होर औग पैदा हुई होर धौरती पैंधै पाई होर एक तिहाई धौरती फुकुई होर एक तिहाई बुटै फुकुऐ होर सारा हौरा गाह भी फुकुआ। 
REV,8,8,दुज़ै स्वर्गदूतै तुरही फुकरी ता मना औगी सांही भौकदा एक बड़ा ढौग समुन्द्रा न पाऊ होर तेथा री बजहा न समुन्द्रा रा एक तिहाई हिस्सा लोहू बणू। 
REV,8,9,होर समुद्रै री एक तिहाई बणाईदी च़ीज़ा ज़ो ज़िन्दी ती ते मूँई होर एक तिहाई जहाज़ नष्ट हुऐ। 
REV,8,10,"होर त्रीज़ै स्वर्गदूतै तुरही फुकरी होर एक बड़ा तारा ज़ो मशाला सांही भौका ती, स्वर्गा न चुटू होर तेइरी बजहा न नौई रै एक तिहाई हिस्सै पैंधै होर पाणी रै सोतै पैंधै एज़िया पौड़ू, "
REV,8,11,होर तेई तारै रा नाँ नागदोना सा होर एक तिहाई पाणी नगदौनै सांही कड़वा हुआ होर बोहू सारै मांहणु तेई पाणी रै कड़वै होंणै सैंघै मूँऐ। 
REV,8,12,"च़ोऊथै स्वर्गदूतै तुरही फुकरी होर सूरज़ै री एक तिहाई, चाँदा री एक तिहाई होर तारै री एक तिहाई पैंधै मुसीबत आई, औखै तैंईंयैं कि तिन्हरा एक तिहाई अौंग निहारा हुआ होर ध्याड़की एक तिहाई न प्याशा नी रौहू होर तैण्ढाऐ राती बै भी। "
REV,8,13,"ज़ैबै मैं फिरी हेरू ता आसमानै रै बिच़ा न एक इलणी उड़दी होर ऐण्ढी बोलदी शुणी कि, “तिन्हां त्रा स्वर्गदूतै री तुरही रै शब्दै री बजहा न ज़ौसरा फुकर न हाज़ी बाकि सा, धौरती न रौहणु आल़ै पैंधै हाय! हाय! हाय!” "
REV,9,1,"ज़ैबै पौंज़ुऐ स्वर्गदूतै तुरही फुकरी ता मैं स्वर्गा न एक तारा धौरती बै औल़दा हेरू होर तेइबै नरका रै कुण्डै री कुँज़ी धिनी, "
REV,9,2,होर तेइयै नरका रा कुण्ड खोलू होर कुण्डा न बड़ी भट्ठी सांही धुआँ उठु होर कुण्डै रै धुऐं लाइया सूरज़ होर वायुमण्डल काल़ा हुआ। 
REV,9,3,होर तेई धुऐं न धौरती पैंधै टिटड़ै निकतै होर तिन्हां बै धौरती रै बिच्च़ु सांही शक्ति धिनी। 
REV,9,4,"होर तिन्हां बै बोलू कि, न धौरती रै गाह बै, न कौसी हरियाली बै, न कौसी बूटै रा नुकसान केरदै, सिर्फ़ तिन्हां मांहणु बै ज़ौसरै मौथै पैंधै परमेश्वरै री मोहर नी ऑथि। "
REV,9,5,"तिन्हां टिटड़ै बै मांहणु बै मारनै रा ता नी, पर पौंज़ म्हीनै तैंईंयैं लोका बै पीड़ा देणै रा अधिकार धिना होर तिन्हरी पीड़ा ऐण्ढी ती ज़ैण्ढा कि बिच्च़ु रै डँक मारनै सैंघै मांहणु बै दाह होआ सा। "
REV,9,6,"तिन्हां पौंज़ म्हीनै न मांहणुआ मौऊत तोपणी, पर तिन्हां बै मौऊत नी मिलणी होर मौरनै री इच्छा रखणी, पर मौऊत तेईन भगणा। "
REV,9,7,तिन्हां टिटड़ै रा आकार लड़ाई बै त्यार केरूऐदै घोड़ै सांही ती होर तिन्हरी मूँडी पैंधै मना सुनै रै मुकट ती होर तिन्हरै मुँह मांहणु सांही ती। 
REV,9,8,होर तिन्हरा च़ोहढ़ा बेटड़ी सांही लोम्बा ती होर दोंद शेरा सांही ती। 
REV,9,9,होर ते लोहै रा कवच लाइया ती होर तिन्हरै पँखै री छ़ेड़ रौथ होर लड़ाई न दौड़नू आल़ै बोहू घोड़ै सांही ती। 
REV,9,10,होर तिन्हरी पूँछ बिच्च़ु सांही ती होर तिन्हां न डँक ती। तिन्हरी पूँछा न मांहणु बै पौंज़ म्हीनै तैंईंयैं दु:ख पजाणै री सामर्थ ती। 
REV,9,11,नरक कुण्डा रा दूत तिन्हां पैंधै राज़ा ती। तेइरा नाँ इब्रानी भाषा न अबद्दोन होर यूनानी भाषा न अपुल्लयोन सा ज़ुणिरी मतलब नाश केरनु आल़ा सा। 
REV,9,12,"पैहली मुसीबत बीती, ऐबै एथा बाद न दूई मुसीबता होर होणू आल़ी सी। "
REV,9,13,"होर ज़ैबै छ़ौऊऐ स्वर्गदूतै तुरही फुकरी ता ज़ो सुनै री वेदी परमेश्वरै रै सिंहासना सामनै सा तेइरै च़ार शींगा न मैं ऐण्ढा शब्द शुणू, "
REV,9,14,"मना कोई छ़ौऊऐ स्वर्गदूता बै ज़ौस हागै तुरही ती बोलदा लागा सा कि, “तिन्हां च़ार स्वर्गदूता बै खोल ज़ो फुरात नाँ री बड़ी नौई हागै बोनुऐ सी।” "
REV,9,15,"होर ते च़ारै दूत खोलै ज़ो तेसा घड़ी, ध्याड़, म्हीनै होर बौर्षै री तैंईंयैं मांहणु रा एक तिहाई हिस्सा मारनै री तैंईंयैं त्यार केरूऐदै ती। "
REV,9,16,होर फोऊज़ी रै सवारै री गिणती बीह करोड़ ती। मैं तिन्हरी गिणती शुणी। 
REV,9,17,"होर मुँभै घोड़ै होर तिन्हरै सवार ऐण्ढै हेरुऐ ज़ौसरी कवच औगी सांही होर धूम्रकान्त होर गन्धका सांही ती। तिन्हां घोड़ै री मुँडी शेरै री मुँडी सांही ती होर तिन्हरै मुँहा न औग, धुँआ होर गन्धक निकल़ा ती। "
REV,9,18,"इन्हां त्रा महामारी मतलब, औग, धुँऐ होर गन्धक ज़ो तिन्हरै मुँहा न निकल़ा ती तेथै लाइया मांहणु रा एक तिहाई हिस्सा मारूआ। "
REV,9,19,किबैकि तिन्हां घोड़ै री सामर्थ तिन्हरै मुँहा न होर पूँछा न ती किबैकि तिन्हरी पूँछ कीड़ै सांही ती होर तिन्हां पूँछै री मुँडी भी ती होर एथै लाइया ते लोका बै दु:ख देआ ती। 
REV,9,20,"होर बाकि मांहणु ज़ो पैहलै तिन्हां महामारी सैंघै नी ती मूँऐ, तिन्हैं हाज़ी भी आपणै बुरै कोमा न मन नी बदलू। ते तिन्हरी हत्या, टूणा, व्यभिचार होर चोरी केरनै न मन नी बदलदै। तिन्हैं बुरी आत्मा होर आपणै हौथा न बणाईदी च़ीजा पूजा केरनी नी छ़ौड़ी, ज़ैण्ढै कि मूर्ति बै सुनै या च़ाँदी रै पीतल या लकड़ी सैंघै बणाईया सी। ते मूर्ति ज़ो न ता हेरी सकदी, न शुणी सकदी, न च़ली सकदी। "
REV,10,1,फिरी मैं एक होर बलवान स्वर्गदूत बादल ओढ़िया स्वर्गा न उतरदा हेरू। तेइरी मुँडी पैंधै मेघधनुष ती होर तेइरा मुँह सूरज़ा सांही होर तेइरी ज़ोंघा औगी रै थोम्बै सांही ती। 
REV,10,2,तेइयै आपणी दैहिणी ज़ोंघ समुन्द्रा न होर बाँउईं ज़ोंघ धौरती पैंधै रखी। तेइरै हौथा न एक होछ़ी ज़ेही खुली कताब ती। 
REV,10,3,होर ऐण्ढी ज़ोरा सैंघै चिलाऊ ज़ैण्ढा कि शेर ग्रींज़ा सा होर ज़ैबै सौ चिलाऊ ता ग्रिंज़णै रै सौत शब्द शुणुऐ। 
REV,10,4,"होर ज़ैबै सौत शब्द शुणुऐ ता हांऊँ लिखदा ती पर मैं स्वर्गा न ऐ शब्द शुणू कि, “ज़ो गैला ग्रिंज़णै रै सौत शब्दा न शुणी सी, तिन्हां बै गुप्त रख होर लिखदा मत।” "
REV,10,5,"होर ज़ुण स्वर्गदूत मैं समुन्द्र होर धौरती न खड़ा हेरू ती, तेइयै आपणा दैहिणा हौथ स्वर्गा धिराबै च़कू। "
REV,10,6,"होर ज़ुणी ज़ुग-ज़ुग ज़िन्दै रौहणा ज़ुणियै स्वर्ग, धौरत होर समुन्द्र होर ज़ो किछ़ एथा न सा बणाऊ तेही री कसम खाईया बोलू कि, “ऐबै ता होर देर नी होंणी।” "
REV,10,7,बल्कि सौतुऐ स्वर्गदूतै रै शब्द देणै रै ध्याड़ै न ज़ैबै सौ तुरही फुकरनू आल़ा होला ता परमेश्वरा रा सौ रहस्या पूरा होंणा ज़ुणिरा खुशी रा समाद तेइयै आपणै दास भविष्यवाणी केरनु आल़ा बै धिना ती। 
REV,10,8,"होर ज़ो शब्द केरनु आल़ा मैं स्वर्गा न बोलदा शुणू ती, सौ भी मूँ सैंघै गैला केरदा लागा कि, “ज़ा ज़ो स्वर्गदूत समुन्द्र होर धौरती पैंधै खड़ा सा, तेइरै हौथै री खुली कताब ले।” "
REV,10,9,"होर मैं स्वर्गदूता हागै ज़ाइआ बोलू, “एसा होछ़ी कताब मुँभै दै।” होर तेइयै मुँभै बोलू, “ले एसा बै खा होर एसा तेरा पेट कड़वा ता केरना पर तेरै मुँहा न मखीरा सांही मीठा लागणा।” "
REV,10,10,मैं सौ होछ़ी कताब तेई स्वर्गदूता हागै न लेई होर खाई। सौ मेरै मुँहा न मखीरा सांही मीठी ता लागी पर ज़ैबै मैं सौ खाई ता मेरा पेट कड़वा हुआ। 
REV,10,11,"तैबै मुँभै ऐ बोलू कि, “तौ बोहू सारै लोका बै, ज़ाति, भाषा होर राज़ै रै बारै न फिरी भविष्यवाणी केरनी पौई।” "
REV,11,1,"फिरी मुँभै नापणै री तैंईंयैं एक नगाल़ी रा एक डँडा धिना होर बोलू, “उठ परमेश्वरा रा मन्दिर, वेदी होर तेथा न आराधना न केरनु आल़ै बै नाप। "
REV,11,2,"होर मन्दिरा रा बाहरी आँगन छ़ौड़ी दै, तेइबै मत नापदा किबैकि सौ तिन्हां लोका बै धिना सा ज़ो परमेश्वरा बै नी ज़ाणदै होर तिन्हां पवित्र नगर ब्यालीस म्हीनै तैंईंयैं रौंदणा।” "
REV,11,3,होर मूँ आपणै दूई गुआही बै अधिकार देणा कि ते टाट ओढ़िया एक हज़ार दूई शौऊ शौठ रोज़ा तैंईंयैं भविष्यवाणी केरलै। 
REV,11,4,ऐ सौऐ “जैतूनै रै दूई बूटै होर दूई दीवट सी ज़ो धौरती रै प्रभु सामनै खड़ै रौहा सी।” 
REV,11,5,"होर अगर कोई तिन्हां बै नुकसान पजाणा चाहा सा ता तिन्हरै मुँहा न औग निकल़िया तिन्हरै बैरी बै भस्म केरा सा, होर अगर तिन्हां बै नुकसान पजाणा चाहला ता पक्का ते एसा रीतियै मारिनै। "
REV,11,6,"इन्हां बै अधिकार सा कि आसमाना बै बन्द केरलै कि तिन्हरी भविष्यवाणी रै रोज़ा न गाश नी एला, होर तिन्हां बै अधिकार सा कि ते सारै पाणी बै लोहू बणालै होर ज़ैबै-ज़ैबै च़ाहलै तैबै-तैबै धौरती पैंधै मुसीबत आंणलै। "
REV,11,7,"ज़ैबै ते गुआही देलै ता तेई खतरनाक पशु ज़ो नरका रै कुण्डा न निकलणा, तेई तिन्हां सैंघै लड़िया ते ज़ीतणै होर ते मारनै। "
REV,11,8,"तिन्हरी लाश तेई बड़ै नगरै रै चौका न पौड़ी रौहणी ज़ो कि आत्मिक रीति न सदोम होर मिस्र कहलाइया सा, ज़ौखै तिन्हरा प्रभु भी क्रूसा पैंधै च़ढ़ाऊ ती। "
REV,11,9,"होर सैभी ज़ाति, कुल होर भाषै रै लोका साढ़ै त्रा रोज़ा तैंईंयैं तिन्हरी लाश हेरदै रौहणा पर कौसियै भी तिन्हरी लाश कब्रा न नी रखणै देणी। "
REV,11,10,होर धौरती न रौहणु आल़ै तिन्हरै मौरनै सैंघै खुश होर मगन होंणा होर एकी दुज़ै बै भेंट भेज़णी किबैकि इन्हैं दूई भविष्यवक्तै धौरती न रौहणु आल़ै सताऐ ती। 
REV,11,11,पर साढ़ै त्रा रोज़ा बाद परमेश्वरै प्राण धिना होर ते आपणी ज़ोंघै रै बालै खड़ै हुऐ होर तिन्हां हेरणू आल़ै पैंधै बड़ी डौर पौई। 
REV,11,12,"होर तिन्हां न स्वर्गा न एक बड़ा शब्द शुणुआ कि, “औखै ऊझै एज़ा।” ऐण्ढा शुणिया ते बादलै री सवारी होईया आपणै बैरी रै हेरदै-हेरदै स्वर्गा पैंधै च़ढ़ै। "
REV,11,13,तैबै तेसा घड़ी एक बड़ा भुँईडोल हुआ होर नगरा रा दसवाँ हिस्सा ढौऊ होर तेई भुँइडोला सैंघै सौत हज़ार मांहणु मूँऐ होर बच़ुऐदै ते मांहणु डौरै होर स्वर्गै रै परमेश्वरै री महिमा केरी। 
REV,11,14,दुज़ी बिपति बीती हेरा त्रीजी विपति छेकै ऐणु आल़ी सा। 
REV,11,15,"ज़ैबै सौतुऐ स्वर्गदूतै तुरही फुकरी ता स्वर्गा न एथै रै बारै न बड़ै-बड़ै शब्द होंदै लागै “दुनिया रा राज्य आसरै प्रभु रा होर तेइरै मसीह रा हुआ, सौ हमेशा राज्य केरला।” "
REV,11,16,"होर तेई ज़ुगा-ज़ुगा तैंईंयैं राज़ केरना, होर ज़ो चौऊबी स्याणै परमेश्वरा सामनै आपणै-आपणै सिंहासन पैंधै बेठै ती टुँबड़ै पौड़िया परमेश्वरा बै प्रणाम केरिया, "
REV,11,17,"ऐण्ढा बोलदै लागै, “हे सर्वशक्तिमान परमेश्वर ज़ो सा, ज़ो ती आसै तेरा धन्यवाद केरा सी, कि तैं आपणी बड़ी सामर्थै रै कोमै लाइया राज़ केरू सा। "
REV,11,18,होरी ज़ातियै झ़िक केरी होर तेरा प्रकोप एज़िया पौड़ू होर सौ बौगत आऊ सा कि मूँऐंदै रा न्याय केरिला होर तेरै दास भविष्यवाणी केरनु आल़ै होर पवित्र लोका बै होर तिन्हां हौछ़ै-बड़ै बै ज़ो तेरै नाँ न डौरा सी तिन्हां बै बदला देइला होर धौरती बै बिगाड़नू आल़ै नष्ट केरिलै।” 
REV,11,19,"होर परमेश्वरा रा मन्दिर ज़ो स्वर्गा न सा सौ खोलुआ होर तेइरै मन्दिरा न तेइरै वायदै रा सन्दूक हेरुआ होर बज़ड़ाह, शब्द, गर्जन होर भुँईडोल हुऐ होर बड़ै-बड़ै शौऊरु पौड़ै। "
REV,12,1,"फिरी आसमाना न एक बड़ा नशाण हेरुआ मतलब, एक बेटड़ी ज़ो सूरज़ ओढ़िया ती होर चाँद तेसरी ज़ोंघा हेठै ती होर तेसरी मुँडी पैंधै बारा तारै रा मुकट ती। "
REV,12,2,होर सौ सुज़दी रौही होर चिला ती किबैकि तेसा बै सुज़णै री दाह लागी ती होर सौ बच्चै पैदा केरनै री पीड़ा न ती। 
REV,12,3,"तैबै एक होर नशाण आसमाना न हेरुआ होर हेरा, एक बड़ा लाल अजगर ज़ो शैतान सा ज़ौसरी सौत मुँडी होर दस शींग ती होर तेइरी मुँडी पैंधै सौत राज़मुकट ती। "
REV,12,4,होर तेइरी लिंगटियै आसमानै रै तारै रा एक तिहाई हिस्सा खिंच़िया धौरती पैंधै पाऊ होर सौ अजगर तेसा बच्चै पैदा केरनु आल़ी बेटड़ी सामनै खड़ा हुआ कि ज़ैबै सौ बच्चै बै पैदा केरली ता तेई बच्चै बै खाला। 
REV,12,5,"होर तेसै शोहरू पैदा केरु ज़ो अजगरा रै ज़रियै नी खाऊआ, किबैकि तुरन्त सौ तरींगड़ू होर परमेश्वर होर तेइरै सिंहासना सामनै च़किया पजाउआ। तेई शोहरूऐ लोहै री शोठी सैंघै सैभी ज़ाति पैंधै राज़ केरना। "
REV,12,6,होर सौ बेटड़ी तेई सुनसान ज़ैगा बै भगी ज़ौखै परमेश्वरै तेसरी तैंईंयैं ज़ैगा त्यार केरी ती कि तौखै सौ एक हज़ार दूई शौऊ शौठ रोज़ा तैंईंयैं धाचिली। 
REV,12,7,"फिरी स्वर्गा न लड़ाई हुई। मीकाईल होर तेइरै स्वर्गदूत अजगरा सैंघै लड़दै निकतै। अजगर होर तेइरै दूत तिन्हां सैंघै लड़ै, "
REV,12,8,पर अजगर नी जीतू होर स्वर्गा न तिन्हरी तैंईंयैं ज़ैगा नी रौही। 
REV,12,9,"होर सौ बड़ा अजगर मतलब सौऐ पराणा साँप ज़ो शैतान कहलाइया सा होर सारै दुनिया रा भरमाणू आल़ा सा, सौ धौरती पैंधै गिराऊ होर तेइरै दूत भी तेई सैंघै गिराऐ। "
REV,12,10,"तैबै मैं स्वर्गा न ऐण्ढा बड़ा शब्द ऐन्दा शुणू कि, ऐबै आसरै परमेश्वरा रा उद्धार, शक्ति, राज्य होर तेइरै मसीह रा अधिकार प्रगट हुआ सा। किबैकि आसरै भाइया पैंधै दोष लाणु आल़ा, ज़ो रात-ध्याड़ आसरै परमेश्वरा सामनै, तिन्हां पैंधै दोष ला ती सौ गिराउआ। "
REV,12,11,"होर ते मेमणै रै लोहू री बजहा न, आपणी गुआही रै वचना री बजहा, तेई पैंधै जयवन्त हुऐ होर तिन्हैं आपणै प्राण प्यारे नी ज़ाणै, औखै तैंईंयैं कि तिन्हैं मौऊत भी सौही। "
REV,12,12,"एसा बजहा न, हे स्वर्गा होर तिन्हां न रौहणु आल़ैओ मगन होआ, हे धौरती होर समुन्द्र तुसा पैंधै हाय! किबैकि शैतान बड़ी झ़िका सैंघै तुसा हागै उतरु सा, किबैकि सौ जाँणा सा कि तेइरा बौगत थोड़ाऐ बाकि सा। "
REV,12,13,ज़ैबै अजगरै समझू कि हांऊँ धौरती पैंधै बै गिराउआ सा ता तेइयै सौ बेटड़ी ज़ुणियै बेटा पैदा केरू ती सताई। 
REV,12,14,होर तेसा बेटड़ी बै इलणी च़िड़ू सांही दूई पांख धिनै कि सौ अजगरा सामनै न उड़िया जंगल न तेसा ज़ैगा न पुजली ज़ौखै सौ साढ़ै त्राई बौर्षा तैंईंयैं धाचिली। 
REV,12,15,होर अजगरै तेसा बेटड़ी पिछ़ै आपणै मुँहै लाइया नौई सांही पाणी बहाऊ कि तेसा बै नौई न बहाये। 
REV,12,16,पर धौरतियै तेसा बेटड़ी री मज़त केरी होर आपणा मुँह खोलिया सौ नौई ज़ो अजगरै आपणै मुँहै बहाई ती पीई। 
REV,12,17,फिरी अजगर तेसा बेटड़ी बै झ़िकुआ होर तेसरी बच़ीदी औलादी सैंघै ज़ो परमेश्वरै रै हुक्म बै मैना सी होर यीशु री गुआही देणै पैंधै स्थिर सी लड़दै नौठा। 
REV,12,18,होर सौ समुन्द्रा रै रेता पैंधै ज़ाइआ खड़ा हुआ। 
REV,13,1,"फिरी मैं समुन्द्रा न एक खतरनाक पशु बाहरै ऐन्दा हेरू, तेइरै दस शींग ती होर सौत मुँडी ती होर आपणै शींगा पैंधै तेइयै दस राज़शाही मुकट लाऐ ती। तेइरी मुँडी पैंधै परमेश्वरा री निन्दा रै नाँ लिखुऐदै ती। "
REV,13,2,"मैं ज़ो खतरनाक पशु हेरू ती सौ चीतै सांही ती। तेइरी ज़ोंघा भाल़ू सांही ती होर तेइरा मुँह शेर रै मुँहा सांही ती। तेई अजगरै आपणी शक्ति, सिंहासन होर सारा अधिकार तेइबै धिना। "
REV,13,3,"मैं हेरू कि तेइरी एक मुँडी पैंधै ऐण्ढै गैहरा ज़ख्म सा, ज़ैण्ढा कि सौ मौरनै पैंधै सा, फिरी तेइरा सौ गैहरा ज़ख्म भौरूआ, होर सारी दुनिया रै लोका हैरान होईया तेई पशु पिछ़ै-पिछ़ै च़लै। "
REV,13,4,"होर ते तेई अजगरा बै पूज़दै लागै किबैकि तेइयै आपणा अधिकार तेई पशु बै धिना ती, होर ऐ बोलिया पशु री पूजा केरी, “ऐई पशु सांही कुण सा? होर ऐण्ढा कुण सा ज़ो ऐई सैंघै लड़ी सकला?” "
REV,13,5,तेइबै ऐ अधिकार धिना कि सौ घमण्ड होर निन्दा लाइया भौरूऐदै शब्द बोलणै बै आपणै मुँहा बै इस्तेमाल केरला। तेइबै ब्यालीस म्हीनै तैंईंयैं आपणी शक्ति रा प्रयोग केरनै रा अधिकार धिना। 
REV,13,6,तेइयै परमेश्वरै री निन्दा केरनी शुरू केरी। सौ परमेश्वरै रै नाँ होर तेइरै मन्दिर होर ज़ो स्वर्गा न रौहा सी तिन्हरी निन्दा केरदा लागा। 
REV,13,7,"परमेश्वरै रै पवित्र लोका सैंघै लड़ाई केरनै होर तिन्हां बै हराणै रा होर हर वँश, हर ज़ाति, हर भाषा, होर हर देशा पैंधै तेइबै अधिकार धिना। "
REV,13,8,"धौरती न सैभ रौहणु आल़ै तिन्हां सैभी तेई पशु री पूजा केरनी, ज़ौसरै नाँ तेई मेमणै री ज़िन्दगी री कताबा न दुनिया रै शुरू न लेइया नी लिखैदै, मेमणा सौऐ सा ज़ो मकाऊ ती। "
REV,13,9,"सैभी बै ध्याना सैंघै शुणना चेहिऐ, "
REV,13,10,"“ज़ुणिबै कैद होंणा सा, तेई पक्का कैद होंणा, अगर कोई तलवारियै लाइया मारला, ता तेई भी तेसा तलवारियै लाइया मारिना।” पवित्र लोका रा धीरज होर बशाह एथा न सा। "
REV,13,11,एथा न बाद मैं एक होर खतरनाक पशु धौरती न निकलदा हेरू। तेइरै मेमणै सांही दूई शींग ती होर सौ अजगरा सांही बोला ती। 
REV,13,12,होर ऐ तेई पैहलै पशु रा सारा अधिकार तेई सामनै कोमा न आंणा ती होर धौरती होर धौरती न रौहणु आल़ै न तेई पैहला पशु री ज़ौसरा ज़ख्म ठीक हुआ ती पूजा केरा ती। 
REV,13,13,"होर बड़ै-बड़ै नशाण रिहा ती, औखै तैंईंयैं कि मांहणु रै सामनै आसमाना न धौरती पैंधै औग बरसा ती। "
REV,13,14,"तिन्हां नशाणा री बजहा न ज़ुणिबै तेई पशु सामनै रिहाणै रा अधिकार तेइबै धिना ती, सौ धौरती न रौहणु आल़ै बै ऐण्ढै तैरहा बहका ती कि धौरती न रौहणु आल़ै बै बोला ती कि, ज़ुणी पशु रै तलवार लागी ती सौ ज़ीऊ सा, तेइरी मूरत बणा। "
REV,13,15,"होर तेइबै तेसा पशु री मूरता न प्राण पाणै रा अधिकार धिना कि, पशु री मूरत बोलदी लागली होर ज़ेतरै लोका तेसा पशु री मूरतै री पूजा नी केरलै तिन्हां बै मारला। "
REV,13,16,"तेइयै होछ़ै बड़ै, खास लोक होर आम लोक, आज़ाद होर गुलाम सैभी रै दैहिणै हौथा न या तिन्हरै मौथै न पैहलै पशु रै नाँ री एक-एक छाप लाई। "
REV,13,17,"ताकि तेई छ़ौड़िआ ज़ुणी पैंधै छाप मतलब तेई पशु रा नाँ या तेई रै नाँ रा अंक होला, कोई होर लेन-देण नी केरी सकला। "
REV,13,18,"ज्ञान एथा न सा, ज़ौस हागै बुद्धि सा सौ ऐई पशु रै अंका बै ज़ोड़ला, किबैकि मांहणु रा अंक सा, होर तेइरा अंक छ़ौह शौऊ छियासठ सा। "
REV,14,1,"तेथा न बाद मैं किछ़ होर हेरू, सौ मेमणा सिय्योन ढौगा पैंधै खड़ा सा होर तेई सैंघै एक लाख चौआलीस हज़ार मांहणु सी, ज़ौसरै मौथै न तेइरा होर तेइरै पिता रा नाँ लिखुआ सा। "
REV,14,2,"होर स्वर्गा न मुँभै एक ऐण्ढा शब्द शुणुआ, ज़ो बोहू पाणी री बड़ी छ़ेड़ा सांही ती होर ज़ो शब्द मैं शुणू सौ ऐण्ढा ती कि ज़ैण्ढै कोई वीणा बज़ाणू आल़ै वीणा बज़ाँदै लागैदै होलै। "
REV,14,3,"ते सिंहासना सामनै होर च़ारै प्राणी होर स्याणै सामनै ऐ नोंऊँआं गाणा गाँदै लागै ती, होर तिन्हां एक लाख चौआलीस हज़ार मांहणु बै छ़ौड़िआ ज़ो धौरती पैंधै न मोल लेउऐ दै ती, कोई तेई गाणै बै सिखी नी ती सकदा। "
REV,14,4,ऐ ते सी ज़ुणियै मूर्तिपूजा केरनै रा नाँ केरू होर आपु बै च़ोखा रखू। मेमणा ज़ौखै भी ज़ा सा ते तेई पिछ़ै तौखै ज़ा सी। परमेश्वर होर मेमणै री तैंईंयैं पैहला फ़ौल़ होंणै री तैंईंयैं इन्हां एक लाख चौआलीस हज़ार लोका बै दुनिया रै लोका रै बिच़ा छ़ड़ाऊ ती। 
REV,14,5,होर तिन्हरै मुँहा न कैधी भी झ़ूठ गैला नी ती निकलदी। ते निर्दोष सी। 
REV,14,6,"फिरी मैं एक होर स्वर्गदूत आसमानै रै बिच़ा न ऊड़दा हेरू, ज़ौस हागै धौरती न रौहणु आल़ै री हर एक ज़ाति, कुल, भाषा होर लोका बै शुनाणै री तैंईंयैं हमेशा रा खुशी रा समाद ती। "
REV,14,7,"होर तेइयै बड़ै शब्दा सैंघै बोलू, “परमेश्वरा न डौरा होर तेइरी महिमा केरा किबैकि तेइरै न्याय केरनै रा बौगत आऊ सा होर तेइरी आराधना केरा, ज़ुणियै स्वर्ग, धौरती, समुन्द्र होर पाणी रै सोतै बणाऐ।” "
REV,14,8,"फिरी एथा न बाद एक होर दुज़ा स्वर्गदूत ऐण्ढा बोलदै-बोलदै आऊ कि, “ढौऊ! ढौऊ सौ बड़ा बैबीलोन, ज़ुणियै आपणै व्यभिचारै री मदिरा सैभी ज़ाति बै प्याई सा।” "
REV,14,9,"फिरी इन्हां बाद एक होर त्रीजा स्वर्गदूत ऐण्ढा बोलदै-बोलदै आऊ कि “ज़ुण कोई तेई पशु होर तेइरी मूरतै री पूजा केरला होर आपणै मौथै या हौथा न तेइरी छाप लाला, "
REV,14,10,"ता सौ परमेश्वरा रै प्रकोपा री मदिरा ज़ो बिना मिलावटा रै तेइरै झ़िकै रै कटोरै न पाई सा, पीणी होर पवित्र स्वर्गदूतै रै सामनै होर मेमणै सामनै औगी होर गन्धकै री पीड़ा न पौड़ना। "
REV,14,11,"होर तिन्हरी पीड़ा रा धुँआ ज़ुगा-जुगा तैंईंयैं उठदा रौहणा होर ज़ुणा तेई पशु होर तेइरी मूरतै री पूजा केरा सी होर ज़ुणा तेई पशु रै नाँ री छाप लेआ सी, तिन्हां बै रात ध्याड़ चैन नी मिलणा।” "
REV,14,12,तैबै ऐ ज़रूरी सा कि पवित्र लोकै री सहनशीलता एथा न सा कि ज़ो परमेश्वरै रै हुक्मा बै मना सी होर यीशु पैंधै बशाह रखा सी। 
REV,14,13,"होर मैं स्वर्गा न ऐ शब्द शुणू कि लिख, “ज़ो मुर्दै प्रभु न मौरा सी, ते ऐबै न धन्य सी।” पवित्र आत्मा बोला सा, “हाँ, किबैकि तिन्हां आपणी मेहनती न बशाँ पाणा, होर तिन्हां बै तिन्हां गैला री तैंईंयैं ईनाम देणा ज़ो तिन्हैं केरी।” "
REV,14,14,"तेथा न बाद मैं एक शेता बादल हेरू, होर मैं कोई हेरू ज़ो बादला पैंधै बेठादा मांहणु रै बेटै सांही ती, ज़ौसरी मुँडी पैंधै सुनै रा मुकट सा होर हौथा न च़ोखी दाची सा। "
REV,14,15,"फिरी एकी होरी स्वर्गदूतै मन्दिरा न निकल़िया ज़ो बादला पैंधै बेठा ती तेइबै ज़ोरा सैंघै पुकारिया बोलू कि, “आपणी दाचियै लाइया कटनी केर किबैकि कटनी रा बौगत आऊ सा कि धौरती री फसल पौकी सा।” "
REV,14,16,तैबै ज़ो बादला पैंधै बेठा ती तेइयै आपणी दाची धौरती पैंधै लाई होर धौरती री कटनी केरूई। 
REV,14,17,"तैबै एक होर स्वर्गदूत तेई मन्दिरा न निकता ज़ो स्वर्गा न सा, तेई हागै भी च़ोखी दाची ती। "
REV,14,18,"फिरी एक होर स्वर्गदूत ज़ुणिबै औगी पैंधै अधिकार सा, वेदी न निकता होर ज़ुणी हागै च़ोखी दाची सा तेइबै ज़ोरा सैंघै बोलू, “आपणी च़ोखी दाचियै लाइया धौरती रै अँगूरा रै गुछै काट किबैकि तेसरै अँगूर पौकै सी।” "
REV,14,19,"फिरी तेई स्वर्गदूतै धौरती पैंधै आपणी दाची पाई होर धौरती रै अँगूरा रा फ़ौल़ काटिया आपणै परमेश्वरै रै प्रकोपै रै बड़ै रसै रै कुण्डा न पाऐ, "
REV,14,20,होर नगरा बाहरै तेई रसै रै कुण्डा अँगूर पिशुऐ होर रसकुण्डा न ऐतरा लोहू निकता कि घोड़ै री लगामा तैंईंयैं पुजू होर शौऊ कोसा तैंईंयैं बोहू। 
REV,15,1,"फिरी मैं आसमाना न एक होर बड़ा होर नौखा नशाण हेरू मतलब, सौत स्वर्गदूत ज़ुणी हागै आखरी सौत विपदा ती, किबैकि तिन्हरै होंणै न बाद परमेश्वरा रै प्रकोपा रा अंत सा। "
REV,15,2,"होर मैं औगी न मिलै दै शीशै सांही समुन्द्र हेरू होर ज़ो तेई पशु पैंधै होर तेइरी मूरता पैंधै होर तेइरै नाँ रै अंका पैंधै जयवन्त हुऐ ती, ते तेई शीशै रै समुन्द्रा रै नेड़ परमेश्वरा री वीणा लेइया खड़ै हेरै। "
REV,15,3,"होर ते परमेश्वरा रै दास मूसा रा गाणा होर मेमणै रा गाणा लाइया बोला ती कि, “हे सर्वशक्तिमान प्रभु परमेश्वर, तेरै कोम बड़ै होर नौखै सी, हे ज़ुग-ज़ुग रै राज़ैआ, तेरी च़ाल ठीक होर सच़ी सा।” "
REV,15,4,"“हे प्रभु तौ न कुणी नी डौरना? होर तेरै नाँ री आराधना नी केरनी? किबैकि सिर्फ़ तू पवित्र सा, होर सारी ज़ाति एज़िया तौ सामनै दण्डवत् केरना, किबैकि तेरै न्याय रै कोम प्रगट हुऐ सी।” "
REV,15,5,होर एथा न बाद मैं हेरू कि स्वर्गा न गुआही रै तोम्बू रा मन्दिर खोलुआ। 
REV,15,6,"होर ते सौत स्वर्गदूत ज़ुणी हागै सौत विपदा ती, च़ोखै होर च़मकदार मणी लाइया छ़ाती पैंधै सुनहरै पटै बोनिआ मन्दिरा न निकतै, "
REV,15,7,फिरी तिन्हां च़ार प्राणी न एकियै तिन्हां सौत स्वर्गदूता बै ज़ुग-ज़ुग ज़िन्दै परमेश्वरै रै प्रकोपै रै सौत कटोरै धिनै। 
REV,15,8,होर परमेश्वरै री महिमा होर तेइरी शक्ति री बजहा न मन्दिर धुँऐ लाइया भौरूआ होर ज़ैबै तैंईंयैं तिन्हां सौत स्वर्गदूतै री सौत विपदा खत्म नी हुई तैबै तैंईंयैं मन्दिरा बै कोई भी नी ज़ाई सकू। 
REV,16,1,"तेथा न बाद मैं मन्दिरा न कोई ज़ोरा सैंघै तिन्हां सौत स्वर्गदूता बै ऐ बोलदै शुणू, “ज़ात् होर परमेश्वरै रै प्रकोपै रै सौत कटोरै बै धौरती पैंधै पेरा।” "
REV,16,2,"तैबै पैहलै स्वर्गदूतै ज़ाइआ आपणै कटोरै न ज़ो ती धौरती पैंधै पेरु होर मांहणु रै ज़ुणी पैंधै पशु री छाप ती, होर ज़ुणा तेसा मूरतै री पूजा केरा ती, एकी किस्मा रा बुरा होर दु:ख देणु आल़ा दु:खणा निकता। "
REV,16,3,होर दुज़ै स्वर्गदूतै आपणै कटोरै न ज़ो ती समुन्द्रा न पेरु होर सौ मूँऐंदै रै लोहू सांही बणू होर समुन्द्रा रा हर एक ज़ीऊ मूँऐ। 
REV,16,4,होर त्रीज़ै स्वर्गदूतै आपणै कटोरै न ज़ो ती नौई होर पाणी रै स्रोते न पेरु होर ते लोहू बणै। 
REV,16,5,"होर मैं पाणी रै स्वर्गदूता बै ऐण्ढा बोलदा शुणू, “हे पवित्र परमेश्वर, ज़ुण सा, ज़ुण ती, तू न्याय केरनु आल़ा सा होर तैं ऐ न्याय केरु सा।” "
REV,16,6,"किबैकि तिन्हैं लोका रा होर भविष्यवाणी केरनु आल़ा रा लोहू बहाऊ ती, होर तैं तिन्हां न लोहू पियाऊ किबैकि ते एस लायक सी। "
REV,16,7,"फिरी मैं वेदी न ऐण्ढा शब्द शुणू “हे सर्वशक्तिमान प्रभु परमेश्वर हाँ, तेरै फैसलै ठीक होर सच़ै सी।” "
REV,16,8,होर च़ोऊथै स्वर्गदूतै आपणै कटोरै न ज़ो ती सूरज़ा पैंधै पेरु होर तेइबै मांहणु बै औगी लाइया फुकणै रा अधिकार धिना। 
REV,16,9,"होर मांहणु बड़ै सेकै लाइया झ़ड़ासुऐ होर परमेश्वरै रै नाँ री ज़ौसबै इन्हां विपदा पैंधै अधिकार सा, निन्दा केरी होर तेइरी महिमा केरनै री तैंईंयैं मन नी बदलू। "
REV,16,10,होर पौंजुऐ स्वर्गदूतै आपणै कटोरै न ज़ो ती तेई पशु रै सिंहासना पैंधै पेरू होर तेइरै राज्य न निहारा हुआ होर लोका पीड़ै री बजहा न आपणी-आपणी ज़ीभ च़ापदै लागै। 
REV,16,11,होर आपणी पीड़ै री बजहा न होर दु:खणै री बजहा न स्वर्गै रै परमेश्वरै री निन्दा केरी होर आपणै-आपणै कोमा न मन नी फेरू। 
REV,16,12,छ़ौऊऐ स्वर्गदूतै आपणै कटोरै न ज़ो ती बड़ी नौई फुराता पैंधै पेरू होर तेसरा पाणी शुकू ताकि पूर्व दिशै रै राज़ै री तैंईंयैं बौत त्यार होली। 
REV,16,13,होर मैं तेई अजगरै रै मुँहा न होर तेई पशु रै मुँहा न होर तेई झ़ूठै भविष्यवकतै रै मुँहा न त्रा बुरी आत्मा मेंढकै रै रूपा न निकलदी हेरी। 
REV,16,14,"ऐ नशाण रिहाणू आल़ी बुरी आत्मा सी, ज़ो सारै दुनिया रै राज़ै हागै निकल़िया एथै री तैंईंयैं ज़ा सी, कि तिन्हां बै सर्वशक्तिमान परमेश्वरै रै तेई बड़ै रोज़ै री लड़ाई री तैंईंयैं कठा केरली। "
REV,16,15,"“शुणा, हांऊँ च़ोरा सांही एज़ा सा, धन्य सा सौ ज़ो बिऊदा रौहा सा होर आपणै झिकड़ै री साबधानी केरा सा कि नाँगा नी फिरला होर लोका तेइरै नाँगापन नी हेरलै।” "
REV,16,16,होर तिन्हैं राज़ै तेसा ज़ैगा न कठा केरै ज़ुणिबै इब्रानी भाषा न हर-मगिदोन बोला सी। 
REV,16,17,"होर सौतुऐ स्वर्गदूतै आपणै कटोरै न ज़ो ती बागरी पैंधै पेरू होर मन्दिरै रै सिंहासना न ऐ बड़ा शब्द हुआ कि, “पूरा हुआ।” "
REV,16,18,"फिरी बज़ड़ाह, शब्द होर ग्रिंज़णै री छ़ेड़ हुई होर ऐण्ढा बड़ा भुईंडोल हुआ कि ज़ैबै लेइया धौरती न मांहणु री शुरुआत हुई, तैबै न लेइया ऐण्ढा बड़ा भुईंडोल कैधियै नी हुआ ती। "
REV,16,19,एथा न बैबीलोना रै बड़ै नगरै रै त्रा टुकड़ै हुऐ होर ज़ाति-ज़ाति रै नगर ढौऐ होर बड़ै बैबीलोनै री याद परमेश्वरै रै औखै हुई कि सौ आपणी झ़िकै री ज़लज़लाहटै री मदिरा तेइबै पियाला। 
REV,16,20,होर हर एक टापू आपणी ज़ैगा न हिलू होर ढौगा रा पता नी लागा। 
REV,16,21,होर आसमान न मांहणु पैंधै मौणै-मौणै रै बड़ै शौरु पौड़ै किबैकि ऐ मुसीबत बड़ी भारी ती। लोकै शौऊरु री मुसीबतै री बजहा न परमेश्वरै री निन्दा केरी। 
REV,17,1,"ज़ुणी सौत स्वर्गदूता हागै सौत कटोरै ती तिन्हां न एकियै एज़िया मुँभै बोलू, “ओरु एज़, मूँ तौभै तेसा बड़ी वेश्या री बड़ी सज़ा रिहाणी ज़ो बोहू पाणी पैंधै बेठी सा। "
REV,17,2,ज़ुणी सैंघै धौरती रै राज़ै व्यभिचार केरू होर धौरती न रौहणु आल़ै तेसरै व्यभिचारै री मदिरा पीइया मतवालै हुऐ।” 
REV,17,3,तैबै तेइयै हांऊँ पवित्र आत्मा न जंगल बै नेऊ होर मैं लाल रोंगै रै पशु पैंधै ज़ो निन्दा रै नाँ लाइया भौरूआन्दा ती होर ज़ौसरी सौत मुँडी होर दस शींग ती एक बेटड़ी बेठीदी हेरी। 
REV,17,4,"ऐ बेटड़ी बैंजनी होर लाल झिकड़ै लाइया ती होर सुनै, कीमती मणी होर मोतियै लाइया सज़ी ती होर तेसरै हौथा न सुनै रा एक कटोरा ती ज़ो घृणित च़ीज़ै लाइया होर तेसरै व्यभिचारै री छ़ोतली च़ीज़ै लाइया भौरूआन्दा ती। "
REV,17,5,"होर तेसरै मौथै पैंधै ऐ नाँ लिखू ती, “भेद बड़ा बैबीलोन धौरती री वेश्या, होर घृणित च़ीज़ै री आमा।” "
REV,17,6,होर मैं सौ बेटड़ी पवित्र लोकै रै लोहू होर यीशु रै गुआह रै लोहू पीइया मतवाली हेरी होर तेसा हेरिया हांऊँ हैरान हुआ। 
REV,17,7,"तेई स्वर्गदूतै मुँभै बोलू, तू किबै हैरान हुआ? हांऊँ तौभै एसा बेटड़ी होर तेई पशु रा ज़ौस पैंधै सौ सवार सा होर ज़ौसरी सौत मुँडी होर दस शींग सी, भेद दसा सा। "
REV,17,8,"ज़ो पशु तैं हेरू, ऐ पैहलै ती पर ऐबै नी ऑथि होर नरका रै कुण्डा न निकल़िया विनाशा न पौड़ना होर धौरती न रौहणु आल़ै ज़ुणिरै नाँ दुनिया री उत्पति रै बौगता न लेइया ज़िंदगी री कताबा न नी लिखुऐ ऐई पशु री दशा हेरिया हैरान होंणा कि पैहलै ती होर ऐबै नी ऑथि होर फिरी ऐणा। "
REV,17,9,"“ऐ समझ़णै री तैंईंयैं एक ज्ञानी बणना ज़रूरी सा, ते सौत मुँडी सौत पहाड़ सी ज़ौस पैंधै सौ बेटड़ी बेठी सा। "
REV,17,10,"होर ते सौत राज़ै भी सी, पौंज़ ता मूँऐं सी, होर एक हाज़ी भी सा होर एक हाज़ी तैंईंयैं आऊ नी होर ज़ैबै एला ता किछ़ बौगता तैंईंयैं तेइरा रौहणा भी ज़रूरी सा। "
REV,17,11,होर ज़ो पशु पैहलै ती होर ऐबै नी ऑथि सौ आपु औठुआ सा होर तिन्हां सौता मौंझ़ै न एक सा होर विनाशा न पौड़ना। 
REV,17,12,“होर ज़ो दस शींग तैं हेरै ते दस राज़ै सी ज़ुणियै हाज़ी तैंईंयैं राज़ नी पाऊ पर तेई पशु सैंघै घड़ी भरै री तैंईंयैं राज़ै सांही अधिकार पाणा। 
REV,17,13,इन्हां सैभी एकी मनै रै होंणा होर आपणी-आपणी शक्ति होर अधिकार तेई पशु बै देणा। 
REV,17,14,"इन्हां मेमणै सैंघै लड़ना होर मेमणै तिन्हां पैंधै जय पाणी किबैकि सौ प्रभु रा प्रभु होर राज़ै रा राज़ा सा होर ज़ो शाधुऐ सी, चुनै सी होर विश्वासयोग्य सी, ज़ो तेई सैंघै सी तिन्हां भी जय पाणी।” "
REV,17,15,"फिरी स्वर्गदूतै मुँभै बोलू, “ज़ो पाणी तैं हेरू ज़ुणी पैंधै वेश्या बेठी सा, ते लोका, भीड़, ज़ाति होर भाषा सी। "
REV,17,16,"होर ज़ो दस शींग तैं हेरै, तिन्हां होर पशु तेसा वेश्या सैंघै बैर रखणा होर सौ लाचार होर नाँगी केरनी होर तेसरा माँस खाँणा होर सौ औगी न फुकणी। "
REV,17,17,किबैकि परमेश्वरा तिन्हरै मना न ऐ पाणा कि ते तेसरी मनसा पूरी केरलै होर ज़ैबै तैंईंयैं परमेश्वरै रै वचन पूरै नी होलै तैबै तैंईंयैं एक मन होईया आपणा-आपणा राज्य पशु बै देलै। 
REV,17,18,"होर सौ बेटड़ी ज़ो तैं हेरी सा, सौ बड़ा नगर सा ज़ो धौरती रै राज़ै पैंधै राज़ केरा सा।” "
REV,18,1,एथा न बाद मैं एक स्वर्गदूत स्वर्गा न उतरदा हेरू ज़ौसरा बड़ा अधिकार मिलू ती होर धौरती तेइरी महिमा सैंघै प्याशी हुई। 
REV,18,2,"तेइयै ज़ोरा सैंघै पुकारिया बोलू, “ढौऊ! ढौऊ, बड़ा बैबीलोन नगर ढौऊ!” होर बुरी आत्मै री रौहणै री ज़ैगा, होर हर एक बुरी आत्मा रा अड्डा, होर एक छ़ोतले होर घृणित पक्षी रा आड्डा हुआ। "
REV,18,3,"किबैकि तेसरै व्यभिचारै री भयानक मदिरै री बजहा न सैभै ज़ाति गिरी, होर धौरती रै राज़ै तेसा सैंघै व्यभिचार केरू, होर धौरती रै व्यपारी तेसरै सुख-विलासै री बजहा न धनवान हुऐ सी। "
REV,18,4,"फिरी मैं स्वर्गा न एक होर शब्द शुणू, “हे मेरै लोको, तेथा न निकल़िया एज़ा, कि तुसै तेइरै पापा न भागी नी होलै, होर तेइरी विपदा न कोई तुसा पैंधै नी लोड़ी पौई; "
REV,18,5,"किबैकि तेइरै पाप स्वर्गा तैंईंयैं पुजै सी, होर तेइरै अधर्म परमेश्वरा बै याद आऐ सी। "
REV,18,6,ज़ैण्ढा तेइयै तुसाबै धिना सा; तैण्ढाऐ तेइबै दैआ होर तेइरै कोमै रै मुताबक तेइबै दुगणा बदला दैआत्। ज़ुणी कटोरै न तेइयै भौरू ती तेथा न ऐ तेइरी तैंईंयैं दुगणा भौरा। 
REV,18,7,"ज़ेतरी तेइयै आपणी सराउथी केरी, होर सुख विलास केरू तेतरी तेइबै पीड़ा, होर शोक दैआ, किबैकि सौ आपणै मना न बोला सा, हांऊँ राणी होईया बेठी सा, विधवा नी ऑथि होर दुःखा न कैदी नी पौड़ना। "
REV,18,8,"एसा बजहा न च़ानक एकी रोज़ा न तेसा पैंधै विपदा एज़िया पौड़नी, मतलब मौऊत, शोक होर अकाल होर सौ औगी न भस्म केरिनी, किबैकि तेसरा न्याय केरनु आल़ा प्रभु परमेश्वर शक्तिमान सा।” "
REV,18,9,"“होर धौरती रै राज़ै ज़ुणियै तेसा सैंघै व्यभिचार होर सुख विलास केरू, ज़ैबै ते तेसरै फुकिणै रा धुँआ हेरलै ता तेसरी तैंईंयैं तिन्हां रोणां होर छ़ाती पिटणी। "
REV,18,10,"होर तेसरी पीड़ा न डौरिया दूर खड़ै होईया बोलणा, “ओ बड़ै नगर बैबीलोन! हे मजबूत नगर, हाय! हाय! घड़ी भरा न तौभै सज़ा मिली सा।” "
REV,18,11,“होर धौरती रै व्यपारी तेसरी तैंईंयैं रोणां होर शोक केरना किबैकि ऐबै कोई तिन्हरा माल मोल नी लेणा। 
REV,18,12,"मतलब सुना, च़ाँदी, रत्न, मोती होर मलमल, बैंजनी, रेशमी होर लाल झिकड़ै होर हर किस्मै रै सुगन्धित काठ होर हाथी रै दोंदै री हर किस्मै री च़ीज़ा होर कीमती लकड़, पीतल, लोहा होर सँगमरमरै रै हर किस्मै रै भाँडै। "
REV,18,13,"होर दालचीनी, मसालै, धूप, खुशबूदार तेल, लोबान, मदिरा, तेल, मैदा, गेहूँ, गाय-बौल्द, भेड़ा-बौकरी, घोड़ै, रौथ, गुलाम होर मांहणु रै प्राण। "
REV,18,14,“व्यापारीयै तेइबै बोलणा तेरै मना बै शोभलै लागणु आल़ै फ़ौल़ तौ हागै न ज़ाँदै रौहै होर सुख-विलास होर वैभव री च़ीज़ा तौ न दूर हुई सी होर तिन्हां तौभै कैधी भी नी मिलणा। 
REV,18,15,"इन्हां च़ीज़ै रै व्यपारी ज़ो तेसरी ज़रियै धनवान हुऐ ती, तेसरी पीड़ा न डौरिया दूर खड़ै होंणा, होर रोइया होर शोक केरिया बोलणा, "
REV,18,16,"“हाय! हाय! ऐ बड़ा नगर ज़ो मलमल, बैंजनी, होर लाल झिकड़ै लाइया ती, होर सुनै, रत्न होर मोतियै लाइया सज़ू ती, "
REV,18,17,"घड़ी भरा न तेइरा बड़ा भारी धन नाश हुआ!” होर हर एक माँझी, जलयात्री होर मल्लाह होर ज़ेतरै भी समुन्द्रा न कमौआ ती सैभै दूर खड़ै हुऐ। "
REV,18,18,"होर तेसरै फुकिणै रा धुँआ हेरिया पुकारिया बोलणा, कुण ज़ेही नगर ऐई बड़ै नगरै रै समान सा? "
REV,18,19,"होर आपणा दुःख रिहाणै री तैंईंयैं आपणी-आपणी मुँडी न धूड़ा पाणा होर रोंदै-रोंदै होर शोक केरिया चिलाइया बोलणा कि, “हाय! हाय! ऐ बड़ा नगर, ज़ुणी री सम्पति री बजहा न समुद्रै रै सारै ज़हाज़ा आल़ै धनवान हुऐ ती, घड़ी भरा न उजड़ू।” "
REV,18,20,"“हे स्वर्ग होर पवित्र लोको, प्रेरितो होर भविष्यवकतो, तेई पैंधै खुशी मना, किबैकि परमेश्वरै न्याय केरिया तेईन तुसरा बदला लेऊ सा।” "
REV,18,21,"फिरी एकी बलवान स्वर्गदूतै एक बड़ी च़की रै पौटा रै समान एक पात्थर च़कू होर ऐण्ढा बोलिया समुन्द्रा बै शेटू कि, “बड़ा नगर बैबीलोन ऐण्ढै बड़ै ज़ोरा सैंघै ढाइणा, होर तैबै कैधी भी तेइरा पता नी मिलणा। "
REV,18,22,"होर वीणा बज़ाणु आल़ै, गायक, होर बैंउँसरी बज़ाणु आल़ै, होर तुरही फुकरनू आल़ै रा शब्द तौ न कैधी भी नी शुणिना, होर व्यापारी रा कोई कारीगीर भी फिरी कैधी तौ न नी मिलणा, होर च़की च़लणै री छ़ेड़ फिरी कैधी तौ न नी शुणिना। "
REV,18,23,"होर दीऐ रा प्याशा फिरी कैधी भी तौ न नी च़मकणा। होर दुल्है-दुल्हनै री आवाज़ तौ न कैधी नी शुणिनी; किबैकि तेरै व्यपारी धौरती रै प्रधान ती, होर तेरै टोणै न सैभै ज़ाति भरमाऊई ती। "
REV,18,24,होर भविष्यवाणी केरनु आल़ा होर पवित्र लोका होर धौरती पैंधै सैभ घात केरुऐदै रा लोहू तेइन मिलू।” 
REV,19,1,"एथा न बाद मैं स्वर्गा न मना बड़ी भीड़ ज़ोरा सैंघै ऐण्ढी बोलदी शुणी कि, हालेलुय्याह उद्धार, महिमा होर शक्ति आसरै परमेश्वरै री सा। "
REV,19,2,"किबैकि तेइरै फैसलै सच़ै होर ठीक सी। तैबै कि तेइयै बड़ी वेश्या रा ज़ो आपणै व्यभिचारा सैंघै धौरती बै भ्रष्ट केरा ती न्याय केरू, होर तेसा न आपणै दासा रै लोहू रा बदला लेऊ सा। "
REV,19,3,"फिरी दुज़ी बार तिन्हैं बोलू, हालेलुय्याह! होर तेसरै फुकिणै रा धुँआ ज़ुगा-ज़ुगा तैंईंयैं उठदा रौहणा। "
REV,19,4,"होर चौऊबी स्याणै होर च़ोहू प्राणियै टुँबड़ै पौड़िया परमेश्वरा बै प्रणाम केरू ज़ो सिंहासना पैंधै बेठा ती होर बोलू, “आमीन, हालेलुय्याह।” "
REV,19,5,"होर सिंहासना न एक शब्द निकता कि, हे आसरै परमेश्वरा न डौरनू आल़ै होछ़ै बड़ै सैभी दासो, तुसै सैभियै तेइरी स्तुति केरा। "
REV,19,6,"फिरी मैं बड़ी भीड़ा सांही होर बोहू पाणी री छ़ेड़ा सांही होर ग्रिंज़णै रा बड़ा शब्द शुणू, “हालेलुय्याह, तैबै कि आसरा सर्वशक्तिमान प्रभु परमेश्वर राज़ केरा सा। "
REV,19,7,"एज़ा आसा खुश होर मगन होंणा, होर तेइरी स्तुति केरनी, किबैकि मेमणै रा ब्याह आई पुजू होर तेइरी लाड़ियै आपणी त्यारी केरी सा। "
REV,19,8,"होर तेसा बै च़ोखै होर च़मकदार मीहन मलमल लाणै बै धिना, किबैकि तेई मीहन मलमला रा मतलब पवित्र लोकै रै धर्मै रै कोम सी।” "
REV,19,9,"तैबै स्वर्गदूतै मुँभै बोलू, “ऐ लिख कि, धन्य सी ते ज़ो मेमणै रै ब्याह री धामा बै शाधुऐ सी।” फिरी तेइयै मुँभै बोलू, “ऐ वचन परमेश्वरै रै सच़ै वचन सी।” "
REV,19,10,"तैबै हांऊँ तेइबै दण्डवत केरनै री तैंईंयैं तेइरी ज़ोंघा पैंधै पौड़ू। तेइयै मुँभै बोलू, “ऐण्ढा मत केरदा, हांऊँ तेरा होर तेरै सैंघी भाई रा दास सा, ज़ो यीशु री गुआही देणै न पक्कै सी। सिर्फ़ परमेश्वरा बै प्रणाम केर।” किबैकि यीशु री गुआही भविष्यवाणी री आत्मा सा। "
REV,19,11,"फिरी मैं स्वर्ग खुलूदा हेरू होर हेरा सा कि एक शेता घोड़ा सा होर तेई पैंधै एक सवार सा, ज़ो विश्वासयोग्य होर सच़ा सा होर सौ धर्मा सैंघै न्याय होर लड़ाई केरा सा। "
REV,19,12,"तेइरी औछ़ी औगी री झ़ाई सांही च़मकी होर तेइरी मुँडी पैंधै बोहू राज़मुकट सी, होर तेइरा एक नाँ लिखू सा ज़ुणिबै कि तेई छ़ौड़िआ होर कोई नी ज़ाणदा। "
REV,19,13,होर सौ लोहू छिड़कूदै झिकड़ै लाइया सा होर तेइरा नाँ परमेश्वरा रा वचन सा। 
REV,19,14,स्वर्गा रै कई सैनिक तेइरै पिछ़ै-पिछ़ै च़लदै लागै ती। ते शेतै घोड़ै री सवारी भी केरदै लागै ती होर ते शेतै मलमला रै झिकड़ै लाउऐंदै ती ज़ुणिन कोई दाग नी ती। 
REV,19,15,"ज़ाति-ज़ाति रै लोका बै मारनै री तैंईंयैं तेइरै मुँहा न च़ोखी तलवार निकल़ा सा, होर तेई लोहै रा डँडा लेणा होर तिन्हां पैंधै राज़ केरना, होर तेई सर्वशक्तिमान परमेश्वरा रै खतरनाक प्रकोपा री जलजलाहट री मदिरा रै कुण्डा न अँगूर रौंदणै। "
REV,19,16,"होर तेइरै झिकड़ै होर दैहिणी ज़ोंघा पैंधै ऐ नाँ लिखू सा, राज़ै रा राज़ा होर प्रभु रा प्रभु। "
REV,19,17,"फिरी मैं एक स्वर्गदूत सूरज़ा पैंधै खड़ा हेरू होर तेइयै ज़ोरा सैंघै पुकारिया आसमानै रै बिच़ा न उड़नू आल़ै सैभी च़ीड़ू बै बोलू, “एज़ा, परमेश्वरै री बड़ी धामा री तैंईंयैं कठै होआ, "
REV,19,18,"ज़ुणिन तुसै राज़ै रा माँस, अधिकारी रा माँस, शक्तिमान मर्दा रा माँस, घोड़ै रा, तिन्हरै सवारा, आज़ाद होर गुलाम होर होछ़ै बड़ै सैभी मूँऐंदै लोका रा माँस खाई सकलै।” "
REV,19,19,फिरी मैं सौ पशु होर धौरती रै राज़ै होर तिन्हरी सेना रै घोड़ै रै सवार तेइरी सेना सैंघै लड़नै री तैंईंयैं कठा हेरै। 
REV,19,20,"होर सौ पशु होर तेई सैंघै सौ झ़ूठा भविष्यवाणी केरनु आल़ा ढौकुआ, ज़ुणियै तेई सामनै ऐण्ढै नशाण रिहाऐ ती। ज़ुणियै लाइया तेइयै ते भरमाऐ, ज़ुणियै तेई पशु री छाप लेई ती होर ज़ुणा तेसा मूरती री पूजा केरा ती, ऐ दुहै ज़िन्दै ज़ीऊ तेसा औगी री झ़ीला न पाऐ ज़ो गन्धकै लाइया भौका सा। "
REV,19,21,होर बच़ैदै लोका तेई घोड़ै रै सवारै री तलवारियै लाइया ज़ो तेइरै मुँहा न निकल़ा ती मारुऐ होर सैभै च़ीड़ू तिन्हरै माँस खाईया रौज़ै। 
REV,20,1,"फिरी मैं एक स्वर्गदूत स्वर्गा न उतरदा हेरू, ज़ौसरै हौथा न नरक कुण्डै री कुँज़ी होर एक बड़ी ज़ँज़ीर ती। "
REV,20,2,होर तेइयै सौ अजगर ज़ो शैतान सा ढौकिया हज़ार बौर्षै री तैंईंयैं बोनू। 
REV,20,3,होर सौ नरक कुण्डा न बन्द केरू होर तेई पैंधै मोहर लाई कि सौ हज़ार बौर्षा पूरै होंणै तैंईंयैं ज़ाति-ज़ाति रै लोका बै नी भरमाला। एथा बाद ऐ ज़रूरी सा कि सौ थोड़ी देरै री तैंईंयैं भी खोलिला। 
REV,20,4,"होर फिरी मैं किछ़ सिंहासन हेरै, ज़ुणी पैंधै बेशणु आल़ै री मुँडी काटूईदी ती किबैकि तिन्हैं यीशु रा सन्देश होर परमेश्वरै रै वचना रा प्रचार केरू ती। इन्हां लोकै पशु या तेइरी मूरतै री पूजा नी केरी ती, होर तिन्हैं आपणै मौथै पैंधै होर हौथा पैंधै पशु री छाप नी लाई ती। ते वापस ज़िन्दगी न आऐ होर सिंहासना पैंधै बेठै । परमेश्वरै तिन्हां बै राज़ केरनै रा अधिकार धिना होर तिन्हैं एक हज़ार बौर्षा तैंईंयैं मसीह सैंघै राज़ केरू। "
REV,20,5,ऐ मूँऐंदै न ज़िन्दै हुऐ पैहलै लोका सी होर खास केरिया धन्य होर पवित्र सी। दुज़ी मौऊती रा तिन्हां पैंधै कोई अधिकार नी ऑथि। तिन्हां परमेश्वर होर मसीह रै पुरोहित होंणा होर तिन्हां सैंघै हज़ार बौर्षा तैंईंयैं राज़ केरना। हज़ार बौर्षा तक कोई दुज़ै मूँऐंदै लोका ज़िन्दै नी केरै। 
REV,20,6,होर ज़ैबै हज़ार बौर्ष पूरै होलै ता शैतान कैदा न छ़ौड़िना। 
REV,20,7,"होर तिन्हां ज़ाति बै ज़ो पूरी धौरती पैंधै होली, मतलब गोग होर मगोग जुणी रै बारै न यहेजकेल भविष्यवाणी केरनु आल़ै बोलू ती, ज़ुणी री गिणती समुद्रै रै बालू बराबर होली, भरमाइया लड़ाई री तैंईंयैं कठा केरनै बै निकलणा। "
REV,20,8,होर तिन्हां सारी धौरती पैंधै फैलणा होर पवित्र लोकै री छावनी होर प्रिय नगर घेरनै पर औगी स्वर्गा न उतरिआ ते भस्म केरनी। 
REV,20,9,"होर तिन्हां बै भरमाणू आल़ा शैतान औगी होर गन्धकै री तेई झ़ीला न ज़ुणीन सौ पशु होर झ़ूठा भविष्यवाणी केरनु आल़ा भी होला, पाइणा होर तिन्हां ज़ुगा-ज़ुगा तैंईंयैं पीड़ा न तड़फदै रौहणा। "
REV,20,10,"फिरी मैं एक बड़ा शेता सिंहासन हेरू, ज़ुणिन परमेश्वर बेठै ती। पर तौखै, ज़ौखै परमेश्वर बेठै ती, धौरती होर आसमान सैभ गायब हुऐ होर कौसियै भी ते नी हेरै। "
REV,20,11,"होर मैं मूँऐंदै लोका हेरै ज़ो खास होर आम लोका ती, तेई सिंहासना सामनै खड़ै ती। ज़ो लोका समुन्द्रा न डूबिया मूँऐं ती, ते भी ज़ो कब्रा न पौड़ै ती, ज़ेतरै लोका मूँऐंदै री ज़ैगा न ती ते सैभ तेई सिंहासना सामनै खड़ै हुऐ। सौ कताब ज़ुणिन तिन्हां लोकै रै नाँ लिखै ती ज़ौसा हागै ज़िन्दगी ती ज़ुणिरा कोई अंत नी ती खोलुई । जौस कताबा न लिखू ती की लोकै कि केरू सौ भी खोलुई, हर एकी रा तिन्हरै कोम रै मुताबक न्याय केरू ज़ो कताबा न लिखुआँदा ती। "
REV,20,12,"ज़ुणी लोकै रै नाँ ज़िन्दगी री कताबा न लिखुआँदा नी ती, ते सैभ औगी री झ़ीला न पाउए। तेथा न बाद होर ऐबै मौऊत नी, मूँऐंदै री ज़ैगा नी, किबैकि सैभ लोका ज़ुणिरै नाँ ज़िन्दगी री कताबा न नी लिखुऐ ती औगी री झ़ीला न पाऊऐ। सौऐ सा, ज़ुणिबै दुज़ी मौऊत, औगी री झ़ीला न सज़ा बोला सी "
REV,21,1,फिरी मैं नोंऊँआं आसमान होर नोऊँई धौरत हेरी किबैकि पैहला आसमान होर पैहली धौरत जाँदी रौही होर समुन्द्र भी नी रौहु। 
REV,21,2,"फिरी मैं पवित्र नगर नोंऊँआं यरूश्लेम शैहरा स्वर्गा न परमेश्वरा हागै न उतरदा हेरू होर सौ तेसा दुल्हना सांही ती, ज़ुणियै कि आपणै दुल्हे री तैंईंयैं शिंगार केरूदा सा। "
REV,21,3,"फिरी मैं सिंहासना न कोई ज़ोरा सैंघै ऐण्ढा बोलदा शुणू, “शुण, ऐबै न फेटै परमेश्वरा मांहणु सैंघै रौहणा; तेई तिन्हां सैंघै रौहणा होर तिन्हां तेइरै लोका होंणा होर परमेश्वरा आपु तिन्हां सैंघै रौहणा होर तिन्हरै परमेश्वर होंणा। "
REV,21,4,"होर तेई तिन्हरी औछ़ी रै सैभ औछू टुशणै होर एथा न बाद मौऊत नी रौहणी होर न शोक, न रोणां, न पीड़ा रौहणी, पैहली गैला ज़ाँदी रौही।” "
REV,21,5,"होर ज़ो सिंहासना पैंधै बेठा ती तेइयै बोलू, “हांऊँ सैभ किछ़ नोंऊँआं केरा सा।” तैबै तेइयै बोलू, “लिख, किबैकि ऐ वचन विश्वासयोग्य होर सच़ै सी।” "
REV,21,6,"फिरी तेइयै मुँभै बोलू, “ऐ गैला पूरी हुई सी। हांऊँ अल्फा होर ओमेगा, शुरू होर आखरी सा। मूँ शोखुऐदै बै ज़िन्दगी रै पाणी रै सोतै न मुफ्ती न प्याणा। "
REV,21,7,ज़ुण जय पाला तेई इन्हां च़ीज़ै रै वारिस होंणा होर मूँ तेइरै परमेश्वर होंणा होर तेई मेरै बेटै होंणा। 
REV,21,8,"पर डरपोक, अविश्वासी, घिनौनै कोम केरनु आल़ै, खूनी, व्यभिचारी, ज़ादू टोणै केरनु आल़ै, मूर्ति री पूज़ा केरनु आल़ै होर सैभी झ़ूठै रा भाग तेसा झ़ीला न मिलणा ज़ो औगी होर गन्धकै लाइया भौकदी रौहा सा, ऐ दुज़ी मौऊत सा।” "
REV,21,9,"ज़ुणी सौत स्वर्गदूता हागै आखरी विपदै रै सौत कटोरै भौरुऐदै ती तिन्हां न एक मूँ हागै आऊ होर मूँ सैंघै गैला केरिया बोलू, “ओरु एज़; मूँ तौभै मेमणै री लाड़ी रिहाणी।” "
REV,21,10,"फिरी पवित्र आत्मा री शक्ति रै ज़रियै, हांऊँ स्वर्गदूता री अगुवाई न एक बोहू उथड़ै ढौगा पैंधा बै नेऊ होर पवित्र नगर यरूश्लेम शैहर परमेश्वरा हागै न स्वर्गा न उतरदा रिहाऊ। "
REV,21,11,परमेश्वरै री महिमा तेईन ती होर तेइरा प्याशा कीमती पात्थर मतलब शीशे सांही साफ़ ती। 
REV,21,12,होर तेइरी दीवार बड़ी उथड़ी ती होर तेइरै बारा फाटक होर फाटका न बारा स्वर्गदूत ती होर तिन्हां पैंधै इस्राइली रै बारा गोत्रै रै नाँ लिखै ती। 
REV,21,13,"पूर्वा धिरै त्रा फाटक, उतर दिशा धिरै त्रा फाटक, दक्षिणा धिरै त्रा फाटक होर पश्चिम दिशा धिरै त्रा फाटक ती। "
REV,21,14,नगरै री दीवारा बारा बड़ै पात्थरा न बणाई ती होर तिन्हां पैंधै मेमणै रै बारा प्रेरितै रै नाँ लिखै ती। 
REV,21,15,"होर ज़ो मूँ सैंघै गैला केरदा लागा ती, तेई हागै नगर होर तेइरै फाटक होर दीवार नापणै री तैंईंयैं सुनै रा एक गज़ ती। "
REV,21,16,"होर सौ नगर च़कोर ती होर सौ लोम्बा होर चौड़ा बराबर ती, होर तेइयै तेई गज़ै लाइया सौ नगर नापू ता, साढ़ै सौत कोस निकता। सौ लोम्बा, चौड़ा होर उथड़ा बराबर ती। "
REV,21,17,होर स्वर्गदूतै मांहणु रै बनाऐदै नापा रै मुताबक दीवार नापी ता सौ एक शौऊ चौताल़ी हौथ निकती। 
REV,21,18,होर तेइरी दीवार यशब री बणाऊदी ती होर नगर ऐण्ढै च़ोखै सुनै रा ती ज़ो साफ शीशै रै समान होला। 
REV,21,19,"होर तेई नगरै री मनियाद हर किस्मै रै कीमती पात्थरै लाइया सँवारूईदी ती। पैहली मनियाद यशबै रै ती, दुज़ी नीलमणि री, त्रीजी लाल री होर च़ोऊथी मरकतै री ती। "
REV,21,20,"पौंजुई गोमेदकै री, छ़ौऊई माणिक्य री, सौतुई पीतमणि री, औठुई परोज़ै री, नौंऊँईं पुखराजै री, दसवीं लहसणिऐ री, ग्यारवीं धूम्रकान्तै री होर बारवीं याकूबै री ती। "
REV,21,21,होर बारा फाटक बारा मोती रै ती। एक-एक फाटक एक-एक मोती रा बणू ती होर नगरै री सड़क साफ शीशै सांही च़ोखै सुनै री ती। 
REV,21,22,होर मैं तेथा न कोई मन्दिर नी हेरू किबैकि सर्वशक्तिमान प्रभु परमेश्वर होर मेमणा तेथै रै मन्दिर सी। 
REV,21,23,होर तेई नगरा न सूरज़ होर चाँदा रै प्याशै री कोई ज़रूरत नी ऑथि किबैकि परमेश्वरै री महिमा सैंघै तेथा न प्याशा होंदा लागा सा होर मेमणा तेथा रा दिऊआ सा। 
REV,21,24,होर ज़ाति-ज़ाति रै लोका तेइरै प्याशै न च़लणा फिरना होर धौरती रै राज़ै आपणै-आपणै तेजा रा समान तेथा न आंणना। 
REV,21,25,होर तेइरै फाटक ध्याड़ी कैधी भी बन्द नी होंणै होर तौखै रात नी होंणी। 
REV,21,26,होर लोका ज़ाति-ज़ाति रै तेजा रा समान होर वैभव तेथा न आंणना। 
REV,21,27,"होर तेथा न कोई बुरी च़ीज़ होर घृणित कोम केरनु आल़ै, झ़ूठी गैला बनाणु आल़ै कौसी रीतियै दाखिल नी होंणा। सिर्फ़ तिन्हां लोका दाखिल होंणा ज़ौसरै नाँ मेमणै री ज़िन्दगी री कताबा न लिखुऐ सी। "
REV,22,1,फिरी तेइयै मुँभै शीशे सांही झलकदी ज़िन्दगी रै पाणी रा एक स्रोत रिहाऊ ज़ो परमेश्वर होर मेमणै रै सिंहासना न निकल़िया तेई नगरै रै बिच़ा न बौहा ती। 
REV,22,2,नौई वारै होर पारै ज़िन्दगी रा बूटा ती। तेथा न बारा किस्मै रै फ़ौल़ लागा ती होर सौ हर म्हीनै फ़ौआ ती होर तेई बूटै रै पौचै लाइया ज़ाति-ज़ाति रै लोका ठीक होआ ती। 
REV,22,3,फिरी श्राप नी होंणा होर परमेश्वर होर मेमणै रा सिंहासन तेई नगरा न होंणा होर तेइरै भक्ता तेइरी आराधना केरनी। 
REV,22,4,तिन्हां सौ आमनै-सामनै हेरना होर तेइरा नाँ तिन्हरै मौथै पैंधै लिखुआँदा होंणा। 
REV,22,5,"होर फिरी रात नी होंणी होर तिन्हां बै दीऐ होर सूरज़ै रै प्याशै री ज़रूरत नी होंणी, किबैकि प्रभु परमेश्वरा तिन्हां बै प्याशा देणा होर तिन्हां ज़ुगा-ज़ुगा तैंईंयैं राज़ केरना। "
REV,22,6,"फिरी तेइयै मुँभै बोलू, “ऐ गैला विश्वासयोग्य होर सच़ी सी होर प्रभुऐ ज़ो भविष्यवाणी केरनु आल़ै री आत्मा रा परमेश्वर सा, आपणा स्वर्गदूत एथै री तैंईंयैं भेज़ू कि आपणै दासा बै ते गैला ज़ुणिरा छ़ेकै पूरी होंणा ज़रूरी सा रिहाऐ।” "
REV,22,7,"शुणा, “हांऊँ छ़ेकै ऐणु आल़ा सा, धन्य सा सौ ज़ुण एसा कताबै री भविष्यवाणी री गैला बै मैना सा।”  "
REV,22,8,"हांऊँ सौऐ यूहन्ना सा, ज़ो इन्हां गैला बै शुणा होर हेरा ती होर ज़ैबै मैं शुणू होर हेरू, ता ज़ो स्वर्गदूत मुँभै इन्हां गैला बै रिहा ती, हांऊँ तेइबै प्रणाम केरनै री तैंईंयैं तेइरी ज़ोंघा पैंधै पौड़ू। "
REV,22,9,"तेइयै मुँभै बोलू, “हेर, ऐण्ढा मत केरदा किबैकि हांऊँ तेरा होर तेरै भाई भविष्यवाणी केरनु आल़ा होर एसा कताबै री गैला मनणु आल़ा सैंघी दास सा, परमेश्वरा बै प्रणाम केर।” "
REV,22,10,"फिरी तेइयै मुँभै बोलू, “एसा कताबै री भविष्यवाणी री गैला बै बन्द मत केरदा किबैकि बौगत नेड़ सा। "
REV,22,11,"ज़ो अन्याय केरा सा सौ अन्याय केरदा रौहला होर ज़ो मलीन सा सौ मलीन बणी रौहला, ज़ो धर्मी सा सौ धर्मी बणी रौहला होर ज़ो पवित्र सा सौ पवित्र बणी रौहला।” "
REV,22,12,"फिरी प्रभु यीशुऐ बोलू, हेर, हांऊँ छ़ेकै ऐणु आल़ा सा होर हर एकी रै कोमै रै मुताबक बदला देणै री तैंईंयैं प्रतिफल मूँ हागै सा। "
REV,22,13,"हांऊँ अल्फा होर ओमेगा, पैहला होर आखरी, शुरू होर अंत सा।  "
REV,22,14,"धन्य सी ते, ज़ुणा आपणै झिकड़ै धोआ सी, किबैकि तिन्हां बै ज़िन्दगी रै बूटै हागै ऐणै रा अधिकार मिलणा होर तिन्हां फाटक होईया नगरा न प्रवेश होंणा।  "
REV,22,15,"पर कुतै टोणै, व्यभिचारी, खूनी, मूर्ति पूज़ा केरनु आल़ै होर झ़ूठा बै च़ाहणू आल़ै होर गलत केरनु आल़ै बाहरै रौहणा।  "
REV,22,16,"मैं यीशुऐ आपणा स्वर्गदूत एथै री तैंईंयैं भेज़ू कि तुसरै हागै मण्डली रै बारै न इन्हां गैला री गुआही देला; हांऊँ दाऊदा रा मूल, वँश होर च़मकदा भ्याणु तारा सा। "
REV,22,17,"आत्मा होर दुल्हन दुहियै बोला सी, “एज़!” होर शुणनू आल़ा भी बोले “एज़!” होर ज़ुण शोखुआ सा सौ एला होर ज़ुण कोई चाहला सौ ज़िन्दगी रा पाणी मुफ्ती न ले। "
REV,22,18,"हांऊँ हर एकी बै ज़ुण एसा कताबै री भविष्यवाणी री गैला शुणा सा, चेताऊणी देआ सा कि, अगर कोई मांहणु इन्हां गैला न किछ़ बढ़ाला ता परमेश्वरा ते विपदा ज़ो एसा कताबा न लिखी सी तेई पैंधै बढ़ाणी। "
REV,22,19,"होर अगर कोई एसा कताबै री भविष्यवाणी गैला न किछ़ खोलला ता परमेश्वरा ज़िन्दगी रै तेई बूटै होर पवित्र नगरा न ज़ुणी री चर्चा एसा कताबा न सा, तेइरा हिस्सा खोलणा। "
REV,22,20,"ज़ुण इन्हां गैलै री गुआही देआ सा, सौ ऐ बोला सा,  “हाँ, छ़ेकै ऐणु आल़ा सा।” आमीन। ओ प्रभु यीशु आ! "
REV,22,21,हांऊँ प्रार्थना केरा सा कि प्रभु यीशु रा अनुग्रह पवित्र लोका सैंघै लोड़ी रौहू। आमीन। 
