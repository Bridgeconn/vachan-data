MAT,1,1,"यीशु मसीह रै पोस्तै रै बारै दी, ज़ुण अब्राहम और दाऊदा राज़ै री खानदानी कु थौ। "
MAT,1,2,"अब्राहमा रौ छ़ोहरु इसहाक, इसहाका रौ याकूब, याकुबा रै छ़ोहरु यहुदा और तेसरै भाई, "
MAT,1,3,"यहुदा और तामारा रै फिरिस और जोरह, फिरिसा रौ हिस्त्रोन, और हिस्त्रोना रौ एराम, "
MAT,1,4,"एरामा रौ अम्मीनादाब, अम्मीनादाबा रौ नहशोन, और नहशोन रौ सलमोन, "
MAT,1,5,"सुलेमान और राहबा रौ बोअज़, बोअज़ और रुता रौ ओबेद, और ओबेदा रौ यिशै, "
MAT,1,6,और यिशै रौ छ़ोहरु दाऊद राज़ौ। और दाऊदा रौ सुलेमान तिंया छ़ेउड़ी कु पैदौ हुऔ ज़ुण पैहलै उरिय्याह री छ़ेउड़ी थी। 
MAT,1,7,"सुलेमाना रौ रहबाम, रहबामा रौ अबिय्याह, और अबिय्याहा रौ आसा, "
MAT,1,8,"आसा रौ यहोशाफात, यहोशाफाता रौ योराम, और योरामा रौ कौनाल़डु थौ उज्जियाह, "
MAT,1,9,"उज्जियाहा रौ छ़ोहरु योताम, योतामा रौ आहाज, और आहाजा रौ हिजकिय्याह, "
MAT,1,10,"हिजकिय्याहा रौ मनश्शिह, मनश्शिहा रौ आमोन, और आमोना रौ थौ योशिय्याह। "
MAT,1,11,"इस्राइली लोगु रै बेबीलौना री कैदा दी पौड़नै कु पैहलै योशिय्याह, यकुन्याह और तेसरै भाई रौ नान बौणौ "
MAT,1,12,"कैदी चाणीऔ सै बेबीलौना दी निणै बासिऐ यकुन्याह कु शालतिएल हुऔ, और शालतिएला रौ छ़ोहरु जरुब्बाबिल, "
MAT,1,13,"जरुब्बाबिला रौ अबीहूद, अबीहूदा रौ इल्याकीम, और इल्याकीमा रौ अजोर, "
MAT,1,14,"अजोरा रौ छ़ोहरु थौ सदोम, सदोमा रौ अकीम, अकीमा रौ इलीहूद, "
MAT,1,15,"इलीहूदा रौ इलियाजार, इलियाजारा रौ मतान, मताना रौ याकूब, "
MAT,1,16,"याकुबा रौ छ़ोहरु युसुफ, ज़ुण मरियमा रौ बोउटौ थौ, और मरियमा कु यीशु ज़ासलै मसीह भी बोलाई, पैदौ हुऔ। "
MAT,1,17,"इणै कौरी अब्राहमा कु दाऊदा झ़ांऊ चौदहा पीड़ी हुई, और दाऊदा कु बेबीलौना रै गुलाम हुईऔ पौउंच़णै झ़ांऊ चौदहा पीड़ी, गुलाम हुइयौ बेबीलौना लै पौउंच़णै झ़ांऊ रै बौगता कु मसीह झ़ांऊ चौदहा पीड़ी हुई। "
MAT,1,18,"इऐ सारी बुशै यीशु रै ज़ौनमा कु पैहलै हुई ई। यीशु मसीह रौ जनम इणै कौरी हुऔ, कि ज़ेबी तेसरी मां मरियमा री मांगणी युसुफा आइलै हुई गोई, ता तिउंरी शादी हुणै कु पैहलै ई मरियम पवित्र आत्मा री तौरफा कु गौरकड़ी हुई। "
MAT,1,19,"तैबै तियांरौ हुणै वाल़ौ बोउटौ युसुफ ज़ुण धौर्मी थौ और तिऐं बदनाम कौरणौ नाईं च़ाहा थौ, तिऐं च़ुटुकच़ार पोरु छ़ाड़नै रै बारै दी सुंच़दै लागौ। "
MAT,1,20,"ज़ेबी सेऊ इऊं बुशै सुंच़दै थौ लागौ औन्दौ ता सौरगदूत तेसरै सुइणै दी दिशियौ बोलदै लागौ, “ओ युसुफ! दाऊदा री खानदानी रौ, तू तिंऐ मरियम ज़ुण तेरी छ़ेउड़ी हुणै वाल़ी आ। तिंऐ आपणै रै काऐ आणना लै नाईं डौर, कैलैकि ज़ो तिंआरै गर्भा दी आ, सेऊ पवित्र आत्मा री तौरफा कु आ। "
MAT,1,21,"तिंआरौ एक मांऊ हुआ आ और तू तेसरौ नाऊं यीशु छ़ाड़ै, कैलैकि सेऊ आपणै लोगु रौ तिंउरै पापा कु छ़ुटकारौ कौरालौ।” "
MAT,1,22,"एऊ सब एथीलै हुऔ कि ज़ो वचन प्रभुऐ भविष्यवक्ता रै ज़ौरिऐ बोलौ औन्दौ थौ, सेऊ पुरौ हुआ। "
MAT,1,23,"“देखौ, एक बिण ब्याई गौरकड़ी हुआ और तिंआरौ एक मांऊ हुआ, और तेसरौ नाऊं इम्मानुएल छ़ाड़ाई, ज़ेथरौ मतलब आ परमेश्‍वर आमु आइलै आ।” "
MAT,1,24,तैबै युसुफ नीजा कु बीउज़ुऔ परमेश्‍वरा रै दूता रौ हुकमा कौरी आपणी हुणै वाल़ी छ़ेउड़ी आपणै घौरै आणी। 
MAT,1,25,और ज़ेबी झ़ांऊ तिंआरौ छ़ोहरु नाईं हुआ लौ तेभी झ़ांऊ सेऊ तिंया काऐ नाईं डैऔ और ज़ैबै मरियमा रै मांऊ हुऔ युसुफै तेस मांऊ रौ नाऊं यीशु छ़ाड़ौ! 
MAT,2,1,"हेरोदेस राज़ै रै राज़ा दी ज़ेबी यहुदिया रै बैतलैहमा दी यीशु रौ जनम हुऔ, ता देखौ, पुर्वा कु कई ज्ञानी यरुशलेमा दी आशीयौ पुछ़दै लागै। "
MAT,2,2,"यहुदिऊ रौ हुणै वाल़ौ राज़ौ ज़ासरौ जनम हुऔ सा, सेऊ कियै सा? कैलैकि आमुऐ पुर्वा दी तेसरौ तारौ देखौ आ ज़ो तेसरै पैदै हुणै रै बारै दी बोला और आमै तेसकै झुकियौ ढाल कौरदै आशै औन्दै। "
MAT,2,3,इणै शुणियौ हेरोदेस राज़ौ और तेस आइलै यरुशलेम शहरा रै भौरी लोग डौरी गौऐ। 
MAT,2,4,"तैबै तिणीऐ लोगु रै सारै बौड़ै याजक और शास्त्री कौठै कौरीयौ तिऊंकु पुछ़ौ, की मसीह रौ जनम किऐ हुणौ च़ांई? "
MAT,2,5,"तिंउऐ तेसलै बोलौ, “यहुदिया रै बैतलैहमा दी।” कैलैकि मीका नावां रै भविष्यवक्तै इणौ आ लिखौ औन्दौ कि, "
MAT,2,6,"“ओ बैतलैहमा दी बौसणै वाल़ेउओ, ज़ो यहुदा रै परदेशा दी आ, तू किणै कौरीऐ भी यहुदा रै सौभी अधिकारिऊ दी सौभी कु छ़ोटौ नाईं। कैलैकि ताऊं मांझ़िआ कु एक अधिपति निकल़ा सा, ज़ुण मेरी ज़ौण पौरज़ा इस्राइला रै लोगु री अगुवाई कौरालौ ज़ुण इस्राइला दी रौआ ई।” "
MAT,2,7,"तैबै हेरोदेसै सै ज्ञानी च़ुटुकच़ार औटाइयौ तिऊंकु पुछ़ौ, की तारौ ठीक केज़ै बौगतै दिशौ थौ। "
MAT,2,8,"और तिणीऐ इणै बोलीयौ सै बैतलैहमा लै भेज़ै, “डैऔ, तेस मांऊ रै बारै दी ठीक-ठीक पौतौ कौरौ और ज़ेबी सेऊ मिला लौ ता मुकै खौबर कौरेऊ ताकी हाऊं भी आशीयौ तेसकै ढाल कौरु।” "
MAT,2,9,"सै राज़ै री बुशै शुणियौ डेई गौऐ, और देखौ, ज़ो तारौ तिंउऐ पुर्वा दी देखौ थौ, सेऊ तिऊंकु औगाड़ी-औगाड़िऐ च़ालौ, और ज़िऐ मांऊ थौ, तेस घौरा काऐ पौंउच़िऔ टेकी गौ। "
MAT,2,10,तेस तारै देखीयौ सै भौरी खुश हुऐ। 
MAT,2,11,"और तेस घौरा दी पौउंच़ियौ सेऊ मांऊ तेसरी मां मरियम आइलै देखौ, और धौनी झुकियौ छ़ोहरु कै ढाल की, और आपणौ-आपणौ झ़ोल़ौ खोलियौ तेसकै सुनौ, और मुर्र, और खुशबुदार च़िज़ै भैंटा दी देई। "
MAT,2,12,"और सुइणै दी सौरगदूतै तिउंलै इणौ हुकम दैऔ की हेरोदेसा काऐ औज़ौ ना डेवेऊ, तैबै सै दुजी बाटा दी आपणै देश मिस्रा लै डेई गौऐ। "
MAT,2,13,"तिंउरै डेउणै बासिऐ प्रभु रै एकी दूतै सुइणै दी पौगड़ौ हुइयौ युसुफा लै बोलौ, “उठ, एस मांऊ और एसरी मां कौरी मिस्र देशा लै डेऊ। और ज़ेबी झ़ांऊ हाऊं ताउंकै नाईं बोलु लौ तेबी झ़ांऊ तिऐ रौऊ। कैलैकि हेरोदेस एस मांऊ आ लोड़दै लागौ औन्दौ ताकी एस पोरु झ़ांगा।” "
MAT,2,14,"तैबै युसुफै दोउत राची ई उठीयौ मांऊ और तेसरी मां आपु आइलै मिस्र देशा लै निऐं, "
MAT,2,15,"और सै हेरोदेसा रै मौरणै झ़ांऊ तिऐ ई रौऐ। एथीलै की सेऊ वचन ज़ो प्रभुऐ भविष्यवक्ता रै ज़ौरिऐ बोलौ औन्दौ थौ पुरौ हुऔ, “मुंइऐ आपणौ छ़ोहरु मिस्रा कु औटाऔ।” "
MAT,2,16,"ज़ेबी हेरोदेस ज़िउंदौ थौ ता तिणीऐ देखौ, की धौर्मा रै गुरुऐ तेस आइलै धोखौ कियौ आ, तैबै सेऊ रोशा कौरी भौरुऔ, और लोग भेज़ीयौ धौर्मा रै गुरु रै ज़ौरिऐ ठीक-ठीक बोलै औन्दै बौगता रै मुताबिक बैतलहम और तेसरै ओरु-पोरु री ज़ागाह रै सौभी मांऊ ज़ो दुई साला रै या तिऊंकु छ़ोटै थै, झ़ौंगाई गौऐ। "
MAT,2,17,"तैबै ज़ो वचन यिर्मयाह भविष्यवक्तै थौ बोलौ औन्दौ, सेऊ पुरौ हुऔ, "
MAT,2,18,"“रामाह दी एक राड़, लेरणै और बौड़ै दु:खा री शुणुई। राहेल आपणै लोल़डेऊ लै थी लेरदै लागी औन्दी, और च़ुटुक रौइणौ नाईं च़ाहा थी, कैलैकि सै सारै मौरी गौऐ थै।” "
MAT,2,19,"हेरोदेसा रै मौरणै बासिऐ, प्रभु रै दूतै मिस्रा दी युसुफा कै सुइणै दी पौगड़ौ हुइयौ बोलौ, "
MAT,2,20,"“उठ मांऊ और तेसरी मां नीईंयौ इस्राइला रै देशा दी डेऊ, कैलैकि ज़ो मांऊ रौ प्राण निणौ च़ाहा थौ, सेऊ मौरी गौ आ।” "
MAT,2,21,"सेऊ उज़ुऔ, और मांऊ और तेसरी मां आपु आइलै नीईंयौ इस्राइल देशा दी आशौ। "
MAT,2,22,"पर इणै शुणियौ की अरखिलाउस आपणै बाब हेरोदेसा री ज़ागाह दी यहुदिया माथै राज़ कौरदै आ लागौ औन्दौ। ता युसुफ तिऐ डेउणा लै डौरौ। तैबै सुइणै दी परमेश्‍वरा कु हुकम मिलियौ गलील परदेशा दी डेई गौ, "
MAT,2,23,"और नासरत नावां रै गाँवा दी डेइऔ बौसौ, ताकी सेऊ वचन पुरौ हुआ, ज़ो भविष्यवक्तु री तौरफा कु बोलौ औन्दौ थौ कि, “तेसलै नासरी बोलाई।” "
MAT,3,1,"सेज़ै बौगता दी यहुन्ना बपतिस्मौ दैणै वाल़ौ आशीयौ यहुदिया रै बंज़र ज़मीना दी इणौ परचार कौरदै लागौ कि, "
MAT,3,2,“सारै लोग आपणै-आपणै पापा कु माफी पाइणा लै बुरै कामा कु मन बौदल़ौ। कैलैकि सौरगा रौ राज़ नज़दीक आशी गौ आ।” 
MAT,3,3,"एऊ सेऊ आ ज़ासरै बारै दी यशायाह भविष्यवक्तै बोलौ थौ, “शुनशान ज़ागाह दी एक हाकै मारीयौ बोलदै आ लागौ औन्दौ, की प्रभु रै आशणै रै बौगता दी तेसकु मिलणा लै तैयार रौऔ।” "
MAT,3,4,"यहुन्नै ऊंटा रै बाल़ा रै जुड़कै थै भिड़ै औन्दै, और आपणी कौमरा दी च़ामड़ै रौ गाचौ थौ बानौ औन्दौ। तेसरी रोटी थाड़ै और बौणा री माक्खी रौ मौ हुआ थौ। "
MAT,3,5,तैबै यरुशलेम और सारौ यहुदिया और यरदना रै ओरु-पोरु रै सौभी ज़ागाह रै लोग तेस काऐ निकल़ियौ आशै। 
MAT,3,6,तिंउऐ आपणै-आपणै पाप मानियौ यरदन नौईं दी तेसकु बपतिस्मौ निऔं। 
MAT,3,7,"ज़ेबी तिणीऐ भौरी फरीसी और सदुकी लोग बपतिस्मौ लै आपु काऐ आशदै देखै, त तिणीऐ बोलौ, ओ लोगुओ तुमै दुष्ट ई ज़ैहरिलै सापा ज़िणै, तुमै कुणीऐ च़ितलाऐ कि तुमै परमेश्‍वरा रै आशणै वाल़ै रोशा कु भागौ? "
MAT,3,8,आबै तुमै मन बौदुल़णै लाईक काम कौरौ। 
MAT,3,9,और आपणै-आपणै मौना दी इणौ नाईं सुंच़ौ की आमारौ बाब इब्राहिम आ। हाऊं तुमुलै बोलाऊ की परमेश्‍वर इऊं पात्थरु कु भी इब्राहिमा कालै सन्तान पैदौ कौरी बौल़ा सा। 
MAT,3,10,आबै परमेश्‍वरा रै फैसलै री कुराड़ पैडु री ज़ौड़ी काऐ छ़ाड़ी ऐन्दी ज़ो पेड़ आच़्छ़ौ फल़ नाईं आणालौ तेस काटियौ आगी दी पा ई। 
MAT,3,11,"हाऊं ता पाणी कौरी तुमुलै मन बौदुल़णै रौ बपतिस्मौ दिआऊ, पर ज़ो मुं बासिऐ आशणै वाल़ौ आ। सेऊ मुकु भी शक्ति वाल़ौ आ। हाऊं ता तेसरै बुटा च़ुंगणै रै लाईक भी नाईं आसतौ। सेऊ तुमुलै पवित्र आत्मा और आगी कौरी बपतिस्मौ दिआ। "
MAT,3,12,"तेसरौ शुपौ तेसरै हाथा दी आ, और सेऊ आपणौ खौल़ौ आच़्छ़ै कौरीऐ साफ कौरा, तैबै गिऊं छ़ाड़ा आपणी खौन्दीआल़ी दी भूस ज़ाल़ा आगी दी ज़ो आग केबी ना इशदी। "
MAT,3,13,सेज़ै बौगतै यीशु गलील परदेशा कु यरदन नौईं रै डिका दी यहुन्ना काऐ तेसकु बपतिस्मौ निंदै आशौ। 
MAT,3,14,"पर यहुन्ना इणै बोलीयौ तेस रोकदै लागौ, “मुं ता तैरै हाथा कु बपतिस्मौ निणै री ज़ुरत आ, और तू आशौ मुं काऐ?” "
MAT,3,15,"यीशुऐ तेसलै ज़वाब दैऔ, “आबै ता इणी ई हुणै दै, कैलैकि आमुऐ इणी ई रीती कौरी धौर्मा रै सौभी काम पुरै कौरणै ठीक आ।” तैबै तिणीऐ तेसरी बुशै मानी गोई। "
MAT,3,16,"और यीशु बपतिस्मौ नीईंयौ खरकच़ार पाणी मांझिऊ कु उपरै आशौ, और, तेसलै सौरग खुली गौ, और तिणीऐ परमेश्‍वरा री आत्मा कबुतरा ज़िणी उतरियौ आपु माथै आशदै देखी। "
MAT,3,17,"और सौरगा कु परमेश्‍वरा री हाक शुणुई “एऊ मैरौ प्यारौ छ़ोहरु आ, एसकु हाऊं भौरी खुश ऊ।” "
MAT,4,1,तैबै पवित्र आत्मै यीशु शुनशान ज़ागाह दी नियौं ताकी शैताना तेस पौरखा। 
MAT,4,2,"यीशु चालिस दिन और चालिस राची भुखौ रौ, तैबै तेसकै भूख लागी। "
MAT,4,3,"तैबै शैतानै नज़दीक आशीयौ तेसलै बोलौ, “अगर तू परमेश्‍वरा रौ छ़ोहरु ई, ता बोल, की इऐ पात्थर रोटी बौणा।” "
MAT,4,4,"यीशुऐ ज़वाब दैऔ, “पवित्रशास्त्रा दी आ लिखौ औन्दौ, ‘आदमी सिरफ रोटी ई कौरी नाईं, पर परमेश्‍वरा रै बोलै औन्दै हर एकी वचन मानियौ, ज़िउंदौ रौआ लौ।’ ” "
MAT,4,5,तैबै शैतानै यीशु पवित्र शहर यरुशलेमा दी निऔं और तिऐ परमेश्‍वरा रै घौरा रै छ़ापरा माथै खौड़ौ कियौ 
MAT,4,6,"और तेसलै बोलौ, “अगर तू परमेश्‍वरा रौ छ़ोहरु ई ता इदरु तौल़ै फाल़ दै। कैलैकि पवित्रशास्त्रा दी इणौ आ लिखौ औन्दौ तैरै बारै दी, ‘कि परमेश्‍वर आपणै दूता लै हुकम दिया कि सै ताऊं हाथा-हाथा दी च़ुंगा ई ताकी तैरै बांगणै दी पात्थरा कु ठोकर ना लागा।’ ” "
MAT,4,7,"यीशुऐ तेसलै बोलौ, “पवित्रशास्त्रा दी इणौ भी आ लिखौ औन्दौ, ‘तू प्रभु आपणौ प्रभु परमेश्‍वर नाईं पौरखै।’ ” "
MAT,4,8,"तैबै शैतानै यीशु एक भौरी उंच़ै पहाड़ा माथै निऔं और धौतरी रौ सारौ राज़ और तेथरौ ठाठ-बाठ देखाल़ियौ, "
MAT,4,9,"तेसलै बोलौ, “अगर तू मुकै झुकियौ ढाल कौरालौ, ता हाऊं एस सारौ कुछ़ ताउंकै दिआऊ।” "
MAT,4,10,"तैबै यीशुऐ तेसलै बोलौ, “ओ शैतान दूर डेऊ, कैलैकि पवित्रशास्त्रा दी आ लिखौ औन्दौ कि, ‘तू प्रभु आपणै परमेश्‍वरा कै झुकियौ ढाल कर, और सिरफ तेसी री भौक्ती कर।’ ” "
MAT,4,11,"तैबै शैतान तेस काऐ कु डेई गौ, सौरगदूत तेस काऐ आशीयौ यीशु री सेवा कौरदै लागै। "
MAT,4,12,"ज़ेबी यीशुऐ इणौ शुणौ की यहुन्ना कैदा दी पाई गौ, ता सेऊ यहुदिया परदेशा छ़ाड़ियौ गलील परदेशा रै नासरता गांवा दी आशौ। "
MAT,4,13,"और तैबै नासरत गांवा छ़ाड़ियौ कफरनहूम गाँवा दी डेइऔ रौउंदै लागौ, ज़ो झ़िला रै डिका काऐ जबूलून और नप्ताली रै इलाकै दी सा। "
MAT,4,14,"ताकी ज़ो यशायाह भविष्यवक्ता रै ज़ौरिऐ बोलौ औन्दौ थौ, सेऊ पुरौ हुआ। "
MAT,4,15,"“जबूलून और नप्ताली रै इलाकै, झ़िला री बाटा कु यरदना नौईं पार, दुजी ज़ाती रौ गलील "
MAT,4,16,"ज़ो लोग न्यारै दी बोशै औन्दै थै, तिंउऐ बौड़ौ प्याशौ देखौ। और ज़ुण लोग मौउती रै डौरा दी थै ज़िउंदै लागै औन्दै, तिऊं माथै प्याशौ च़ौमकौ।” "
MAT,4,17,"सेज़ै बौगता कु यीशुऐ परचार कौरणौ और इणौ बोलणौ शुरु कौरी गौ कि, “सारै लोग आपणै-आपणै पापा कु माफी पाइणा लै बुरै कामा कु मन बौदल़ौ। कैलैकि सौरगा रौ राज़ नज़दीक आशी गौ आ।” "
MAT,4,18,"यीशुऐ गलीला री झ़िला रै डीका काऐ घुमदै दुई भाई देखै ज़ासरै नाऊं शमौन ज़ासलै पतरस बोलाई, और तेसरौ भाई आन्द्रियास झ़िला दी ज़ाल़ पाइंदै देखै। कैलैकि सै झ़ींवर थै। "
MAT,4,19,"यीशुऐ तिउंलै बोलौ, “मुं पिछ़ु आशौ, ता हाऊं तुमु लोगु मुं काऐ आणनै वाल़ै चाणाऊ।” "
MAT,4,20,सै खरकच़ार ज़ाल़ा छ़ाड़ियौ यीशु पीछ़ु हुई गौऐ। 
MAT,4,21,"तिदरु आगुड़ै डेईयौ, यीशुऐ तौंइऐ दुई भाई जबदी रै छ़ोहरु याकूब और तेसरौ भाई यहुन्ना देखौ। सै आपणै बाब जबदी आइलै किश्ती दी आपणै ज़ाल़ ठीक कौरदै थै लागै औन्दै। यीशुऐ सै भी औटाऐ। "
MAT,4,22,सै खरकच़ार किश्ती और आपणौ बाब छ़ाड़ियौ तेस पीछ़ु हुई गौऐ। 
MAT,4,23,"यीशु सारै गलील परदेशा दी डेईयौ तिउंरी आराधनालय दी शिक्षा दैंदै, और राज़्य रौ परचार कौरदै, और लोगु री हर बिमारी और लाच़ारी दूर कौरदै लागौ। "
MAT,4,24,"और सारै सीरिया परदेशा दी यीशु री महिमा फैअली गोई। और लोग सारी बिमारी, ज़ो कई रौंगा री बिमारी और दुखा दी पौड़ै औन्दै थै, और ज़ासदी बुरी आत्मा थी, और मिर्गीवाल़ै और इणै आदमी ज़ासरै ज़िसमा रौ केज़ौ भी आंग नाईं हिला थौ, यीशु काऐ आणै और यीशुऐ सै ठीक किऐ। "
MAT,4,25,"गलील परदेश और दिकापुलिस इलाकै, यरुशलेम शहर, यहुदिया परदेश और यरदन नौईं रै पारा कु भीड़ा री भीड़ यीशु पीछ़ु हुई गोई। "
MAT,5,1,यीशु एज़ी भीड़ देखीयौ पहाड़ी माथै डेई गौ और ज़ेबी बोशी गौ ता तेसरै च़ेलै तेस काऐ आशै। 
MAT,5,2,और यीशु तिउंलै एज़ी शिक्षा दैंदै लागौ। 
MAT,5,3,"“आशीष वाल़ै ई सै, ज़ो ज़िवा रै निउलै ई, कैलैकि सौरगा रौ राज़्य तिऊंरौ आ। "
MAT,5,4,"“आशीष वाल़ै ई सै, ज़ो शोक कौरा ई, कैलैकि सै परमेश्‍वरा तौरफा कु शांती पा आ लै। "
MAT,5,5,"“आशीष वाल़ै ई सै, ज़ो नौरमिऐ च़ाला ई, कैलैकि सै धौतरी रै हक्क्कदार हुआ लै। "
MAT,5,6,"“आशीष वाल़ै ई सै, ज़ो भौलाई री ज़िन्दगी ज़िउणै री च़ाहा छ़ाड़ाई, कैलैकि परमेश्‍वर तिउंलै पुरौ कौरा आ। "
MAT,5,7,"“आशीष वाल़ै ई सै, ज़ो दया कौरणै वाल़ै ई, कैलैकि परमेश्‍वर तिऊं माथै दया कौरा आ। "
MAT,5,8,"“आशीष वाल़ै ई सै, ज़ासरौ मन साफ आ, कैलैकि सै परमेश्‍वर देखाल़ै। "
MAT,5,9,"“आशीष वाल़ै ई सै, ज़ो मेल मिलाप कौराउणै वाल़ै ई, कैलैकि तिउंलै परमेश्‍वरा रै लोल़डै बोलाई। "
MAT,5,10,"“आशीष वाल़ै ई सै, ज़ो भौलाई रै काम कौरणै री वज़ाह कु सताईआ ई, कैलैकि सौरगा रौ राज़्य तिऊंरौ आ। "
MAT,5,11,"“आशीष वाल़ै ई तुमै, ज़ेबी लोग मेरी वज़ाह कु तुमारी बेइज़्ज़ती कौरा ई, और सतावा ई और झ़ूठ बोली-बोलीयौ तुमारै बिरोधा दी सौभी रौंगा री बुरी बुशै बोला। "
MAT,5,12,"तेबी खुश और मौगन हौणौ, कैलैकि तुमुलै सौरगा दी बौड़ौ इनाम मिला आ। एथीलै कि तिंउऐ सै ज़ो भविष्यवक्ता थै ज़ो तुमु कु भौरी पैहलै थै इणै कौरी सताऐ थै। "
MAT,5,13,"“तुमै धौतरी रै लोगु लै लुणा ज़िणे ई। पर अगर लुणा रौ स्वाद बिगड़ी जा लौ, ता सेऊ तैबै केज़ी च़िज़ा कौरी लुणुऔ चाणीया लौ? तैबै सेऊ केज़ै कामा रौ नाईं, सिरफ बाइरै शोटणा लै और आदमी रै लाता थाली फेच़णा लै। "
MAT,5,14,तुमै धौतरी रै लोगु लै प्याशै ज़िणै ई। ज़ो गाउँ पहाड़ी माथै आ बौसौ औन्दौ सेऊ नाईं च़ोरुई सौकदौ। 
MAT,5,15,और लोग दिवौ ज़ाल़ियौ टेबला थाली नाईं पर उंच़ी ज़ागाह दी छ़ाड़ाई तैबै तेसकु घौरा रै सौभी लोगु लै प्याशौ पौउंच़ा आ। 
MAT,5,16,"तिणी ई तुमारौ प्याशौ भी आदमी काऐ च़ौमका कि सै तुमारै भौलै कामा देखीयौ तुमारै बाबा री, ज़ो सौरगा दी आ, बौड़ाई कौरा। "
MAT,5,17,"“इणौ ना सौमझ़ौ, कि हाऊं मुसा रै नियम और भविष्यवक्तु री किताबा मिटाउंदै आशौ ऊ, मिटाउंदै नाईं, पर पुरी कौरदै आशौ ऊ। "
MAT,5,18,"कैलैकि हाऊं तुमुलै सौच़्च़ौ-सौच़्च़ौ बोलाऊ, कि ज़ेबी झ़ांऊ सौरग और धौतरी नाईं टौल़ा ली, तेभी झ़ांऊ परमेश्‍वरा रै नियमा कु एक भी मात्रा और बिन्दु भी बिणा पुरौ हुईयौ नाईं टौल़ा लौ। "
MAT,5,19,"एथीलै ज़ुण-कुण इऊं छ़ोटै-छ़ोटै हुकमा मांझ़िआ कु एक भी ना माना लौ, और तिणी ई लोगु काऐ शिखावालौ, तेसलै सौरगा रै राज़्य दी सौभी कु छ़ोटौ बोलाई। पर ज़ुण कुण तिऊं हुकम माना लौ और लोगु लै शिखावालौ, तेसलै सौरगा रै राज़्य दी बौड़ौ बोलाई। "
MAT,5,20,"कैलैकि हाऊं तुमुलै बोलाऊ, कि अगर तुमै परमेश्‍वरा रै हुकम शास्त्रिउ और फरीसीउ कु बौड़ियौ नाईं माना लै, ता तुमै सौरगा रै राज़्य दी केबी नाईं डेई सौकदै। "
MAT,5,21,"“तुमुऐ शुणी गौ, कि पैहलै ज़मानै रै लोगु लै बोलौ औन्दौ थौ कि ‘खून नाईं कौरणौ’ और ‘ज़ुण खून कौरालौ सेऊ कोरटा दी सौज़ा रौ हक्क्कदार औलौ।’ "
MAT,5,22,"पर हाऊं तुमुलै इणौ बोलाऊ, कि ज़ुण आपणै भाई माथै रोश कौरालौ, सेऊ कोरटा दी सौज़ा रौ हक्क्कदार औलौ, और ज़ुण-कुण आपणै भाई लै निकाम्मौ बोलालौ सेऊ बौड़ी खुंबल़ी दी सौज़ा रौ हक्क्कदार औलौ। और ज़ुण-कुण बोलालौ ‘ओ मुर्ख’ सेऊ नौरका री आगी दी सौज़ा रौ हक्क्कदार औलौ। "
MAT,5,23,"एथीलै अगर तू आपणी भेंट बेदी माथै आणालौ, और तिऐ ताउंकै याद आशाली, कि तैरै भाई रै मौना दी ताउंलै कुछ़ विरोध आ, "
MAT,5,24,"ता आपणी भेंट तिऐ बेदी काऐ छ़ाड़, और डेइयौ पैहलै आपणै भाई कु मेल-मिलाप कर और तैबै आशीयौ आपणी भेंट च़ौड़ाऊ। "
MAT,5,25,"ज़ेबी झ़ांऊ तू आपणै दुश्मना आइलै बाटा दी ई, तेस आइलै फेटी मेल मिलाप कर किऐ इणौ ना च़ांई हुऔ कि दुश्मना ताऊं आफसरा कै दिया, और आफसर ताऊं सिपाई रै हाथा दी दिया, और ताऊं ज़ेला दी पा। "
MAT,5,26,हाऊं तुमुलै सौच़्च़ौ बोलाऊ कि ज़ेबी झ़ांऊ तू पाई पाई रौ हिसाब नाईं भौरा लौ तेबी झ़ांऊ तू तिदरु नाईं छ़ुटदौ। 
MAT,5,27,"“तुमै हुकम ता ज़ाणाई कि बोलौ औन्दौ थौ, ‘बुरै काम नाईं कौरणै।’ "
MAT,5,28,"पर हाऊं तुमुलै बोलाऊ, कि ज़ुण-कुण केज़ी दुजी छ़ेउड़ी माथै बुरी नौज़र पा लौ तिणीऐ आपणै ज़िवा दी तिंया आइलै बुरौ काम की गौ आ। "
MAT,5,29,"अगर तेरी सुल़टी आख इणौ देखा ली कि तू विश्वासा ई डगमगाइयौ पापा री बाटा दी डेई गौ, ता तिऐं आख तू पोरु गाड़ै। कैलैकि ताउंलै इणौ भौलौ आ कि तैरै शरीरा रौ एक आंग खातम हुई गौ और तैरौ सारौ शरीर नौरका दी नाईं पौड़ा। "
MAT,5,30,"अगर तू आपणै सुल़टै हाथै इणौ काम कौरालौ, ज़ो ताऊं पापा री बाटा दी नीईंयौ विश्वासा दी डगमगावा लौ, तैबै ताऊं लै आच़्छ़ौ आ कि तेस हाथ पोरु काटै। कैलैकि ताउंलै इणौ भौलौ आ कि तैरै आंगा मांझिऊ कु एक खातम हुई गौ और तैरौ सारौ शरीर नौरका दी नाईं पौड़ा। "
MAT,5,31,"“एऊ भी बोलौ औन्दौ थौ, ‘ज़ुण-कुण आपणी छ़ेउड़ी रौ फैसलौ कौरणौ च़ाहा लौ, ता तिंया लै लिखीयौ राज़ीनाऊं दिआ लौ।’ "
MAT,5,32,"पर हाऊं तुमुलै इणौ बोलाऊ कि ज़ुण-कुण आपणी छ़ेउड़ी लै बुरै कामा रै सिवाऐ केज़ी ओरी कामा कु तियांरौ फैसलौ कौरा आ, ता सेऊ तियांकु बुरै काम कौरावा सा। और ज़ुण-कुण तिऐं पोरु गाड़ी ऐन्दी आइलै शादी कौरा, सेऊ गान्दौ काम कौरा आ। "
MAT,5,33,"“तुमुऐ शुणी गौ, कि पैहलै ज़मानै रै लोगु लै बोलौ औन्दौ थौ, ‘झ़ुठी कसम नाईं खाणी, पर प्रभु कालै आपणी कसम पुरी कौरौ।’ "
MAT,5,34,पर हाऊं तुमुलै इणौ बोलाऊ कि केबी भी कसम नाईं खाणी। ना ता सौरगा री कैलैकि सै परमेश्‍वरा री बोशणा री ज़ागाह आ। 
MAT,5,35,"ना धौतरी री, कैलैकि सै तेसरै बांगणै री च़ोउकी आ। ना यरुशलेमा री, कैलैकि सेऊ बौड़ै राज़ै रौ इलाकौ आ। "
MAT,5,36,"आपणै मुंडा री कसम भी नाईं खाणी कैलैकि तू एक भी बाल़ ना ता उज़ल़ौ, ना ता काल़ौ कौरी सौकदौ। "
MAT,5,37,"पर तुमारी बूश ‘हां’ री ‘हां,’ या ‘नाईं’ री ‘नाईं’ च़ांई हुई। कैलैकि ज़ो कुछ़ एथकु भौरी हुआ आ सेऊ शैताना कौरी हुआ सा। "
MAT,5,38,"“तुमुऐ शुणी गौ कि नियमा दी लिखौ औन्दौ थौ, आखी रै बौदल़ै आख, और दांदा रै बौदल़ै दांद। "
MAT,5,39,"पर हाऊं तुमुलै इणौ बोलाऊ कि बुरै रौ बौदल़ौ नाईं निणौ। पर ज़ुण-कुण तैरै सुल़टै खोकोटै दी थापै ला लौ, तेस भिलै दुजौ खोकोटौ भी कौरै। "
MAT,5,40,"अगर कोई ताऊं माथै ज़ुलम कौरीयौ तैरौ कुरतौ निणौ च़ाहा, ता तेस बाइठौ कौष्टणारौ भी निणै दै। "
MAT,5,41,ज़ुण-कुण ताऊं ज़ौबरिऐ एक मील नियां लौ ता तेस आइलै दुई मिला झ़ाऊं डेऊ। 
MAT,5,42,"ज़ुण-कुण ताऊं कु मांगा, तेसलै दै। और ज़ो ताऊं कु उधार नियां लौ, तेसकु मुं नाईं मोड़। "
MAT,5,43,"“तुमुऐ शुणी गौ आ कि पवित्रशास्त्रा दी लिखौ औन्दौ थौ, आपणै पड़ोसी कु प्यार छ़ाड़ौ और आपणै दुश्मना कु दुश्मनी। "
MAT,5,44,"पर हाऊं तुमुलै बोलाऊ आ कि आपणै दुश्मना कु प्यार छ़ाड़ौ और आपणै सताउणै वाल़ै लै कर प्राथना, "
MAT,5,45,"ज़ेथ कौरी तुमै आपणै सौरगा रै बाबा रै लोल़डै बौणा ई कैलैकि सेऊ भौलै और बुरै लोगु माथै आपणी रुड़ी रौ प्याशौ ला सा, और धौर्मी और अधर्मी लोगु माथै पाणी ला सा। "
MAT,5,46,"कैलैकि अगर तुमै आपणै प्यार छ़ाड़णै वाल़ेउ आइलै प्यार छ़ाड़ाई, ता तुमुलै का फल़ औआ? का मामलै निणै वाल़ै भी इणौ ई नाईं कौरदै? "
MAT,5,47,"“अगर तुमै सिरफ आपणै भाई ई कै ढाल कौरालै, ता केज़ौ बौड़ौ काम कौरा ई? का दुजी ज़ाती भी इणौ नाईं कौरदी? "
MAT,5,48,"एथीलै च़ांई कि तुमै भी सिद्ध बौणौ, ज़िणौ तुमारौ सौरगा रौ बाब परमेश्‍वर सिद्ध आ।” "
MAT,6,1,"“खौबरदार रौऔ! तुमै आदमी कै देखाउणा लै आपणै भौलाई रै काम नाईं कौरौ, नाईं ता आपणै सौरगा रै बाबा कु कुछ़ भी फल़ नाईं पा लै। "
MAT,6,2,"एथीलै ज़ेबी तू दाण कौरालौ, ता तू पैहलै तिउंकै देखाउणा लै नाईं बाज़ै, ज़िणै कुड़ी लोग, आराधनालय दी और गौल़ी दी कौरा ई, ताकी लोग तिऊं री बौड़ाई कौरा। हाऊं तुमुलै सौच़्च़ौ बोलाऊ कि तिंउऐ आपणौ फल़ पाई गौ। "
MAT,6,3,"पर ज़ेबी तू दाण कौरालौ, ता ज़ो तैरौ सुल़टौ हाथ कौरा आ, तेस तैरौ उल़टौ हाथ नाईं ज़ाणालौ। "
MAT,6,4,"ताकी तैरौ दाण गुप्ता दी रौआ, और तैबै तैरौ बाब ज़ो गुप्ता दी देखा आ, और ताउंलै फल़ दिआ। "
MAT,6,5,"“ज़ेबी तू प्राथना कौरालौ, ता कुड़ी लोगु रै ज़िणौ नाईं कर, कैलैकि लोगु कै देखाउणा लै आराधनालय दी और सौड़की रै मोड़ा दी खौड़ै रौइयौ प्राथना कौरणौ तिउंकै आच़्छ़ौ लागा सा। हाऊं तुमुलै सौच़्च़ौ बोलाऊ कि तिंउऐ आपणौ प्रतिफल़ पाई गौ। "
MAT,6,6,"पर ज़ेबी तू प्राथना कौरालौ, ता आपणै घौरा भितै डेऊ। और दार बन्द कौरीऔ आपणै बाबा कु ज़ो गुप्ता दी आ प्राथना कर। तैबै तैरौ बाब ज़ो गुप्ता दी देखा सा, ताउंलै फल़ दिआ। "
MAT,6,7,"प्राथना कौरदी बारै दुजी ज़ातीऊ काऐ बक-बक नाईं कौरै, कैलैकि सै सौमझ़ाई कि तिंउरै भौरी बोलणै कु तिउंरी शुणाई। "
MAT,6,8,"एथीलै तुमै तिऊं ज़िणै नाईं बौणौ, कैलैकि तुमारौ बाब तुमारै मांगणै कु पैहलै ज़ाणा आ कि तुमारी का-का ज़ुरत आ। "
MAT,6,9,"“ता तुमै इणै कौरी प्राथना कौरौ। ‘ओ आमारै बाब, तू ज़ो सौरगा दी ई, तैरौ नाऊं पवित्र मानणौ च़ांई।’ "
MAT,6,10,"“तैरौ राज़्य आशा, तेरी मौरज़ी ज़िणी सौरगा दी पुरी हुआ आ, तिणी ई धौतरी दी भी पुरी हुआ। "
MAT,6,11,“आमारी पुरै दिना री रोटी आज़ आमुलै दै। 
MAT,6,12,"“और ज़िणै आमुऐ आपणै गुनहगार माफ किऐ ई, तिणी ई तू भी आमारै गुनाह माफ कर। "
MAT,6,13,"“और आमु मुसीबता दी नाईं पा, पर शैताना कु बौच़ाऊ। (कैलैकि राज़्य और पराक्रम और महिमा सौदा तेरी ई आ। आमीन।) "
MAT,6,14,"“एथीलै अगर तुमै लोगु रै गुनाह माफ कौरालै, ता तुमारौ सौरगा रौ परमेश्‍वर भी तुमारै गुनाह माफ कौरा। "
MAT,6,15,"और अगर तुमै आदमी रै गुनाह माफ नाईं कौरालै, ता तुमारौ बाब भी तुमारै गुनाह माफ नाईं कौरदौ। "
MAT,6,16,"“ज़ेबी तुमै ब्रौत कौरालै, ता कुड़ी लोगु रै ज़िणौ तुमारै मुंआ दी उदासी ना च़ांई छ़ाई, कैलैकि सै आपणौ मुं च़ड़ांगी छ़ाड़ाई, ताकी लोग तिउंरै बारै दी ज़ाणा कि इउंऐ ब्रौत छ़ाड़ै औन्दै। हाऊं तुमुलै सौच़्च़ौ बोलाऊ कि तिंउऐ आपणौ फल़ पाई गौ। "
MAT,6,17,"पर ज़ेबी तू ब्रौत छ़ाड़ा लौ ता आपणै मुंडा दी तेल मांड और मुं धोऊ, "
MAT,6,18,"ताकी लोग नाईं पर तैरौ बाब ज़ो गुप्ता दी आ, ताउंलै ब्रौती ज़ाणा। एज़ी हालता दी तैरौ बाब ज़ो गुप्ता दी देखा सा, ताउंलै फल़ दिआ। "
MAT,6,19,"“आपु कालै धौतरी माथै धन कौठै नाईं कौरौ, ज़िऐ किड़ौ और कई बिगाड़ा आ, और ज़िऐ च़ोर च़ोरा सा। "
MAT,6,20,"पर भौलै कामा कौरीयौ आपु कालै सौरगा दी धन कौठै कौरौ, ज़िऐ ना ता किड़ौ और ना कई बिगाड़दौ, और ना ता च़ोर च़ोरदौ। "
MAT,6,21,कैलैकि ज़ियै तुमारौ धन औलौ तिऐ तुमारौ मन भी लागा। 
MAT,6,22,"“आखी शरीरा लै दिवै ज़िणी ई, एथीलै अगर तेरी आखी नीम्बल़ी ई, ता तैरौ सारौ शरीर भी प्याशलौ आ। "
MAT,6,23,"पर अगर तेरी आखी बुरी ई, ता तैरौ सारौ शरीर भी न्यारै दी आ। एज़ी वज़ाह कु सेऊ प्याशौ ज़ो ताऊं दी आ अगर न्यारौ हुआ ता सेऊ न्यारौ किणौ बौड़ौ औआ। "
MAT,6,24,"“केज़ौ भी नुकुर एकी बौगता दी दुई मालिका री सेवा नाईं कौरी बौल़दौ, कैलैकि सेऊ या कौरा एकी आइलै नफरत और दुजै आइलै कौरा प्यार या, एकी आइलै रौआ मिली झ़ुलीऔ दुजै आइलै छ़ाड़ा राग। तुमै परमेश्‍वर और धौतरी री धन-ज़यदाद, दुइया री सेवा नाईं कौरी सौकदै। "
MAT,6,25,"एथीलै हाऊं तुमुलै बोलाऊ कि आपणी ज़िन्दगी लै इणी फिकर नाईं कौरौ कि आमै का खाऊ लै और का पिऊ लै। और ना आपणै शरीरा लै कि का भिड़ु लै। का ज़िन्दगी खाणै-पिणै कु, और शरीर जुड़कै कु बौड़ियौ नाईं आ? "
MAT,6,26,"सौरगा रै च़ौड़कु देखौ! सै ना बौइंदै, और ना लौइंदै, और ना कोठारा दी सांज़दै। तैबै भी तुमारौ परमेश्‍वर तिउंलै रोटी दिआ सा। तुमै ज़ुरुरी तिऊंकु भौरी किमत्ती ई "
MAT,6,27,"तुमु मांझ़िऐ इणौ कोइयौ नाईं, ज़ो फिकर कौरीयौ आपणी उमर थोड़ी भी बड़ाई बौल़ा सा। "
MAT,6,28,"“और जुड़केउ लै फिकर कैलै कौरा ई? ज़ांगला रै फुला दी ध्यान दैऔ कि सै किणै कौरी बौड़ा ई। सै ना ता मैहनत कौरदै, ना आपुलै जुड़कै चाणदै। "
MAT,6,29,तैबै भी हाऊं तुमुलै बोलाऊ कि सुलैमान राज़ै भी आपणी ठाठ-बाठा री ज़िन्दगी दी इऊं फुलु ज़िणै बांठणै जुड़कै नाईं भिड़ी बौल़ौ। 
MAT,6,30,"परमेश्‍वर इऐं धौतरी री घास, ज़मावा सा और तिउंरौ ध्यान छ़ाड़ा, ज़ो घास आज़ औआ और बासिऐ ज़ौल़ा पोरु, ता, ओ अविश्वासी लोगुऔ, सेऊ एथकु भी बौड़ियौ तुमारौ ध्यान छ़ाड़ा सा। "
MAT,6,31,"“एथीलै तुमै फिकर कौरीयौ इणौ ना बोलीयौ कि आमै का खाऊ लै, या का पिऊ लै, या का भीड़ु लै। "
MAT,6,32,"पुरी धौतरी रै लोग इऊं सारी च़िज़ेउ लै फिकर कौरदै थाका ई लागी, पर तुमै फिकर ना कौरौ कैलैकि तुमारौ सौरगा रौ बाब ज़ाणा सा की तुमुकै इऊं च़िज़ा री ज़ुरत आ। "
MAT,6,33,एथीलै पैहलै तुमै परमेश्‍वरा रौ राज़ लोड़ौ और भौलाई री ज़िन्दगी ज़िऔ तैबै इऐ सारी च़िज़ै भी तुमुकै पोरु मिला ई। 
MAT,6,34,"कालकै बारै दी फिकर नाईं कौरौ, कैलैकि कालकौ दिन आपणी फिकर आपु ई कौरा सा। आज़ा लै आज़ा रौ दुःख भौरी सा।” "
MAT,7,1,“कासी दी भी झ़ुठै आरोप नाईं लाऔ तैबै तुमु दी भी झ़ुठै आरोप नाईं लागदै। 
MAT,7,2,"कैलैकि ज़िणौ तुमै आरोप ला ई, तिणी ई परमेश्‍वर भी तुमु दी भी आरोप ला सा। ज़िणौ तुमै दुजेऊ आइलै बर्ताव कौरा ई तिणी परमेश्‍वर भी तुमु आइलै बर्ताव कौरा आ। "
MAT,7,3,"“तू आपणै भाई री आखी दी सांगर कैलै देखा ई, का तांउकै आपणी आखी रौ डिगंच़ौ नाईं च़ौगरिंदौ? "
MAT,7,4,"ज़ैबै तेरी ई आखी दी डिगंच़ौ आ ता तैबै तू आपणै भाई लै किणौ बोली सौका ई, ‘भाई टेक हाऊं तेरी आखी रौ सांगर गाड़ाऊ?’ "
MAT,7,5,"ओ कौपटी! पैहलै आपणी आखी रौ डिगंच़ौ गाड़, तैबै तू आपणै भाई री आखी कु तेस सांगर आच़्छ़ै कौरी गाड़ी सौका ई। "
MAT,7,6,"“पवित्र च़ीज़ कुकरा लै नाईं दैऔ, और आपणै मोती सुंगरा कै नाईं पा। इणौ ना च़ांई कि सै तिऊं बांगणा थाली फेंच़ा और पौल़टियौ तुमु ई धेड़ा-च़ीरा और खा। "
MAT,7,7,"“ज़ो तुमारी ज़ुरत आ परमेश्‍वरा कु मांगौ, ता सेऊ तुमुकै दिआ आ, लोड़ा लै ता तुमुकै मिला। खटखटावा लै, ता तुमुलै खुला सा। "
MAT,7,8,"कैलैकि ज़ुण मांगा तेसलै परमेश्‍वर दिया सा, और ज़ुण लोड़ा लौ तेसकै मिला, और ज़ुण खटखटावा लौ तेसलै दार खुला सा।” "
MAT,7,9,"“तुमु मांझ़िऐ इणौ कुण आदमी आ, कि ज़ेबी तेसरौ छ़ोहरु रोटी मांगा लौ, ता तेसलै पात्थर दिआ लौ? "
MAT,7,10,"या माच़्छ़ी मांगा लौ, ता तेसलै माच़्छ़ी रै बौदल़ै साप दिआ? "
MAT,7,11,"ज़ैबै तुमै बुरै हुईयौ आपणै लोल़डेऊ लै आच़्छ़ी च़ीज़ै दैणी ज़ाणाई, तैबै सौरगा दी रौइणै वाल़ौ सारेऊ रौ बाब आपणै मांगणै वाल़ै लोल़डेऊ लै पवित्र आत्मा कैलै ना दैंदौ? "
MAT,7,12,"एज़ी बज़ाह कु ज़िणौ तुमै लोगु कु च़ाहा ई कि लोग तुमु आइलै कौरा, तुमै भी तिऊं आइलै तिणौ कौरौ। कैलैकि मुसा रै नियम और भविष्यवक्ता री लिखी ऐन्दी बुशु रौ एज़ौ मतलब आ।” "
MAT,7,13,"“परमेश्‍वरा रै राज़्य दी सांगड़ै दारा बाटी डैऔ, कैलैकि खुलौ आ सेऊ दार और आसान आ सै बाट ज़ो विनाशा री तौरफा दी पौउंच़ावा। और भौरी सी ज़ुण तिंआ बाटा दी डेआई। "
MAT,7,14,कैलैकि सांगड़ौ आ सेऊ दार और काठी आ सै बाट ज़ो सौदा री ज़िन्दगी भिलै पौउंच़ावा सा। और थोड़ै ई सै लोग ज़ो तिंआ बाटा दी हांडा ई। 
MAT,7,15,"“झ़ुठै भविष्यवक्ता कु बौच़ियौ रौएऊ, ज़ो भेरी रै रुपा दी तुमु काऐ आशा ई, पर असली ता सै धेड़नै वाल़ै शाल़टै ई। "
MAT,7,16,"तिंउरै कामा रै ज़ौरिऐ तुमै तिऊं रुवावा ई। का लोग झ़ाड़ी कु अंगूर, या काँडै वाल़ै पेड़ा कु फेड़ु रौ फौल़ चोड़ाई? "
MAT,7,17,एज़ै ज़ौरिऐ हर एक आच़्छ़ौ पेड़ आच़्छ़ौ फल़ आणा सा। 
MAT,7,18,"आच़्छ़ौ पेड़ निकामौ फल़ नाईं आणी सौकदौ, और ना निकामौ पेड़ आच़्छ़ौ फल़ आणी सौकदौ। "
MAT,7,19,"ज़ो-ज़ो पेड़ आच़्छ़ौ फल़ नाईं आणदौ, तेस काटियौ आगी दी पा ई। तिणी ई तिऊं झ़ुठै भविष्यवक्ता लै भी सौज़ा मिला आ "
MAT,7,20,इणी ई तिंउरै कामा कौरी तुमै तिऊं रुवावा ई।” 
MAT,7,21,"“ज़ुण मुलै, ‘ओ प्रभु! ओ प्रभु!’ बोलाई, तिऊं मांझ़िऐ कु हर एक सौरगा रै राज़्य दी नाईं डेई सौकदौ, पर सेऊ ई डिआ सा ज़ो मैरै सौरगा रै बाबा री इच़्छ़ा दी आण्डा आ। "
MAT,7,22,"फैसलै रै दिनै भौरी लोग मुलै बोलालै, ‘ओ प्रभु, ओ प्रभु, का आमुऐ तैरै नाऊं कौरी भविष्यवाणी नाईं की, और तैरै नाऊं कौरी बुरी आत्मा नाईं गाड़ी, और तैरै नाऊं कु भौरी हैरान कौरना वाल़ै काम नाईं किऐ?’ "
MAT,7,23,"तैबै हाऊं तिऊंकु खुलियौ बोलु लौ, ‘कि मुंइऐ तुमै केबी भी आपणै ज़ाणै नाईं।’ ओ बुरै काम कौरणै वाल़ेउओ, मुकाऐ कु पोरु डैऔ।” "
MAT,7,24,"“एथीलै ज़ुण-कुण मेरी एज़ी बुशै शुणियौ तिऊं माना सा, सै तेस आदमी ज़िणै ई ज़ुणिऐ घौरा चाणदी बारै ज़बीन डुंगी खोदियौ पाकी ज़ागाह दी पौई बोशाल़ी आ, "
MAT,7,25,और ज़ेबी नौं आशी बौरुईयौ और तेसरौ छ़ालौ तेस घौरा दी लागौ पर सेऊ घौर हिलौ भी नाईं कैलैकि सेऊ घौर पाकी ज़ागाह दी थौ बौणौ औन्दौ। 
MAT,7,26,"पर ज़ुण-कुण मेरी एज़ी बुशै शुणाई और तिऊं माथै नाईं आण्डदै, सै तेस निर्बुद्धी आदमी ज़िणै औआ लौ ज़ुणिऐ आपणौ घौर बाल़ु माथै चाणौ। "
MAT,7,27,"और पाणी लागौ, और बाड़ आशी, और बागुर लागी, और तेस घौरा दी टकराई और सेऊ घौर ढौल़ियौ सत्यानाष हुई गौ आ।” "
MAT,7,28,"ज़ेबी यीशुऐ एज़ी बुशै बोली गोई, ता इणौ हुऔ कि भीड़ तेसरी शिक्षा कु हैरान हुऐ, "
MAT,7,29,कैलैकि यीशु शिक्षा हक्क्का कौरीऐ दिया थौ। यीशु री शिक्षा यहुदी शास्त्री लोगु ज़िणी नाईं थी। 
MAT,8,1,"ज़ेबी सेऊ तेस पहाड़ा कु तौल़ै उतरौ, ता एक बौड़ी भीड़ तेस पीछ़ु हुई गोई। "
MAT,8,2,"और देखौ, एक कोढ़ीऐ नज़दीक आशीयौ यीशु रै बांगणै बौंधियौ औरज़ कौरदै लागौ कि, “ओ प्रभु अगर तू च़ाहा लौ ता मुं च़ांगौ कौरी बौल़ा ई।” "
MAT,8,3,"यीशुऐ तेस कोढ़ी भिलै आपणै हाथा बड़ाइयौ सेऊ छ़ुंऔ और तेसलै बोलौ, “हाऊं च़ाहा ऊ कि तू च़ांगौ च़ांई हुऔ।” और तेबी ई तेसरौ कोढ़ ठीक हुऔ। "
MAT,8,4,"यीशुऐ तेसलै बोलौ, “देख, कासी कै नाईं बोलै, पर डेऊ याजका काऐ देखाल़ और ज़ो परमेश्‍वरा रै आपणै सेवक मुसा रै ज़ौरिऐ ज़ेज़ै नियम ई दैऔ औन्दै तिऊं अपणाईयौ बौल़ी च़ौड़ाऊ ताकी सै तैरै बारै दी लोगु काऐ बोला कि च़ांगौ और शुद्ध हुई गौ आ।” "
MAT,8,5,"ज़ेबी यीशु कफरनहूम गाँवा दी आशौ ता एकी रोमी आफसर ज़ुण शौ फौज़ीऊ रौ मुख्यौ थौ, यीशु काऐ आशीयौ तेसकु औरज़ की, "
MAT,8,6,"“ओ प्रभु, मैरौ नुकुर घौरा दी भौरी बीमार पौड़ौ औन्दौ आ ज़ासकै आपणै ज़िस्मा रौ केज़ौ भी आंग नाईं हिलाइंदौ।” "
MAT,8,7,"यीशुऐ तेसलै बोलौ, “हाऊं आशीयौ तेस ठीक कौराऊ।” "
MAT,8,8,"रोमी आफसरै ज़वाब दैऔ, “ओ प्रभु, हाऊं इणै लायक नाईं कि तू मैरै घौरा कै आश कैलैकि हाऊं यहुदी नाईं ऊ, पर सिरफ आपणै मुंआ कु बोल ता मैरौ नुकुर ठीक हुआ सा। "
MAT,8,9,"हाऊं ज़ाणाऊ कैलैकि हाऊं भी एक आफसर ऊ, मुकै हक्क्क आ और कई सिपाही मैरै हाथा दी ई ज़ेबी हाऊं एकी लै, बोलाऊ ‘आश!’ तैबै सेऊ आशा सा। और दुजै लै बोलु लौ कि, ‘डेऊ!’ तैबै डेवा सा, अगर आपणै कास नुकरा लै बोलु लै कि ‘इणौ कर!’ तैबै सेऊ तिणी कौरा सा।” "
MAT,8,10,"इणौ शुणियौ यीशु कै हैरानी हुई, और ज़ो यीशु पीछ़ु थै आशदै लागै औन्दै तिऊं लै बोलौ, “हाऊं तुमुलै सौच़्च़ौ बोलाऊ कि मुंइऐ इस्राइला रै लोगु मांझ़िऐ इणौ विश्वास नाईं देखौ। "
MAT,8,11,और हाऊं तुमुलै बोलाऊ पुरी दुनिया कु दुजी ज़ाती रै लोग आशीयौ अब्राहम और इसहाक और याकुबा आइलै सौरगा रै राज़्य दी बोशाल़ै। 
MAT,8,12,पर इस्राइली लोग बाइरै न्यारै दी पाइणै ई तिऐ लेरनौ और दांदा रौ चाकणौ औलौ।” 
MAT,8,13,"तैबै यीशुऐ आफसरा लै बोलौ, “घौरै डेऊ, ज़िणौ तैरौ विश्वास आ, तिणी ई ताउंलै औआ।” और तेसरौ नुकुर तेबी ई ठीक हुई गौ। "
MAT,8,14,"ज़ेबी यीशु पतरसा रै घौरै आशौ, ता यीशुऐ तेसरी शाशु बुखारा कौरी बीमार पौड़ी औन्दी देखी। "
MAT,8,15,"यीशुऐ तियांरौ हाथ छुंऔ और तियांरौ बुखार उतरी गौ, और सै उठीयौ यीशु री सेवा कौरदै लागी। "
MAT,8,16,ज़ेबी ब्याल़ हुई तैबै सै यीशु काऐ भौरी लोगु आणदै लागै ज़ासदी बुरी आत्मा थी और यीशुऐ सै आत्मा आपणै वचना कौरै गाड़ी गोई। और सारै बिमार लोग च़ांगै किऐ। 
MAT,8,17,"ताकी ज़ो वचन यशायाह भविष्यवक्ता रै ज़ौरिऐ बोलौ औन्दौ थौ सेऊ पुरौ हुआ, “तिणीऐ आपु ई आमारी कमज़ोरी नींई गोई और आमारी बिमारी उठाई गोई।” "
MAT,8,18,यीशुऐ ज़ेबी आपणै च़ारौ तौरफा दी एक बौड़ी भीड़ देखी ता आपणै च़ेलेऊ लै बोलौ कि च़ालौ आमै झ़िला पारभिलै डेई। 
MAT,8,19,"तैबै एकी शास्त्रिऐ यीशु काऐ आशीयौ बोलौ, “ओ गुरु, तुमै च़ाऊ ज़ियै भी डेवा लै हाऊं तुमु पिछ़ु आशाऊ।” "
MAT,8,20,"यीशुऐ तेसलै बोलौ, “शालटा, रै रौइणा लै डौई हुआई और च़िड़ु-च़िटकेरु रै रौइणा लै कोल़ै हुआई। पर आदमी रौ छ़ोहरु हुइयौ भी मुकै सुतणा लै आपणौ घौर नाईं आसतौ।” "
MAT,8,21,"एकी औज़ौ च़ेलै बोलौ, “ओ प्रभु, मुं पैहलै डेऊणै दै ताकी हाऊं ज़ेबी मैरौ बाब मौरा लौ ता तेसरौ किरया करम कौरु तैबै आशाऊ तुमु पिछ़ु।” "
MAT,8,22,"यीशुऐ तेसलै बोलौ, “तू मुं पीछ़ु आश, और ज़ुण आत्मा दी मौरै औन्दै ई तिऊं आपणै मुर्देऊ रै किरया करम कौरणै दैऔ।” "
MAT,8,23,"ज़ेबी यीशु किश्ती दी च़ौड़ौ, ता तेसरै च़ेलै तेस पीछ़ु आशी गौऐ। "
MAT,8,24,"और देखौ, झ़िला दी एक इणौ बौड़ौ तुफान आशौ कि किश्ती पाणी कु भौरिंदै लागी, और यीशु सुतौ औन्दौ थौ। "
MAT,8,25,"तैबै च़ेलेउऐ नज़दीक डेइयौ यीशु उज़ीयाऔ और बोलौ, “ओ प्रभु, आमु बौच़ाऊ आमै नाश ई औन्दै लागै औन्दै।” "
MAT,8,26,"तिणीऐ तिउंलै बोलौ, “ओ अविश्वासी लोगुऔ, कैलै डौराई?” तैबै यीशुऐ उठीयौ बागुर और पाणी डांटै, और सब शान्त हुई गौ। "
MAT,8,27,"और सै हैरान हुईऔ बोलदै लागै, “एऊ किणौ आदमी आ कि बागुर और पाणी भी एसरौ हुकम माना ई।” "
MAT,8,28,"ज़ेबी यीशु पाराभिलै गदरैनियों रै देशा दी पौउंच़ौ, ता दुई आदमी ज़ासदी बुरी आत्मा थी कब्रा कु निकल़ै और यीशु कै मिलै। सै एती रोशा वाल़ै थै कि कोई भी सेज़ी बाटा दी नाईं डेई सौका थै। "
MAT,8,29,"तिंउऐ हाकै मारीयौ बोलौ, “ओ परमेश्‍वरा रै छ़ोहरु, आमारौ ताऊं कै का काम आ? का तू बौगता कु पैहलै ई आमुलै दुःख दैंदै आशौ ई?” "
MAT,8,30,यीशु कु कुछ़ दूर भौरी का सुंगरा रौ एक शाल़ च़ौरदै लागौ औन्दौ थौ। 
MAT,8,31,"बुरी आत्माऐं यीशु कु औरज़ कियै, “अगर तू आमु गाड़ाई, ता सुंगरा रै शाल़ा दी भेज़। "
MAT,8,32,"यीशुऐ तिउंलै बोलौ, ‘डैऔ!’ और सै निकल़ियौ सुंगरा दी डेई गौऐ और देखौ, सारौ गोल़ मातौल़ै दुड़ियौ झ़िला दी पौड़ै और डुबियौ पोरु मौरै। "
MAT,8,33,"तिऊं सुंगरु च़ारणै वाल़ै इणौ देखीयौ तिदरु पोरु भागै, और इलाकै दी डेइऔ इऐ सारी बुशै और ज़ासदी बुरी आत्मा थी तेसरौ सारौ हाल शुणाऔ। "
MAT,8,34,"तैबै सारै लोग यीशु काऐ मिलदै डेई गौऐ, और यीशु कु औरज़ कौरदै लागै कि आमारै इलाकै कु बाइरै डेऊ।” "
MAT,9,1,"तैबै यीशु किश्ती दी च़ौड़ियौ पारभिलै डैऔ, और आपणै इलाकै दी आशौ। "
MAT,9,2,"और देखौ, भौरी लोग एक आदमी बिस्तरै दी आणौ ज़ासकै आपणै ज़िसमा रौ केज़ौ भी आंग नाईं हिलाइया थौ। यीशुऐ तिऊंरौ विश्वास देखीयौ, तेस बिमार आदमी लै बोलौ, “ओ गोष्टण, हिम्मत छ़ाड़। तैरै पाप माफ हुई गौऐ ई।” "
MAT,9,3,"एथ माथै कई शास्त्रिउऐ सुंच़ौ, “एऊ ता परमेश्‍वरा री बुराई कौरा सा?” "
MAT,9,4,"यीशुऐ तिउंरै मौना री बुशै ज़ाणीऔ बोलौ, “तुमै लोग आपणै-आपणै मौना दी बुरौ कैलै सुंच़दै लागै औन्दै? "
MAT,9,5,आसान का सा? बिमार आदमी लै इणौ बोलणौ कि तैरै पाप माफ हुऐ या खौड़ौ उठ आपणौ बिस्तरौ च़ुंग और हांडदै लाग? 
MAT,9,6,"पाप माफ सिरफ परमेश्‍वर ई कौरी बौल़ा आ। तुमुकै देखाउणा लै कि पाप माफ कौरणै रौ हक्क्क मुकै आ, ज़ुण परमेश्‍वरा री तौरफा कु भेज़ौ औन्दौ,” तैबै यीशुऐ तेस बीमार आदमी देखीयौ बोलौ, "
MAT,9,7,"“हाऊं ताउंलै बोलाऊ, खौड़ौ उठ, आपणौ बिस्तरौ च़ुंग और घौरै डेऊ।” "
MAT,9,8,लोग इणौ देखीयौ डौरी गौऐ और परमेश्‍वरा री बौड़ाई कौरदै लागै ज़ुणिऐ आदमी लै इणौ हक्क्क दैऔ सा। 
MAT,9,9,"तिदरा कु औगाड़िऐ डेइयौ यीशुऐ मत्ती नावां रै एकी आदमी लै ज़ो मामलै निणै वाल़ै रै आड्डै माथै थौ बोशौ औन्दौ सेऊ देखौ, और तेसलै बोलौ, “मुं पिछ़ु आश।” सेऊ उठीयौ यीशु पिछ़ु हांडदै लागौ। "
MAT,9,10,और ज़ेबी यीशु मत्ती रै घौरा दी रोटी खांदै बोशौ ता तिऐ भौरी मामलै निणै वाल़ै और पापी लोग आशीयौ यीशु और तेसरै च़ेलै आइलै रोटी खांदै बोशै। 
MAT,9,11,"इणौ देखीयौ फरीसीउऐ यीशु रै च़ेलेऊ लै बोलौ, “तुमारौ भविष्यवक्ता मामलै निणै वाल़ै और पापी लोगु आइलै रोटी कैलै खा पिआ आ?” "
MAT,9,12,"इणौ शुणियौ यीशुऐ तिउंलै बोलौ, “डाक्टरा री ज़ुरत भौलै-च़ांगेउ लै नाईं पर बिमार लोगु लै औआ सा। "
MAT,9,13,एथीलै तुमै डेइयौ एथरौ मतलब शिखौ ‘हाऊं बौल़ी नाईं पर दया च़ाहा ऊ।’ कैलैकि हाऊं धौर्मी लोगु नाईं पर पापी लोगु औटाउंदेऊ आशौ ऊ।” 
MAT,9,14,"तैबै यहुन्ना रै च़ेलेउऐ यीशु काऐ आशीयौ बोलौ, “का मतलब आ कि आमै और फरीसी एती ब्रौत छ़ाड़ी ई, पर तैरै च़ेलै ब्रौत नाईं छ़ाड़दै?” "
MAT,9,15,"यीशुऐ तिउंलै बोलौ, “का बराती, ज़ेबी झ़ांऊ लाड़ौ तिऊं आइलै आ, शोक कौरी सौका ई? पर सै दिन आशालै ज़ेबी लाड़ौ तिऊंकु अलग कौरालै, सेज़ै बौगता दी सै ब्रौत कौरा ई।” "
MAT,9,16,“केज़ौ भी आदमी नौऐं जुड़कै रौ टालकौ पुराणै जुड़कै दी नाईं लाइंदौ। नाईं ता धोइदीं बारै सेऊ नौऐं जुड़कै रौ टालकौ तेस पुराणौ जुड़कौ पोरु थोसियौ ज़ादड़ौ च़ीरा सा। और सेऊ टालकौ पुराणै जुड़कै आइलै मेल भी नाईं खान्दौ। 
MAT,9,17,कोई भी आदमी अंगुरा री सूर चाणना लै ताज़ौ अंगुरा रौ रस पुराणै खाल़ढै दी नाईं छ़ाड़दौ। नाईं ता अंगुरा रौ रस दख बौगता बासिऐ फैलीयौ तेस पुराणै खाल़ढै रौ थोउलौ भी पोरु च़ीरा ज़ेथ कौरीऐ अंगुरा रौ रस और खाल़ढौ दुइया बरबाद हुआ आ। पर नौउंऔ अंगुरा रौ रस नौउंऐ खाल़ढै दी भौराई और सै दुइया बौच़ी रौआ ई।” 
MAT,9,18,"यीशु तिऊं आइलै एज़ी बुशै लाइंदै थौ लागौ औन्दौ, कि देखौ, एक आराधनालय रै मुख्यै आशीयौ यीशु कै ढाल की और बोलौ, “मेरी मांई इबी मौरी आ, पर च़ाल आपणौ हाथ तिंआ माथै छ़ाड़, ता सै ज़िउंदी हुआ सा।” "
MAT,9,19,यीशु उठीयौ आपणै च़ेलै आइलै तेस पिछ़ु डेई गौऐ। 
MAT,9,20,"और देखौ, एक छ़ेउड़ीऐ ज़ासदी बाराह बौरशा ओउलै लोऊ बौइणै री बिमारी थी सै यीशु रै नज़दीक आशी, "
MAT,9,21,"कैलैकि सै आपणै मौना दी बोला थी, “अगर हाऊं यीशु रै जुड़कौ छ़ूंऊं लै ता हाऊं ठीक हुआ ऊ।” तैबै तिंआऐ यीशु पिछ़ु आशीयौ यीशु रै जुड़कै छ़ुऐं "
MAT,9,22,"यीशुऐ मुड़ीयौ सै देखी और बोलौ, “धीया हिम्मत छ़ाड़, तैरै विश्वासै तू ठीक कौरी गोई आ।” तैबै सै छ़ेउड़ी तेबी ई ठीक हुई गोई। "
MAT,9,23,"ज़ेबी यीशु तेस याईरा रै घौरा काऐ पौउंच़ौ ता तिऐ बांइशी बज़ाउणै वाल़ै और भीड़ देखी, "
MAT,9,24,"तैबै बोलौ, “दूर हुऔ इदरु, मांई मौरी नाईं, पर सुती ऐन्दी आ।” एथ माथै सै यीशु रौ मज़ाक उड़ाउंदै लागै। "
MAT,9,25,"पर ज़ेबी भीड़ गाड़ी गोई, ता यीशुऐ भितरै डेइयौ तिऐं मांई रौ हाथ पाकड़ौ, और सै ज़िउंदी हुई गोई। "
MAT,9,26,और एज़ी बुशै री खुशी री खौबर तेस सारै देशा दी फैअली गोई। 
MAT,9,27,"ज़ेबी यीशु तिदरु औगांऊ डैऔ, ता दुई शेड़ै तेस पिछ़ु इणौ औटाउंदै लागै, “ओ यीशु, राज़ै दाऊदा री खानदानी रौ, आमु माथै दया कर।” "
MAT,9,28,"ज़ेबी यीशु घौरा दी पौउंच़ौ, ता सै शेड़ै यीशु काऐ आशै, और यीशुऐ तिउंलै बोलौ, “का तुमुकै विश्वास आ कि हाऊं तुमु च़ांगै कौरी सौका ऊ? तिंउऐ यीशु लै बोलौ, ‘ओ, प्रभु, आमै विश्वास कौरी कि तुमै आमु च़ांगै कौरी सौका ई!’ "
MAT,9,29,"तैबै यीशुऐ तिउंरी आखी छ़ुंइऔ बोलौ, ‘तुमारै विश्वासा रै ज़ौरिऐ तुमै च़ांगै हुआई।’ "
MAT,9,30,"और सै देखदै लागै। यीशुऐ तिउंकै च़ितल़ाइऔ बोलौ, ‘खौबरदार, कासी कै भी एज़ी बुशा रौ पौतौ ना च़ांई लागौ।’ ” "
MAT,9,31,पर तिंउऐ डेइयौ सारै देशा दी यीशु रौ नाऊं फैलाई गौ। 
MAT,9,32,"ज़ेबी सै बाइरै थै डेउंदै लागै औन्दै ता देखौ, लोगु एक लाटौ ज़ासदी बुरी आत्मा थी लागी ऐन्दी, यीशु काऐ आणौ। "
MAT,9,33,"और ज़ेबी यीशुऐ बुरी आत्मा गाड़ी गोई, ता लाटौ बोलदै लागौ। एथ माथै भीड़ हैरान हुईऔ बोलदै लागी, “आमुऐ इस्राइल देशा दी इणौ केबी नाईं देखौ।” "
MAT,9,34,"पर फरीसीउऐ बोलौ, “एऊ ता बुरी आत्मा रै मुख्यै री सहायता कौरी बुरी आत्मा गाड़ा सा।” "
MAT,9,35,"तैबै यीशु और तेसरै च़ेलै गलील परदेशा रै सारै इलाकै और गाँवा दी डेवै, और तिउंरै आराधनालय दी डेइऔ शिक्षा दैंदै थाकौ लागी, और परमेश्‍वरा रै राज़्य री खुश-खौबरी रौ परचार कौरदै, और सौभी रौंगा री बिमारी और कमज़ोरी दूर कौरदै थाकौ लागी। "
MAT,9,36,"ज़ेबी यीशुऐ भीड़ देखी ता तेसरै लोगु माथै दया आशी, कैलैकि सै लोग इणै थै ज़िणी अण भेराल़डु री भेरै हुआई। और सै परेशान और भटकै औन्दै थै। "
MAT,9,37,"तैबै यीशुऐ आपणै च़ेलेऊ लै बोलौ, “पाच़ी ऐन्दी फसल ता भौरी सी, पर तिऐं फसली मेटणे वाल़ै ज़िमदार भौरी कम ई। "
MAT,9,38,एथीलै डोखरै रै मालिका कु औरज़ कौरौ कि आपणै डोखरै दी पाच़ी ऐन्दी फसली लौइणा लै ज़िमदार भेज़।” 
MAT,10,1,"तैबै यीशुऐ आपणै च़ुनै औन्दै बारह च़ेलै आपु काऐ औटाऐ, और तिउंलै बुरी आत्मा माथै हक्क्क दैऔ कि तिऊं गाड़ौ और सौभी रौंगा री बिमारी और सौभी रौंगा री कमज़ोरी दूर कौरौ। "
MAT,10,2,"तिऊं बारह च़ेलेऊ रै नाऊं एज़ै-एज़ै ई, पैहलौ शमौन, ज़ासलै पतरस भी बोलाई, और तेसरौ भाई आन्द्रियास। जबदी रौ छ़ोहरु याकूब, और तेसरौ भाई यहुन्ना। "
MAT,10,3,"फिलिप्पुस, और बरतुल्मै, थोमा, और मामलै निणा वाल़ौ मत्ती, हलफाई रौ छ़ोहरु याकूब, और तद्दै, "
MAT,10,4,"शमौन कनानी, और यहुदा इस्करियोती ज़ुणिऐ यीशु पकड़वाऔ आ। "
MAT,10,5,"इऊं बारह लै यीशुऐ एज़ै हुकमा देइऔ भेज़ै “दुजी ज़ाती भिलै नाईं डेइऔ, और सामरिउ रै केज़ै इलाकै दी नाईं डेइऔ। "
MAT,10,6,पर इस्राइला रै घौरा ई री औच़ी ऐन्दी भेरी काऐ डैऔ। 
MAT,10,7,"और हांडदै-हांडदै इणौ परचार कौरौ, ‘सौरगा रौ राज़्य नज़दीक आशी गौ सा।’ "
MAT,10,8,"बिमार लोगु ठीक कौरौ, मौरै ऐन्दै ज़िउंदै कौरौ, कोढ़ीऊ ठीक कौरौ, बुरी आत्मा गाड़ौ। तुमुऐ मुफता दै पाऔ सा, और मुफता दी दैऔ। "
MAT,10,9,"आपणै गाची दी ना ता सुनौ, और ना ता रुपाऐ, और ना चांबौ छ़ाड़णौ। "
MAT,10,10,"बाटा लै ना बैग निऔं, ना दुई कुरतै, ना बूट और ना डिंगै निऔं, कैलैकि मज़दूरा लै तेसरी रोटी मिलणी च़ांई।” "
MAT,10,11,"“ज़ेज़ै केज़ै इलाकै या गाँवा दी डिआलै, ता पौतौ लाऔ कि तिऐ कुण आ ठीक। और ज़ेबी झ़ांऊ तिदरु कु नाईं निकल़ालै, तेसी रै काऐ रौऔ, "
MAT,10,12,घौरा दी डेउंदै ई तेसलै आशीष दैऔ। 
MAT,10,13,"अगर तेस घौरा रै लोग शान्ति रै लायक औलै ता तिउंलै आशीष मिला सा, अगर सै इणै लायक नाईं औलै ता सै आशीष और शान्ति वापिस आशा सा। "
MAT,10,14,"ज़ुण-कुण तुमु नाईं अपणावा लै और तुमारी बुशै नाईं शुणा लै, तेस घौरा या तेस इलाकै कु डेउंदी बारै आपणी चैपली री धूड़ भी पोरु झाड़ै ऊ।। "
MAT,10,15,हाऊं तुमुलै सौच़्च़ौ बोलाऊ कि फैसलै रै दिनै तेस इलाकै री हालता कु सदोम और अमोरा रै देशा री हालत भौरी सैहन ना कौरणै रै लायक औआ ली।” 
MAT,10,16,"“देखौ, हाऊं तुमु भेरीऊ ज़िणै, इणै लोगु काऐ भेज़ाऊ ज़ुण खतरनाक शाल़टेऊ ज़िणै ई, एथीलै सापा ज़िणै च़लाक और कबुतरा ज़िणै भोल़ै बौणौ। "
MAT,10,17,"पर लोगु कु होशियार रौऔ, कैलैकि सै तुमु बौड़ी खुंबल़ी दी निआं ई, और आपणी आराधनालय दी तुमु दी डिंगै ला ई। "
MAT,10,18,"तुमै मुं कालै जजा और राज़ौ काऐ तिऊं माथै, और दुजी ज़ाती माथै गवाह हौणा लै पौउंच़ावा लै। "
MAT,10,19,"ज़ेबी सै तुमु पाकड़ा लै ता एज़ी फिकर नाईं कौरीऔ कि आमै केज़ी रीती कु या का बोलीलै, कैलैकि ज़ो कुछ़ तुमारौ बोलणौ औलौ, सेऊ सेज़ी बौगतै तुमुलै बोला सा। "
MAT,10,20,"कैलैकि बोलणै वाल़ै तुमै नाईं ई, पर तुमारै बाबा री आत्मा तुमु दी बोला सा।” "
MAT,10,21,"“भाई भाई कै और बाब छ़ोहरु कै, झ़ांगणा लै दिआ लै, और छ़ोहरु मां बाबा रै विरोधा दी उठीयौ तिऊं झ़ंगावा ई। "
MAT,10,22,"मैरै नावां री वज़ाह कु सौभी लोग तुमु कु दुश्मनी छ़ाड़ा लै, पर ज़ो आखरी झ़ांऊ सौबर कौरालौ तेस ई रौ छ़ुटकारौ औआ लौ। "
MAT,10,23,"ज़ेबी सै तुमु एकी इलाकै दी तंग कौरालै, ता दुजै लै भागणौ। हाऊं तुमुलै सौच़्च़ौ बोलाऊ, ता तुमै इस्राइला रै सौभी इलाकै दी नाईं भागा लै की आदमी रौ छ़ोहरु आशा लौ।” "
MAT,10,24,“च़ेलौ केबी भी आपणै गुरु कु बौड़ौ नाईं औन्दौ। और ना नुकुर आपणै मालिका कु। 
MAT,10,25,"च़ेलै रौ गुरु रै, और नुकुरा रौ मालिका रै बराबर हौणौ ई भौरी आ। अगर तिंउऐ घौरा रै मालिका आइलै बुरौ बरताव कियौ आ ता तेसरै नुकरु आइलै भी बुरौ बरताव कौरा ई।” "
MAT,10,26,"“एथीलै लोगु कु नाईं डौरौ। कैलैकि कोई भी च़ीज़ छ़िपी औन्दी ना आसती, ज़ो पौगड़ौ ना कौरियाली, और ना ई कुछ़ छ़ुपौंदौ आसतौ, ज़ो उज़ाल़ै दी ना आणियालौ। "
MAT,10,27,"ज़ो हाऊं तुमुलै न्यारै दी बोलाऊ, तेस तुमै प्याशै दी बोलौ। और ज़ो तुमै कौन्थु दी घुणमुणा ई, तेस छ़ापरा माथै कु पौगड़ौ कौरौ। "
MAT,10,28,"ज़ो शरीर ता झ़ांगी बौल़ा ई, पर आत्मा नाईं, तिऊंकु नाईं डौरौ। पर परमेश्‍वरा कु डौरौ, ज़ो आत्मा और शरीर दुइया नौरका दी नाश कौरी सौका आ। "
MAT,10,29,दुई पैसेऊ कौरी दुई च़ौड़की बिका ई। तैबै भी तुमारै बाबा री मौरज़ी रै बिना तिऊं मांझ़िआ कु एक भी ज़मीना माथै नाईं लोटदी 
MAT,10,30,परमेश्‍वर तुमारी ज़िन्दगी रै बारै दी ख्याल छ़ाड़ा आ इदरा झ़ाऊं कि तुमारै मुंडा रै बाल़ भी गौणै औन्दै ई। 
MAT,10,31,एथीलै डौरौ नाईं। कैलैकि तुमै परमेश्‍वरा लै तिऊं च़ौड़की रै बालरा कु भी ज़ादै किमत्ती ई।” 
MAT,10,32,“ज़ुण-कुण मुं लोगु मांझ़िऐ अपणावा लौ ता हाऊं आदमी रौ छ़ोहरु तेस आदमी सौरगा रै बाबा काऐ अपणावा ऊ। 
MAT,10,33,"पर अगर कुण, लोगु काऐ मुं नाईं अपणावा लौ, ता हाऊं भी आपणै सौरगा रै बाबा काऐ तेस नाईं अपणाउंदौ।” "
MAT,10,34,"“इणौ ना सौमझ़ौ की हाऊं धौतरी दी लोगु मांझ़िऐ मेल मिलाप कौरदै ऊ आशौ औन्दौ। हाऊं मेल मिलाप नाईं, पर झ़ौगड़ै कौराउंदै ऊ आशौ औन्दौ। "
MAT,10,35,"हाऊं ता आशौ ऊ कि, ‘आदमी तेसरै बाबा कु, और छ़ोटी तिंआरी मां कु, और बोऊ तिंआरी शाशु कु अलग कौरु।’ "
MAT,10,36,‘आदमी रै दुश्मन ता तेसरै टौबरा रै लोग हुआई।’ ” 
MAT,10,37,"“ज़ुण आपणै मां या बाब मुकु भी भौरी प्यारै ज़ाणाई, सै मैरै च़ेलै बौणनै रै लायक नाईं। और ज़ुण आपणै मांऊ या मांई मुकु भौरी प्यारै ज़ाणालौ, सै मैरै च़ेलै बौणनै रै लायक नाईं। "
MAT,10,38,"और ज़ुण-कुण आपणौ क्रूस नाईं उठावा लौ, और मुं पिछ़ु नाईं आशा लौ सेऊ भी मैरौ च़ेलौ नाईं बौणी बौल़दौ। "
MAT,10,39,"ज़ुण आपणै प्राण बच़ावालौ, सेऊ तिऊं नाश कौरा आ। और ज़ुण मेरी वज़ाह कु आपणै प्राण नाश कौरालौ, सेऊ तिऊं बौच़ावा।” "
MAT,10,40,"“ज़ो तुमु अपणावा लौ, सेऊ मुं अपणावा सा। ज़ो मुं अपणावा सा सेऊ मैरै भेज़णै वाल़ौ अपणावा सा। "
MAT,10,41,"ज़ो भविष्यवक्ता लै भविष्यवक्ता ज़ाणीऔ अपणावा लौ, सेऊ भविष्यवक्ता ज़िणौ परमेश्‍वरा कु इनाम पा आ। और ज़ो धौर्मी लै धौर्मी ज़ाणीऔ अपणावा लौ, सेऊ धौर्मिऊ ज़िणौ परमेश्‍वरा कु इनाम पा आ। "
MAT,10,42,"ज़ो कोई इऊं छ़ौटै मांझ़िऊ कु एकी लै मैरौ च़ेलौ ज़ाणीऔ सिरफ एक गिलासा शेल़ौ पाणी पिलावालै, हाऊं तुमुकै सौच़्च़ौ बोलाऊ, सेऊ ज़ुरुरी आपणौ इनाम पा आ।” "
MAT,11,1,"ज़ेबी यीशुऐ आपणै बारह च़ेलेऊ लै हुकम देई ऐरौ, ता सेऊ तिंउरै इलाकै दी शिक्षा दैणा लै और परचार कौरना लै तिदरा कु डेइ गौ। "
MAT,11,2,"यहुन्नै कैदा दी मसीह रै कामा रौ संदेश शुणौ और आपणै च़ेलै यीशु काऐ इणै पुछ़णा लै भेज़ै, "
MAT,11,3,"कि “का आशणै वाल़ौ मसीह तू ई आ (ज़ास पौखदै आमै लागै औन्दै थै), या आमै कास ओरी पौखुलै?” "
MAT,11,4,"यीशुऐ तिउंलै ज़वाब दैऔ, “ज़ो कुछ़ तुमुऐ देखौ और शुणौ, डेइऔ तेस यहुन्ना कै बोलौ, "
MAT,11,5,"कि शेड़ै देखा ई, लौंगड़ै ई आण्डाई, कोढ़ी हुआई ठीक, टौणै ई शुणा, मौरै औन्दै हुआई ज़िउंदै, और गरीब लोगु लै शुणावा खुशी री खौबर। "
MAT,11,6,"आशीष वाल़ै ई सै, ज़ुण मुं माथै शक ना कौरदै।” "
MAT,11,7,"ज़ेबी सै तिदरु डेइ गौऐ, ता यीशु यहुन्ना रै बारै दी लोगु आइलै बोलदै लागौ, “तुमै ज़ांगल़ा दी का देखदै थै डैऔ औन्दै? का बागुरा कौरी हिलणै वाल़ै शाऊंटै देखदै? "
MAT,11,8,तैबै तुमै का देखदै डैऔ औन्दै थै? का च़ोगै-बागै भिड़ै औन्दै लोगु देखदै डेवै थै? नाईं कैलैकि ज़ो आदमी च़ोगै-बागै बिड़ाई सै ठाठ-बाठा कौरी आपणै मैहला दी रौआ ई। 
MAT,11,9,"ता तैबै तुमै का देखदै थै डैऔ औन्दै? का कास गुरु देखदै? ओ, हाऊं तुमुलै बोलाऊ कि सेऊ यहुन्ना भविष्यवक्ता कु भी बौड़ौ आ। "
MAT,11,10,"यहुन्ना ई सा सेऊ आदमी ज़ासरै बारै दी पवित्रशास्त्रा दी इणौ लिखौ औन्दौ, ‘कि देखौ, हाऊं आपणौ सौरगदूत ताऊं कु औगाड़िऐ भेज़ाऊ, सेऊ ताऊं कु औगाड़िऐ डेइयौ ताऊं कालै बाट तैयार कौरा।’ "
MAT,11,11,"तैबै यीशुऐ बोलौ, ‘हाऊं तुमुलै सौच़्च़ौ बोलाऊ कि इबी झ़ांऊ ज़ेती भी आदमी धौतरी माथै रौऐ ई तिंऊ मांझ़िया कु यहुन्ना बपतिस्मौ देणै वाल़ै कु बौड़ौ कोई भी नाईं आसतौ। पर परमेश्‍वरा रै राज़ा दी ज़ुण छ़ोटै कु छ़ोटौ आ सेऊ यहुन्ना कु भी बौड़ौ आ।’ "
MAT,11,12,"यहुन्ना बपतिस्मा दैणै वाल़ै रै बौगता कु इबी झ़ांऊ, शक्तिशाल़ी लोगुऐ तिऊं लोगु माथै हामलौ कियौ ज़ुणीऐ परमेश्‍वर आपणै ज़िवा दी राज़ कौरणै दैऔ आ और तिंउऐ भौरी कौष्ट झ़ेले ई। "
MAT,11,13,यहुन्ना झ़ांऊ सारै भविष्यवक्ता और मुसा रै नियम परमेश्‍वरा रै राज़ा रै बारै दी भविष्यवाणी कौरदै रौऐ। 
MAT,11,14,"और च़ाऊ मानौ कि एलियाह ज़ो आशणै वाल़ौ थौ, सेऊ एऊ आ ज़ासरै बारै दी भविष्यवाणी थी हुई ऐन्दी। "
MAT,11,15,अगर तुमै सौमुझ़णै च़ाहा ई ता ज़ो हाऊं बोलाऊ तेस माथै ध्यान दैऔ। 
MAT,11,16,"हाऊं एज़ी पीड़ी री मसाल कास आइलै देउ? सै तिऊं मांऊ ज़िणे ई, ज़ो बज़ारा दी बोशै औन्दै एकी-दुजै लै औटाइयौ बोलाई "
MAT,11,17,"‘आमुऐ तुमुलै बांइशी बाज़ी, पर तुमै नाच़ै नाईं। आमुऐ दुःख किऔ, और तुमै नाईं लेरै।’ "
MAT,11,18,"कैलैकि यहुन्नै केबी भी आच़्छ़ौ खाणौ नाईं खाऔ पिऔ, और सै बोलाई, ‘तेस बितै बुरी आत्मा आ।’ "
MAT,11,19,"पर ज़ेबी हाऊं आदमी रौ छ़ोहरु, खा पिआ ऊ, ता तुमै बोलाई इणौ कि हाऊं पेटु और सुरी पिणै वाल़ौ, मामलै निणै वाल़ौ और पापी लोगु रौ गोश्टण पर ज़ुण परमेश्‍वरा री शिक्षा मानियौ च़ाला सा तिउंरी ज़िन्दगी कु परमेश्‍वरा रौ ज्ञान सौच़्च़ौ साबित हुआ आ।” "
MAT,11,20,"तैबै यीशु तिऊं इलाकै रै लोगु फिटकारदै लागौ, ज़ासदी तिणीऐ भौरी च़मतकार किऐ थै, कैलैकि तिंउऐ आपणौ मन नाईं बौदल़ौ थौ। "
MAT,11,21,"“फिटकार, खुराजीन शहरा रै लोगु लै! फिटकार, बैतसैदा शहरा रै लोगु लै! ज़ो नोखै काम और आच़्छ़ै काम मुंइऐ तुमु मांझ़िऐ किएई अगर तिऊं काम हाऊं दुजै इलाकै सूर और सैदा दी कौरा थौ ता सै तिंउरै बौणै औन्दै बोरी रै जुड़कै भिड़ीयौ और आपणै शरीरा दी छ़ारा मांडीयौ केबकै आपणौ मन पापा कु बौदल़ा थै। "
MAT,11,22,पर हाऊं तुमुलै बोलाऊ कि फैसलै रै दिना दी तुमारी हालत तिऊं सूर-सैदा इलाकै कु भी ज़ादी बुरी हुणी आ। 
MAT,11,23,"ओ कफरनहूमा रै लोगुओ, का तुमु सौरगा झ़ांऊ उंच़ौ कौरा ई? ताऊं ता तौल़ै उतारा ई पैताल़ा लै! ज़ो च़मतकार काम तुमु मांझ़िऐ कौरै ई, अगर सदोम इलाकै दी कौरै थै, ता सेऊ आज़ा झ़ांऊ बौणी रौआ थौ। "
MAT,11,24,पर हाऊं तुमुलै बोलाऊ कि फैसलै रै दिनै तेरी हालत सदोमा री हालता कु ज़ादी बुरी हुणी आ।” 
MAT,11,25,"सेज़ै बौगतै यीशुऐ बोलौ, “ओ बाब, सौरगा और धौतरी रै मालिक हाऊं तैरौ धन्यबाद कौराऊ कि तू इऐं बुशै ज्ञानी और सौमझ़दारु लोगु कु च़ोरी छ़ाड़ी पर अनपड़ और सिधै-साधै लोगु माथै पौगड़ौ की आ। "
MAT,11,26,"ओ, बाब ताउंकै इणौ ई आच़्छ़ौ लागौ।” "
MAT,11,27,"“मैरै बाबै मुकै सब कुछ़ देई गौ आ। कोई ना ज़ाणदौ कि छ़ोहरु कुण आ, सिरफ बाब ज़ाणा सा, और बाब कुण आ इणौ भी कोई ना ज़ाणदौ सिरफ छ़ोहरु या ज़ास माथै छ़ोहरु तेस पौगड़ौ कौरणै च़ाहा लौ।” "
MAT,11,28,"“ओ सब मैहनत कौरणै वाल़ेउओ और गौरकै थाली दाबुऐ औन्दै लोगुओ, मुं काऐ आशौ। हाऊं तुमुलै आराम दिआऊ। "
MAT,11,29,"मैरौ शमाई आपु माथै च़ुंगौ, और मुकु शिखौ। कैलैकि हाऊं शांत और ज़िवा कु भौलौ आ: और तुमै आपणै ज़िवा दी आराम पा लै। "
MAT,11,30,कैलैकि मैरौ शमाई आसान और मैरौ भार हौल़कौ आ।” 
MAT,12,1,"सेज़ै बौगतै यीशु आरामा रै दिना दी डोखरै दी थौ डेऊंदै लागौ औन्दौ, और तेसरै च़ेलेऊ रै भूख लागी ता सै गिऊंआ रै सील चोड़ीयौ खान्दै लागै। "
MAT,12,2,"तैबै फरीसीउ मांझ़िऐ कु कुछ़ लोगुऐ बोलौ ज़ेज़ौ काम आरामा रै दिना दी नाईं जान्दौ कौरणौ, सेज़ौ काम तुमै और तुमारै च़ेलै कैलै कौरा ई? "
MAT,12,3,"यीशुऐ तिउंलै ज़वाब दैऔ, “का तुमुऐ धौर्म शास्त्रा दी नाईं पौड़ौ, ज़ेबी राज़ौ दाऊद और तेसरै साथी भुखै थै, तिउंकै खाणा लै कुछ़ भी नाईं थौ, तैबै राज़ै दाऊदै का कियौ? "
MAT,12,4,"सेऊ परमेश्‍वरा रै घौरा दी डैऔ, और तिऐ परमेश्‍वरा लै च़ौड़ाई औन्दी भोगा री रोटी खाई और आपणै साथीऊ लै भी देई, ज़ो सिरफ याजक ई खा थै? "
MAT,12,5,या का तुमुऐ नियमा दी नाईं पौड़ौ कि याजक आरामा रै दिना परमेश्‍वरा रै घौरा दी आरामा रै दिना री विधी चोड़ना दी भी बेकसूर ठहराई? 
MAT,12,6,पर हाऊं तुमुलै बोलाऊ कि इदै सेऊ आ ज़ो परमेश्‍वरा रै घौरा कु भी बौड़ौ आ। 
MAT,12,7,"अगर तुमै एथरौ मतलब ज़ाणाई, ‘हाऊं दया कौरी खुश हुआ ऊ, बौल़ी कु नाईं,’ ता तुमै बेकसूरी लै आरोपी नाईं बोला थै। "
MAT,12,8,आदमी रौ छ़ोहरु ता आरामा रै दिना रौ भी प्रभु आ।” 
MAT,12,9,तिदरु कु डेइयौ यीशु तिउंरै आराधनालय दी आशौ। 
MAT,12,10,"तिऐ एक आदमी थौ, ज़ासरौ हाथ शुकौ औन्दौ थौ। तैबै कुछ़ फरीसी और शास्त्री लोग यीशु माथै आरोप लाईणा लै बोलौ, “का आरामा वाल़ै दिना दी च़ांगौ कौरणौ ठीक आ?” "
MAT,12,11,"यीशुऐ तिउंलै बोलौ, “तुमु मांझ़िऊ इणौ कुण आ ज़ासरी एक ई भेरी आ, और सै आरामा रै दिनै खाल़ी दी पौड़ा ली, ता सेऊ तिंया पाकड़ीयौ नाईं गाड़दौ? "
MAT,12,12,"भौलै, आदमी री किमत भेरी कु केती बौड़ियौ आ! एथीलै आरामा रै दिनै भौलाई कौरणी ठीक आ।” "
MAT,12,13,"तैबै यीशुऐ तेस आदमी लै बोलौ, “आपणौ हाथ बौड़ाऊ।” तिणीऐ आपणौ हाथ औगांऊ कियौ, और सेऊ तैबै दुजै हाथा ज़िणौ ठीक हुई गौ। "
MAT,12,14,तैबै फरीसीउऐ बाइरै डेइयौ यीशु रै विरोधा दी गुणमुणादै लागै कि एस किणै कौरी झ़ांगी। 
MAT,12,15,"इणौ ज़ाणीयौ यीशु तिदरु कु डेइ गौ। और भौरी लोग यीशु पीछ़ु हुई गौऐ, और यीशुऐ सौभी लोग च़ांगै कियै, "
MAT,12,16,और यीशुऐ सै च़ितल़ाऐ कि “तुमै मुं ना देखाऔ कि हाऊं कुण ऊ।” 
MAT,12,17,"ताकी ज़ो वचन परमेश्‍वरै यशायाह भविष्यवक्तै रै ज़ौरिऐ बोलौ औन्दौ थौ, सेऊ पुरौ हुआ: "
MAT,12,18,"“देखौ, एऊ मैरौ नुकुर आ, ज़ो मुंइऐ छ़ांटौ आ। मैरौ प्यारौ, ज़ासकु मैरौ मन खुश आ, हाऊं आपणी आत्मा एस माथै पा ऊ, और सेऊ दुजी ज़ाती लै फैसलै री खौबर शुणावा लौ। "
MAT,12,19,"सेऊ ना झ़ौगड़ौ कौरालौ, और ना नाच़ा-गा लौ, और ना बज़ारा दी सेऊ ज़ोरै-ज़ोरै बोलीयौ शिक्षा दिया लौ। "
MAT,12,20,"सेऊ फेच़ै औन्दै डाल़ नाईं चोड़ालौ, और ना धुंऔ देणै वाल़ौ दियौ इशावालौ। ज़ेबी झ़ांऊ सेऊ फैसलै माथै ज़ीत नाईं दिलावा लौ। "
MAT,12,21,दुजी ज़ाती तेसरै नाऊं माथै आश छ़ाड़ा लै।” 
MAT,12,22,"तैबै लोगुऐ एक शेड़ौ और लाटौ आदमी यीशु काऐ आणौ ज़ासदी बुरी आत्मा थी। और यीशुऐ सेऊ ठीक कियौ, और सेऊ बोलदै और देखदै लागौ। "
MAT,12,23,"एथ माथै सारै लोग हैरान हुईयौ बोलदै लागै, “एऊ का दाऊदा री सन्तान आ!” "
MAT,12,24,"पर फरीसीउऐ इणौ शुणियौ बोलौ, “एऊ ता बुरी आत्मा रै मुख्यै शैताना री सहायता कौरी बुरी आत्मा गाड़ा आ।” "
MAT,12,25,"पर यीशुऐ तिंउरै मौना री बुशै ज़ाणीयौ तिउंलै बोलौ, “ज़ेज़ै राज़्य दी आपु मांझ़िऐ फूट हुआ सा, सेऊ पोरु उझ़ड़ा सा। और ज़ेज़ै घौरा या इलाकै दी फूट हुआ सा, सेऊ घौर नाश हुआ सा। "
MAT,12,26,"और अगर शैतान ई शैतान गाड़ा, ता सेऊ आपणौ ई विरोधी हुई गौ आ। तैबै तेसरौ राज़ किणै कौरीऐ बौणी रौआ सा? "
MAT,12,27,"अगर हाऊं शैताना रै ज़ौरिऐ बुरी आत्मा गाड़ाऊ ता, तुमारी सन्तान कासरै ज़ौरिऐ बुरी आत्मा गाड़ाई? एथीलै सै ई तुमारौ फैसलौ कौरा ई। "
MAT,12,28,अगर हाऊं परमेश्‍वरा री शक्ति कौरीऐ बुरी आत्मा गाड़ाऊ ता परमेश्‍वरा रौ राज़ तुमारै बिच़ा दी आशी गौ आ। 
MAT,12,29,"या किणै कौरी कोई आदमी कास शक्ति वाल़ै रै घौरा दी डेइयौ तेसरी धन-ज़यदाद लुटी सौका आ, ज़ेबी झ़ांऊ कि पैहलै सेऊ तेस शक्ति वाल़ौ आदमी नाईं बानालौ? तैबै सेऊ तेसरौ घौरा री धन-ज़यदाद लुटा सा। "
MAT,12,30,"ज़ो मैरै साथा दी नाईं आ सै मैरै विरोधा ई, और ज़ो मुं आइलै कौठै नाईं कौरदै सै ढाल़ा ई। "
MAT,12,31,"एथीलै हाऊं तुमुलै बोलाऊ कि आदमी रै सारै रौंगा रै पाप और बुराई माफ हुआ, पर पवित्र आत्मा री बुराई माफ नाईं औली। "
MAT,12,32,"ज़ुण-कुण आदमी रै छ़ोहरु रै विरोधा दी कोई बूश बोलालौ, तेसरौ एऊ गुनाह माफ हुआ लौ, पर ज़ुण-कुण पवित्र आत्मा रै विरोधा दी कुछ़ बोलालै, तेसरौ गुनाह ना ता लोका दी और ना परलोका दी माफ हुआ लौ।” "
MAT,12,33,"“अगर पेड़ा लै आच़्छ़ौ बोलाई, ता तेसरै फल़ा लै भी आच़्छ़ौ बोलौ, या निकामौ बोलाई, ता तेसरै फल़ा लै भी निकामौ बोलौ। कैलैकि पेड़ आपणै फल़ा कौरी रवाइया आ।” "
MAT,12,34,"“ओ लोगुओ तुमै दुष्ट ई ज़ैहरिलै सापा ज़िणै।, तुमै बुरै हुईयौ किणै कौरै आच़्छ़ी बुशै बोली सौका ई? कैलैकि ज़ो मौना दी भौरुऔ औन्दौ, सेऊ ई मुंआ दी आशा।” "
MAT,12,35,"“भौलौ आदमी आपणै भौलै ज़िवा रै खौज़ानै कु भौली बूशै ला सा, और बुरौ आदमी ला सा आपणै बुरै ज़िवा रै खौज़ानै कु बुरी बूशै। ज़ो तुमारै ज़िवा दी औलौ, सेऊ निकल़ा मुआं कौरी बाइरै। "
MAT,12,36,"और हाऊं तुमु कु बोलाऊ कि आदमी ज़ो-ज़ो निकामी बूशै बोलालै, फैसलै रै दिनै सै हर एक तिऊं बूशै रौ लेखौ दिआ लै। "
MAT,12,37,"कैलैकि तू आपणी बुशा री वज़ाह कु बेकसूर, और आपणी बुशु री वज़ाह कु दोषी ठहराइयाइ। ” "
MAT,12,38,"एथ माथै कुछ़ शास्त्रिउ और फरीसीउऐ यीशु लै बोलौ, “ओ गुरु, आमै ताऊं कौरी एक निशाणी देखणी च़ांई सा” "
MAT,12,39,"यीशुऐ तिउंलै ज़वाब दैऔ, “एज़ै पोस्तै रै बुरै और गलत लोग निशाणी लोड़ाई, पर योना भविष्यवक्ता री निशाणी छ़ाड़ियौ हाऊं केज़ी भी निशाणी नाईं देखाल़दौ। "
MAT,12,40,"योना चिया दिनै और राची झ़ांऊ पाणी दी बड़ी माच़्छ़ी रै पेटा दी रौऔ, तिणी ई हाऊं आदमी रौ छ़ोहरु चीन दिनै और राची धौतरी रै भितै रौआ लौ। "
MAT,12,41,"निनवे देशा रै लोग भी एज़ै पोस्तै रै लोगु आइलै उठीयौ परमेश्‍वरा रै फैसलै रै दिना दी तिऊं माथै इलज़ाम ला ई, कैलैकि तिंउऐ योना भविष्यवक्ता रौ परचार शुणियौ आपणौ मन पापा कु बौदल़ौ आ और इदै ता योना भविष्यवक्ता रौ भी गुरु आ। "
MAT,12,42,"दक्षिणा रै तौरफा री राणी परमेश्‍वरा रै फैसलै रै दिना दी एज़ै पोस्तै रै लोगु आइलै उठीयौ तिऊं माथै इलज़ाम ला सा, कैलैकि इऐ राणी सुलेमान गुरु रै ज्ञान शुणना लै धौतरी रै धुरै कु आशी थी, सुलेमान राज़ै काऐ। और देखौ, इदै ता सुलेमान गुरु कु भी बौड़ौ गुरु आ।” "
MAT,12,43,"“ज़ैबै आदमी कु बुरी आत्मा निकल़ा सा तैबै सै बुरी आत्मा आपु कालै खाली ज़ागाह दी आरामा वाल़ी ज़ागाह लोड़ा आ, और ज़ैबै बुरी आत्मा कै किऐ भी ज़ागाह नाईं मिलदी। "
MAT,12,44,"तैबै सै आपुलै बोलाई, ‘हाऊं आबै आपणै सेज़ै आदमी दी डिआऊ ज़िदरु हाऊं निकल़ी ऊ।’ और ज़ैबै सै बुरी आत्मा वापिस तिऐ आशा ज़ीदरु सै निकल़ी थी तिऐ तिआंकै सै ज़ागाह साफ-सुथरी और सज़ी औन्दी मिला आ। "
MAT,12,45,"और सै बुरी आत्मा डेइयौ आपु आइलै औज़ौ सात बुरी आत्माऐं आणा सा, ज़ो तियांकु भी बुरी हुआई। इणै कौरीऐ सै सारी बुरी आत्माऐं तेस शरीरा दी डेइयौ वास कौरा ई तेस आदमी री हालत ज़ासदी सै बुरी आत्माऐं हुआई पैहलै कु भी ज़ादी बुरी बौणा सा। एज़ै पोस्तै रै बुरै लोगु री हालत भी इणी ई हुणी आ।” "
MAT,12,46,"ज़ेबी यीशु भिड़ा आइलै बूशै लाइंदै लागौ औन्दौ थौ, तैबै यीशु री मां और भाई बाइरै खौड़ै थै और सै तेस आइलै बूशै लाइणौ च़हा थै। "
MAT,12,47,"तेस आइलै कुणि एकीऐ बोलौ, “देख, तेरी मां और तैरौ भाई बाइरै खौड़ै आ, और ताऊं आइलै बुशै लाइणै च़हा ई।” "
MAT,12,48,"यीशुऐ तिउंलै ज़वाब दैऔ, “कुण आ मेरी मां? और कुण आ मैरौ भाई?” "
MAT,12,49,"और आपणै च़ेलै री तौरफा दी आपणौ हाथा बड़ाइयौ बोलौ, “देखौ, मेरी मां और मैरै भाई इऐ ई। "
MAT,12,50,"कैलैकि ज़ुण-कुण मैरै सौरगा रै बाबा री इच़्छ़ा माथै हांडा ई, सेई मैरै भाई, और मेरी बौइणी, और मेरी आमा सा।” "
MAT,13,1,सेज़ै दिनै यीशु घौरा कु निकल़ियौ झ़िला रै डीका काऐ बोशौ। 
MAT,13,2,और तेस काऐ इणी बौड़ी भीड़ कौट्ठै हुई कि सेऊ किश्ती दी डैऔ और सारी भीड़ ढिका काऐ खौड़ी रौई। 
MAT,13,3,और यीशुऐ तिउंलै औनैणै दी भौरी बूशै बोली “एक बीजा बौइणै वाल़ौ बीजा बौइंदै डैऔ। 
MAT,13,4,बौइंदै बारै कुछ़ बीज बाटा दी फोकुऔ और सेऊ बीज़ च़ुणौ च़िड़ु-चिटकोरुऐ। 
MAT,13,5,"कुछ़ बीज़ पौड़ौ पथरियाल़ी ज़मीना दी, ज़िऐ तिउंलै भौरी माटौ नाईं मिलौ और डूंगौ माटौ नाईं मिलणै री वज़ाह कु सै फेट्टी ई ज़ौमी गौऐ। "
MAT,13,6,"पर ज़ैबै ताती रुढ़ लागी, तैबै सै आंगुरै पोरु शुकी गौऐ। "
MAT,13,7,कुछ़ बीज़ पौड़ौ झ़ाड़िऊ मांझ़िऐ और सेऊ बौड़िदैं-बौड़िदैं दाबुऔ पोरु झ़ाड़िऊ थाल। 
MAT,13,8,"पर कुछ़ बीज़ पौड़ौ आच़्छ़ी ज़मीना दी, और सेऊ भौरी फौल़ौ। कुछ़ फौल़ौ तीस पाथै, कुछ़ साठ पाथै और कुछ़ शौ पाथै। "
MAT,13,9,अगर तुमै सौमुझ़णै च़ाहा ई ता ज़ो हाऊं बोलाऊ तेस माथै ध्यान दैऔ।” 
MAT,13,10,"च़ेलेउऐ यीशु काऐ आशीयौ तेसकु पुछ़ौ, “तू लोगु कु औनैणै दी का बुशै ला ई?” "
MAT,13,11,"यीशुऐ तिउंलै ज़वाब दैऔ, “तुमुकै ता सौरगा रै राज़ा रै भेता री सौमझ़ देई ऐन्दी आ, पर तिउंलै नाईं। "
MAT,13,12,"कैलैकि ज़ासकै आसती सा, तेसकै औज़ौ मिला सा, और तेसकै भौरी हुआ लौ। पर ज़ासकै कुछ़ नाईं सा, तेसकु ज़ो कुछ़ तेस काऐ आ, तेस भी पोरु निआं ई। "
MAT,13,13,"हाऊं तिऊंकु औनैणै दी एथलै बूशै बोलाऊ कि ज़ो लोग देखा ता ई रौंगै, पर सुंच़दै नाईं, और शुणा ता ई रौंगै पर सौमुझ़दै नाईं। "
MAT,13,14,"तिंउरै बारै दी यशायाह भविष्यवक्ता री एज़ी भविष्यवाणी पुरी हौआ सा: ‘तुमै कौन्थु कु ता शुणा लै, पर सौमुझ़दै नाईं। और आखी कु ता देखाल़ै, पर नाईं दिशदौ। "
MAT,13,15,"कैलैकि इऊं लोगु रै मन मोटै हुई गोऐ, और सै कौन्थु कु उंच़ौ शुणाई सा और तिंउऐ आपणी आखी मीच़ी गोई आ। किऐ इणौ ना च़ांई हुऔ कि सै आखी कु देखा, और कौन्थु कु शुणा और ज़िवा कु सौमझ़ा, और फिरा लै, और हाऊं तिऊं ठीक कौराउ।’ "
MAT,13,16,"पर भौली आ तुमारी आखी, कि सै देखा सा। और तुमारै कौन्थु कि सै शुणाई। "
MAT,13,17,"कैलैकि हाऊं तुमुलै सौच़्च़ौ बोलाऊ की भौरी गुरुऐ और धौर्मिऐ च़ाऔ कि ज़ो बूशै तुमै देखा ई, देखा, पर नाईं देखी। और ज़ो बुशै तुमै शुणाई, शुणा, पर नाईं शुणी। "
MAT,13,18,“ऐबै तुमै बौइणा वाल़ै रै औनैणै रौ मतलब शुणौ: 
MAT,13,19,"ज़ुण-कुण राज़्य रौ वचन शुणियौ नाईं सौमझ़दौ, तेसरै ज़िवा दी ज़ो कुछ़ औइनौ औन्दौ थौ, तेस सेऊ दुष्ट आशीयौ छ़ुड़ाइयौ नियां पोरु। एऊ सेऊ ई बीज आ, ज़ो बाटा रै धूरै दी औइनौ औन्दौ थौ। "
MAT,13,20,"और ज़ो बीज़ पथरीयाल़ी ज़मीना दी औइनौ औन्दौ, एऊ सेऊ आ, ज़ो वचन शुणियौ खरकच़ार खुशी कौरीऐ माना ई। "
MAT,13,21,"पर आपणै दी ज़ौड़ी नाईं पाकुड़णै री वज़ाह कु सेऊ थोड़ै ई दिना रौ सा, और ज़ेबी वचना री वज़ाह कु दुःख या सताव हुआ आ, ता खरकच़ार ठोकर खा सा। "
MAT,13,22,"ज़ो बीज़ झ़ाड़िऊ मांझ़िऐ औइनौ थौ, एऊ सेऊ आ, ज़ो वचन शुणाई, पर धौतरी री च़िन्ता और रुपाऐ पैसै रौ धोखौ वचन दाबा सा, और सेऊ फल़ नाईं आणदौ। "
MAT,13,23,"ज़ो आच़्छ़ी ज़मीना दी पौड़ौ औन्दौ, सेऊ एऊ आ, ज़ो वचन शुणियौ सौमझ़ा सा, और फल़ आणा सा। कोई शौ गुणौ, कोई साठ गुणौ, और कोई तीस गुणौ।” "
MAT,13,24,"यीशुऐ तिउंलै एक औज़ौ औनैणौ दैऔ, “सौरगा रौ राज़ तेस ज़िमदारा रै ज़िणौ आ ज़ुणिऐ आपणै डोखरा दी आच़्छ़ौ बीज़ बौ। "
MAT,13,25,पर ज़ेबी लोग सुतै औन्दै थै ता तेसरौ दुश्मनै आशीयौ गिऊं मांझ़िऐ ज़ांगल़ी बीज बौइयौ डैऔ। 
MAT,13,26,"ज़ेबी मिण्डु निकल़ै और सील़ लागै, ता ज़ांगल़ी गुल़ै रै पौधै भी दिशै। "
MAT,13,27,"एथ माथै घौरा रै नुकरै आशीयौ तेसलै बोलौ, ‘ओ मालिक, का ताइंऐ आपणै डोखरै दी आच़्छ़ौ बीज़ नाईं बौ थौ? तैबै ज़ांगल़ी गुल़ै रै पौधै तिऊं मांझ़िऐ किदरा कु आशै ई?’ "
MAT,13,28,"तिणिऐ तेसलै बोलौ, ‘एऊ कास दुश्मना रौ काम आ।’ नुकरै तेसलै बोलौ, ‘का तेरी मौरज़ी आ, कि आमै डेइयौ तिऊं कौठै कौरी?’ "
MAT,13,29,"तिणिऐ बोलौ, ‘नाईं, इणौ ना च़ांई हुऔ कि ज़ांगल़ी गुल़ै रै पौधै कौठै कौरदै बारै तुमै तिऊं आइलै गीऊं भी पोटा लै।’ "
MAT,13,30,"लौइणै झ़ांऊ दुइया एकी दुजै आइलै बौड़णै दैऔ, और लौइणै रै बौगतै झ़ांऊ हाऊं लौइणै वाल़ेऊ कै बोलु लौ की पैहलै ज़ांगल़ी गुल़ै रै पौधै कौठै कौरीयौ ज़ाल़ना लै तिंउरै पुलटै बानौ, और गीऊं मैरै कोठे दी कौठै कौरौ।” "
MAT,13,31,"यीशुऐ तिउंलै एक औज़ौ औनैणौ दैऔ: “सौरगा रौ राज़ राई रै एक गुल़ै ज़िणौ आ, ज़ो एकी आदमीऐ नियौं आपणै डोखरा दी बौई गौ। "
MAT,13,32,सेऊ सौभी बिजा रै गुल़ै कु छ़ोटौ ता औआ सा पर ज़ेबी सेऊ बौड़ा सा तैबै सौभी पौधै कु बौड़ौ औआ सा। और इणौ झ़ोट बौणा सा कि सौरगा रै च़ड़कु आशीयौ तेसरी डाल़ी दी डेरौ पा ई।” 
MAT,13,33,यीशुऐ एक औज़ौ औनैणौ तिउंकै शुणाऔ “सौरगा रौ राज़ संज़ेड़ै ज़िणौ सा ज़ो एकी छ़ेउड़ीऐ निईऔं चीन पाथै पिठै मांझ़िऐ मुछ़ौ आ और देखदै-देखदै सारौ पिठौ ओसरी गौ आ।” 
MAT,13,34,"इऐ सारी बूशै यीशुऐ औनैणै दी लोगु कु बोली, और बिना औनैणै देइयौ यीशु तिउंकै कुछ़ शिक्षा नाईं दिया थौ, "
MAT,13,35,"कि ज़ो वचन गुरु रै ज़ौरिऐ बोलौ औन्दौ थौ, सेऊ पुरौ हुआ: “हाऊं औनैणै बोलणै लै आपणौ मुं खोलालौ हाऊं तिऊं बूशै ज़ो धौतरी रै बौणना कु छ़ुपी रौई आ पौगड़ौ कौरुलौ।” "
MAT,13,36,"तैबै यीशु भीड़ा छ़ाड़ियौ घौरा दी आशौ, और यीशु रै च़ेलेउऐ तेस काऐ आशीयौ बोलौ, “डोखरा रै ज़ांगल़ी बीजा रौ औनैणौ आमुकै सौमझ़ाऊ।” "
MAT,13,37,"यीशुऐ तिउंलै ज़वाब दैऔ, “आच़्छ़ौ बीज़ बौइणै वाल़ौ हाऊं आदमी रौ छ़ोहरु ऊ। "
MAT,13,38,"डोखरै इऐ धौतरी लै लोग ई, आच़्छ़ौ बीज मतलब सेज़ै लोग ई ज़ुण परमेश्‍वर आपणै ज़िवा दी राज़ कौरणै दियाई, ज़ांगल़ी बीज़ मतलब सेज़ै लोग ई ज़ुण इणै काम कौरा ई ज़ो शैताना कै आच़्छ़ै लागा ई। "
MAT,13,39,"ज़ुणी दुश्मनै सेऊ बौ सेऊ शैतान सा। लौइणौ धौतरी रौ अन्त आ, लौइणै वाल़ौ सौरगा रौ सौरगदूत आ। "
MAT,13,40,ज़िणै ज़ांगल़ी गुल़ै कौठै कौरा ई और ज़ाल़ा ई तिणी ई इऐं धौतरी रै आखरी दी हुआ लौ। 
MAT,13,41,"हाऊं आदमी रौ छ़ोहरु आपणै सौरगदूत भेज़ालौ, और सै तेसरै राज़्य मांझिऊ कु सौभी ठोकरा री वज़ाह कालै और बुरै काम कौरणै वाल़ै कौठै कौरा सा, "
MAT,13,42,"और तिऊं आगी रै भाठै दी पाई, ज़िऐ लेरनौ और दांद चाकणै हुआ आ। "
MAT,13,43,सेज़ै बौगतै धौर्मी आपणै बाबा रै राज़ा दी सुरज़ा ज़िणौ च़ौमका लौ। अगर तुमै सौमुझ़णै च़ाहा ई ता ज़ो हाऊं बोलाऊ तेस माथै ध्यान दैऔ।” 
MAT,13,44,"“सौरगा रौ राज़ डोखरै दी छ़ुपै औन्दै रुपाऐ पैसै रै ज़िणौ आ, ज़ो कास आदमी कै मिलौ और च़ोरी गौ, और भौरी खुश हुईयौ डैऔ और आपणौ सब कुछ़ बेच़ी गौ और सेऊ डोखरौ खरीदी गौ। "
MAT,13,45,“तैबै सौरगा रौ राज़ एकी बाणीऐ ज़िणौ सा ज़ो आच़्छ़ै मोतिऊ लोड़दै थौ लागौ औन्दौ। 
MAT,13,46,ज़ेबी तेसकै एक भौरी मैंहगौ मोती मिलौ ता तिणिऐ डेईयौ आपणौ सारौ कुछ़ बेच़ी गौ और सेऊ मोती खरीदी गौ। 
MAT,13,47,"“तैबै सौरगा रौ राज़ तेस बौड़ै ज़ाल़ा ज़िणौ आ ज़ो समुन्दरा दी पाऔ, और सौभी रौंगा री माच़्छ़ी कौठै कौरीयौ आणी। "
MAT,13,48,"और ज़ेबी ज़ाल़ भौरुइ गौ, ता झ़ींवरै सेऊ ज़ाल़ झिड़ीऔ डीका काऐ आणौ, और बोशियौ आच़्छ़ी-आच़्छ़ी ता ओखरा दी कौठी की और निकामी-निकामी शोटी गोई पोरु। "
MAT,13,49,"धौतरी रै आखरी दी इणौ ई हुआ लौ। सौरगदूत आशीयौ दुष्ट लोग धौर्मिऊ लोगा कु अलग कौरालौ, "
MAT,13,50,और तिऊं दुष्ट लोगु आगी रै भाठै दी पा लै। ज़िऐ लेरनौ और दांद चाकणौ औलौ। 
MAT,13,51,"“का तुमुऐ एज़ी सारी बुशै सौमझ़ी गोई?” तिंउऐ यीशु लै बोलौ, “ओ।” "
MAT,13,52,"यीशुऐ तिउंलै बोलौ, “एथीलै सौभी शास्त्री ज़ो सौरगा रै राज़्य रौ च़ेलौ बौणौ औन्दौ, तेस घौर वाल़ै रै ज़िणौ आ ज़ो आपणै भण्डारा कु नौईं और पुराणी च़ीज़ै गाड़ा सा।” "
MAT,13,53,"ज़ेबी यीशुऐ सौभी औनैणै बोली गौऐ थै, ता तिदरु कु डेई गौ। "
MAT,13,54,"और आपणै इलाकै दी आशीयौ तिंउरै आराधनालय दी तिउंलै इणौ शिक्षा दैंदै लागौ कि सै हैरान हुइयौ बोलदै लागै, “एसकै इऐ ज्ञान और शक्ति वाल़ै काम किदरा कु मिलै ई? "
MAT,13,55,"का एऊ बाड़ी रौ छ़ोहरु नाईं आ? और का एसरी मां रौ नाऊं मरियम और एसरै भाई रै नाऊं याकूब, युसुफ, शमौन और यहुदा नाईं आ? "
MAT,13,56,और का एसरी सारी बौइणी आमु मांझ़िऐ नाईं रौउंदी? तैबै एसकै एऊ सब किदरा कु मिलौ आ?” 
MAT,13,57,"एज़ी तांइऐ तिंउऐ तेसरी वज़ाह कु ठोकर खाई, पर यीशुऐ तिउंलै बोलौ, “भविष्यवक्ता लै आपणै देश और आपणै घौरा छ़ाड़ियौ सारी ज़ागाह दी इज़्ज़त मिला।” "
MAT,13,58,और तिणिऐ तिऐ तिंउरै अविश्वासा री वज़ाह कु भौरी का शक्ति रै काम नाईं किऐ। 
MAT,14,1,"सेज़ै बौगता दी राज़ै हेरोदेसै यीशु रै हैरानी वाल़ै कामा रै बारै दी शुणौ, "
MAT,14,2,"और आपणै नुकुरा लै बोलौ, “यीशु यहुन्ना बपतिस्मौ दैणै वाल़ौ आ, ज़ो मुर्दे मांझ़िआ कु ज़िउंदौ हुई गौ आ। एज़ै कारण यीशु कै शक्ति वाल़ै काम ई लागै औन्दै हुंदै। "
MAT,14,3,"हेरोदेसै इणौ एथीलै सुंच़ौ थौ, कैलैकि हेरोदेसै आपणै भाई फिलिप्पुसा री छ़ेउड़ी हेरोदियासा आइलै शादी की थी और यहुन्नै हेरोदेसा लै बोलौ थौ कि ताऐं गलत कियौ आ, आपणै भाई री छ़ेउड़ी आपुलै छ़ाड़नी, ताउंलै ठीक नाईं आ। एथीरी वज़ाह कु यहुन्ना, पाकड़ीयौ बानौ और ज़ेला दी पाई गौ थौ। "
MAT,14,4,"एथीलै सेऊ तेस झ़ांगणौ च़ाहा थौ, पर लोगु कु डौरा थौ कैलैकि सै तेस गुरु माना थै। "
MAT,14,5,"पर ज़ेबी हेरोदेसा रौ ज़नम दिन आशौ, ता हेरोदियासा री छ़ोटीऐ पार्टी दी नाच़ियौ हेरोदेस खुश कियौ। "
MAT,14,6,"एथ माथै तिणिऐ कसम खाइयौ वचन दैऔ, ‘ज़ो कुछ़ तू मांगा ली, हाऊं ताउंलै दिआऊ।’ ” "
MAT,14,7,"सै आपणी मां रै उकसाणै माथै बोली, “यहुन्ना बपतिस्मौ दैणै वाल़ै रौ मूंड थाल़ी दी इऐ मुं काऐ आणौ! "
MAT,14,8,"राज़ौ दुखी हुऔ, पर आपणी कसमा का, और साथा दी बोशणै वाल़ै री वज़ाह कु, हुकम दैणै कि पोरु दैऔ। "
MAT,14,9,और तिणिऐ ज़ेला दी लोग भेज़ीयौ यहुन्ना रौ मूंड काटौ। 
MAT,14,10,"और तेसरौ मूंड थाल़ी दी आणौ और छ़ोटी कै दैणै, और तिऐं सेऊ मूंड आपणी मां काऐ नियौं। "
MAT,14,11,"तैबै यहुन्ना रै च़ेलै आशै और तेसरौ मौड़ौ नीईंयौ दाबी गौ, और डेईयौ यीशु कै खौबर देई।” "
MAT,14,12,"ज़ेबी यीशुऐ इणौ शुणौ, ता सेऊ किश्ती माथै च़ौड़ियौ तिदरा कु केज़ी एखुली ज़ागाह दी, एखुलै दी डेई गौ। लोग इणौ शुणियौ इलाकै-इलाकै कु पैदल ई तेस पिछ़ु हुई गौऐ। "
MAT,14,13,"तिणिऐ निकल़ियौ एक बौड़ी भीड़ देखी और तिऊं माथै दया की, और यीशुऐ तिंउरै बिमार लोग ठीक किऐ। "
MAT,14,14,"ज़ेबी ब्याल़ हुई ता यीशु रै च़ेलेउऐ तेस काऐ आशीयौ बोलौ, “एज़ी ज़ागाह शुनशान आ और बेर औन्दी लागी गोई। इऊं लोगु नीज़ुका रै बस्ती और गाँव दी छ़ाड़ौ ताकी इऐ लोग आपकालै रौइणै रौ और रोटी (खाणै) रौ इन्तज़ाम कौरा।” "
MAT,14,15,"पर यीशुऐ तिउंलै बोलौ, “तिऊंरौ डेऊणौ ज़रुरी नाईं! तुमै ई इऊं लै खाणा लै दैऔ।” "
MAT,14,16,"तिंउऐ यीशु लै बोलौ, “इऐ आमुकै पांज़ रोटी और दुई माच़्छ़ी छ़ाड़ियौ कुछ़ा ना आसतौ।” "
MAT,14,17,"यीशुऐ बोलौ, “तिऊं इदै मुं काऐ आणौ।” "
MAT,14,18,"तैबै यीशुऐ लोगु लै घासा माथै बोशणै लै बोलौ, और तैबै यीशुऐ सै पांज़ रोटी और दुई माच़्छ़ी आपणै हाथा दी की और सौरगा बिलै देखीयौ परमेश्‍वरा रौ धन्यबाद देइयौ आशीष मांगी और रोटी च़ेलेऊ कै देई और च़ेलै लागै लोगु कै बांटदै। "
MAT,14,19,तैबै सारै लोगुऐ पेटा भौरीऔ रोटी खाई। तेती माथै भी च़ेलेउऐ बौच़ै औन्दै रोटी और माच़्छ़ी रै बारह छ़ाबड़ै भौरै। 
MAT,14,20,"और खाणा वाल़ै छ़ेउड़ीऊ और लोल़डेऊ छ़ाड़ियौ, पांज़ हज़ार ता मौरद थै। "
MAT,14,21,"तैबै यीशुऐ खरकच़ार आपणै च़ेलै किश्ती दी डेऊणा लै मज़बूर कियै कि सै तेसकु पैहलै पारै डिआलै, ज़ेबी झ़ांऊ सेऊ लोगु छ़ाड़ा लौ। "
MAT,14,22,"यीशु लोगु छ़ाड़ियौ, प्राथना कौरना लै अलग पाहाड़ा दी डेई गौ। और ब्याल़ी यीशु तिऐ एखुली थौ। "
MAT,14,23,"सेज़ै बौगतै किश्ती झ़िला रै बिच़ा दी बागुरा कौरी हिलदै-ढ़ुलदै थी लागी औन्दी, कैलैकि बागुर सामनै ओउलै थौ लागौ औन्दौ। "
MAT,14,24,और यीशु राचकै च़ार बाज़ै झ़िला माथै हाण्डदी बारै तिऊं काऐ आशौ। 
MAT,14,25,"च़ेलै यीशु झ़िला दी पाणी माथै आण्डदी बारै रै देखीयौ घबराई गौऐ। और बोलदै लागै, “एऊ भूत आ!” और डौरा रै मारै सै हाकै मारदै लागै। "
MAT,14,26,"तैबै यीशुऐ खरकच़ार तिऊं आइलै बूशै लाई और बोलौ, “हिम्मत कौरौ! हाऊं आ, नाईं डौरौ!” "
MAT,14,27,"पतरसै यीशु लै ज़वाब दैऔ, “ओ प्रभु, अगर तू आ, ता मुं आपु काऐ पाणी माथै हाण्डीयौ आशणा रौ हुकम दैऔ।” "
MAT,14,28,"यीशुऐ बोलौ, “आश!” तैबै पतरस किश्ती कु उतरियौ यीशु काऐ डेऊणा लै पाणी माथै हाण्डदै लागौ। "
MAT,14,29,"पर बागुर च़ौगरुइयौ डौरी गौ, और ज़ेबी डूबदै लागौ ता हाकै मारीयौ बोलौ, “ओ प्रभु, मुं बौच़ाऊ!” "
MAT,14,30,"यीशुऐ खरकच़ार हाथ बड़ाइयौ सेऊ पाकड़ी गौ और तेसलै बोलौ, “ओ अविश्वासी, ताइंऐ कैलै शक कियौ?” "
MAT,14,31,"ज़ेबी सै किश्ती दी डेई गौऐ, ता बागुर रुकी गौ। "
MAT,14,32,"एथ माथै तिंउऐ ज़ो किश्ती दी थै, यीशु लै ढाला कौरीऐ बोलौ, “सौच़्च़ी ई, तू परमेश्‍वरा रौ छ़ोहरु आ।” "
MAT,14,33,तेत बासिऐ सै गन्नेसरत गाँवा दी पौउंच़ै। 
MAT,14,34,"तिदलै लोगुऐ यीशु रवाई गौ और तिदलै लोगुऐ सारै परदेशा दी खुशी री खौबर पउंच़ाई और सारै बिमार लोगु यीशु काऐ आणै, "
MAT,14,35,"और सै यीशु कु औरज़ कौरदै लागै कि सै तिऊं आपणै जुड़कै ई छ़ुंइणै दै। और ज़ेती लोगुऐ भी यीशु छ़ुंऔं, सै ठीक हुई गौऐ। "
MAT,15,1,"तैबै फरीसी लोग और कुछ़ यहुदी शास्त्री लोग, ज़ो यरुशलेम शहरा कु आशै थै सै यीशु काऐ आशीयौ पुछ़दै लागै, "
MAT,15,2,"“तैरै च़ेलै बज़ुरगा रै नियमा माथै कैलै ना च़ालदै, सै ता बिणा हाथा धोइयौ ई रोटी खा ई?” "
MAT,15,3,"यीशुऐ तिउंलै ज़वाब दैऔ, “तुमै भी आपणै रीती-रिवाज़ा री वज़ाह कु कैलै परमेश्‍वरा रौ हुकम टाल़ा ई? "
MAT,15,4,"कैलैकि परमेश्‍वरै बोलौ आ, ‘आपणै मां-बाबा री इज़्ज़त कौरीयौ,’ और ‘ज़ो आपणै मां-बाबा लै बुरौ बोलालौ, सेऊ ज़रूर मौरा सा।’ "
MAT,15,5,"पर तुमै एस हुकमा रौ बिल्कुल उल़टौ कौरा ई। अगर केज़ै आदमीऐ आपणै मां-बाबा री मज़द कौरणी च़ांई, पर सेऊ आपणै मां-बाबा लै बोलालौ इणौ कि, ‘ज़ो कुछ़ मुंइऐ तुमुकै दैणौ थौ सेऊ देई गौ मुंइऐ सारौ परमेश्‍वरा कै,’ "
MAT,15,6,"ता सेऊ आपणै बाबा री मज़द नाईं कौरदौ, इणै कौरीऐ तुमै आपणै चाणै औन्दै नियमा कौरीऐ परमेश्‍वरा रौ हुकम चोड़ाई। "
MAT,15,7,"ओ कौपटी लोगुओ, यशायाह भविष्यवक्तुऐ तुमारै बारै दी आशणै वाल़ै बौगता री बूशै ठीक ई लिखी औन्दी आ, "
MAT,15,8,‘इऐ लोग मेरी इज़्ज़त मुंआ कौरीऐ ता कौरा ई पर ज़िवा कौरीऐ ई मुकु भौरी दूर। 
MAT,15,9,और इऐ मेरी महिमा फज़ूल कौरा ई। और आदमी रै चाणै औन्दै नियमा माथै च़ाला और शिखावा ई।’ ” 
MAT,15,10,"यीशुऐ तौंइऐ सारै लोग आपु काऐ औटाइयौ बोलौ, “तुमै सारै मेरी बूशै शुणियौ सौमझ़ौ। "
MAT,15,11,"केज़ौ भी खाणौ ज़ो आदमी खा सा, सेऊ खाणौ आदमी रौ मन गान्दौ नाईं कौरदौ, पर ज़ो गान्दी बुशै आदमी रै ज़िवा कु बाइरै आशा सा, सेऊ आदमी रौ मन गान्दौ चाणा आ।” "
MAT,15,12,"तैबै च़ेलेउऐ आशीयौ यीशु कु बोलौ, “का तू ज़ाणाई कि फरीसीउऐ एऊ वचन शुणियौ ठोकर खाई? "
MAT,15,13,"यीशुऐ तिउंलै ज़वाब दैऔ, ‘हर पेड़ ज़ो मैरै सौरगा रै बाबा रै नाईं लाऔ औन्दौ, तेस सेऊ पोरु गाड़ा।’ "
MAT,15,14,तिऊं डेऊणै दैऔ। सै शेड़ै सा और शेड़ै कै बाट देखाउणा वाल़ै आ अगर शेड़ौ शेड़ै लै बाट देखाल़ा लौ ता सै दुइया खाल़ी दी पौड़ा ई।” 
MAT,15,15,"इणौ शुणियौ पतरसै यीशु लै बोलौ, “एज़ौ औनैणौ आमुलै सौमझ़ाऊ।” "
MAT,15,16,यीशुऐ बोलौ। “का तुमै इबी झ़ांऊ अणज़ाण ई? 
MAT,15,17,"का तुमै नाईं ज़ाणदै ज़ो च़ीज़ तुमै खाई सै पेटा भितै डेया सा, और खाइयौ निकल़ा ई बाइरै? "
MAT,15,18,"पर ज़ो कुछ़ मुंआ कु बुरी बुशै निकल़ा ई, सै बूशै आदमी गान्दौ चाणा। "
MAT,15,19,"कैलैकि बुरै विच़ार, हत्या, छ़ोटुड़ी-छ़ेउड़ी या मर्दू आइलै गान्दै काम, छ़ोटूड़-छ़ेउड़ी आइलै गान्दै काम, च़ोरी, झ़ुठी गवाही और बुराई मौना कु निकल़ा ई। "
MAT,15,20,"एऊ ई आ ज़ो आदमी गान्दौ चाणा, पर बिणा हाथ धोइयौ रोटी खाणौ आदमी गान्दौ नाईं चाणदौ।” "
MAT,15,21,"यीशु गलीला कु निकल़ियौ, सूर और सैदा परदेशा दी डैऔ। "
MAT,15,22,"तेस परदेशा री एक छ़ेउड़ी आशी, और हाकै मारीयौ बोलदै लागी, “ओ प्रभु! दाऊदा री सन्तान, मुं माथै दया कर! बुरी आत्मै मेरी मांई भौरी सताउणी लाई ऐन्दी।” "
MAT,15,23,"पर यीशुऐ तियांलै कुछ़ ज़वाब नाईं दैऔ। तैबै यीशु रै च़ेलेउऐ यीशु कु औरज़ की कि, “इऐं डेऊणै दैऔ, कैलैकि इऐ आमु पीछ़ु हाकै मारीयौ आ आशदै लागी ऐन्दी।” "
MAT,15,24,"यीशुऐ ज़वाब दैऔ, “इस्राइला रै घौरा री औच़ी औन्दी भेरी छ़ाड़ियौ हाऊं कासी ओरी काऐ नाईं भेज़ौ।” "
MAT,15,25,"पर सै आशी, “और यीशु कै ढाला कौरीयौ बोलदै लागी, ‘ओ प्रभु मेरी मज़द कर।’ ” "
MAT,15,26,"यीशुऐ ज़वाब दैऔ, “लोल़डेऊ री रोटी कुकरु लै दैणी आच़्छ़ी नाईं।” "
MAT,15,27,"तैबै तिऐं छ़ेउड़ीऐ बोलौ, “सौच़्च़ौ आ प्रभु, पर मालिका कु रोटी खाइयौ ज़ो च़ूर-च़ार धौनी छ़ुटा आ तिऊं गासड़ु ता कुकुर खा ई। "
MAT,15,28,"यीशुऐ तिऐं छ़ेउड़ी रै इणै ज़वाब शुणियौ तियांलै बोलौ, ‘ओ बौइण, तैरौ विश्वास भौरी बौड़ौ आ। ज़िणौ तू च़हा ई, तिणौ ई ताउंलै हुआ’ और तिंआरी छ़ोटूड़ तेबी ई च़ांगी हुई गोई।” "
MAT,15,29,"तैबै यीशु तिदरु कु डेइयौ गलीला री झ़िला काऐ आशौ, और पाहाड़ा माथै च़ौड़ियौ बोशी गौ। "
MAT,15,30,"तैबै भौरी भीड़ यीशु काऐ आशी। सै लोग आपु आइलै लौंगड़ै, शेड़ै, लाटै, टुण्डै, और भौरी ज़ौणै यीशु काऐ आणै, और यीशु रै बांगणै काऐ पाऐ, और यीशुऐ सै ठीक किऐ। "
MAT,15,31,"ज़ेबी लोगुऐ देखै कि गूंगै बोलदै लागै, और टुण्डै ठीक हुई गौऐ, और लौंगड़ै आण्डदै लागै, और शेड़ै देखा ई ता सारै लोग हैरान हुईयौ इस्राइला रै परमेश्‍वरा री बड़ाई कौरदै लागै। "
MAT,15,32,"यीशुऐ आपणै च़ेलै औटाऐ और तिउंलै बोलौ, “मुकै इऊं लोगु माथै तरस आशदै लागौ औन्दौ, कैलैकि इऐ चिया दिनै कु मुं आइलै आ और इउंकै खाणा लै कुछ़ भी नाईं आ। इऊं हाऊं घौरै भुखै भेज़ु लै ता इउंकै डेऊंदै-डेऊंदै बाटा दी रिंगणौ लागा सा। "
MAT,15,33,"च़ेलेउऐ यीशु कु बोलौ, ‘इऐ शुनशान ज़ागाह दी रोटी रौ इन्तज़ाम किणै कौरीऐ हुआ सा?’ ” "
MAT,15,34,"यीशुऐ तिऊंकु पुछ़ौ, “तुमुकै केती रोटी ई?” तिऊंऐ बोलौ, “सात, और थोड़ी ज़ेई माच़्छ़ी। "
MAT,15,35,तैबै यीशुऐ तिऊं लोगु लै धौनी बोशणा लै बोलौ। 
MAT,15,36,"और तैबै यीशुऐ सै सात रोटी और माच़्छ़ी आपणै हाथा दी पाकड़ी और परमेश्‍वरा रौ धन्यबाद देइयौ रोटी चोड़ी, और आपणै च़ेलेऊ कै दैंदै थाकौ लागी, और च़ेलै थाकै लोगु कै दैंदै लागी। "
MAT,15,37,सारै लोगुऐ पेटा भौरीयौ खाऔ। और तेती माथै भी तिउंकै सात बौड़ै छ़ाबडै रोटी रै बौच़ै। 
MAT,15,38,खाणा वाल़ी छ़ेउड़ी और लोल़डेऊ छ़ाड़ियौ च़ार हज़ार ता मर्द थै। 
MAT,15,39,"तैबै यीशुऐ सै लोग आपणै-आपणै घौरै भेज़ै और आपु किश्ती दी बोशौ, और मगदन रै देशा दी आशौ।” "
MAT,16,1,"फरीसीउ और सदुकिउऐ यीशु काऐ आशीयौ तेस परखुणा लै बोलौ, “आमुकै सौरगा री केज़ी इणी निशाणी देखाल़ कि यीशु परमेश्‍वरा कु आ आशौ औन्दौ।” "
MAT,16,2,"यीशुऐ तिउंलै ज़वाब दैऔ, “ब्याल़ी तुमै बोलाई कि, ‘सौरग आच़्छ़ौ रौआ, कैलैकि सौरग रातौ आ,’ "
MAT,16,3,"और दोउती उठीयौ तुमै बोलाई, ‘आज़ पाणी लागा, कैलैकि सौरग रातौ और धुंधलौ आ। तुमै सौरगा रै हालत देखीयौ तेसरौ भेद बोली सौका ई, पर बौगता री निशाणी रौ भेद कैलै नाईं बोली सौकदै? "
MAT,16,4,"एज़ै जुगा रै बुरै और गान्दै काम कौरणै वाल़ै लोग निशाण लोड़ाई, पर योना रै निशाणी छ़ाड़ियौ तिउंलै औज़ौ कोई निशाणी नाईं दैंदै।’ ” "
MAT,16,5,"च़ेलै झ़िला कु पार पउंच़ै, पर सै रोटी निणै बिसरुई गौऐ थै। "
MAT,16,6,"यीशुऐ तिउंलै बोलौ, “शुणौ, फरीसीउ और सदुकिऊ रै संज़ेड़ै कु बौच़ियौ रौऐ ऊ। "
MAT,16,7,"यीशु रै च़ेलै आपु मांझ़िऐ चौपड़िंदै लागै, ‘आमुऐ रोटी नाईं आणी, तैबै बोलौ यीशुऐ इणौ।’ "
MAT,16,8,"तिंउरै विच़ार ज़ाणियौ यीशुऐ तिउंलै बोलौ, ‘ओ धौतरी रै लोगुऔ, तुमै आपु मांझ़िऐ कैलै ई लागै औन्दै चौपड़िंदै कि आमुकै रोटी नाईं? "
MAT,16,9,"का तुमै इबी झ़ांऊ नाईं सौमझ़दै? का तुमुकै सै पांज़ हज़ारा री पांज़ रोटी याद नाईं, और ना इणौ कि तुमुऐ केती छ़ाबड़ी च़ुंगी थी? "
MAT,16,10,"और ना सै च़ार हज़ारा री सात रोटी, और ना इणौ कि तुमुऐ केती छ़ाबड़ै भौरै थै? "
MAT,16,11,"तुमै कैलै नाईं सौमझ़दै कि मुंइऐ तुमुकै रोटी रै बारै दी नाईं बोलौ, पर हाऊं बोलु थौ तुमुलै इणौ कि तुमै फरीसीउ और सदुकिऊ रै बुरै विच़ार और शिक्षा कु बौच़ियौ रौएऊ।’ "
MAT,16,12,"तैबै यीशु रै च़ेलेऊ कै सौमझ़ी दी आशौ कि यीशुऐ रोटी रै संज़ेड़ै कु नाईं, पर फरीसीउ और सदुकिऊ री शिक्षा कु बौच़ियौ रौणा लै बोलौ थौ।” "
MAT,16,13,"तैबै यीशु कैसरिया फिलिप्पी रै परदेशा दी आशौ, और आपणै च़ेलेऊ कु पुछ़दै लागौ, “लोग आदमी रै छ़ोहरु लै का बोलाई?” "
MAT,16,14,"तिंउऐ बोलौ, “कुछ़ ता यहुन्ना बपतिस्मौ देणै वाल़ौ बोलाई, और कुछ़ बोलाई एलियाह, और कुछ़ यिर्मयाह या कोई दुजौ भविष्यवक्ता सौमझ़ा ई, ज़ुण मारीयौ ज़िउंदै हुऐ ई।” "
MAT,16,15,"यीशुऐ तिउंलै बोलौ, “पर तुमै मुलै का बोलाई?” "
MAT,16,16,"शमौन पतरसै ज़वाब दैऔ, “तुमै ज़िउंदै परमेश्‍वरा रौ छ़ोहरु मसीहा ई।” "
MAT,16,17,"यीशुऐ तिउंलै ज़वाब दैऔ, “ओ शमौन, योना रै छ़ोहरु, तू भौलौ आ। कैलैकि मासै और लोऊऐ नाईं, पर मैरौ बाबा ज़ो सौरगा दी आ, एज़ी बूश ताऊं माथै पौगड़ौ की आ। "
MAT,16,18,"और हाऊं भी ताऊं कु बोलाऊ कि तू पतरस आ, और हाऊं एस ढोल़ा माथै आपणी कलिसिया चाणाउ, और धौतरी रै द्धार (अधोलोक) तेस माथै प्रबल नाईं हुआ लै। "
MAT,16,19,"हाऊं ताउंलै सौरगा रै राज़ा री कुंज़ी दिआउ: और ज़ो कुछ़ तू धौतरी माथै बानालौ, सेऊ सौरगा दी बानिया लौ। और ज़ो कुछ़ तू धौतरी माथै खोलालौ, सेऊ सौरगा दी खुलालौ। "
MAT,16,20,तैबै यीशुऐ आपणै च़ेलै च़ितल़ाऐ कि कासी कै नाईं बोलीयौ कि हाऊं मसीह ऊ।” 
MAT,16,21,"सेज़ै बौगता कु यीशु आपणै च़ेलै लै बोलदै लागौ, “ज़ुरुरी आ कि हाऊं यरुशलेमा लै डेऊ, और स्याणेउ, और बौड़ै याजकु, और शास्त्रिउ रै हाथा कु भौरी दुःख उठाऊ। और मुं पोरु झ़ांगाई। और चीजै दिनै ज़िउंदौ हुआ ऊ।” "
MAT,16,22,"तैबै पतरसै यीशु एकी भिलै नियौं और तेसलै डांटियौ बोलौ, “ओ प्रभु, परमेश्‍वरै केबी ना च़ांई इणौ कियौ ताऊं आइलै इणौ केबी ना औन्दौ।” "
MAT,16,23,"तैबै यीशुऐ पिछ़ाऊं मुड़ियौ पतरसा लै बोलौ, “ओ शैतान, मुकाऐ कु दूर डेऊ! तू मुलै ठोकरा रौ कारण आ। कैलैकि तू परमेश्‍वरा री बुशै माथै नाईं, पर आदमी री बुशै माथै मन ला ई।” "
MAT,16,24,"तैबै यीशुऐ आपणै च़ेलेऊ लै बोलौ, “अगर कुण मुं पिछ़ु हाण्डणौ च़ाहा, ता आपणी इच़्छ़ा पोरु छ़ाड़ा लौ और आपणौ क्रूस च़ुंगीयौ, मुं पिछ़ु हाण्डा लौ। "
MAT,16,25,"कैलैकि ज़ुण-कुण आपणौ प्राण बौच़ाउणै च़ाहा लौ तेसलै परमेश्‍वरा आइलै सौदा री ज़िन्दगी नाईं मिलदी, पर ज़ो मुकालै और मैरै खुशी री खौबर शुणाउणै री वज़ाह कु आपणै प्राण दैणा लै तयार औलौ तेसलै परमेश्‍वरा आइलै सौदा री ज़िन्दगी मिला आ। "
MAT,16,26,"अगर पुरी धौतरी री खुशी पाई बौल़ा ई, पर एथरौ का फाइदौ आ आपणौ प्राण खोआलौ पोरु? या आदमी आपणै प्राणा रै बौदल़ै का दिआ लौ? "
MAT,16,27,"आदमी रौ छ़ोहरु आपणै पवित्र सौरगदूतु आइलै आपणै बाबा री शाना देखाइयौ आशा लौ, और सेज़ै बौगतै ‘सेऊ हर एकी लै तेसरै कामा रै मुताबिक मिनतानौ दिया लौ।’ "
MAT,16,28,हाऊं तुमुलै सौच़्च़ौ बोलाऊ कि ज़ो इदै इऐ खौड़ै लोग ई तिऊं मांझ़िऐ कु कुछ़ इणै ई कि सै ज़ेबी झ़ाऊं आदमी रौ छ़ोहरु तेसरै राज़्या दी आशदी बारै ना देखाल़ै तेबी झ़ाऊं नाईं मौरदै।” 
MAT,17,1,"इऊं बुशेऊ कु छ़ौ दिना बासीऐ यीशुऐ पतरस और याकूब और तेसरौ भाई यहुन्ना आपु आइलै प्राथना कौरदै निऐं, और सै एकान्ता दी केज़ी उंच़ी धारा दी डेवै। "
MAT,17,2,"ज़ैबै यीशु प्राथना कौरदै लागौ, तैबै प्राथना कौरदै-कौरदै यीशु रै मुंआ रौ रूप बौदल़ुई गौ, और यीशु रै जुड़कै उज़ल़ै हुईयौ च़मकुंदै लागै। "
MAT,17,3,"तिऐ तिउंकै पुराणै ज़मानै रै दुई भविष्यवक्ता दिशै, सै थै यीशु आइलै बुशै लाइंदै लागै औन्दै। "
MAT,17,4,"एथ माथै पतरसै यीशु लै बोलौ, “ओ प्रभु, आमारौ इदै रौइणौ भौलौ आ। अगर तेरी इच़्छ़ा हुआ ता हाऊं इदै चीन ताम्बु चाणाउ। एक ताऊं कालै, एक मुसा भविष्यवक्ता कालै, और एक एलियाह भविष्यवक्ता कालै।” "
MAT,17,5,"ज़ेबी सेऊ बोलदै थौ लागौ औन्दौ कि तेबी ई सौरगा दी बादल कौठै हुऐ और सै बादल़ा दी घेरुई गौऐ, और तैबै बादल़ा मांझ़िऐ कु एक हाक शुणुई “एऊ मैरौ प्यारौ छ़ोहरु आ, एसकु हाऊं भौरी खुश ऊ एसरी शुणौ "
MAT,17,6,"तैबै च़ेलै इणौ शुणियौ धौनी पौड़ी गौऐ, और सै भौरी डौरी गौऐ।” "
MAT,17,7,"यीशुऐ च़ेलै काऐ डेइयौ सै छ़ुंऐ, और तिउंलै बोलौ, “उज़ीयौ, डौरौ नाईं।” "
MAT,17,8,तैबै तिंउऐ आपणी आखी खोली और तिंउऐ तिऐ यीशु एखुली देखौ। 
MAT,17,9,"ज़ेबी सै टिरा कु डेउंदै थै लागै औन्दै ता यीशुऐ तिउंलै एज़ौ हुकम दैऔ, “ज़ेबी झ़ांऊ आदमी रौ छ़ोहरु मौरै औन्दै मांझ़िऊ कु ज़िउंदौ नाईं हुआ लौ, तेबी झ़ांऊ ज़ो कुछ़ तुमुऐ देखौ आ कासी कै ना बोलीयौ।” "
MAT,17,10,"एथ माथै यीशु रै च़ेलेउऐ तेसकु पुछ़ौ, “तैबै शास्त्री लोग कैलै बोलाई कि एलियाह सौभी कु पैहलै आशा?” "
MAT,17,11,"यीशुऐ तिउंलै ज़वाब दैऔ, “एलियाह ज़रूर आशा, और सब कुछ़ सुधारा लौ। "
MAT,17,12,"पर हाऊं तुमुलै बोलाऊ कि एलियाह आशी गौ आ, और लोगुऐ सेऊ नाईं रवावौ। पर ज़िणौ च़ाऔ तिणी ई तेस आइलै कियौ। एज़ी रीती कु आदमी रौ छ़ोहरु भी तिंउरै हाथा कौरी दुःख उठावा ई। "
MAT,17,13,तैबै यीशु रै च़ेलेउऐ सौमझ़ौ कि यीशु आमुकै यहुन्ना बपतिस्मौ दैणै वाल़ै रै बारै दी बोलौ आ।” 
MAT,17,14,"ज़ेबी सै भीड़ा काऐ पौउंच़ै, ता एक आदमी यीशु काऐ आशौ, और घुण्डै माथै टेकियौ बोलदै लागौ, "
MAT,17,15,"“ओ प्रभु, मैरै छ़ोहरु माथै दया कर! कैलैकि तेसरै मुंआ दी आशा ई शेफै, और सेऊ भौरी दुःख उठावा। और केबी सेऊ आगी दी और केबी सेऊ पाणी दी लोटा सा। "
MAT,17,16,"मुंइऐ तैरै च़ेलेऊ कु औरज़ की थी कि मैरौ मांऊ ठीक कौरौ, पर सै मैरौ मांऊ ठीक नाईं कौरी बौल़ै।” "
MAT,17,17,"यीशुऐ ज़वाब दैऔ, “का कौरुलै, तुमुकै मुं माथै इबी झ़ांऊ विश्वास नाईं आसतौ? तुमारौ मन ता भौरी काठौ आ, हाऊं केबी झ़ांऊ रौआऊ तुमु आइलै और केबी झ़ांऊ सहन कौराऊ? आपणौ छ़ोहरु इदै आण। "
MAT,17,18,"तैबै यीशुऐ सै बुरी आत्मा डांटी, और सै बुरी आत्मा तेसकु निकल़ी गोई। और सेऊ छ़ोहरु तेबी ठीक हुई गौ।” "
MAT,17,19,"तैबै च़ेलेउऐ एखुलै दी यीशु काऐ आशीयौ बोलौ, “आमुकै सै बुरी आत्मा कैलै ना गाड़ुई?” "
MAT,17,20,"यीशुऐ तिउंलै बोलौ, “आपणै विश्वासा रै कामी री वज़ाह कु, कैलैकि हाऊं तुमुलै सौच़्च़ौ बोलाऊ, अगर तुमारौ विश्वास राई रै गुल़ै रै बराबर भी हुआ, ता इऐ पहाड़ी कु बोली सौका, ‘इदरु डेइयौ इदै डेउ, ता सेऊ डिया लौ। और कोई भी बूश तुमुलै कठिण नाईं हुआ ली।’ "
MAT,17,21,पर इऐ ज़ाती बिण प्राथना और उपवासा कौरी नाईं निकुल़दी।” 
MAT,17,22,"ज़ेबी यीशु और तेसरै च़ेलै गलीला दी थै, ता यीशुऐ तिऊं लै बोलौ, “आदमी रौ छ़ोहरु लोगु रै हाथा दी पकड़वाइया सा। "
MAT,17,23,"सै तेस झ़ांगाई, और सेऊ चिजै दिनै ज़िउंदौ हुआ। एथ माथै सै भौरी उदास हुऐ।” "
MAT,17,24,"ज़ेबी सै कफरनहूमा दी पउंच़ै, ता परमेश्‍वरा रै घौरा रै मामलौ निणै वाल़ेउऐ पतरसा काऐ आशीयौ तेसकु पुछ़ौ, “का तुमारौ गुरु परमेश्‍वरा रै घौरा रौ मामलौ नाईं दैंदौ?” "
MAT,17,25,"पतरसै बोलौ, “ओ, दिआ सा।” ज़ेबी सै घौरा दी आशै, ता यीशुऐ पतरसा कु पुछ़णै कु पैहलै ई तेसलै बोलौ, “ओ शमौन, तू का सुंच़ाई? धौतरी रौ राज़ौ मामलौ कासकु निआं ई? आपणै छ़ोहरु कु या परायै कु?” "
MAT,17,26,"पतरसै यीशु लै बोलौ, “बिगानै कु। यीशुऐ पतरसा लै बोलौ ता छ़ोहरु बौच़ी गौऐ।” "
MAT,17,27,"तैबै भी एथीलै कि आमै तिउंलै ठोकर ना लाइलै, तू झ़िला रै ढिका काऐ डेइयौ ज़ाल़ पा, और ज़ो माच़्छ़ी पैहलै निकल़ा ली, तिऐं निऊं। तियांरौ मूंह खोलदी बारै ताउंकै च़ांदी रौ एक सिक्कौ मिला आ, तेस नीईंयौ मैरै और आपणै बौदल़ै तिउंकै दैऔ। "
MAT,18,1,"सेज़ै बौगतै यीशु रै च़ेलै तेस काऐ आशीयौ यीशु कु पुछ़दै लागै, “सौरगा रै राज़ा दी सौभी कु बौड़ौ कुण आ?” "
MAT,18,2,"एथ माथै यीशुऐ एक मांऊ आपु काऐ औटाइयौ च़ेलेऊ मांझ़िऐ खौड़ौ किऔ, "
MAT,18,3,"और तिउंलै बोलौ, “हाऊं तुमुलै सौच़्च़ौ बोलाऊ कि ज़ेबी झ़ांऊ तुमै नाईं फिरा लै और एस मांऊ बाशीऐ नाईं बौणा लै, तेबी झ़ांऊ तुमै सौरगा रै राज़ा दी नाईं डेइ बौल़दै। "
MAT,18,4,"ज़ुण-कुण आपुलै एस मांऊ बाशीऐ छ़ोटौ कौरालौ, सेऊ सौरगा रै राज़ा दी बौड़ौ हुआ सा। "
MAT,18,5,और ज़ुण-कुण मैरै नाऊं कौरी एक इणै मांऊ अपणावा ई सै मुं अपणावा ई।” 
MAT,18,6,"“ज़ुण-कुण इऊं छ़ोटेऊ मांझ़िऊ कु ज़ो मुं माथै विश्वास कौरा सा और एक पा लौ ज़ौबरीयै पापा दी, ता तेसलै आच़्छ़ौ इणौ हुआ थौ कि तेस आदमी रै गौल़ै दी घौरटा रौ ज़ौंदर बानियौ समुन्दरा दी डुबाऔ।” "
MAT,18,7,पापा री वज़ाह कु धौतरी दी फिटकार! पापा री बाटा दी डेउणौ ता ज़रुरी आ। पर फिटकार! तेस आदमी लै ज़ासरै ज़ौरिऐ तुमै पापा री बाटा दी डेवै। 
MAT,18,8,"“तू आपणै हाथ और बांगणै कौरी इणै काम कौरालौ, ज़ो ताऊं पापा री बाटा दी नीईंयौ विश्वासा दी डगमगावा लै, ता तू तिऊं काटियौ पोरु पा। दुई हाथ और दुई बांगणै कौरीऐ तू नरका दी डिया लौ, ज़िऐ आग केबी नाईं इशदी, ताउंलै एथकु आच़्छ़ौ आ कि टुंडौ या लौंगड़ौ रोइयौ तू सौरगा दी डियाई। "
MAT,18,9,"अगर तेरी आख इणौ देखा कि तू विश्वासा दी डगमगाइयौ पापा री बाटा दी डेवा लौ, ता तिऐं आख तू पोरु गाड़ै। ताउंलै शेड़ौ रौइणौ आच़्छ़ौ आ। कम सै कम तू सौरगा दी ता डिया लौ। नाईं ता दुइया आखी कौरीऐ तू नौरका दी डियाई, ज़िऐ आग आ ज़ो केबी नाईं इशदी।” "
MAT,18,10,"“देखौ, तुमै इऊं छ़ोटेऊ मांझिया कु कासी भी कम नाईं ज़ाणौ। कैलैकि हाऊं तुमुलै सौच़्च़ौ बोलाऊ कि सौरगा दी तिंउरै दूत मैरै परमेश्‍वरा रै नज़दीक सौदा रौआ ई। "
MAT,18,11,कैलैकि हाऊं आदमी रौ छ़ोहरु औच़ै औन्देऊ बौच़ाउंदै ऊ आशौ औन्दौ। 
MAT,18,12,"‘तुमै का सुंच़ाई? अगर कास आदमी री शौ भेरी आ, और तिऊं मांझिया कु एक औच़ा ली पोरु, तैबै का सेऊ तिऊं नड़ीनवे भेरी तिऐ छ़ाड़ियौ, और पहाड़ी दी डेइयौ, तिऐ औच़ी ऐन्दी भेर तेबी झ़ांऊ ना लोड़ा ज़ेबी झ़ांऊ सै ओरु ना मिली?’ "
MAT,18,13,"और अगर सै औच़ी ऐन्दी भेर ओरु मिला आ, ता हाऊं तुमुलै सौच़्च़ौ बोलाऊ कि तैबै सेऊ एती खुश तिऊं नड़ीनवे भेरी कालै नाईं औन्दौ ज़ेती तिऐ भेरी लै हुआ। "
MAT,18,14,इणी ई तुमारै सौरगा रै बाबा लै ज़ो सौरगा दी आ इणी इच़्छ़ा नाईं आ कि इऊं छ़ोटेऊ मांझ़िऊ कु एक भी खातम हुआ।” 
MAT,18,15,"“अगर तैरौ विश्वासी भाई ताऊं आइलै गलत कौरा, ता तू डेऊ और एखुलै दी तेस आइलै बुशै लाइयौ तेस सौमझ़ाऊ। अगर सेऊ तेरी शुणा लौ और गलती माना लौ ता ताउंकै आपणौ विश्वासी भाई मिली गौ। "
MAT,18,16,"अगर सेऊ नाईं शुणा लौ, ता एक और दुई ज़ौणै तेस काऐ औज़ौ निऊं, कि ‘हर एक बूश दुई या चीन गवाही दैणै वाल़ै रै मूंआ कु निकल़ा।’ "
MAT,18,17,"अगर सेऊ तिऊं री भी नाईं शुणा लौ, ता कलिसिया दी बोल, पर अगर सेऊ खुंबल़ी री भी नाईं शुणदौ ता तू तेस दुजी ज़ाती और मामलै निणै वाल़ेऊ ज़िणौ ज़ाण। "
MAT,18,18,"“हाऊं तुमुलै सौच़्च़ौ बोलाऊ कि, ज़ो कुछ़ तुमै धौतरी माथै बानालै, सेऊ सौरगा दी बानिया और ज़ो कुछ़ तुमै धौतरी दी खोलालै, सेऊ सौरगा दी खुला। "
MAT,18,19,"तैबै हाऊं तुमुलै बोलाऊ कि, अगर तुमु मांझिया कु दुई ज़ौणै धौतरी माथै केज़ी बूश एक ज़िऊ हुइयौ मांगा लै, ता सेऊ मैरै बाबा री तौरफा कु ज़ो सौरगा दी आ, तिउंलै हुआ लौ। "
MAT,18,20,"कैलैकि ज़ियै दुई या चीन ज़ौणै मैरै नावां कौरी कौठै हुआइ, हाऊं तिऐ तिऊं मांझ़िऐ हुआ ऊ।” "
MAT,18,21,"तैबै पतरसै यीशु काऐ आशीयौ तेसलै बोलौ, “ओ प्रभु, अगर मैरौ विश्वासी भाई मुं आइलै गलत कौरालौ ता, हाऊं तेस केती बारै माफ कौरु? का सात बारै झ़ांऊ?” "
MAT,18,22,"यीशुऐ तेसलै बोलौ, “हाऊं ताउंलै इणौ नाईं बोलदौ कि तू तेस सात बारै झ़ांऊ माफ कर पर सत्तर बारै तेस माफ कर।” "
MAT,18,23,"“सौरगा रौ राज़ तेस राज़ा ज़िणौ आ, ज़ुणिऐ आपणै नुकरा रौ हिसाब-किताब निणौ च़ाऔ। "
MAT,18,24,"भौरी पैसेऊ रौ कौरज़ौ ज़ो तेसकै वापिस नाईं देइणौ थौ ज़ेबी सेऊ हिसाब-किताब निंदै लागौ, ता एक आदमी तेस काऐ आणौ ज़ासकै दस हज़ार शर्फी रौ कौरज़ौ थौ।” "
MAT,18,25,"ज़ैबै कि कौरज़ वापिस दैणा लै तेस काऐ कुछ़ नाईं थौ, ता तिणीऐ आपणै राज़ै लै बोलौ, “एस और एसरी छ़ेउड़ी और एसरै लोल़डै और ज़ो कुछ़ एसरौ आ तेस सारौ बेच़ौ, और कौरज़ ओरु आणौ।” "
MAT,18,26,"एथ माथै तिणी नुकरै धौनी झुकियौ तेसलै ढाल की और बोलौ, “ओ राज़ौ च़ुटुक रौऊ, हाऊं सारौ कौरज़ भौराऊ।” "
MAT,18,27,"तैबै तेस नुकरा रै राज़ै री तेस नुकरा माथै दया आशी और सेऊ छ़ाड़ी गौ, और तेसरौ कौरज़ भी माफ की गौ। "
MAT,18,28,"“पर ज़ेबी सेऊ नुकुर बाइरै निकल़ौ, ता तेसरै गोश्टण मांझ़िऊ कु एक नुकुर तेसकै मिलौ ज़ासकै शौ दिनारा मतलब शौ दिना री दिहाड़ी रौ कौरज़ थौ। तिणिऐ सेऊ पाकड़ियौ तेसरौ गौल़ौ घौटौ और बोलौ, ‘ज़ो कुछ़ ताऊं माथै कौरज़ आ तेस वापिस दै।’ "
MAT,18,29,"एथ माथै तेसरौ गोश्टण धौनी पौड़ीयौ तेसकै औरज़ कौरदै लागौ, ‘च़ुटुक रौऊ, हाऊं सारौ कौरज़ भौरु।’ "
MAT,18,30,"तिणीऐ नाईं मानौ, पर सेऊ पाकड़ियौ ज़ेला दी पाऔ और ज़ेबी झ़ांऊ कौरज़ नाईं दैऔ तेबी झ़ांऊ इदै थाक रौई। "
MAT,18,31,"तेसरै गोश्टणै इणौ ज़ो हुऔ थौ तेस देखीयौ भौरी उदास हुऔ, और डेइयौ आपणै राज़ै काऐ सारी बुशै बोली गोई। "
MAT,18,32,"तैबै तेसरै राज़ै सेऊ आपणौ नुकुर औटाइयौ तेसलै बोलौ, ‘ओ पापी नुकुर, ताइंऐ ज़ो मुकै औरज़ की आ, ता मुंइऐ तैरौ सारौ कौरज़ माफ कियौ। "
MAT,18,33,"एथीलै ज़िणौ मुंइऐ ताऊं माथै दया की, तिणी ई का ताऊं भी आपणै गोश्टणा माथै दया नाईं कौरणी च़ांई थी?’ "
MAT,18,34,"और तेसरै राज़ै रोशा दी आशीयौ सेऊ नुकुर सौज़ा दैणै वाल़ै रै हाथा दी देई गौ, कि ज़ेबी झ़ांऊ सारौ कौरज़ नाईं भौरा लौ, तेबी झ़ांऊ इउंरै हाथा दी रौऊ। "
MAT,18,35,"‘इणी कौरी अगर तुमु मांझिऊ कु हर एक आपणै विश्वासी भाई ज़िवा कु माफ नाईं कौरालै, ता मैरौ बाब ज़ो सौरगा दी आ, तुमुलै भी तिणी ई कौरालौ।’ ” "
MAT,19,1,"ज़ैबै यीशुऐ एज़ी बुशै बोली गोई, ता यीशु गलीला कु डेइ गौ। और तैबै यीशु और तेसरै च़ेलै यरदन नौईं पारा रै परदेशा दी डेवे। "
MAT,19,2,तिऐ भी यीशु काऐ एक भौरी बौड़ी भीड़ कौठै हुई। और यीशुऐ तिऐ सै च़ांगै कियै। 
MAT,19,3,"तैबै कुछ़ फरीसी लोग यीशु काऐ आशै और तेस परखुणा लै पुछ़दै लागै, “एक आदमी लै आपणी छ़ेउड़ी रौ फैसलौ कौरणौ ठीक आ या नाईं?” "
MAT,19,4,"यीशुऐ ज़वाब दैऔ, “धौर्म शास्त्रा दी इणौ आ लिखौ औन्दौ कि, परमेश्‍वरै धौतरी चाणने री शुरुआता दी छ़ेउड़ी और मर्द चाणै ई। "
MAT,19,5,‘इणौ भी आ लिखौ औन्दौ कि मर्द आपणै मां-बापा छ़ाड़ियौ आपणी छ़ेउड़ी आइलै मिली रौआ और सै एक ज़िसम बौणी रौआ।?’ 
MAT,19,6,"और सै दुई नाईं, बल्कि एक ज़िसम बौणा ई। परमेश्‍वर एक मर्द और एक छ़ेउड़ी शादी दी ज़ोड़ा आ तैबै आदमीउऐ सै दुई नाईं च़ांई अलग कौरणै। "
MAT,19,7,"तैबै तिऊं लोगुऐ बोलौ, ‘मुसा रै नियमा दी इणौ आ लिखौ औन्दौ, ज़ो आदमी आपणी छ़ेउड़ी रौ फैसलौ कौरणौ च़ाहा सा, सेऊ आदमी राज़ीनांउ देइयौ तिऐं पोरु गाड़ी सौका सा।’ ” "
MAT,19,8,"यीशुऐ तिउंलै बोलौ, “मुसै तुमारै मन काठौ हुणा री वज़ाह कु तुमुलै आपणी-आपणी छ़ेउड़ी पोरु छ़ाड़नै रौ हुकम दैऔ, पर पैहलै कु इणौ नाईं थौ। "
MAT,19,9,"और हाऊं तुमुलै बोलाऊ, कि ज़ुण-कुण गान्दै काम छ़ाड़ियौ, और केज़ै कारणा कु आपणी छ़ेउड़ी लै राज़ीनांउ देइयौ दुजी छ़ेउड़ी आइलै शादी कौरा सा, सेऊ आपणी पैहली छ़ेउड़ी रै विरोधा दी गान्दै काम कौरा सा। और ज़ेज़ी छ़ेउड़ी आपणै बोउटे लै राज़ीनांउ देइयौ दुजै आदमी आइलै शादी कौरा सा, सै छ़ेउड़ी भी आपणै बोउटे रै विरोधा दी गान्दै काम कौरा आ।” "
MAT,19,10,"च़ेलेउऐ यीशु लै बोलौ, “अगर मर्दू रौ छ़ेउड़ी आइलै इणौ रिश्तौ आ, ता शादी कौरणी आच़्छ़ी नाईं।” "
MAT,19,11,"यीशुऐ तिउंलै बोलौ, “सौभी एज़ौ वचन नाईं मानदै, सिरफ सै ज़ासलै परमेश्‍वरा री तौरफा कु एज़ौ वरदान आ दैऔ औन्दौ। "
MAT,19,12,"कैलैकि कुछ़ नामौरद इणै ई, ज़ो मां री कुखी ई कु इणै ज़न्मै। कुछ़ नपुंसक इणै ई, ज़ो आदमीऐ नपुंसक चाणै। और कुछ़ नपुंसक इणै ई, ज़ुणिऐ सौरगा रै राज़्या लै आपु ऊ नपुंसक बौणै ई। ज़ो इऊं मानी सौका ई, सै माना लै।” "
MAT,19,13,"तैबै लोग लोल़डेऊ यीशु काऐ आणदै लागै ताकि यीशु तिऊं माथै हाथ छ़ाड़ा और प्राथना कौरा, च़ेलेउऐ सै लोल़डै धौमकाऐ। "
MAT,19,14,"यीशुऐ बोलौ, “लोल़डेऊ मुं काऐ आशणै दैऔ, और इऊं नाईं रोकौ, कैलैकि सौरगा रौ राज़ इऊं ज़िणेउरौ आ।” "
MAT,19,15,और यीशुऐ तिऊं माथै हाथ छ़ाड़ियौ तिदरा कु डेई गौ। 
MAT,19,16,"एक आदमी यीशु काऐ आशौ और तेसलै बोलौ, “ओ गुरु सौदा री ज़िन्दगी पाइणा लै हाऊं केज़ौ भौलौ काम कौरु?” "
MAT,19,17,"यीशुऐ तेसलै बोलौ, “तू मुकै आच़्छ़ै कामा रै बारै दी कैलै पुछ़ा ई? भौलौ ता एक ई आ, पर अगर तू ज़िन्दगी दी डेउणौ च़ाहा ई, ता हुकम मानदै थाक लागी।” "
MAT,19,18,"तिणीऐ यीशु लै बोलौ, “केज़ौ हुकम?” यीशुऐ तेसलै बोलौ, “एज़ौ हुकम आ कि खून ना कौरणौ, गान्दै काम ना कौरणै, च़ोरी ना कौरणी, झ़ुठी गवाही ना दैणी,। "
MAT,19,19,"आपणै मां और बाबा री इज़्ज़त कौरणी, और आपणै पड़ोसी आइलै आपु ज़िणौ प्यार छ़ाड़नौ।” "
MAT,19,20,"तिणी आदमीऐ यीशु लै बोलौ, “इऊं सारी ता हाऊं माना ऊ। आबै मुंदी केज़ी बुशै री कामी आ?” "
MAT,19,21,"यीशुऐ तेसलै बोलौ, “अगर तू ठीक औणौ च़ाआई ता डेऊ, धन-ज़यदाद बेच़ियौ गरीबु लै दै, और ताउंलै सौरगा दी धन मिला सा। और आशीयौ मुं पीछ़ु हांड।” "
MAT,19,22,"पर सेऊ आदमी इणी बुशै शुणियौ उदास हुइयौ डेई गौ, कैलैकि सेऊ भौरी सेठ थौ। "
MAT,19,23,"तैबै यीशुऐ आपणै च़ेलेऊ लै बोलौ, “हाऊं तुमुलै सौच़्च़ौ-सौच़्च़ौ बोलाऊ कि सेठ लोगु कै आपणै ज़िवा दी परमेश्‍वर राज़ कौरणै री ज़ाज़त देणी केती मुश्कल़ आ।” "
MAT,19,24,“तुमुलै औज़ौ बोलाऊ कि उंटा रै सिउणी री पाशी बाटीऐ डेउणौ आसान आ। तेथकु भी कठिण आ सेठ लोगु लै आपणै ज़िवा दी राज़ कौरणै दैणौ।” 
MAT,19,25,"इणौ शुणियौ च़ेलेउऐ भौरी हैरान हुइयौ बोलौ, “तैबै कासरौ छ़ुटकारौ हुई बौल़ा सा?” "
MAT,19,26,"यीशुऐ तेस आदमी भिलै देखीयौ तेसलै बोलौ, “लोगु कौरी ता इणौ नाईं हुई बौल़दौ, पर परमेश्‍वरा कौरी सारौ कुछ़ हुई बौल़ा आ।” "
MAT,19,27,"एथ माथै पतरसै यीशु लै बोलौ, “देख, आमै ता आपणौ सारौ कुछ़ छ़ाड़ियौ ताऊं पिछ़ु हुई गौऐ आ: ता आमुलै का मिला सा?” "
MAT,19,28,"यीशुऐ तिउंलै बोलौ, “हाऊं तुमुलै सौच़्च़ौ बोलाऊ कि नौईं सृष्टि दी ज़ेबी आदमी रौ छ़ोहरु आपणी महिमा रै राज़गादी माथै बोशा लौ, ता तुमै भी ज़ो मुं पीछ़ु आ, बाराह राज़गादी माथै बोशियौ इस्राइला रै बाराह गोत्रा रौ फैसलौ कौरालै। "
MAT,19,29,"और ज़ुणी कुणिऐ घौर, भाई, बौइणी, या मां, आपणै लोल़डै, धूरै डोखरै मैरै नाऊं कालै छ़ाड़ी गौऐ आ, तेसलै शौ गुणा मिला सा, और सेऊ सौदा री ज़िन्दगी रौ हक्क्कदार हुआ। "
MAT,19,30,भौरी लोग इणै ई ज़ुण आपुलै बौड़ै बौणा ई। ज़ेबी हाऊं राज़ौ बौणियौ आशु लै तेबी सै लोग छ़ोटै हुआई। ज़ुण आपुलै छ़ोटै सौमझ़ा ई सै हुआई बौड़ै।” 
MAT,20,1,"“सौरगा रौ राज़ एक घौरा रै मालिका ज़िणौ आ, ज़ो दोअती निकल़ौ और आपणै अंगुरा रै बगीच़ै दी मज़दूर लाऐ। "
MAT,20,2,तिणीऐ मज़दूरा कै एक दिना री दिहाड़ी देइयौ कामा माथै लाऐ और सै आपणी अंगुरा रै बगीच़ै दी भेज़ै। 
MAT,20,3,"तैबै तिणी मालिकै कौलियारी कु पैहलै कुछ़ लोग बज़ारा दी बेलै खौड़ै देखै, "
MAT,20,4,"और तिणी मालिकै बोलौ, ‘तुमै भी अंगुरा री बारी दी डैऔ, और ज़ो कुछ़ ठीक आ, तुमुलै दिआऊ।’ तैबै सै भी कामा कौरदै डेवै। "
MAT,20,5,तैबै तिणी मालिकै कौलियारी टौल़ियौ दुजै और च़िज़ै पहरा रै नज़दीका दी निकल़ियौ तिणौ ई कियौ। 
MAT,20,6,"दिना रौ एक घंटौं रौइयौ तिणीऐ औज़ौ डेइयौ दुजै आदमी खौड़ै देखै, और तिणीऐ तिउंलै बोलौ, ‘तुमै कैलै इदै पुरै दिना दी बेलै खौड़ै रौऐ औन्दै? तिंउऐ तेसलै बोलौ, एथलै कि कोइऐ भी आमै कामा कौरदै नाईं नीऐं।’ "
MAT,20,7,"तिणी मालिकै तिउंलै बोलौ, ‘तुमै भी अंगुरा रै बौगिच़ै दी डैऔ और तिऐ काम कौरौ।’ "
MAT,20,8,"‘ब्याल़ी अंगुरा री बारी रै मालिकै आपणै खज़ानच़ी लै बोलौ, मज़दूरा लै औटाइयौ पिछ़लै कु और पैहलै झ़ांऊ तिउंलै मज़दुरी दै।’ "
MAT,20,9,"ज़ैबै सै आशै ज़ुणिऐ एकी दिना दी एका घंटौ लाऔ थौ, ता तिउंलै पुरै दिना री दिहाड़ी मिली। "
MAT,20,10,"ज़ो पैहलै आशै औन्दै थै तिंउऐ सौमझ़ौ कि आमुलै भौरी मिला सा, पर तिउंलै भी पुरै दिना री दिहाड़ी मिली। "
MAT,20,11,"ज़ेबी मिलौ ता सै घौरा रै मालिका लै कुड़कुड़ाइयौ बोलदै लागै, "
MAT,20,12,"‘इऊं पिछ़लै ता एक ई घंटै दी काम किऔ, ताइंऐ तिउंकै आमारै बराबर ई दिहाड़ी देई, आमुऐ पुरै दिनै रौ भार च़ुंगौ और ताती रूड़ सैहन की?’ "
MAT,20,13,"मालिकै तिऊं मांझ़िऐ कु एकी लै ज़वाब दैऔ, ‘ओ गोश्टण, हाऊं ताऊं आइलै कुछ़ अन्याय नाईं कौरदौ। का ताइंऐ मुकु एक दिना री दिहाड़ी नाईं मांगी थी? "
MAT,20,14,"ज़ो तेरी दिहाड़ी आ, तेस च़ुंग और डेऊ। मेरी मौरज़ी आ कि ज़ेती ताउंलै दैऔ तेती ई इऊं पिछ़लै लै भी दैऔ। "
MAT,20,15,का इणौ ठीक नाईं कि हाऊं आपणै रुपाऐ-पैसै आइलै ज़िणौ च़ाऊ तिणौ कौरु? का मैरै भौलै हुणा री वज़ाह कु तू बुरी नौज़री कौरी देखा ई?’ 
MAT,20,16,"एज़ी रीती कु ज़ो पिछ़लै ई, सै पैहलै हुआई। और ज़ो पैहलै ई, सै पिछ़लै हुआई।” "
MAT,20,17,"यीशु यरुशलेमा लै डेउंदी बारै आपणै बाराह च़ेलै एखुलै दी निऐं, और बाटा दी तिउंलै बोलदै लागौ, "
MAT,20,18,"“शुणौ, आमै यरुशलेमा लै ई डेउंदै लागै औन्दै। और आदमी रौ छ़ोहरु बौड़ै याजकु और शास्त्रिउ रै हाथा दी पकड़वाइआ, और सै तेस च़ोरिऐ पाकड़ाई। "
MAT,20,19,"और तेस दुजी ज़ाती रै हाथा दी दिआई कि सै तेसरौ मज़ाक उड़ावा, और तेसदी कोड़ै ला, और तेस क्रुसा माथै च़ड़ावा ई, और सेऊ चिजै दिनै ज़िउंदौ हुआ सा।” "
MAT,20,20,"तैबै जबदी रै छ़ोहरु री मांऐ, आपणै छ़ोहरु आइलै यीशु काऐ आशीयौ तेसकै ढाल की, और तेसकु कुछ़ मांगदै लागी। "
MAT,20,21,"यीशुऐ तिंया लै बोलौ, “तू का च़ाहा ई? तिऐं यीशु लै बोलौ, ‘एस वचन दै कि मैरै इऐ दुई छ़ोहरु तैरै राज़ा दी एक तेरी सुल़टी बिलै दुजौ तेरी उल़टी बिलै बोशा।’ ” "
MAT,20,22,"यीशुऐ तिंआलै ज़वाब दैऔ, “तू नाईं ज़ाणदी कि तू का मांगा ई। ज़ो दु:ख हाऊं सहन कौरणै वाल़ौ ऊ, का तुमै भी सहन कौरी बौल़ा ई?” तिंउऐ यीशु लै बोलौ, “सौही बौल़ी ई।” "
MAT,20,23,"यीशुऐ तिउंलै बोलौ, “तुमैं मुं ज़िणै दु:ख ता उठावा लै, पर आपणै सुल़टी और उल़टी भिलै कासी बोशाल़नौ मैरौ काम नाईं, पर ज़ास कालै मैरै बाबा री तौरफा कु तैयार किऔ औन्दौ आ, तिऊं ई कालै आ।” "
MAT,20,24,इणौ शुणियौ दस च़ेलै रै तिऊं दुई भाई माथै रोश आशै। 
MAT,20,25,"यीशुऐ सै आपु काऐ औटाऐ और तिउंलै बोलौ, “तुमै ज़ाणाई कि दुजी ज़ाती रै आफसर तिऊं माथै हक्क्क कौरा ई। और ज़ो बौड़ै ई, सै तिऊं माथै हक्क्क च़लावा ई। "
MAT,20,26,"पर तुमु मांझ़िऐ इणौ नाईं औलौ। पर ज़ुण-कुण तुमु मांझ़िऐ बौड़ौ हुणौ च़ाहा, सेऊ तुमारौ नुकुर बौणा। "
MAT,20,27,"और ज़ो तुमु मांझ़िऐ परधान हुणौ च़ा सा, सेऊ तुमारौ नुकुर बौणा। "
MAT,20,28,"ज़िणौ कि आदमी रौ छ़ोहरु। सेऊ एथीलै नाईं आशौ कि तेसरी सेवा टहल कौरौ, पर एथीलै आशौ आ कि आपु ई सेवा टहल कौरा, और सौभी रौ छ़ुटकारौ कौरना लै आपणै प्राण दिआ।” "
MAT,20,29,"ज़ेबी सै यरीहो कु निकुल़दै थै लागै औन्दै, ता एक भौरी भीड़ यीशु पीछ़ु हुई गोई। "
MAT,20,30,"और दुई शेड़ै ज़ो बाटा दी एकी बिलै थै बोशै औन्दै, इणौ शुणियौ कि यीशु इदरा बाटी डेउंदै लागौ औन्दौ, हाकै मारीयौ औटाइंदै लागै, “ओ यीशु, राज़ै दाऊदा री खानदानी रौ, आमु माथै दया कर।” "
MAT,20,31,"लोगुऐ सै धौमकाऐ कि च़ुटुक थाकौ, पर सै औज़ौ भी ज़ोरै हाकै मारीयौ बोलदै लागै, “ओ प्रभु, दाऊदा रौ छ़ोहरु आमु माथै दया कर।” "
MAT,20,32,"तैबै यीशुऐ टेकियौ, सै औटाऐ और बोलौ, “तुमै का च़ाहा ई कि हाऊं तुमुलै कौरु?” "
MAT,20,33,"तिंउऐ यीशु लै बोलौ, “ओ प्रभु, इणौ कि आमारी आखी खुला ली।” "
MAT,20,34,"यीशु रै तिऊं शेड़ै माथै दया आशी और तिऊं री आखी छ़ूंई, और सै शेड़ै तेभी देखदै लागै। और तेथ बासिऐ सै यीशु पिछ़ु आण्डदै लागै। "
MAT,21,1,"ज़ैबै यीशु और तेसरै च़ेलै यरुशलेमा रै नज़दीक पौउंच़ै और जैतूना री पहाड़ी माथै बैतफगे काऐ आशै, ता यीशुऐ दुई च़ेलै इणै बोलीयौ भेज़ै, "
MAT,21,2,"“सामनै वाल़ै गाँवा दी डैऔ। तिऐ पौउंच़िऔ ई तुमुकै एक गादी मिला खुंटी दी बानी औन्दी, और तिंया आइलै तियांरौ गौधेटु मिला। तिऊं खोलियौ मुं काऐ आणौ। "
MAT,21,3,"अगर तुमु आइलै कोई कुछ़ बोलालै, ता तुमै बोलेऊ प्रभु कै एसरी ज़ुरत आ, तैबै सेऊ तेबी भेज़ा” "
MAT,21,4,इणौ एथलै हुऔ कि ज़ो वचन पुराणै ज़मानै रै गुरु रै तौरफा कु बोलौ औन्दौ थौ सेऊ पुरौ हुआ: 
MAT,21,5,"“सिय्योना री छ़ोटुड़ी कु बोलौ, ‘देख, तैरौ राज़ौ ताऊं काऐ आशौ आ: सेऊ निऊलौ आ, और गौधेटु माथै बोशौ औन्दौ आ: पर गादी रै मांऊ माथै।’ ” "
MAT,21,6,"च़ेलेउऐ डेइऔ, ज़िणौ यीशुऐ तिउंलै बोलौ थौ, तिणी ई किऔ। "
MAT,21,7,"और गादी और तिंयारौ गौधेटु आणौ, तिऊं माथै आपणै जुड़कै छ़ाड़ै, और यीशु तेस माथै बोशी गौ। "
MAT,21,8,"तैबै भौरी लोगुऐ आपणै जुड़कै बाटा दी बिछ़ाऊंदै लागै, और कुछ़ लोगुऐ पेड़ा रै शाऊंटै काटियौ बाटा दी बिछ़ाऐ। "
MAT,21,9,"ज़ो भीड़ औगाड़िऐ और पिछ़ाड़िऐ आण्डदै थै लागै औन्दै, सै औटाइयौ बोलदै थै लागै औन्दै, “दाऊदा रै संताना री बौड़ाई हो होसाना, आशीष वाल़ौ ई तुमै ज़ो प्रभु रै नावां कौरीऐ आशै ई, सौरगा दी परमेश्‍वरा री बड़ाई हो होसाना।” "
MAT,21,10,"ज़ैबै यीशु यरुशलेमा दी डैऔ, ता सारै शहरा दी हलचल माच़ी गोई, और लोग बोलदै लागै, “एऊ कुण आ?” "
MAT,21,11,"लोगुऐ बोलौ, “एऊ गलीला रै नासरता रौ गुरु यीशु आ।” "
MAT,21,12,"यीशुऐ परमेश्‍वरा रै घौरा दी डेइयौ सै सौभी, ज़ो परमेश्‍वरा रै घौरा दी लेन-देण थै कौरदै लागै औन्दै, गाड़ी गौऐ, सर्राफो रै पीढ़ै और कबुतर बेच़णै वाल़ेउ री रेढ़ी पौल्टी। "
MAT,21,13,"और यीशुऐ बोलौ, “लिखौ औन्दौ आ, ‘मैरौ घौर प्राथना रौ घौर आ।’ पर तुमुऐ एऊ लुटणै वाल़ेऊ रौ आड्डौ चाणी गौ आ।” "
MAT,21,14,"तैबै शेड़ै और लौंगड़ै, परमेश्‍वरा रै घौरा दी यीशु काऐ आशै, और यीशुऐ सै ठीक कियै। "
MAT,21,15,"पर ज़ैबै बौड़ै याजकु और शास्त्रिउऐ एज़ै हैरान कौरणै वाल़ै काम, ज़ो यीशुऐ कियै, और छ़ोहरुऐ परमेश्‍वरा रै घौरा दी दाऊदा री संताना लै “होसाना” औटाउंदै बारै देखै, ता तिंउरै रोश आशी गोऐ, "
MAT,21,16,"और यीशु लै बोलदै लागै, “का तू शुणाई कि इऐ का बोलाई?” यीशुऐ तिउंलै बोलौ, “ओ। का तुमुऐ इणौ केबी नाईं पौड़ौ, ‘लोल़ड़ै और दूध पिणै वाल़ै मांऊ कु ताइंऐ अपार स्तुति कौरा ई।’ ” "
MAT,21,17,तैबै यीशु तिऊं छ़ाड़ियौ तेस इलाकै कु बाइरै बैतनिय्याह लै डेवै और ब्याल़ी रौऔ तिदै ई। 
MAT,21,18,दोअती ज़ैबै यीशु इलाकै कु डेउंदै थौ लागौ औन्दौ ता यीशु रै भूख लागी। 
MAT,21,19,"बाटा दी यीशुऐ एकी बिलै फेड़ु रौ एक पेड़ देखौ और सेऊ तेस पेड़ा काऐ डैऔ, और पेड़ा दी पाचा छ़ाड़ियौ और कुछ़ नाईं थौ और तेसलै बोलौ, “आज़ा कु पोरु ताऊं दी केबी फल़ नाईं लागदै।” और फेड़ु रौ पेड़ खरकच़ार शुकी गौ। "
MAT,21,20,"इणौ देखीयौ च़ेलै हैरान हुऐ और तिंउऐ बोलौ, “एऊ फेड़ु रौ पेड़ खरकच़ार किणौ शुकी गौ?” "
MAT,21,21,"यीशुऐ तिउंलै ज़वाब दैऔ, “हाऊं तुमुलै सौच़्च़ौ बोलाऊ, अगर तुमै विश्वास छ़ाड़ा और शौक नाईं कौरालै, ता ना सिरफ इणौ कौरालै ज़ो एस फेड़ु रै पेड़ा लै किऔ आ, पर अगर एस पहाड़ी लै बोलालै, ‘तू उठ, और समुन्दरा दी डेऊ,’ ता इणौ हुआई। "
MAT,21,22,और ज़ो तुमै प्राथना दी विश्वासा कौरी मांगा ई सेऊ सौभी तुमुलै मिला सा।” 
MAT,21,23,"यीशु परमेश्‍वरा रै घौरा दी शिक्षा दैंदै थौ लागौ औन्दौ, ता बौड़ै याजक और स्याणै लोग यीशु काऐ आशै और बोलदै लागै, “तू इणै काम केज़ै हक्क्का कौरी कौरा ई? और ताउंकै एज़ौ हक्क्क कुणीऐ दैऔ आ?” "
MAT,21,24,"यीशुऐ तिउंलै ज़वाब दैऔ, “हाऊं भी तुमु कु एक सवाल पुछ़ाऊ। अगर तुमै मुकै ज़वाब दिआ लै, ता हाऊं भी तुमुकै बोलाऊ कि इणै काम कासरै हक्क्क कौरीऐ कौराऊ। "
MAT,21,25,"यहुन्ना रौ बपतिस्मौ किदरु कु थौ? सौरगा री तौरफा कु या आदमी री तौरफा कु?” तैबै सै आपु माझ़ियै चौपड़ीदैं लागै, “अगर आमै बोलु लै ‘सौरगा री तौरफा कु,’ ता एऊ आमुकु बोला, ‘तैबै तुमुऐ तेस माथै विश्वास कैलै ना कियौ?’ "
MAT,21,26,"और अगर आमै बोलु लै ‘आदमी री तौरफा कु,’ ता आमुलै भीड़ा रौ डौर आ, कैलैकि इऐ सौभी यहुन्ना भविष्यवक्ता माना ई।” "
MAT,21,27,"तैबै इउंऐ यीशु लै ज़वाब दैऔ, “आमै नाईं ज़ाणदै।” यीशुऐ भी तिउंलै बोलौ, “ता हाऊं भी नाईं बोलदौ कि एज़ौ काम केज़ै हक्क्का कौरीऐ कौराऊ।” "
MAT,21,28,"“तुमै का सौमझ़ा ई? कास आदमी रै दुई छ़ोहरु थै। तिणीऐ पैहलै छ़ोहरु लै बोलौ, ‘ओ छ़ोहरु, आज़ अंगुरा रै डोखरै दी काम कर।’ "
MAT,21,29,"तिणी छ़ोहरुऐ ज़वाब दैऔ, ‘हाऊं नाईं डेउंदौ,’ पर बासिऐ पछ़ताइऔ डैऔ। "
MAT,21,30,"तैबै सेऊ दुजै छ़ोहरु काऐ डेइयौ तिणौ ई बोलौ, तिणी दुजै छ़ोहरुऐ बोलौ, ‘ओ हाऊं डिआऊ,’ पर नाईं डैऔ। "
MAT,21,31,"इऊं दुई मांझ़िऐ कु कुणीऐ बाबा री इच़्छ़ा पुरी की? तिंउऐ बोलौ, ‘पैहलै।’ ” यीशुऐ तिउंलै बोलौ, “हाऊं तुमुलै सौच़्च़ौ बोलाऊ कि मामलै निणावाल़ै और गान्दै काम कौरणै वाल़ै तुमु कु पैहलै परमेश्‍वरा रै राज़ा दी डिआई। "
MAT,21,32,"कैलैकि यहुन्ना भौलाई री बाटा देखाउंदै तुमु काऐ आशौ, और तुमुऐ तेस माथै विश्वास ना कियौ। पर मामलै निणै वाल़ेउऐ और गान्दै कामा कौरणै वाल़ेउऐ तेसरी बुशु माथै विश्वास कियौ और तुमै इणौ देखीयौ बासिऐ भी नाईं पछ़ताऐ कि तेसरौ विश्वास कौरा थै। "
MAT,21,33,"“एक औज़ौ औनैणौ शुणौ: एक घौरा रौ मालिक थौ तिणीऐ अंगुरा रौ बौगीच़ौ लाऔ, तेसरै च़ारौ तौरफा दी तारबाड़ लाऔ, तेस बौगिच़ै दी एकी भिलै अंगुरा रै रस गाड़ने री ज़ागाह भी चाणी और छ़ोटी ज़ेई छ़ानी भी चाणी, और तेसरौ ठेकौ ज़िमदारु कै देइयौ आपु डैऔ परदेशा लै। "
MAT,21,34,"ज़ैबै अंगुरा चोड़नै रौ बौगत आशौ, ता तिणी मालिकै आपणै नुकुरा लै फल़ आणना लै ज़िमदारु काऐ भेज़ै। "
MAT,21,35,"पर ज़िमदारुऐ तेसरै नुकुर पाकड़ियौ, केज़ै पिटै, और केज़ै झ़ांगै पोरु, और केज़ै डोल़ीयाऐ। "
MAT,21,36,"तैबै तिणी मालिकै पैहलै कु भौरी औज़ौ नुकुर भेज़ै, और तिंउऐ तिऊं आइलै भी तिणौ ई कियौ। "
MAT,21,37,बासिऐ तिणी मालिकै आपणौ छ़ोहरु तिऊं काऐ इणौ सुंच़ीयौ भेज़ौ कि सै मैरै छ़ोहरु री इज़्ज़त कौरालै। 
MAT,21,38,"पर ज़िमदारुऐ सेऊ छ़ोहरु देखीयौ आपु मांझ़िऐ चौपड़ींदै लागै, ‘एऊ ता एस बौगिच़ै रौ मालिक आ, आशौ, आमै एस पोरु झ़ांगी, ताकी एऊ बौगीच़ौ आमारौ हुआ।’ "
MAT,21,39,तैबै तिंउऐ सेऊ छ़ोहरु पाकड़ौ और सेऊ अंगुरा रै बौगिच़ै कु बाइरै गाड़ीयौ पोरु झ़ांगौ। 
MAT,21,40,"एथीलै ज़ेबी बौगिच़ै रौ मालिक आशा लौ, ता तिऊं ज़मीदारु आइलै का कौरा?” "
MAT,21,41,"तिंउऐ तेसलै बोलौ, “सेऊ तिऊं लोग पोरु झ़ांगा और अंगुरा रौ बौगीच़ौ ओरी लोगु कै सौंभाल़ा, ज़ो बौगतै माथै तेसलै फल़ दिआ कौरा।” "
MAT,21,42,"यीशुऐ तिउंलै बोलौ, “का तुमुऐ केबी पवित्रशास्त्रा दी इणौ नाईं पौढ़ौ कि: ‘ज़ेज़ौ पात्थर मिस्त्रिऐ बेकार ज़ाणौ थौ, सेज़ौ पात्थर कुणे दी लागणै वाल़ौ बौणौ? एज़ौ काम परमेश्‍वरा री तौरफा कु हुऔ, और एज़ौ आमारी नौज़री दी नोखौ आ।’ "
MAT,21,43,"एथीलै हाऊं तुमुलै बोलाऊ कि परमेश्‍वरा रौ राज़ तुमु कु नींई बौल़िया आ और इणी ज़ाती लै ज़ो तेसरौ फल़ आणा, देई आ। "
MAT,21,44,"ज़ो एस पात्थरा माथै पौड़ालौ, सेऊ च़ूर-च़ूर हुआ। और ज़ास माथै सेऊ पात्थर पौड़ालौ, सेऊ पिशीया पोरु पा।” "
MAT,21,45,बौड़ै याजकु और फरीसी लोग यीशु रै औनैणौ शुणिऐ सौमझ़ी गौऐ कि सेऊ तिंउरै बारा दी बोला आ। 
MAT,21,46,"और तिंउऐ यीशु पाकुड़नौ च़ाऔ, पर सै लोगु कु डौरी गौऐ कैलैकि सै यीशु भविष्यवक्ता माना थै। "
MAT,22,1,"यीशु औज़ौ तिउंकै औनैणै दी बोलदै लागौ, "
MAT,22,2,"“सौरगा रौ राज़ तेस राज़ै ज़िणौ आ, ज़ुणिऐ आपणै छ़ोहरु री शादी की। "
MAT,22,3,और तिणीऐ आपणै नुकुर भेज़ै कि ज़ासलै निऊंदौ आ दैऔ औन्दौ तिऊं लोगु शादी री धामा खांदै औटाऊ। पर सै नाईं आशै। 
MAT,22,4,"तैबै तिणीऐ औज़ौ आपणै नुकुर इणै बोलीयौ भेज़ै कि, ‘ज़ासलै निऊंदौ आ दैऔ औन्दौ तिऊं लोगु लै बोलौ शुणौ, मुंइऐ धाम तैयार की गोइ आ, (मैरै बौल़द और धाचै औन्दै गूंड झ़ांगै औन्दै आ,) और सब कुछ़ तैयार आ। शादी री धामा दी आशौ।’ "
MAT,22,5,"पर सै नाईं कौरीयौ तिदरु डेई गौऐ कोई डेवै आपणै डोखरै लै, कोई डेवै आपणै कामा खौटदै। "
MAT,22,6,दुजै लोग ज़ो बौच़दै थै लागै औन्दै तेसरै नुकुर पाकड़ै और तिउंरी बेइज़्ज़ती की और पोरु झ़ांगै 
MAT,22,7,"तैबै राज़ै रै रोश आशै, और तिणीऐ आपणै सिपाई भेज़ीयौ सै लोऊ कौरणै वाल़ै पोरु झ़ांगै, और तिंउरै इलाकै दी आग लाई और सारौ पोरु ज़ाल़ौ। "
MAT,22,8,"तैबै तिणीऐ आपणै नुकरु लै बोलौ, ‘शादी री धाम ता तैयार आ पर निऊंदै वाल़ै लोग तिऐ आशणै रै लायक नाईं थै। "
MAT,22,9,"एथीलै सौड़की दी डैऔ और ज़ेती लोग तुमुकै मिला ई, सौभी लोगु शादी री धामा खान्दै औटाऔ।’ "
MAT,22,10,"तैबै तिऊं नुकरुऐ सौड़की दी डेईयौ का भौलै का बुरै, ज़ेती मिलै, सारै लोग कौठै कियै। और शादी रौ घौर पाउणै कौरी भौरुई गौ। "
MAT,22,11,"‘ज़ेबी राज़ौ पाउणै देखदै भितै आशौ, ता तिणीऐ तिऐ एक आदमी देखौ, ज़ुणिऐ शादी रै जुड़कै भिड़ै औन्दै नाईं थै।’ "
MAT,22,12,"तिणीऐ तेसकु पुछ़ौ, ‘ओ गोश्टण। तू शादी रै जुड़कै भिड़ीयौ कैलै नाईं आशौ?’ तेस आदमी रौ मूंह बन्द हुई गौ। "
MAT,22,13,"तैबै राज़ै आपणै नुकरा लै बोलौ, ‘एसरै हाथ और बांगणै बानियौ बाइरै न्यारै दी पाऔ, तिऐ लेरनौ और दांद पिशणौ हुआ।’ "
MAT,22,14,कैलैकि औटाऐ औन्दै ता भौरी ई और छ़ांटै औन्दै थोड़ै ई।” 
MAT,22,15,तैबै फरीसी डेईयौ आपु मांझ़िऐ सुंच़दै लागै कि एस केज़ै ज़ौरिऐ बुशु दी फसाई। 
MAT,22,16,"तैबै तिंउऐ आपणै च़ेलै हेरोदेसा आइलै यीशु काऐ इणौ बोलणा लै भेज़ै, “ओ गुरु, आमै ज़ाणी आ कि तू सौच़्च़ौ आ, और परमेश्‍वरा री बाट सौच़्च़ाई कौरी शिखावा आ, और कासी री परवाह नाईं कौरदौ, कैलैकि तू आदमी रौ मूंह देखीयौ बूश नाईं कौरदौ। "
MAT,22,17,एथीलै आमुलै बोल तू का सुंच़ाई? कैसरा लै मामलौ दैणौ च़ांई कि नाईं।” 
MAT,22,18,"यीशुऐ तिउंरी च़ालाकी ज़ाणीऔ तिउंलै बोलौ, “ओ कौपटी लोगुऔ, मुं कैलै पौरखा ई? "
MAT,22,19,मामलै रौ सिक्कौ मुकै देखाल़ौ।” तैबै तिंउऐ यीशु काऐ एक सिक्कौ निऔं ज़ेथरी किम्मत एक दिना री दिहाड़ी रै बराबर थी 
MAT,22,20,"यीशुऐ तिऊंकु पुछ़ौ, “एऊ छ़ाप और नाऊं कासरौ आ?” "
MAT,22,21,"तिंउऐ तेसलै बोलौ, “कैसरा रौ।” तैबै यीशुऐ तिउंलै बोलौ, “ज़ो कैसरा रौ आ तेस कैसरा कै दैऔ। और ज़ो परमेश्‍वरा रौ आ तेस परमेश्‍वरा लै दैऔ।” "
MAT,22,22,"इणौ शुणियौ सै लोग हैरान हुऐ, और तिदरु कु डेई गौऐ। "
MAT,22,23,"सेज़ै दिनै सदुकी लोगु ज़ो इणौ मानाईं कि ज़ुण मौरा ई सै दुजी बारै ज़िउंदै नाईं हुंदै, यीशु काऐ आशै और तेसलै बोलौ, "
MAT,22,24,"“ओ गुरु, मुसै बोलौ थौ कि अगर केज़ौ आदमी बिण औलादीऐ मौरा लौ, ता तेसरौ भाई तेसरी विधवा छ़ेउड़ी आइलै शादी कौरीयौ आपणै भाई कालै वंश पैदौ कौरा। "
MAT,22,25,"आबै आमारै घौरा दी सात भाई थै, पैहलौ भाई शादी कौरीयौ मौरी गौ, और दुजै भाईऐ तिऐं छ़ेउड़ी आइलै शादी कौरी ताकि तेस भाई री औलाद बौणी रौआ। "
MAT,22,26,"इणी कौरै चीज़ै और च़ौथेउऐ भी इणौ कियौ, और साती भाईउऐ तिऐं आइलै शादी की और बिना औलादीऐ मौरी गौऐ। "
MAT,22,27,तेत बासिऐ सै छ़ेउड़ी भी मौरी गोई। 
MAT,22,28,ज़ैबै सै छ़ेउड़ी ज़िउंदी हुआ ली ता तिऊं साता मांझ़िऊ कु कासरी छ़ेउड़ी हुआ? कैलैकि सै सारेऊ री छ़ेउड़ी थी।” 
MAT,22,29,"यीशुऐ तिउंलै ज़वाब दैऔ, “तुमै पवित्रशास्त्र और परमेश्‍वरा री शक्ति नाईं ज़ाणदै। एज़ै कारणै तुमै गौलती दी पौड़ै औन्दै आ। "
MAT,22,30,कैलैकि ज़िउंदै हुणा दी सै ना ता शादी कौरदै और ना शादी लै दैंदै पर सौरगा दी सौरगदूतै ज़िणै हुणै ई। 
MAT,22,31,पर मौरणै बासिऐ ज़िउंदै हुणा रै बारै दी का तुमुऐ एज़ौ वचन नाईं पौढ़ौ ज़ो परमेश्‍वरै तुमु आइलै बोलौ आ: 
MAT,22,32,"‘हाऊं अब्राहमा रौ परमेश्‍वर, और इसहाका रौ परमेश्‍वर, और याकुबा रौ परमेश्‍वर आ?’ सेऊ मौरै औन्दै रौ नाईं, पर ज़िउंदै रौ परमेश्‍वर आ।” "
MAT,22,33,इणौ शुणियौ लोग तेसरी शिक्षा कु हैरान हुऐ। 
MAT,22,34,"ज़ैबै फरीसीउऐ शुणौ कि यीशुऐ सदुकिऊ रौ मूंह बन्द कौरी गौ, ता सै कौठै हुऐ। "
MAT,22,35,"तिऊं मांझ़िऊ कु एकी शास्त्रिऐ यीशु पौरखणा लै तेसकु पुछ़ौ, "
MAT,22,36,"“ओ गुरु, नियमा दी केज़ौ हुकम सौभी कु बौड़ौ आ?” "
MAT,22,37,"यीशुऐ तेसलै बोलौ, “तू परमेश्‍वर आपणै प्रभु कु आपणै पुरै मन और आपणै पुरै प्राणा और आपणी सारी औकली आइलै प्यार छ़ाड़ै। "
MAT,22,38,बौड़ौ और ज़रुरी हुकम ता एऊ ई आ। 
MAT,22,39,और दुजी ज़रुरी हुकम भी तिणी आ कि ज़िणौ प्यार तू आपु आइलै कौरा ई तिणौ प्यार तू आपणै आस-पड़ोसा रै लोगु आइलै भी कौरै। 
MAT,22,40,एज़ै ई दुई हुकम सौभी नियम और पुराणै ज़मानै रै भविष्यवक्ता री बुनियाद आ।” 
MAT,22,41,"ज़ेबी फरीसी कौठै थै, ता यीशुऐ तिऊंकु पुछ़ौ, "
MAT,22,42,"“मसीह रै बारै दी तुमै का सुंच़ाई? सेऊ कासरौ छ़ोहरु आ?” तिंउऐ यीशु लै बोलौ, “दाऊदा रौ।” "
MAT,22,43,"यीशुऐ तिउंकै पुछ़ौ, “ता दाऊद आत्मा दी हुईयौ तेसलै प्रभु कैलै बोला सा? "
MAT,22,44,"‘प्रभुऐ, मैरै प्रभु लै बोलौ, मेरी सुल़टी भिलै बोश, ज़ेबी झ़ांऊ हाऊं तैरै दुश्मनु तेरी लाता थालै ना कौरु।’ "
MAT,22,45,"तैबै, ज़ैबै दाऊद तेसलै प्रभु बोला सा, ता सेऊ तेसरौ छ़ोहरु किणौ ठहरौ? "
MAT,22,46,एस ज़वाबा दी कोईऐ भी एक बूश ना बोली बौल़ै। सेज़ै दिना कु कासी रै भी तेसकु कुछ़ पुछ़णा री हिम्मत नाईं हुई।” 
MAT,23,1,"तैबै यीशुऐ लोगु लै और आपणै च़ेलेऊ लै बोलौ, "
MAT,23,2,“शास्त्री और फरीसीउ कै मुसा रै नियम शिखाउणै रौ हक्क्क आ। 
MAT,23,3,"एथीलै सै तुमुलै ज़ो कुछ़ बोलालै सेऊ तुमुऐ कौरणौ और मानणौ, पर तिऊं ज़िणै काम नाईं कौरणै। कैलैकि सै बोला ता ई पर कौरदै नाईं। "
MAT,23,4,"सै तुमु माथै कई नियम थोपा ई ज़ो मानणौ मुश्कल़ आ, सै लोगु कु ज़ौबरिऐ तिऊं नियम मौनावा ई, पर सै आपु ई तिऊं नाईं मानदै नाईं। "
MAT,23,5,सै आपणै काम लोगु कै देखाल़णा लै कौरा ई: सै आपणै-आपणै जौंतर बौड़ौ कौरा ई और आपणै च़ोगै-बागै रै धुरै बौड़ै कौरा ई ताकी लोग तिऊं धौर्मी ज़ाणा। 
MAT,23,6,"धामा दी खास आच़्छ़ी ज़ागाह, और आराधनालय दी खास-खास ज़ागाह लोड़ाई बोशणा लै, "
MAT,23,7,"बज़ारा दी ढाल, और लोगु ज़ेबी तिउंलै गुरु बोलाई ता तिउंकै आच़्छ़ौ लागा आ। "
MAT,23,8,"पर तुमै गुरु नाईं बौणेऊ, कैलैकि तुमारौ एक ई गुरु आ, और तुमै सारै आपु मांझ़िऐ भाई-बौइणी ज़िणै ई। "
MAT,23,9,"धौतरी माथै कासी लै आपणौ बाब ना बोलेऊ, कैलैकि तुमारौ एक ई आत्मिक बाब आ, ज़ो सौरगा दी आ। "
MAT,23,10,"और मालिक भी नाईं बोलीयौ, कैलैकि तुमारौ एक ई मालिक आ, सिरफ मसीह। "
MAT,23,11,"ज़ो तुमु माझ़िऐ बौड़ौ आ, सेऊ तुमारौ सेवक बौणा। "
MAT,23,12,"ज़ुण-कुण आपुलै बौड़ौ बौणा लौ, सेऊ छ़ोटौ बौणा लौ और ज़ुण-कुण आपुलै छ़ोटौ बौणा, सेऊ बौड़ौ कौरीया लौ।” "
MAT,23,13,"“ओ कौपटी शास्त्रिउओ और फरीसीउओ, तुमुलै फिटकार! तुमै लोगु कालै सौरगा रै राज़्य रौ दार बन्द कौरा ई, ना ता आपु तेसदी डेऊंदै और ना तेसदी डेउणै वाल़ै तेसदी डेउणै दैंदै।” "
MAT,23,14,"ओ कौपटी शास्त्रिउ और फरीसीउ, तुमुलै फिटकार! तुमै विधवाऊ रौ घौर सारौ लुटा ई, और देखाउणा लै भौरी बौगता झ़ांऊ प्राथना कौरदै रौआ ई: एथीलै परमेश्‍वरा कु तुमुलै भौरी सौज़ा मिला सा। "
MAT,23,15,"“ओ कौपटी शास्त्रिउओ और फरीसीउओ, तुमुलै फिटकार! तुमै एक आदमी आपणै गुटा दी आणना लै भौरी ज़ागाह दी डिआई, और ज़ैबै सेऊ वशा दी आशा सा ता तेस आपु कु दुगुणौ नौरका रै लायक चाणा ई।” "
MAT,23,16,"“ओ शेड़ै शास्त्रिउओ और फरीसीउओ, तुमुलै फिटकार! ज़ुण बोलाई कि अगर कुण परमेश्‍वरा रै घौरा री शौपतै खा ता कुछ़ नाईं, पर अगर कुण परमेश्‍वरा रै घौरा रै सुनै री शौपतै खा ता तेसदी बानीया।” "
MAT,23,17,"ओ मुर्खो और शेड़ेउओ, कुण आ बौड़ौ। सुनौ या सेऊ परमेश्‍वर ज़ासकु सुनौ पवित्र हुआ सा? "
MAT,23,18,"तैबै बोलाई कि अगर कोई बेदी री शौपतै खा ता कुछ़ नाईं, पर अगर ज़ो भैंटा तेसदी आ, अगर तेसरी शौपतै खा ता बानीया सा। "
MAT,23,19,"ओ शेड़ेउओ, कुण आ बौड़ौ। भैंटा या बेदी ज़ास कौरी भैंटा पवित्र हुआ सा? "
MAT,23,20,"एथीलै ज़ो बेदी री शौपतै खा सा, सेऊ तेसरी और ज़ो कुछ़ तेस माथै आ, तेसरी भी शौपतै खा सा। "
MAT,23,21,"ज़ो परमेश्‍वरा रै घौरा री शौपतै खा सा, सेऊ तेसरी और तेसदी रौइणावाल़ै री भी शौपतै खा सा। "
MAT,23,22,"ज़ो सौरगा री शौपतै खा सा, सेऊ परमेश्‍वरा री ज़ागाह री और तेत माथै बोशणा वाल़ै री भी शौपतै खा सा। "
MAT,23,23,"“ओ कौपटी शास्त्रिउओ और फरीसीउओ, तुमुलै फिटकार! तुमै पुदीनै और सौंफ, और ज़ीरै रौ दौसुऔ भाग ता दिआई, पर तुमुऐ नियमा री खास बुशै, मतलब फैसलौ, और दया, और बफादारी पोरु छ़ाड़ी गोई आ। इणौ च़ांई थौ कि इऊं भी कौरा थै और तिऊं भी नाईं छ़ाड़ा थै। "
MAT,23,24,"ओ शेड़ै शास्त्रिउओ और फरीसीउओ, तुमै छ़ोटै-छ़ोटै नियम ता बौड़ै ध्याना कौरी माना ई ज़िणै माच़्छ़र छ़ाणा ई पाणी कु पर परमेश्‍वरा रै खास और मुख्य नियम टाल़ा ई पोरु, ज़िणै सौगल़ै ऊंट घुटा ई।, "
MAT,23,25,"ओ कौपटी शास्त्रिउओ और फरीसीउओ, तुमुलै फिटकार! तुमै डौंगै और थाल़ी बाइठी ता मांझ़ाई पर सै भितरी आइलै न्यारै और मौल़ा कौरी भौरुई ऐन्दी। "
MAT,23,26,"ओ शेड़ै फरीसीउओ, पैहलै डौंगौ और थाल़ी भितरी आइलै मांज़ौ कि सै बाइरी आइलै भी साफ हुआ।” "
MAT,23,27,"“ओ कौपटी शास्त्रिउओ और फरीसीउओ, तुमुलै फिटकार! तुमै च़ुनै कौरी माशी औन्दी कौबरी ज़िणै ई ज़ो बाइरी आलै बड़िया दिशा ई, पर भितरी आइलै मौड़ै री हाड़केऊ और सारै रौंगा री गान्दी च़िज़ा कौरी भौरुऐ औन्दै। "
MAT,23,28,"एज़ी रीती कौरी तुमै भी बाइरी आइलै भी लोगु कै धौर्मी दिशा ई, पर भितरी आइलै कपट और अधर्मा कौरी भौरुऐ औन्दै ई।” "
MAT,23,29,"“ओ कौपटी शास्त्रिउओ और फरीसीउओ, तुमुलै ता इऐ केती बुरी बूश आ! तुमै पुराणै भविष्यवक्ता री ओडाच़ी सज़ावा ई ज़ो तुमारै नाना-बुड़ुऐ भौरी पैहलै झ़ांगै थै और इज़्ज़तमान कौरना लै धौर्मिऊ री ओडाच़ी चाणा ई, "
MAT,23,30,"और बोलाई कि, ‘अगर आमै आपणै बाब दादै रै बौगता दी हुआ थै ता पुराणै भविष्यवक्ता झ़ांगणा लै तिऊं आइलै साथा दी नाईं हुआ थै।’ "
MAT,23,31,इणै कौरी ता तुमै आपणै बारै दी आपु ऊ गवाही दिआई कि तुमै पुराणै भविष्यवक्ता रै खुनी री संतान ई। 
MAT,23,32,और तुमुऐ भी आपणै बाब दादै रै पापा रौ घौड़ौ पुरौ भौरौ। 
MAT,23,33,"ओ सापा ज़िणै बिशलै और खतरनाक लोल़डेउओ, तुमै नौरका री सौज़ा कु किणै कौरीऐ बौच़ाई? "
MAT,23,34,"एथीलै देखौ, हाऊं तुमु काऐ पुराणै भविष्यवक्ता और बुद्धी वाल़ै और शास्त्रिऊ भेज़ाऊ। और तुमै तिऊं मांझ़िआ कु कुछ़ झ़ांगाई पोरु और कुछ़ क्रुसा माथै च़ड़ावा ई, और कुछ़ लोगु लै तुमै आपणै आराधनालय दी डिंगै ला ई और एकी इलाकै कु दुजै इलाकै दी गाड़दै थाका ई लागी। "
MAT,23,35,"ज़ेथकु धौर्मी हाबीला कु बिरिक्याह रौ छ़ोहरु जकरयाह झ़ांऊ, ज़ो तुमुऐ परमेश्‍वरा रै घौरा दी और बेदी रै बिच़ा री ज़ागाह दी झ़ांगौ थौ, ज़ेती धौर्मी लोगु रौ लोऊ धौतरी माथै बौऔ औन्दौ आ तिऊं सौभी रौ पाप तुमारै मुंडा माथै सा। "
MAT,23,36,"हाऊं तुमुलै सौच़्च़ौ बोलाऊ कि, इऐ सारी बुशै एज़ै जुगा रै लोगु माथै पौड़ा ई।” "
MAT,23,37,"“ओ यरुशलेमा रै लोगुओ, ओ यरुशलेमा रै लोगुओ! तू पुराणै भविष्यवक्ता झ़ांगाई। और ज़ो ताऊं काऐ भेज़ै ई, तिऊं तुमै ढोल़ीयावा ई। केती बारै मुंइऐ च़ाऔ कि ज़िणौ कुखड़ी आपणै टैऐणु आपणै पांखै थालै सौंभाल़ा आ, तिणी ई हाऊं भी तैरै छ़ोहरु सौंभाल़ा ऊ, पर तुमुऐ नाईं च़ाऔ। "
MAT,23,38,"देखौ, तुमारौ घौर तुमु कालै उज़ाड़ी छ़ाड़ाऊ। "
MAT,23,39,"कैलैकि हाऊं तुमुलै बोलाऊ कि इबी कु ज़ेबी झ़ांऊ तुमै नाईं बोलालै, ‘भौलौ आ सेऊ, ज़ुण परमेश्‍वरा रै नावां कौरी आशा सा’ तेबी झ़ांऊ मुं तुमै केबी ना देखाल़ै।” "
MAT,24,1,"ज़ेबी यीशु परमेश्‍वरा रै घौरा कु बाइरै निकुल़दै थौ लागौ औन्दौ, ता तेसरै च़ेलै परमेश्‍वरा रै घौरा रै बारै दी यीशु काऐ पुछ़दै आशै। "
MAT,24,2,"तिणीऐ तिउंलै बोलौ, “तुमै एस सब देखदै लागै औन्दै ई ना! हाऊं तुमुलै सौच़्च़ौ बोलाऊ, इदै ढोल़ा माथै ढोल़ भी नाईं बौच़दै कैलैकि इयौ सब कुछ़ ढाल़िया नाष हुआ।” "
MAT,24,3,"ज़ेबी यीशु जैतूना री पहाड़ी माथै थौ बोशौ औन्दौ, ता च़ेलेउऐ एखुली दी यीशु काऐ आशीयौ तेसलै बोलौ, “आमुलै बोल कि एज़ी बुशै केबी हुआई? तैरै आशणै रौ और धौतरी आखरी हुणै रौ का निशाण हुआ सा?” "
MAT,24,4,"यीशुऐ तिउंलै ज़वाब दैऔ, “बौच़ियौ रौएऊ! कुणिऐ तुमुलै धोखौ ना च़ांई दैऔ, "
MAT,24,5,"कैलैकि कई लोग इणै हुआई ज़ो मैरै नावां कौरीऐ आशीयौ बोलाई, हाऊं मसीहा ऊ, और भौरी लोग तिऊं पीछ़ु डेउणै ई। "
MAT,24,6,"तुमै लौड़ाई और झ़ौगड़ै रै बारै दी शुणा लै, ता तुमै घौबराएऊ नाईं कैलैकि इऐ बुशै हुणी ता ज़रुरी ई, पर सेज़ौ बौगत आखरी नाईं हुन्दौ। "
MAT,24,7,"कैलैकि एकी ज़ाती रै लोग दुजी ज़ाती रै लोगु रौ विरोध कौरा ई, एकी देशा रै लोग दुजै देशा रै लोगु रौ विरोध कौरा ई, और ज़ागाह-ज़ागाह दी काल़ पौड़ा आ, और भुईंच़ाल़ हुणै ई। "
MAT,24,8,इऐ सब बुशै मुसिबता री शुरुआत ई। 
MAT,24,9,"तैबै सै ज़ुण तुमारै विरोधी ई दुःख देणा लै तुमु पाकड़ाई, और तुमु पोरु झ़ांगाई, और मैरै नावां री वज़ाह कु सारै गुटा रै लोग तुमु आइलै दुश्मनी छ़ाड़ाई। कैलैकि तुमै मुं माथै विश्वास कौरा ई। "
MAT,24,10,"तैबै भौरी लोग विश्वास पोरु छ़ाड़ाई, और एकी दुजै पकड़ावा ई, और एकी दुजै आइलै दुश्मनी छ़ाड़ाई। "
MAT,24,11,"भौरी ज़ौणै झ़ुठै और पुराणै भविष्यवक्ता आशा ई, और भौरी लोगु बिशवाशाई। "
MAT,24,12,"अधर्मा रै बौड़णै कु भौरी लोग प्यार पोरु बिसरा ई, "
MAT,24,13,"पर ज़ो आखरी झ़ांऊ मुं माथै विश्वास छ़ाड़ा लौ, सेऊ ई बौच़ा आ। "
MAT,24,14,"और परमेश्‍वरा रै राज़ा री इऐ खुश खौबरी धौतरी री सारी ज़ागाह दी परचार कौरालै, कि सब ज़ाती रै लोगु लै तेस अपणाउणा रौ मौकौ मिला, तैबै सण्सार रौ आखरी बौगत आशा सा।” "
MAT,24,15,"“एथीलै ज़ेबी तुमै तिऐं उज़ाड़णै वाल़ी बुरी चीज़ ज़ेथरै बारै दी दानिय्येल भविष्यवक्ता रै ज़ौरिऐ बोली ऐन्दौ थी, एक भौरी बुरौ आदमी आशीयौ एस परमेश्‍वरा रै आराधना रै घौरा री सारेऊ कु शुद्ध ज़ागाह गान्दी कौरा आ (पढ़ने वाल़ौ सौमझ़ालौ।), "
MAT,24,16,तैबै ज़ेज़ै लोग यहुदिऊ दी औलै सै बौच़णा लै पहाड़ा दी जा डेउणौ। 
MAT,24,17,"ज़ो छ़ापरा माथै औलै, सै आपणै घौरा कु समाना आणना लै तौल़ै नाईं उतरियौ। "
MAT,24,18,"और ज़ो डोखरै दी औलै, सै आपणै जुड़कै आणना लै घौरै नाईं डेआलै। "
MAT,24,19,"सेज़ै दिनै दी ज़ो छ़ेउड़ी गौरकै ज़िवा री औली और ज़ासकै दुध पिणै वाल़ै लोल़डै औलै, तुमुलै इऐ केती बुरी बूश आ। "
MAT,24,20,प्राथना कौरदै थाकौ लागी कि तुमै शेल़ै रै दिनै या आरामा रै दिना दी नाईं जा लौ भागणौ। 
MAT,24,21,"कैलैकि सेज़ै बौगतै इणौ भौरी दुःख हुआ, ज़िणौ धौतरी रै पैहलै कु ना इबी झ़ांऊ हुऔ और ना केबी हुणौ। "
MAT,24,22,"अगर सेज़ै दिन कम नाईं कौरा थै ता कोई भी प्राणी नाईं बौच़ा थौ, पर च़ुनै औन्दै री वज़ाह कु सै दिन कम कौरी गौऐ। "
MAT,24,23,"सेज़ै बौगतै अगर तुमुलै कुण बोलालौ, ‘शुणौ, मसीह इदै आ!’ या ‘तिदै आ!’ ता विश्वास नाईं कौरेऊ। "
MAT,24,24,"कैलैकि झ़ुठै मसीह और झ़ुठै भविष्यवक्ता आशा ई, और बौड़ै निशाण, और हैरानी वाल़ै काम देखाइयौ लोगु परमेश्‍वरा री बाटा कु टाल़णै री कोशिष कौरा ई। "
MAT,24,25,"शुणौ, मुंइऐ तुमुलै सारी कुछ़ बूशै पैहलै ई बोली गोई आ। "
MAT,24,26,"एथीलै अगर सै तुमुलै बोलालै, ‘शुणौ, सेऊ ज़ांगल़ा दी आ,’ ता बाइरै नाईं निकल़ियौ। या बोलालै ‘शुणौ, सेऊ कोठरिउ दी आ,’ ता विश्वास नाईं कौरेऊ। "
MAT,24,27,"कैलैकि ज़िणौ बिज़ल़ी पुर्वा कु निकल़ियौ पश्चिमा झ़ांऊ च़ौमका ई, तिणी ई आदमी रै छ़ोहरु रौ आशणौ हुआ सा। "
MAT,24,28,"ज़ियै मौरौ औन्दौ प्राणी हुआ सा, तिऐ बाज़ कौठै हुआई।” "
MAT,24,29,"“सेज़ै दिना रै दुखा बासिऐ सुरज काल़ौ पौड़ा सा, और सुरज और ज़ून भी प्याशौ दैणौ बन्द कौरा, और तारै सौरगा कु छ़ुटीयौ तौल़ै पौड़ा ई और सौरगा री शक्ति हिलणी। "
MAT,24,30,"तैबै आदमी रै छ़ोहरु री निशाणी सौरगा दी दिशा ई, और तैबै सौरगा रै सारै कुला रै लोग हिकड़ौ पिटाई। और आदमी रै छ़ोहरु बौड़ी शक्ति और शाना कौरीऐ सौरगा रै बादल़ा माथै आशदै देखा ई। "
MAT,24,31,"सेऊ बांइशी बाज़ियौ आपणै सौरगदूत भेज़ा आ, और सै पुरी धौतरी कु मैरै छ़ांटै औन्दै लोग कौठै कौरा ई।” "
MAT,24,32,"“फेड़ु रै पेड़ा कु एज़ौ औनैणौ शिखौ ज़ेबी फेड़ु रै पेड़ा रै शाउंटै कौंउल़ै हुआई और तेसदी पाच लागदै लागा ई, ता तेभी तुमुकै पौतौ लागा कि गौरमी आशणै वाल़ी आ। "
MAT,24,33,"तिणी ई ज़ेबी तुमै इऊं सब बुशै औन्दै देखा लै, ता तुमै सौमझ़ेऊ कि मैरौ दुजी बारै वापिस आशणै रौ बौगत हुई ऐरौ आ। "
MAT,24,34,"हाऊं तुमुलै सौच़्च़ौ बोलाऊ कि ज़ेबी झ़ांऊ इऐ सारी बुशै पुरी ना औली, तेबी झ़ांऊ एज़ी पिड़ी रौ नाष नाईं औन्दौ। "
MAT,24,35,सौरग और धौतरी टौल़ी सौका ई पर मेरी बोली ऐन्दी बुशै केबी ना टौल़दी।” 
MAT,24,36,"“मैरौ दुजी बारै आशणै रै बौगता रै बारै दी कोई नाईं ज़ाणदौ, ना सौरगदूत और ना छ़ोहरु, सिरफ परमेश्‍वरा कै पौतौ। "
MAT,24,37,"ज़िणै नूहा रै दिन थै, तिणी ई मुं आदमी रै छ़ोहरु रौ आशणौ भी हुआ सा। "
MAT,24,38,"कैलैकि ज़िणौ पाणी रै विनाशा कौरी पैहलै रै दिना दी, ज़ेबी झ़ांऊ कि नूह ज़ाहज़ा दी नाईं डैऔ, सेज़ै दिनै झ़ांऊ लोग खा-पिया थै, और तिऊं मांझ़िऐ शादी ब्याऐ औआ थै। "
MAT,24,39,"और ज़ेबी झ़ांऊ पाणी रै विनाशा आशीयौ सै सारै बौआइयौ नाईं निऐं, तेबी झ़ांऊ तिउंकै कुछ़ भी सौमझ़िऐ नाईं आशौ। तिणी ई हाऊं आदमी रै छ़ोहरु रौ आशणौ भी हुआ आ। "
MAT,24,40,"सेज़ै दिनै दी ज़ो लोग डोखरै दी हुआई, एक निंआई पोरु दुजौ छ़ाड़ाई तिदै। "
MAT,24,41,"दुई छ़ेउड़ी जांजै पिशदै रौआ ई, एक पोरु निंआलै और दुजी छ़ाड़ा लै तिदै। "
MAT,24,42,"एथीलै उज़ीई रौऔ, कैलैकि तुमै नाईं ज़ाणदै कि तुमारौ प्रभु केज़ै दिना दी आशा सा। "
MAT,24,43,"पर इणौ ज़ाणौ कि अगर घौरा रौ मालिक ज़ाणदौ औलौ कि च़ोर केज़ै बौगतै आशा ई ता उज़ीई रौआ थौ, और आपणै घौरा दी च़ोरी कौरणै नाईं दिया थौ। "
MAT,24,44,"एथीलै तुमै भी तैयार रौऔ, कैलैकि ज़ेज़ै बौगतै रै बारै दी तुमै सुंच़दै नाईं, सेज़ै बौगतै आदमी रौ छ़ोहरु आशा सा।” "
MAT,24,45,"“तैबै विश्वास वाल़ौ बुद्धी वाल़ौ दास सेऊ आ, ज़ो मालिकै आपणै ओरी नुकरा-च़ाकरा रौ मुख्यौ चाणौ कि सेऊ बौगता दी तिउंलै रोटी दिआ "
MAT,24,46,"भौलौ आ सेऊ दास, ज़ो तेसरौ मालिक आशीयौ इणौ कौरदै तेस देखा लौ। "
MAT,24,47,"हाऊं तुमुलै सौच़्च़ौ बोलाऊ, ‘सेऊ मालिक आपणै तेस दासा कै आपणी सारी धन-ज़यदादा सौम्भाल़णै रौ हक्क्क दिआ सा। "
MAT,24,48,"अगर सेऊ दास सुंच़ा लौ कि मैरौ मालिक ता कुछ़ दिना झ़ांऊ वापिस ना आशदौ, "
MAT,24,49,"और दुजै नुकरा लै दुःख दैणौ शुरु कौरालौ, और आपुलै खाणै पिणै रौ इन्तज़ाम कौरालौ और सूर पिआ लौ। "
MAT,24,50,ता तेसरौ मालिक बिण बोली तेबी वापिस आशा ज़ेबी तिणीऐ सुंच़ौ औन्दौ भी नाईं औलौ।’ 
MAT,24,51,तैबै सेऊ मालिक तेस नुकरा लै सौज़ा दिया और कौपटीऊ मांझ़िऐ भेज़ा तिऐ लेरनौ और दांद पिशणौ हुआई।” 
MAT,25,1,“सौरगा रौ राज़ तिऊं दस बिण ब्याई छ़ोटूड़ ज़िणौ हुआ ज़ो आपणै मशाल नीईंयौ लाड़ै कु मिलदै डेई। 
MAT,25,2,तिऊं मांझ़िऐ पाँज़ मुर्ख और पाँज़ सौमझ़दार थी। 
MAT,25,3,"मुर्खै आपणी मशाल ता नींई, पर आपुकै ज़ादड़ौ तेल नाईं निऔं। "
MAT,25,4,पर सौमझ़दारै आपणै मशाल लालटेणा आइलै आपणी कुप्पी दी तेल भी भौरी गौ। 
MAT,25,5,"ज़ैबै लाड़ै रै आशणै दी बेर हुई, ता सै सारै डुइणी लाइंदै लागी और सुती गोई। "
MAT,25,6,"ज़ेबी राच आधी हुई ता धूम माच़ी ‘शुणौ, लाड़ौ आशदै लागौ औन्दौ आ! तेस मिलदै च़ालौ।’ "
MAT,25,7,तैबै सै दस बिण ब्याई छ़ोटुड़ी उठीयौ आपणै मशाल ठीक कौरदै लागी। 
MAT,25,8,"और मुर्ख छ़ोटुड़ीउऐ सौमझ़दारा लै बोलौ, ‘आपणै तेला मांझ़िआ कु कुछ़ तेल आमुकै भी दैऔ, कैलैकि आमारी मशाल इशदै आ लागी ऐन्दी।’ "
MAT,25,9,"पर सौमझ़दारै ज़वाब दैऔ, ‘पर एऊ आमुलै और तुमुलै पुरौ नाईं औन्दौ। तुमुलै ठीक आ कि तुमै बेच़णै वाल़ेऊ काऐ डैऔ और आपु कालै तेल आणौ।’ "
MAT,25,10,"ज़ेबी सै तेला आणदै डेउंदै थी लागी औन्दी ता लाड़ौ पौउंच़ी गौ, और ज़ो त्यार थी, सै तेस आइलै शादी रै घौरा दी डेई गोई और दार बन्द की ऐरौ। "
MAT,25,11,"तेत बासिऐ सै दुजी पाँज़ बिण ब्याई वापिस आशीयौ लाड़ै लै बोलदै लागी, ‘ओ मालिक, ओ मालिक, आमुलै दार खोल!’ "
MAT,25,12,"तिणीऐ ज़वाब दैऔ, ‘हाऊं तुमुलै सौच़्च़ौ बोलाऊ, हाऊं तुमु नाईं ज़ाणदौ।’ "
MAT,25,13,"एथीलै उज़ीई रौऔ, कैलैकि तुमै मैरै वापिस आशणै रौ सेज़ौ दीन नाईं ज़ाणदै, ना सेज़ौ बौगत ज़ाणदै।” "
MAT,25,14,कैलैकि एऊ तेस आदमी ज़िणी हालत आ ज़ुण परदेशा लै डेउणै रै बौगतै आपणै नुकुर औटाऐ आपणी ज़यदाद तिउंकै देई। 
MAT,25,15,"तिणीऐ एकी कै पांज़ शर्फी, दुजै कै दुई शर्फी, चीज़ै कै एक शर्फी देई। तिणीऐ हर एकी लै तेसरै शक्ति रै मुताबिक दैऔ, और आपु डेई गौ दुजै देशा लै। "
MAT,25,16,"तैबै, ज़ासकै पांज़ शर्फी थी मिली ऐन्दी, तिणीऐ खरकच़ार डेइऔ तिउंरौ लेण-देण किऔ, और तिणीऐ पांज़ शर्फी औज़ौ कौमाई। "
MAT,25,17,"इणी ई तिणी दुजै नुकरै भी ज़ासकै दुई शर्फी मिली औन्दी थी, दुई शर्फी औज़ौ कौमाई। "
MAT,25,18,"पर ज़ासकै एक मिली औन्दी थी, तिणीऐ डेइऔ माटौ खोदौ, और आपणै मालिका री शर्फी दाबी गोई। "
MAT,25,19,“भौरी दिना बासिऐ तिऊं नुकरा रौ मालिक आशौ और तिउंकै लेण-देणा रै बारै दी पुछ़दै लागौ। 
MAT,25,20,"ज़ासकै पांज़ शर्फी मिली औन्दी थी, तिणीऐ पांज़ शर्फी आणियौ बोलौ, ‘ओ मालिक, ताइंऐ मुकै पांज़ शर्फी देई औन्दी थी, देख, मुंइऐ पांज़ औज़ौ कौमाई।’ "
MAT,25,21,"तेसरै मालिकै तेसलै बोलौ, ‘शाबाश, ओ आच़्छ़ौ और विश्वासा रै लायक नुकुर, तू थोड़ै दी विश्वासा वाल़ौ निकल़ौ।’ हाऊं ताऊं भौरी च़िज़ा रौ मालिक चाणाऊ। आपणै मालिका री खुशी दी खुश रौऊ।” "
MAT,25,22,"“और ज़ासकै दुई शर्फी मिली औन्दी थी, तिणीऐ भी आशीयौ बोलौ, ‘ओ मालिक, ताइंऐ मुकै दुई शर्फी देई औन्दी थी, देख, मुंइऐ दुई औज़ौ कौमाई।’ "
MAT,25,23,"तिणीऐ मालिकै तेसलै बोलौ, ‘शाबाश, ओ आच़्छ़ौ और विश्वासा वाल़ौ नुकुर, तू थोड़ै दी विश्वासा वाल़ौ निकल़ौ। हाऊं ताऊं भौरी च़िज़ेउ रौ मालिक चाणाऊ। आपणै मालिका री खुशी दी खुश रौऊ।’ "
MAT,25,24,"तैबै ज़ासकै एक शर्फी थी मिली औन्दी, तिणीऐ आशीयौ बोलौ, ‘ओ मालिक, हाऊं ज़ाणाउ कि तू काठौ आदमी ई: ज़िऐ तू नाईं बौइंदौ तेस भी तू लौआ ई, ज़िऐ तैरौ नाईं आ तिदरु भी तू निंआई। "
MAT,25,25,"हाऊं डौरी गौ थौ और डेइऔ तेरी शर्फी माटै थाली दाबी गोई। शुण, ज़ो तैरौ आ, सेऊ इदै आ।’ "
MAT,25,26,"एथीलै तेसरै मालिकै तेसलै ज़वाब दैऔ, ‘ओ दुष्ट और निकामौ नुकुर, ज़ैबै तू ज़ाणा थौ कि ज़िऐ हाऊं नाईं बौइंदौ तिऐ हाऊं लौआऊ, और ज़िऐ मैरौ नाईं आ तिदरौ हाऊं च़ुंगाऊ।’ "
MAT,25,27,ता ताऐं मेरी शर्फी ब्याज़ा माथै कैलै ना देई ताकि ज़ेबी हाऊं आशा थौ ता तेबी सित ब्याज़ै निआं थौ। 
MAT,25,28,"एथीलै इऐं शर्फी एसकु ओरु छ़ुड़ाऔ, और ज़ासकै दस शर्फी मुहरै ई, तेसकै दैऔ। "
MAT,25,29,कैलैकि ज़ासकै आसती आ और सेऊ ठीक डौंगा रौ बौरता लौ तेसकै औज़ौ मिला। ज़ुण ठीक डौंगा रौ ना बौरता लौ तेसकु सेऊ भी ओरु निईंआ सा ज़ो तेसकै औलौ। 
MAT,25,30,"एस निकाम्मौ नुकुर बाइरै न्यारै दी पाऔ, ज़िऐ लेरणौ और दांद पिशणौ हुआ आ।” "
MAT,25,31,"“ज़ेबी हाऊं आदमी रौ छ़ोहरु आपणी महिमा दी आशा लौ और सब सौरगदूत मुं आइलै आशा ई, ता हाऊं आपणी महिमा रै ज़ागाह माथै बोशौ औन्दौ हुआ ऊ। "
MAT,25,32,"और सारी ज़ाती मुं काऐ कौठी कौरा ई। और ज़िणौ भेराल़ड़ु भेरी बाकरी कु अलग कौरा ई, तिणी ई हाऊं भी तिऊं एकी दुजै कु अलग कौरा सा। "
MAT,25,33,हाऊं भेरीऊ ज़ुण धौर्मी लोग ई आपणी सुल़टी भिलै और बाकरी ज़ुण अधर्मी लोग ई उल़टी भिलै खौड़ौ कौराऊ। 
MAT,25,34,"तैबै हाऊं राज़ौ तिउंलै बोलाऊ ज़ो सुल़टी भिलै ई, ‘ओ मैरै बाबा रै भौलै लोगुओ, आशौ, तेस राज़्या रै हिसेदार बौणौ, ज़ो धौतरी रै पैहलै कु तुमुलै त्यार किऔ औन्दौ आ। "
MAT,25,35,"कैलैकि ज़ेबी हाऊं भुखौ थौ, तुमुऐ मुलै खाणा लै दैऔ। ज़ेबी हाऊं चिशौ थौ, और तुमुऐ मुलै पिणा लै पाणी दैऔ। ज़ेबी हाऊं परदेशी थौ, और तुमुऐ हाऊं आपणै घौरा दी छ़ाड़ौ। "
MAT,25,36,"ज़ेबी हाऊं नांगौ थौ, तुमुऐ मुकालै भिड़ना लै जुड़कै दै। ज़ेबी हाऊं बिमार थौ, और तुमुऐ हाऊं पुछ़ौ, ज़ेबी हाऊं कैदा दी थौ, तुमै मुकाऐ मिलदै आशै।’ "
MAT,25,37,"तैबै धौर्मी लोग तेसलै ज़वाब दिआ लै, ‘ओ प्रभु, आमुऐ केबी तू भुखौ देखौ और खिलाऔ? या केबी तू आमुऐ चिशौ देखौ और पाणी पिलाऔ? "
MAT,25,38,आमुऐ केबी तू परदेशी देखौ और केबी आमुऐ तू आपणै घौरा दी छ़ाड़ौ? या केबी तू नांगौ थौ और केबी ताउंकै जुड़कै भिड़ाऐ? 
MAT,25,39,आमुऐ केबी तू बिमार और कैदा दी देखौ और केबी ताऊं काऐ मिलदै आशै?’ 
MAT,25,40,"तैबै हाऊं राज़ौ तिउंलै ज़वाब दिआ, ‘हाऊं तुमुलै सौच़्च़ौ बोलाऊ कि तुमुऐ ज़ो इऊं छ़ोटे कु छ़ोटे विश्वासी भाईऊ मांझ़िऊ कास एकी आइलै किऔ, सेऊ ई मुं आइलै कियौ।’ "
MAT,25,41,"तैबै सेऊ आपणी ज़ो उल़टी भिलै ई बोशाल़ै औन्दै तिउंलै बोला, ‘ओ शापित लोगुओ, मुं काऐ कु तिऐं सौदा री आगी मांझ़िऐ डैऔ, ज़ो परमेश्‍वरै शैतान और तेसरै सारै दूता लै आ त्यार की ऐन्दी। "
MAT,25,42,"कैलैकि ज़ेबी हाऊं भुखौ थौ और तुमुऐ मुलै खाणा लै नाईं दैऔ। ज़ेबी हाऊं चिशौ थौ, और तुमुऐ मुलै पिणा लै पाणी नाईं दैऔ। "
MAT,25,43,"ज़ेबी हाऊं परदेशी थौ, और तुमुऐ हाऊं आपणै घौरा दी नाईं छ़ाड़ौ। ज़ेबी हाऊं नांगौ थौ, और तुमुऐ मुलै भिड़नै लै जुड़कै नाईं दैणै। ज़ेबी हाऊं बीमार और कैदा दी थौ, और तुमुऐ हाऊं नाईं पुछ़ौ।’ "
MAT,25,44,"तैबै सै ज़वाब दिआ लै, ‘ओ प्रभु, आमुऐ तू केबी भुखौ, या चीशौ, या परदेशी, या नांगौ, या बीमार, या कैदा दी देखौ आ, और तेरी सेवा टहल नाईं की?’ "
MAT,25,45,"तैबै हाऊं तिउंलै ज़वाब दिआ, ‘हाऊं तुमुलै सौच़्च़ौ बोलाऊ कि तुमुऐ ज़ो इऊं छ़ोटे कु छ़ोटे मांझ़िआ कु कास एकी आइलै भी नाईं किऔ, सेऊ मुं आइलै भी नाईं कियौ।’ "
MAT,25,46,"और इउंलै सौदा री ज़िन्दगी झ़ांऊ सौज़ा मिला सा, पर धौर्मी लोग सौदा री ज़िन्दगी दी डेआई।” "
MAT,26,1,"ज़ैबै यीशुऐ सब बुशै बोली एरी ता आपणै च़ेलेऊ लै बोलदै लागौ, "
MAT,26,2,"“तुमै ज़ाणाई कि दुई दिनै बासिऐ फसह रौ साज़ौ आ, और आदमी रौ छ़ोहरु क्रुसा माथै च़ड़ाउणा लै पकड़ावा ई।” "
MAT,26,3,"तैबै बौड़ै याजकु और प्रजा रै स्याणै लोग काइफा नावां रै परधान याजका रै खौल़ै दी कौठै हुऐ, "
MAT,26,4,और आपु मांझ़िऐ चौपड़िंदै लागै कि यीशु च़लाकी कौरीऐ पाकड़ियौ पोरु झ़ांगी। 
MAT,26,5,"पर सै बोला थै, “साज़ै रै दिना दी नाईं पाकुड़दै, किऐ इणौ ना च़ांई हुऔ कि भीड़ा रै लोग मौच़ावा लै हालौ।” "
MAT,26,6,"ज़ेबी यीशु बेतनियाह दी शमौन कोढ़ी रै घौरा दी थौ, "
MAT,26,7,"ता एक छ़ेउड़ी संगमरमरा री शीशी दी भौरी किमत्ती तेल आणियौ यीशु काऐ आशी, और ज़ैबै यीशु रोटी खांदै थै बोशौ औन्दौ ता सेऊ तेल यीशु रै मुंडा तौल़ै पेरौ। "
MAT,26,8,"इणै देखिऔ यीशु रै च़ेलै रोशुऐ और बोलदै लागै, “इयौ मैहंगौ तेल बर्बाद कैलै कियौ औलौ? "
MAT,26,9,एस तेल ता आच़्छ़ै दामा दी बेच़ियौ एथरै रुपाऐ गरीब लोगु दी बांटणै च़ांई थै।” 
MAT,26,10,"इणौ ज़ाणीऔ यीशुऐ तिउंलै बोलौ, “तुमै इऐं छ़ेउड़ी लै कैलै रोशिआई? इऐं छ़ेउड़ीऐ मेरी भौलाई लै कियौ आ। "
MAT,26,11,"गरीब लोग ता तुमु आइलै सौदा रौआ ई, पर हाऊं तुमु आइलै सौदा नाईं रौइंदौ। "
MAT,26,12,"इऐं छ़ेउड़ीऐ मैरै मुंडा दी खुश्बुदार तेल पेरौ आ, सेऊ मैरै दबाउणा लै कियौ आ। "
MAT,26,13,"हाऊं तुमुलै सौच़्च़ौ बोलाऊ, ‘पुरी धौतरी दी ज़िऐ-ज़िऐ परमेश्‍वरा रै खुशी री खौबर शुणावा लै, तिऐ-तिऐ इऐं छ़ेउड़ी रै कामा री बूशै भी हुआई।’ ” "
MAT,26,14,"तैबै यहुदा इस्करियोतीऐ, ज़ो बारह च़ेलेऊ मांझ़िआ कु एक थौ, सेऊ बौड़ै याजकु काऐ डेईयौ बोलदै लागौ, "
MAT,26,15,“अगर हाऊं यीशु तुमारै हाथा दी पकड़वाऊ लै ता तुमै का दिआई?” तिंउऐ तेसलै तीस च़ांदी रै सिक्कै तोलीयौ देई गौऐ। 
MAT,26,16,और सेऊ तेभी कु यीशु पकड़ाउणा री ताकी दी रौ। 
MAT,26,17,"तैबै बिणा संज़ेड़ै री रोटी रै पैहलै दिनै, च़ेलै यीशु काऐ आशीयौ पुछ़दै लागै, “तुमै किऐ च़ाहा ई कि आमै फसह रै साज़ै री रोटी रौ इन्तज़ाम कौरी?” "
MAT,26,18,"यीशुऐ तिउंलै बोलौ, “शहरा दी फलाणै आदमी काऐ डेईयौ तेसलै बोलौ, गुरुजी बोलाई कि मैरौ बौगत नज़दीक आ। हाऊं आपणै च़ेलै आइलै तैरै घौरा दी फसह रौ साज़ौ मौनाऊं।” "
MAT,26,19,तैबै च़ेलेउऐ यीशु रौ हुकम मानौ और फसह रै साज़ै री रोटी त्यार की। 
MAT,26,20,ज़ेबी ब्याल़ हुई ता यीशु बारह च़ेलेऊ आइलै रोटी खान्दै बोशौ। 
MAT,26,21,"ज़ेबी सै रोटी खान्दै लागै औन्दै थै ता यीशुऐ तिउंलै बोलौ, “हाऊं तुमुलै सौच़्च़ौ बोलाऔ कि तुमु मांझ़िऐ एक आ ज़ो मुं पकड़ावा ई।” "
MAT,26,22,"इणौ शुणियौ सै भौरी परेशान हुऐ, और हर एक यीशु कु पुछ़दै लागै, “ओ गुरुजी, का सेऊ हाऊं ऊ?” "
MAT,26,23,"यीशुऐ ज़वाब दैऔ, “ज़ुणिऐ मुं आइलै थाल़ी दी हाथ पाऔ आ, सेऊ ई मुं पकड़ावा। "
MAT,26,24,"आदमी रौ छ़ोहरु ता ज़िणौ तेसरै बारै दी लिखी औन्दौ आ, मैरौ मौरणौ ता इणी भी आ। पर तेस आदमी लै फिटकार आ ज़ासरै ज़ौरिऐ आदमी रौ छ़ोहरु पकड़वाइआ तेस आदमी लै तैबै आच़्छ़ौ थौ कि तेसरौ ज़नमा ना हुआ थौ।” "
MAT,26,25,"तैबै यीशु पकड़ाउणै वाल़ै यहुदै बोलौ, “ओ गुरुजी, का सेऊ हाऊं ऊ?” यीशुऐ तेसलै बोलौ, “ओ ताइंऐ मानी गौ।” "
MAT,26,26,"ज़ेबी सै रोटी खान्दै थै लागै औन्दै ता यीशुऐ रोटी च़ुंगी, और परमेश्‍वरा रौ धन्यबाद कौरीयौ चोड़ी और च़ेलेऊ लै देइयौ बोलौ, “नियौं, खाऔ। इयौ मैरौ ज़िसम आ।” "
MAT,26,27,"तैबै यीशुऐ अंगुरा रौ खोरु च़ुंगीयौ परमेश्‍वरा रौ धन्यबाद कियौ, और तिउंलै देइयौ बोलौ, “तुमै सब एथकु पिऔ, "
MAT,26,28,कैलैकि एस अंगुरा रौ रस तुमै मैरौ लोऊ सौमझ़ौ ज़ो भौरी लोगु तिंउरै पापा री सौज़ा कु बौच़ाउणा लै बौइणै वाल़ौ आ। मैरै मौरणै कु परमेश्‍वर लोगु आइलै एक नौंवौ रिश्तै रौ वायदौ पाकौ कौरा आ। 
MAT,26,29,"हाऊं तुमुलै सौच़्च़ौ बोलाऊ कि अंगुरा रौ एऊ रस सेज़ै दिना झ़ांऊ केबी नाईं पिंदौ, ज़ेबी झ़ांऊ तुमु आइलै आपणै बाबा रै राज़ा दी नौउंऔ नाईं पिऊ।” "
MAT,26,30,तैबै सै भजन गाइयौ जैतूना री पहाड़ी माथै डै। 
MAT,26,31,"तैबै यीशुऐ तिउंलै बोलौ, “तुमै सारै आज़ राची मैरै बारै दी ठोकर खाआ ई, कैलैकि लिखौ औन्दौ आ: ‘हाऊं भेराल़ड़ु झ़ांगाऊ, और शाल़ा री भेरी ओरु-पोरु भागा ई।’ "
MAT,26,32,पर हाऊं ज़िउंदौ हुइयौ तुमु कु औगाड़िऐ गलीला लै डेआऊ।” 
MAT,26,33,"एथ माथै पतरसै यीशु लै बोलौ, “अगर सारै विश्वासा दी डगमगा लै, पर मैरौ विश्वास केबी नाईं डगमगाउंदौ।” "
MAT,26,34,"यीशुऐ तेसलै बोलौ, “हाऊं ताउंलै सौच़्च़ौ बोलाऊ कि आज़ राची कुखड़ै रै बाशणै कु पैहलै, आपणै मुंआ कु चिआ बारै बोलाई कि तू मुं नाईं ज़ाणदौ।” "
MAT,26,35,"पतरसै यीशु लै बोलौ, “च़ाऊ मुं ताऊं आइलै मौरणौ भी जा लौ, तैबै भी हाऊं केबी ना बोलदौ कि हाऊं तुमु नाईं ज़ाणदौ।” और सारै च़ेलै इणौ लागै बोलदै। "
MAT,26,36,"तैबै यीशु आपणै च़ेलै आइलै गतसमनी नाऊं री ज़ागाह दी आशौ और आपणै च़ेलै लै बोलदै लागौ, “तुमै इदै बोशी रौएऊ, ज़ेबी झ़ांऊ हाऊं प्राथना कौरुलै।” "
MAT,26,37,"यीशुऐ पतरस और जबदी रै दुई छ़ोहरु आपु आइलै निऐं, और यीशु भौरी दुखी और घबराउंदै लागौ। "
MAT,26,38,"तैबै यीशुऐ तिउंलै बोलौ, “मैरौ मन भौरी दुखी आ, इदरा झ़ांऊ कि मैरै प्राण डेउंदै ई लागै औन्दै। तुमै इदै ई रुकौ और मुं आइलै उज़ीई रौएऊ।” "
MAT,26,39,"तैबै यीशु आगुड़ै डेइयौ धौनी ज़मीना माथै मुंडा लाइयौ पौड़ौ, और प्राथना कौरदै लागौ, “ओ मैरौ बाब, अगर तू च़ाहा ई एस दुखा रौ खोरु पोरु टाल़, तैबै भी ज़िणौ हाऊं च़ाहा ऊ तिणौ नाईं, पर ज़िणौ तू च़ाहा ई तिणी च़ांई हुऔ।” "
MAT,26,40,"तैबै यीशु आपणै च़ेलेऊ काऐ आशीयौ देखै ता सै थै सुतै औन्दै तैबै यीशुऐ पतरसा लै बोलौ, “का तुमै एकी घौड़ीयै भी ना उज़ीई रौई बौल़ै? "
MAT,26,41,"उज़ीई रौएऊ, और प्राथना कौरदै रौऔ कि तुमै मुसीबता दी नाईं च़ांई पौड़ै।” "
MAT,26,42,"तैबै यीशुऐ दुजी बारै डेइयौ इणी प्राथना कौरी, “ओ मैरौ बाब, अगर एऊ मैरै पिऐ बिणा नाईं टौल़ी सौकौ ता तेरी इच़्छ़ा च़ांई पुरी हुई।” "
MAT,26,43,"तैबै यीशु दुजी बारै आशौ तेभी भी सै सुतै औन्दै थै, कैलैकि तिउंकै भौरी नीज थी लागी औन्दी। "
MAT,26,44,तिऊं छ़ाड़ियौ यीशु औज़ौ चिजी बारै प्राथना कौरना लै डैऔ। 
MAT,26,45,"तैबै यीशुऐ च़ेलेऊ काऐ आशीयौ बोलौ, “आबै सुती रौएऊ, और आराम कौरौ: देखौ सेऊ बौगत आशी ऐरौ आ, और आदमी रौ छ़ोहरु पापी लोगु रै हाथा दी पकड़ाइया सा। "
MAT,26,46,"उठौ! औगांऊ हाण्डौ। देखौ, मुं पकड़ाउणै वाल़ौ आशी गौ आ।” "
MAT,26,47,"यीशु इणौ बोलदै थौ लागौ औन्दौ कि यहुदा ज़ो बारह च़ेलेऊ मांझ़िऊ कु एक थौ सेऊ आशौ, और तेस आइलै एक भौरी भीड़ भी थी ज़ासकै तलवारै और डिंगै थै। सै भीड़ बौड़ै याजक, यहुदा शास्त्री और स्याणै लोगुऐ भेज़ी औन्दी थी, यीशु पाकुड़णालै। "
MAT,26,48,"यहुदै पैहलै बोलौ औन्दौ थौ कि, “ज़ास हाऊं खोबीयाउलौ सेऊ ई आ। तेस पाकड़ेउ।” "
MAT,26,49,"और सेऊ खरकच़ार यीशु काऐ आशौ और बोलौ, “ओ गुरुजी, ढाल!” और यीशु भौरी खोबीयाऔ। "
MAT,26,50,"यीशुऐ तेसलै बोलौ, “ओ गोश्टण, ज़ेज़ै कामा लै तू आशौ थौ, तेस कर।” तैबै तिऊं लोगुऐ आगुड़ै आशीयौ यीशु पाकड़ौ। "
MAT,26,51,यीशु रै च़ेलेऊ मांझ़िऐ कु एकीऐ आपणी तलवार गाड़ी और परधान याजका रै नुकरा रौ कौन्थु पोरु पा काटौ। 
MAT,26,52,"तैबै यीशुऐ तेसलै बोलौ, “आपणी तलवार म्याणा दी छ़ाड़ कैलैकि ज़ो तलवार च़लावा ई सै सारै तलवारा कौरै नाष हुआई। "
MAT,26,53,"का तू नाईं ज़ाणदौ कि हाऊं आपणै बाबा कु औरज़ कौरी सौका ऊ, और सौ सौरगदूता री बारह पल़टणा कु भौरी मुं काऐ इबी भेज़ी सौका? "
MAT,26,54,"पर पवित्रशास्त्रा री सै बुशै कि इणौ ई हुणौ ज़ुरुरी आ, किणै कौरी पुरी हुआई?” "
MAT,26,55,"सेज़ै बौगतै यीशुऐ भीड़ा रै लोगु लै बोलौ, “का तुमै तलवारी और डिंगै कौरीऐ ई आशै औन्दै। का तुमै मुं डाकू सौमझ़ा ई? हाऊं हर दिन परमेश्‍वरा रै घौरा दी बोशियौ तुमुलै शिक्षा दिआ थौ, और तुमुऐ हाऊं नाईं पाकड़ौ। "
MAT,26,56,पर एऊ सब एथीलै हुऔ आ ताकी पुराणै भविष्यवक्ता रौ सेऊ वचन पुरौ हुआ।” तैबै सारै च़ेलै तेस छ़ाड़ियौ भागी गौऐ। 
MAT,26,57,तैबै तिंउऐ यीशु पाकड़ीयौ परधान याजका रै घौरा दी नियौं। तिऐ सारै शास्त्री और स्याणै लोग कौठै थै हुऐ औन्दै। 
MAT,26,58,"पतरस यीशु पिछ़ु दूर-दूर आण्डियौ परधान याजका रै गौड़ै झ़ांऊ डैऔ, पतरस तिऐ च़ोउकीदारु काऐ बोशियौ आगी तापदै लागौ। "
MAT,26,59,"बौड़ै याजक और सारै यहुदी फैसलै कौरणै वाल़ी खुंबल़ी रै लोग च़ाहा थै कि कोई यीशु रै विरोधा दी गवाही दिआ थै, "
MAT,26,60,"पर भौरी लोग यीशु रै विरोधा दी गवाही दैंदै लागै पर तिउंरी बुशै आपु मांझ़िऐ नाईं मिला थी। बासिऐ दुई ज़ौणै गवाही दैंदै आशै, "
MAT,26,61,"और बोलदै लागै, “आमुऐ शुणौ ई कि इयौ यीशु बोला कि हाऊं परमेश्‍वरा रौ घौर ढाल़ी सौका ऊ और चिया दिना दी चाणाऊ।” "
MAT,26,62,"तैबै परधान याजकै खौड़ै हुईयौ यीशु लै बोलौ, “का तू कोई ज़वाब नाईं दैंदौ? इऐ लोग तैरै बारै दी का गवाही दिआई? "
MAT,26,63,"पर यीशु च़ुटुक थाकौ।” तैबै परधान याजकै यीशु लै बोलौ, “हाऊं ताउंलै ज़िउंदै परमेश्‍वरा री कसम दिआऊ कि अगर तू परमेश्‍वरा रौ छ़ोहरु मसीह ई, ता आमुलै बोल।” "
MAT,26,64,"यीशुऐ तेसलै बोलौ, “ताइंऐ आपु ई बोली गौ। पर हाऊं तुमुलै इणौ भी बोलाऊ कि इबी कु तुमै आदमी रौ छ़ोहरु ज़ो सौभी कु शक्ति वाल़ै परमेश्‍वरा री सुल़टी भिलै बोशा, और सौरगा रै बादल़ा माथै आशदै देखा ई।” "
MAT,26,65,"एथ माथै परधान याजकै आपणै जुड़कै च़ीरै और बोलौ, “इणीऐ परमेश्‍वरा री बुराई कौरी आ, आबै आमुकै कासी री गवाही री ज़ुरत नाईं? शुणौ, तुमुऐ इबी एज़ी बुराई शुणी आ!” "
MAT,26,66,"तुमै का सुंच़ाई? सारै लोग बोलदै लागै, “यीशु लै मौरणै री सौज़ा च़ांई मिली।” "
MAT,26,67,"तैबै तिंउऐ यीशु रै मुंआ दी थुकौ और यीशु पिटदै लागै, दुजै लोगुऐ यीशु दी थापै लाई और बोलदै लागै, "
MAT,26,68,"“ओ मसीह, अगर तू भविष्यवक्ता ई ता बोल ताउंदी कुणिऐ लाई?” "
MAT,26,69,"पतरस बाइरी भिलै खौल़ै दी थौ बोशौ औन्दौ तैबै बौड़ै याजकु री एक नुकराण तेस कई आशी और तेसलै बोलौ, “तू भी तेस यीशु गलीली आइलै थौ।” "
MAT,26,70,"तिणीऐ सौभी काऐ इणौ बोलीयौ इनकार कियौ, “हाऊं नाईं ज़ाणदौ तू का ई लागी औन्दी बौल़दै।” "
MAT,26,71,"ज़ेबी पतरस बाइरै डैऔ, ता दुजी नुकराणिऐ पतरस देखीयौ तिऊं लोगु लै बोलौ ज़ो तिऐ थै, “इयौ भी ता यीशु नासरी आइलै थौ।” "
MAT,26,72,पतरस कसम खाइयौ औज़ौ मुकरौ “हाऊं तेस आदमी नाईं ज़ाणदौ।” 
MAT,26,73,"दख बौगता बासिऐ तिऐ ज़ो लोग खौड़ै थै, तिंउऐ पतरसा लै बोलौ, “पाकौ तू भी तिऊं मांझ़िआ कु एक ई, कैलैकि तेरी बोली तैरौ राज़ खोला सा।” "
MAT,26,74,तैबै पतरस कसमा खांदै लागौ। “हाऊं तेस आदमी बिल्कुल भी नाईं ज़ाणदौ।” और खरकच़ार कुखड़ौ बाशौ। 
MAT,26,75,तैबै पतरसा कै सै बुशै याद आशी गोई ज़ो यीशुऐ तेसलै बोली थी: “कुखड़ै री बाच़ा दैणै कु पैहलै चिया बारै तू मैरौ इनकार कौरा ई।” और सेऊ बाइरै डेइयौ डीकरी-डीकरीयौ लेरदै लागौ। 
MAT,27,1,ज़ेबी दोउत हुई ता सारै बौड़ै याजक और लोगु रै स्याणै लोगुऐ यीशु झ़ांगणौ च़ाऔ। 
MAT,27,2,तिंउऐ यीशु बानौ और नीईंयौ पिलातुसा कै सौंभाल़ौ ज़ो रोमी सरकारा रौ आफसर थौ। 
MAT,27,3,ज़ैबै यीशु पकडाउणै वाल़ै यहुदै देखौ की सेऊ मौउता आरोपी चाणी गौ आ ता सेऊ भौरी पछ़ताऔ और सै च़ांदी रै तीस सिक्कै बौड़ै याजक और स्याणै लोगु काऐ वापिस आणै। 
MAT,27,4,"और तिणीऐ बोलौ, “मुंइऐ बेकसूर आदमी झ़ांगणा लै पकड़ाइयौ पाप कियौ आ!” तिंउऐ तेसलै बोलौ, “आमै का कौरी? तू ई ज़ाण।” "
MAT,27,5,"तैबै यहुदै सै सिक्कै परमेश्‍वरा रै घौरा रै खौल़ै दी शोटियौ डेई गौ, और डेइयौ आपु दी फांसी लाई। "
MAT,27,6,"बौड़ै याजकै सै सिक्कै च़ुंगै और बोलौ, “इऐ, खज़ाना दी छ़ाड़नै ठीक नाईं, कैलैकि इऐ सिक्कै लोऊ री किम्मत ई।” "
MAT,27,7,तैबै सै चौपड़ुऐ और तिंउऐ तिऊं सिक्कै कौरी परदेशी दाबणा लै कुम्हारा रौ डोखरौ खरीदी गौ। 
MAT,27,8,एज़ै कारणै तेस डोखरा लै आज़ा झ़ांऊ लोऊ रौ डोखरौ बोलाई। 
MAT,27,9,"तैबै ज़ो वचन यिर्मयाह भविष्यवक्ता रै ज़ौरिऐ थौ बोलौ औन्दौ सेऊ पुरौ हुऔ, “तिंउऐ सै तीस सिक्कै मतलब सै ठहराई औन्दी किमत (ज़ो इस्राइला री संताना मांझ़िऊ कु काइएउऐ थी ठहराई ऐन्दी) नीं गौऐ।, "
MAT,27,10,और ज़िणी प्रभुऐ मुलै हुकम दैऔ थौ तिणी ई तिऊं पैसेऊ कौरी कुम्हारा रौ डोखरौ खरीदौ।” 
MAT,27,11,"ज़ेबी यीशु पिलातुस आफसरा काऐ खौड़ौ थौ ता आफसरै तेसकु पुछ़ौ, “का तू यहुदिया रौ राज़ौ ई?” यीशुऐ तेसलै बोलौ, “तू आपु ई बोलदै लागौ औन्दौ।” "
MAT,27,12,"ज़ैबै बौड़ै याजक और स्याणै यीशु माथै आरोप थै लाइंदै लागै औन्दै, ता यीशुऐ कुछ़ ज़वाब नाईं दैऔ। "
MAT,27,13,"एथ माथै पिलातुसै यीशु लै बोलौ, “का तू नाईं सुंच़दौ कि इऐ तैरै बारै दी केती गवाही ई दैंदै लागै औन्दै?” "
MAT,27,14,"पर यीशुऐ तेसलै एक भी बुशा रौ ज़वाब नाईं दैऔ, इदरा झ़ांऊ की आफसरा कै बौड़ी हैरानी हुई। "
MAT,27,15,"पिलातुस आफसरा रौ इणौ रिवाज़ा थौ कि तेस फसह रै साज़ै दी लोगु कालै कास एक कैदी ज़ास सै लोग च़ाहा थै, तेस आज़ाद कौरा थै। "
MAT,27,16,सेज़ै बौगतै तिउंरी कैदा दी बरअब्बा नावां रौ एक मानौ औन्दौ कैदी थौ। 
MAT,27,17,"ज़ैबै सै कौठै हुऐ, ता पिलातुसै तिउंलै बोलौ, “तुमै कास च़ाहा ई कि हाऊं तुमु कालै छ़ाड़ू? बरअब्बा, या यीशु ज़ासलै मसीहा बोलाई?” "
MAT,27,18,कैलैकि पिलातुस ज़ाणा थौ बौड़ै याजक लोग यीशु री मीश कौरा ई। तैबै यीशु पकड़ाऔ आ। 
MAT,27,19,"ज़ैबै पिलातुस फैसलै कौरणै वाल़ी गाद्दी माथै बोशौ औन्दौ थौ ता तेसरी छ़ेउड़ीऐ तेसलै बोलौ, “तू एस धौर्मी रै मामला दी आपणौ हाथ नाईं पा, कैलैकि मुंइऐ आज़ सुइणा दी तेसरी वज़ाह कु भौरी दु:ख उठाऐ ई” "
MAT,27,20,"बौड़ै याजकै और स्याणै लोगुऐ आपणै लोग उकसाऐ कि सै बरअब्बा मांगा लै, और यीशु झ़ांगा लै पोरु। "
MAT,27,21,"पिलातुसै तिऊंकु पुछ़ौ, “इऊं दुई मांझ़िआ कु कास च़ाहा ई कि हाऊं तुमु कालै छ़ाड़ू?” तिंउऐ बोलौ, “बरअब्बा।” "
MAT,27,22,"पिलातुसै तिउंकु पुछ़ौ, “तैबै यीशु, ज़ासलै मसीह बोलाई, एसरौ का कौरु?” सौभीऐ तेसलै बोलौ, “एस क्रुसा माथै च़ड़ाऔ!” "
MAT,27,23,"पिलातुसै बोलौ, “कैलै, इणीऐ का बुराई की आ?” पर सै औज़ौ भी ज़ोरै-ज़ोरै च़िल्लाइयौ बोलदै लागै, “एस क्रुसा माथै च़ड़ाऔ।” "
MAT,27,24,"ज़ैबै पिलातुसै देखौ कि कुछ़ बौणदै नाईं लागौ औन्दौ पर तिदै भौरी भीड़-भड़ाकौ औन्दै लागौ, ता तिणीऐ पाणी नियौं और भीड़ा काऐ आपणै हाथ धोऐ और बोलौ, “हाऊं एस धौर्मी रै लोऊ कु बेकसूर ऊ। तुमै इऐ ज़ाणौ।” "
MAT,27,25,"सारै लोगुऐ ज़वाब दैऔ, “एसरौ लोऊ आमु माथै और आमारै संताना माथै पौड़ा!” "
MAT,27,26,"एथ माथै पिलातुसै बरअब्बा तिऊं कालै छ़ाड़ी गौ, और यीशु दी कोड़ै लाइणा लै और क्रुसा माथै च़ड़ाउणा लै बोली ऐरौ। "
MAT,27,27,"तैबै पिलातुसा रै सिपाइउऐ यीशु मैहला दी निऔं और सारी पल़टन यीशु रै च़ारौ तौरफ कौठै की, "
MAT,27,28,"और यीशु रै जुड़कै उतारीयौ लाल रौंगा रौ च़ोगौ भिड़ाऔ, "
MAT,27,29,"और कांडेउ रौ ताज़ बुणीयौ यीशु रै मुंडा माथै छ़ाड़ौ, और यीशु रै सुल़टै हाथा दी शाऊंटौ दैऔ और यीशु काऐ औगाड़ी घुण्डै टेकियौ तेसरौ मज़ाक उड़ाउंदै लागै और बोलौ, “ओ यहुदिऊ रै राज़ै, ताउंकै ढाल!” "
MAT,27,30,और यीशु माथै थुकौ। और तेस शाऊंटै कौरै यीशु रै मुंडा दी लाइंदै लागै। 
MAT,27,31,"ज़ैबै सै यीशु रौ आच़्छ़ै कौरीऐ मज़ाक उड़ाऔ, ता सेऊ च़ोगौ यीशु कु उतारीयौ तेसकै तेसी रै जुड़कै भिड़ाऐ, और यीशु क्रुसा माथै च़ड़ाउणा लै नियौं। "
MAT,27,32,बाइरै डेउंदी बारै तिउंकै शमौन नावां रौ एक कुरैन नावां रै देशा रौ आदमी मिलौ। तिंउऐ सेऊ बाटा दी पाकड़ौ ज़ीतीऐ तेसकु क्रूस च़ुंगाऔ। 
MAT,27,33,"सेज़ी ज़ागाह माथै ज़ो गुलगुता मतलब खोपड़ी ज़िणी ज़ागाह बोलाई, तिऐ यीशु आणौ "
MAT,27,34,"तिंउऐ पित मिलाऔ औन्दौ अंगुरा रौ रस (सिरकौ) यीशु लै पिणा लै दैऔ, पर यीशुऐ सेऊ च़ाखियौ नाईं पियौ। "
MAT,27,35,"तैबै तिंउऐ यीशु क्रुसा माथै च़ड़ाऔ, और पर्च़ी टाल़ियौ यीशु रै जुड़कै रोमी सिपाइउऐ आपु मांझ़िऐ बांटै, "
MAT,27,36,और तिऐ बोशियौ तेसरौ पैहरौ दैंदै लागै। 
MAT,27,37,"और क्रुसा माथै एक तख्ती भी लाई ज़ासदी यीशु लै लिखौ औन्दौ थौ कि, “एऊ यहुदिऊ रौ राज़ौ यीशु आ”। "
MAT,27,38,"तैबै यीशु आइलै दुई डाकू भी थै, ज़ो अलग-अलग क्रुसा माथै थै च़ड़ाऐ औन्दै, एक थौ यीशु री सुल़टी भिलै, एक थौ उल़टी भिलै। "
MAT,27,39,"तिऐ बाटा दी आशणै-डेउणै वाल़ै लोग आपणौ मूंड हिलाई-हिलाइयौ यीशु री बेइज़्ज़ती थै कौरदै लागै औन्दै, "
MAT,27,40,"और इणौ बोला थै, “ओ परमेश्‍वरा रै घौर ढाल़नै वाल़ै और चिजै दिना दी तेस चाणनै वाल़ौ, आपु ता बौच़ाऊ! अगर तू परमेश्‍वरा रौ छ़ोहरु ई, ता क्रुसा माथै कु उतरियौ आश।” "
MAT,27,41,"यहुदी शास्त्री, मुख्यै और बौड़ै याजक भी यीशु रौ मज़ाक उड़ाइयौ बोला थै, "
MAT,27,42,"“इणीऐ ता दुजै बौच़ाऐ ई, और आपु नाईं बौच़ी बौल़दौ। एऊ ता ‘इस्राइला रौ राज़ौ’ आ। अगर इयौ आमारै सामनै क्रुसा कु उतरा लौ ता आमै भी एस माथै विश्वास कौरी ई।” "
MAT,27,43,"इणीऐ परमेश्‍वरा माथै विश्वास कियौ आ। अगर सेऊ एस च़ाहा ई, ता आबै एस छ़ुड़ावा लौ, कैलैकि इणीऐ बोलौ थौ, “हाऊं परमेश्‍वरा रौ छ़ोहरु ऊ।” "
MAT,27,44,यीशु आइलै ज़ो दुई डाकू थै क्रुसा माथी टांगै औन्दै सै भी यीशु रौ मज़ाक उड़ाउंदै थै लागै औन्दै। 
MAT,27,45,दुसकौ बौगत हुई गौ आ। बारह बाज़ै कु चिआ बाज़ै झ़ांऊ सारै देशा दी न्यारौ पौड़ी गौ। 
MAT,27,46,"दुसकै चिआ बाज़ै दी यीशुऐ ज़ोरै-ज़ोरै बोलौ, “एली, एली, लमा शबक्तनी?” ज़ासरौ मतलब आ, “ओ मैरौ परमेश्‍वर, ओ मैरौ परमेश्‍वर, तांऐ हाऊं कैलै छ़ाड़ी ऐरौ ऊ?” "
MAT,27,47,"ज़ो लोग तिऐ खौड़ै थै, तिऊं मांझ़िऐ भौरी लोगुऐ इणौ शुणियौ बोलौ, “सेऊ ता एलियाह भविष्यवक्ता लै आ औटाइंदै लागौ औन्दौ।” "
MAT,27,48,"तिऊं सिपाई मांझ़िआ कु एक फेटा मारीयौ आशौ, और स्याइचूश सिरकै दी भिज़ाइयौ, और एक लाम्बै डिंगै दी बानियौ यीशु कु चुशाऔ। "
MAT,27,49,"तैबै कुणिऐ बोलौ, “रुकौ देखी एरी कि एलियाह भविष्यवक्ता एस बौच़ाउंदै आशा कि नाईं।” "
MAT,27,50,तैबै यीशुऐ औज़ौ ज़ोरै राड़ देई और मौरी गौऔ। 
MAT,27,51,"और देखौ, परमेश्‍वरा रै घौरा रौ पौरदौ माथा कु तौल़ झ़ांऊ च़ीरुइयौ दुई भिलै हुऔ: और धौतरी हिली गोई और ढोकै टकराउवी गोऐ, "
MAT,27,52,"और ओडाच़ी खुली गोई, और मौरै औन्दै पवित्र लोगु रै भौरी मौड़ै ज़िउंदै हुऐ, "
MAT,27,53,और तेसरै ज़िउंदै हुणै बासिऐ सै ओडाच़ी मांझ़िआ कु निकल़ियौ पवित्र इलाकै दि डेवै और भौरी ज़ौणैउ कै दिशै। 
MAT,27,54,"तैबै सरदार और ज़ो तेस आइलै यीशु रौ पैहरौ दैंदै थै लागै औन्दै, तिंउऐ भुंच़ाल़ और ज़ो कुछ़ हुऔ थौ इणौ देखीयौ भौरी डौरी गौऐ और तिंउऐ बोलौ, “सौच़्च़ी इयौ आदमी परमेश्‍वरा रौ छ़ोहरु थौ!” "
MAT,27,55,"तिऐ भौरी छ़ेउड़ी ज़ो गलीला कु यीशु री सेवा कौरदै बारै तेस आइलै आशी थी, सै दुरा कु थी लागी औन्दी देखदै। "
MAT,27,56,"तिऊं मांझ़िऐ मरियम मगदलीनी, याकूब और योसेसा री मां मरियम, और जबदी रै छ़ोहरु री मां थी। "
MAT,27,57,"ज़ैबै ब्याल़ हुई ता युसुफ नावां रौ ज़ो अरिमतिया रौ एक सेठ आदमी, ज़ो आपु ई यीशु रौ च़ेलौ थौ, सेऊ आशौ। "
MAT,27,58,तिणीऐ पिलातुसा कु यीशु रौ मौड़ौ मांगौ। एथ माथै पिलातुसै यीशु रौ मौड़ौ निणै दैऔ। 
MAT,27,59,"युसुफै मौड़ौ नियौं, यीशु रौ मौड़ौ मखमला री च़ादरी दी मेटौ, "
MAT,27,60,"और सेऊ मौड़ौ आपणी नौईं ओडाच़ी दी छ़ाड़ौ, ज़ो तिणीऐ ढोकै दी थी काटियौ चाणी औन्दी, और ओडाच़ी दी एक बौड़ै पात्थरा कौरीऐ बन्द कौरीऔ डेई गौ। "
MAT,27,61,"मरियम मगदलीनी और दुजी मरियम, दुइया तिऐ ओडाच़ी काऐ बोशी औन्दी थी। "
MAT,27,62,"दुजै दिनै ज़ो त्यारी रै दिना बासिऐ आरामा रौ दिन थौ, बौड़ै याजक और फरीसीउऐ पिलातुसा काऐ कौठै हुइयौ बोलौ, "
MAT,27,63,"“ओ महाराज़, आमुकै याद आ तिणी भरमाणै वाल़ै ज़ेबी सौ ज़िउंदौ थौ, तिणीऐ बोलौ थौ, ‘हाऊं मौरणै बासीऐ चिजै दिनै ज़िउंदौ हुआ ऊ।’ "
MAT,27,64,"तैबै हुकम दैऔ कि चीज़ै दिना झ़ांऊ ओडाच़ी री च़ोकसी हुआ। इणौ ना च़ांई हुऔ कि तेसरै च़ेलै आशीयौ तेसरी लाश च़ोरिऐ निंआलै पोरु, और लोगु लै बोलदै लागा लै, ‘सेऊ मौरै औन्दै मांझ़िऊ कु ज़िउंदौ हुई ऐरौ आ।’ तैबै पिछ़लौ धोखौ पैहलै कु भी बुरौ हुआ सा।” "
MAT,27,65,"पिलातुसै तिउंलै बोलौ, “तुमुकै पैहरैदार ता आसा ई, डैऔ, आपणी सौमझ़ी कौरै च़ोकसी कौरौ।” "
MAT,27,66,"तैबै सै पैहरैदार आपु आइलै निऐं, और पात्थरा माथै मोहर लाइऔ ओडाच़ी री च़ोकसी की। "
MAT,28,1,आरामा रै दिना बासिऐ हौफ्तै रै पैहलै दिनै दोअती कांडै प्याशिदैं ई मरियम मगदलीनी और दुजी मरियम ओडाच़ी देखदै आशी। 
MAT,28,2,"और देखौ, एक बौड़ौ भुइंच़ल़ आशौ, कैलैकि प्रभु रौ एक दूत सौरगा कु उतरौ और तिऐ आशीयौ सेऊ पात्थर तिदरा कु पोरु घिसराऔ, और तेथ माथै बोशी गौ। "
MAT,28,3,तेस दूतै रौ रूप बिज़ल़ी ज़िणौ और तेसरै जुड़कै च़ौमकिलै थै। 
MAT,28,4,"तेसरै डौरा कु पैहरैदार कांबदै लागै, और धौनी लोटै ज़िणै मौरै औन्दै ई। "
MAT,28,5,"सौरगदूतै तिऊं छ़ेउड़ी लै बोलौ, “नाईं डौरौ, हाऊं ज़ाणाऊ कि तुमै यीशु लोड़दै ई लागै औन्दै ज़ो क्रुसा माथै थौ च़ड़ाऔ औन्दौ। "
MAT,28,6,"सेऊ इदै नाईं आ, पर तेसरै वचना रै मुताबिक ज़िउंदौ हुई ऐरौ आ। आशौ, इऐं ज़ागाह देखौ, ज़िऐ प्रभु थौ छ़ाड़ौ औन्दौ, "
MAT,28,7,"और तुमै फेटी डैऔ यीशु रै च़ेलेउलै बोलौ कि यीशु मौरै औन्दै मांझ़िआ कु मानदौ हुई ऐरौ आ, और सेऊ तुमु कु पैहलै गलीला दी डेइ ऐरौ सा, तिऐ तुमै तेस देखा ई! शुणौ, मुंइऐ तुमुलै बोली ऐरौ आ।” "
MAT,28,8,सै घबराइयौ और बौड़ी खुशी आइलै तिदरा कु फेटी डेइयौ तेसरै च़ेलेउलै एज़ी बुशै बोलणै लै दौड़ी गोई। 
MAT,28,9,"तैबै यीशु तिउंकै मिलौ। और बोलौ, “ढाल”। तिंउऐ यीशु काऐ आशीयौ और तेसरै लात पाकड़ीयौ ढाल की। "
MAT,28,10,"तैबै यीशुऐ तिउंलै बोलौ, “नाईं डौरौ। मैरै च़ेलेऊ कै डेइयौ बोलौ कि गलीला परदेशा लै डैऔ, तिऐ मुं देखाल़ै” "
MAT,28,11,सै छ़ेउड़ी डेउंदै ई थै लागी ऐन्दी कि पैहरैदार मांझ़िऊ कु कुछ़ इलाकै दी आशीयौ पुरौ हाल बौड़ै याजकै कै शुणाऔ। 
MAT,28,12,"तैबै सै बौड़ै याजक स्याणै गुरु आइलै कौठै हुइयौ चौपड़ुऐ और सिपाइऊ लै भौरी च़ांदी देइयौ बोलौ, "
MAT,28,13,"“सारेऊ कै इणौ बोलणौ कि राची ज़ैबै आमै सुतै औन्दै थै, ता तेसरै च़ेलेउऐ सेऊ च़ोरिऐ नियौं। "
MAT,28,14,"और अगर तुमारै सुतणै री बुशै पिलातुस आफसरा रै कौन्थु झ़ांऊ पौउंच़ाली, ता आमै तेस सौमझ़ाई और आमै तुमु मुश्कल़ा कु बौच़ाई।” "
MAT,28,15,"तैबै तिंउऐ रुपाऐ देइयौ ज़िणौ तिउंकै शिखाऔ औन्दौ थौ, तिणी ई कियौ। एज़ी बुशै आज़ा झ़ांऊ यहुदिऊ दी मशूर आ। "
MAT,28,16,"ग्यारह च़ेलै गलीला री तिंया टिरा माथै डेवै, ज़ो यीशुऐ तिउंकै बोलौ थौ। "
MAT,28,17,"तिंउऐ यीशु देखीयौ तेसलै ढाल की, पर कोइयै तेस माथै विश्वास नाईं कियौ कि सेऊ ज़िउंदौ हुई गौ आ। "
MAT,28,18,"यीशुऐ तिऊं काऐ आशीयौ बोलौ, “सौरग और धौतरी रौ सारौ हक्क्क मुकै आ दैऔ औन्दौ। "
MAT,28,19,"एथीलै तुमै डैऔ, सारी ज़ाती रै लोगु च़ेलै चाणौ। और तिउंलै बाब, छ़ोहरु, और पवित्र आत्मा रै नावां कौरी बपतिस्मौ दैऔ, "
MAT,28,20,"और तिउंकै सारी बुशै ज़ो मुंइऐ तुमुलै हुकम दैऔ आ, मानणौ शिखाऔ और शुणौ, हाऊं धौतरी रै आखरी झ़ांऊ तुमु आइलै सौदा रौआऊ।” "
MRK,1,1,"एज़ी खुशी री खौबर यीशु मसीहा रै बारै दी आ, ज़ुण परमेश्‍वरा रौ छ़ोहरु आ। एज़ी खुशी री खौबर इणी शुरु हुई। "
MRK,1,2,"ज़िणौ भविष्यवक्ता री किताबी दी आ लिखौ औन्दौ कि परमेश्‍वरै आपणै छ़ोहरु लै इणौ बोलौ आ कि, “शुण! हाऊं ताऊं कु औगाड़िऐ आपणौ एक दूत भेज़ाऊ। सेऊ ताऊं कालै बाट त्यार कौरा सा।” "
MRK,1,3,"यशायाह भविष्यवक्तै इणौ थौ लिखौ औन्दौ कि, “शुनशान ज़ागाह दी एक आदमी री हाकै ई लागी औन्दी शुणिदै, ‘प्रभु कालै आशणा लै बाट त्यार कौरौ, ज़ो बिल्कुल साफ और सिधी आ।’ ” "
MRK,1,4,"तिऐं भविष्यवाणी पुरी कौरीयौ एक आदमी आशौ ज़ासरौ नाऊं यहुन्ना थौ। सेऊ यरदन नौईं पारभिलै बंज़र ज़मीना दी आशौ। और परचार कौरदै लागौ कि, “सारै लोग आपणै-आपणै पापा कु माफी पाइणा लै बुरै कामा कु मन बौदल़ौ और बपतिस्मौ निऔं।” "
MRK,1,5,"सारै यहुदा परदेशा रै लोग और यरुशलेम शहरा दी रौइणै वाल़ै सारै लोग यहुन्ना काऐ आशै, और आपणै-आपणै पाप मानियौ यरदन नौईं दी यहुन्ना कु बपतिस्मौ नियौं। "
MRK,1,6,"यहुन्ना ऊंटा रै बाल़ा रै चाणै औन्दै जुड़कै भिड़ा थौ, और कमरा दी भिड़ा थौ च़ामड़ा री गाची। यहुन्ना सिरफ थाड़ै और बौणा री माक्खी रौ मौ खा थौ। "
MRK,1,7,"यहुन्ना बोला थौ, “मुं बासिऐ ज़ुण आशणै वाल़ौ आ, ज़ो मुकु ज़ादौ शक्ति वाल़ौ आ। हाऊं ता एस लायक भी नाईं कि धौनी झ़ुकियौ तेसरै बुटा रै तौसमै खोलु। "
MRK,1,8,"हाऊं दिआऊ तुमुलै पाणी कौरीऐ बपतिस्मौ, पर सेऊ दिया तुमुलै पवित्र आत्मा कौरी बपतिस्मौ।” "
MRK,1,9,सेज़ै बौगतै यीशु गलील परदेशा रै नासरत गाँवा कु आशीयौ यरदन नौईं काऐ डैऔ। तिऐ यहुन्ना लोगु लै बपतिस्मौ दैंदै थौ लागौ औन्दै। यीशुऐ भी यहुन्ना काऐ डेइयौ बपतिस्मौ निऔं। 
MRK,1,10,ज़िणी ई यीशु पाणी मांझ़िआ कु खौड़ौ उठौ तिणी ई यीशुऐ सौरग दुई भिलै च़ीरिंदै देखौ और आपु माथै पवित्र आत्मा कबुतरा ज़िणौ उतुरदै देखी। 
MRK,1,11,"और सौरगा कु परमेश्‍वरा री हाक शुणुई कि, “तू मैरौ प्यारौ छ़ोहरु ई। हाऊं ताऊं देखीयौ भौरी खुश ऊ।” "
MRK,1,12,खरकच़ार पवित्र आत्मै यीशु शुनशान ज़ागाह दी नियौं। 
MRK,1,13,"तिऐ यीशु खतरनाक छ़ोटै-छ़ोटै ज़ीव-जन्तु मांझ़िऐ चालिस दिना झ़ांऊ रौऔ। तिऐ शैतानै यीशु बुशु शुणाइयौ फसाउणौं और परखुणौ च़ाऔ, पर यीशुऐ तेसरी एक बूश भी नाईं मानी। तैबै प्रभु रै दूत सौरगा कु आशीयौ यीशु री सेवा कौरदै लागौ। "
MRK,1,14,"दख बौगतै बासिऐ राज़ै हेरोदेस अंतिपासै यहुन्ना पाकड़ियौ ज़ेला दी टाल़ौ, तैबै यीशु गलील परदेशा दी आशीयौ, परमेश्‍वरा री खुशी री खौबर शुणाउंदै लागौ। "
MRK,1,15,"यीशुऐ बोलौ, “बौगत पुरौ हुऔ परमेश्‍वरा रौ राज़ नज़दीक आशी गौ आ। आबै आपणै मन बौदल़ौ, और इंऐ खुशी री खौबरी माथै विश्वास कौरौ।” "
MRK,1,16,"ज़ेबी यीशु गलीला रै झ़िला रै डीका बाटीऐ थै डेउंदै लागौ औन्दै, तेबी यीशु कै शमौन और तेसरौ भाई आन्द्रियास दिशै। सै झ़ींवर थै। सै थै झ़िला दी ज़ाल़ा टाल़दै लागै औन्दै। "
MRK,1,17,"और यीशुऐ तिउंलै बोलौ, “मुं पिछ़ु आशौ। हाऊं तुमु लोगु मुं काऐ आणनै वाल़ै चाणाऊ।” "
MRK,1,18,"तैबै खरकच़ार तिऊं दुई भाईउऐ ज़ाल़ छ़ाड़ौ पोरु, आपु डेवै यीशु पीछ़ु। "
MRK,1,19,"यीशु तिदरा कु दख दूर डैऔ, तिऐ दिशै यीशु कै जबदी रै दुई छ़ोहरु याकूब और यहुन्ना। सै भी झ़ींवर थै। सै थै लागै औन्दै ज़ाल़ा गांठदै। "
MRK,1,20,"यीशुऐ सै खरकच़ार औटाऐ। तिंउऐ आपणौ बाब छ़ाड़ौ किश्ती दी मुंज़ुरदारु आइलै, और आपु डेवै यीशु पीछ़ु। "
MRK,1,21,"तेत बासिऐ यीशु आपणै च़ेलेऊ आइलै कफरनहूम गाँवा दी आशौ। तिऐ आशीयौ एक आराधनालय दी डैऔ, आरामा वाल़ै दिना दी। तिऐ शिक्षा दैंदै लागौ। "
MRK,1,22,"ज़ेती भी लोग थै तिऐ बोशै औन्दै, यीशु री शिक्षा शुणियौ सारै हैरान हुऐ। कैलैकि यीशु शिक्षा हक्क्का कौरीऐ दिया थौ। यीशु री शिक्षा यहुदी शास्त्री लोगु ज़िणी नाईं थी। "
MRK,1,23,"तिंया ताकै तिंया आराधनालय दी एक आदमी थौ, ज़ासदी बुरी आत्मा थी। तिऐं बुरी आत्मै हाकै मारीयौ बोलौ, "
MRK,1,24,"“ओ, नासरता रै यीशु! हाऊं ज़ाणाऊ कि तू कुण ई। तू परमेश्‍वरा री तौरफा कु भेज़ौ औन्दौ पवित्र ज़ौणौ ई। आमुकै ताऊं कु का काम आ? का तू आमु नाश कौरदै ई आशौ औन्दौ?” "
MRK,1,25,"यीशुऐ तिऐं बुरी आत्मा लै डांटियौ बोलौ, “च़ुटुक थाक! एस आदमी कु बाइरै निकुल़।” "
MRK,1,26,"तिऐं बुरी आत्मै सेऊ आदमी छ़ाटौ-बिछ़ांडौ और राड़ी मारीयौ, तेस आदमी छ़ाड़ियौ बाइरै निकल़ी। "
MRK,1,27,ज़ेती भी तिऐ लोग थै सै हैरान हुऐ और आपु मांझ़िऐ चौपड़िंदै लागै कि “इऐ का बूश आ? इयौ यीशु हक्क्का कौरीऐ किणी शिक्षा दिया? इदरा झ़ांऊ कि बुरी आत्माऐं भी एसरौ हुकम पोरु माना ई।” 
MRK,1,28,यीशु रै बारै दी खरकच़ार पुरै गलील परदेशा रै सारै मुलखा दी आगी बाशीऐ फैअली। 
MRK,1,29,यीशु खरकच़ार आराधनालय कु निकल़ियौ याकूब और यहुन्ना आइलै शमौन और आन्द्रियासा सै घौरा दी डैऔ। 
MRK,1,30,तिऐ शमौन री शाशु च़ाता ई बुखारा कौरीऐ भौरी बिमार थी। तिऊं घौरा रै लोगुऐ इऐ बूश खरकच़ार यीशु काऐ बोली। 
MRK,1,31,"यीशु शमौना री शाशु काऐ डैऔ, तियांरौ हाथ पाकड़ौ और सै खौड़ी उठाई। तियांरौ बुखार तेबी ठीक हुऔ। तेत बासिऐ सै तिउंरी सेवा कौरदै लागी। "
MRK,1,32,आरामा रौ दीन खातम हुइयौ ब्याल़कै लोग बीमार और ज़ासदी बुरी आत्मा थी लागी औन्दी यीशु काऐ आणदै लागै। 
MRK,1,33,गाँवा रै भौरी लोग शमौना रै दारा काऐ भौरुऐ। 
MRK,1,34,यीशुऐ भौरी लोग ज़ासदी कई रौंगा री बीमारी थी लागी औन्दी च़ांगै कियै। और बुरी आत्मा ज़ासदी लागी औन्दी थी तिऊंकु सै आत्माऐं भी गाड़ी पोरु। तिणीऐ बुरी आत्माऐं लै बोलणै रौ कोई मौकौ ना दैऔ। कैलैकि बुरी आत्माऐं ज़ाणा थी कि यीशु कुण आ। 
MRK,1,35,आगली दोउती यीशु दोत राची सुतियौ उठौ। और बाइरै निकल़ियौ एखुलै ज़ागाह दी डैऔ और तिऐ प्राथना कौरदै लागौ। 
MRK,1,36,"तैबै शमौन और तेसरै साथी यीशु लोड़दै लागै, कि सेऊ केशी डैऔ औलौ। "
MRK,1,37,"तेत बासिऐ तिउंकै यीशु मिलौ और सै तेसलै बोलदै लागै कि, “भौरी लोग ई तुमु लोड़दै लागै औन्दै।” "
MRK,1,38,"यीशुऐ तिउंलै बोलौ, “ओरु आशौ! आमै नीज़ुका रै गाँवा दी डेई। हाऊं धौतरी दी एथीलै ऊ आशौ औन्दौ कि लोगु कै परचार कौरु।” "
MRK,1,39,तेत बासिऐ यीशु गलील परदेशा री भौरी ज़ागाह दी आराधनालय दी डेइऔ परचार कौरदै लागौ और ज़ासदी बुरी आत्मा थी तिऊंकु बुरी आत्मा गाड़दै लागौ। 
MRK,1,40,"एकी दिनै यीशु काऐ एक कोढ़ी आशौ। सौ यीशु रै बांगणै बौंधियौ औरज़ कौरदै लागौ, “अगर तुमै मुं च़ांगौ कौरणै च़ाहा लै ता च़ांगौ कौरी बौल़ा ई।” "
MRK,1,41,"यीशुऐ दया कौरीयौ आपणै हाथा बड़ाइयौ सेऊ छ़ुंऔ और तेसलै बोलौ, “हाऊं च़ाहा ऊ कि तू च़ांगौ च़ांई हुऔ।” "
MRK,1,42,तेभी ई तेसरौ कोढ़ दूर हुऔ और सेऊ च़ांगौ हुऔ। 
MRK,1,43,"यीशुऐ सेऊ सख्ता ई कौरीऐ बोलीऔ भेज़ौ, "
MRK,1,44,“इऐं बूश कासी काऐ ना बोलै। तू सिधौ याजका काऐ डेऊ। परमेश्‍वरा रै आपणै सेवक मुसा रै ज़ौरिऐ ज़ेज़ै नियम ई दैऔ औन्दै तिऊं अपणाईयौ बौल़ी च़ौड़ाऊ ताकी सै तैरै बारै दी लोगु काऐ बोला कि तू च़ांगौ और शुद्ध हुई गौ आ।” 
MRK,1,45,"पर सेज़ौ आदमी लोगु काऐ डेइऔ इऐं बुशा फैलाउंदै लागौ कि, “यीशुऐ हाऊं च़ांगौ कियौ ऊ।” एज़ै कारण यीशु कै गांव-गाँवा दी नाईं डेउवौ। तैबै यीशु बंज़र ज़मीना दी रौउंदै लागौ। तेती माथै भी लोग गांव-गाँवा कु यीशु काऐ तिऐ आशा थै। "
MRK,2,1,कुछ़ दिना बासिऐ यीशु कफरनहूम गाँवा दी वापिस आशौ। लोगुऐ शुणौ कि यीशु एकी घौरा दी आ। 
MRK,2,2,तैबै तिऐ एतरै लोग भौरुऐ कि दारा काऐ भी ज़ागाह नाईं थी। यीशु तिऊं काऐ परमेश्‍वरा रै वचना शुणाउंदै थौ लागौ औन्दौ। 
MRK,2,3,तैबै तिदै च़ार आदमीउऐ च़ुंगियौ एक इणौ आदमी आणौ ज़ासकै आपणै ज़िसमा रौ केज़ौ भी आंग नाईं हिलाइया थौ। 
MRK,2,4,भौरी लोगु री भीड़ा ई तिउंकै यीशु काऐ नाईं पउंच़ुऔ। एज़ी ताईं तिंउऐ उपरै स्वाणै पारै च़ौड़ियौ तेस घौरा रै छ़ापरा कु कुछ़ ज़ाण्दै गाड़ियौ बिस्तरै रै च़ार कुणै दी लोऊल़ी बानियौ सेज़ौ बीमार आदमी यीशु काऐ धौनी उतारौ। 
MRK,2,5,"तैबै यीशु तिऊं च़ार लोगु रौ विश्वास देखीयौ बिमार आदमी लै बोलौ, “ओ गोष्टण, तैरै पाप माफ हुई गोऐ ई।” "
MRK,2,6,"तैबै ज़ो तिऐ यहुदी शास्त्री थै बोशै औन्दै, सै आपणै मौना दी सुंच़दै लागै कि, "
MRK,2,7,“एऊ यीशु इणौ कैलै बोला आ? इयौ परमेश्‍वरा री बुराई कौरा आ! पाप ता सिरफ परमेश्‍वर ई माफ कौरा सा?” 
MRK,2,8,"यीशुऐ खरकच़ार तिउंरै मौना री बुशै ज़ाणीऔ बोलौ, “तुमै आपणै मौना दी का ई लागै औन्दै सुंच़दै? "
MRK,2,9,"आसान का सा? बीमार आदमी लै इणौ बोलणौ कि, ‘तैरै पाप माफ हुई गोऐ’ या इणौ बोलणौ कि, ‘खौड़ौ उठ, आपणौ बिस्तरौ च़ुंग और आण्डदै लाग्ग?’ "
MRK,2,10,"एथीलै तुमुकै देखाउणा लै कि पाप माफ कौरणै रौ हक्क्क मुकै आ, ज़ुण परमेश्‍वरा री तौरफा कु भेज़ौ औन्दौ,” तैबै यीशुऐ तेस बीमार आदमी देखीयौ बोलौ, "
MRK,2,11,"“हाऊं ताउंलै बोलाऊ, खौड़ौ उठ, आपणौ बिस्तरौ च़ुंग और घौरै डेऊ।” "
MRK,2,12,"तैबै सेऊ आदमी खरकच़ार सारै लोगु काऐ उठौ और आपणै बिस्तरै च़ुंगियौ बाइरै डैऔ। तिऐ सारै लोग इणै देखीयौ हैरान हुऐ और इणै बोलीयौ परमेश्‍वरा री बौड़ाई कौरी, कि “इणौ आमुऐ पैहलै केभी ना देखौ।” "
MRK,2,13,यीशु तेस घौरा कु गलील झ़िला रै डीका काऐ डैऔ। तैबै लोगु री भीड़ यीशु काऐ डेई। यीशु लागौ तिऐ तिउंलै शिक्षा दैंदै। 
MRK,2,14,"तेत बासिऐ यीशु दुजी ज़ागाह दी डैऔ। तैबै यीशुऐ हलफई रौ छ़ोहरु देखौ ज़ासरौ नाऊं लेवी थौ। सौ मामलै निणै वाल़ेउ रै आड्डै माथै थौ बोशौ औन्दौ। यीशुऐ तेसलै बोलौ, “मुं पिछ़ु आश।” तैबै सौ उठीयौ यीशु पीछ़ु लागौ आण्डदै। "
MRK,2,15,"एकी दिनै तिणी मामलै निणै वाल़ै लेवीऐ यीशु आपणै घौरा दी रोटी खांदै औटाऔ। मामलै निणै वाल़ै और पापी लोग भी बोशै रोटी खांदै कैलैकि सै यीशु पिछ़ु च़ाला थै, यीशु रै च़ेलेउ आइलै। "
MRK,2,16,"यहुदी शास्त्री ज़ासलै फरीसी भी बोला थै कैलैकि सै आपुलै धौर्मी सौमझ़ा थै, तिंउऐ देखौ कि यीशु मामलै निणै वाल़ेऊ और पापी लोगु आइलै रोटी खांदै लागौ औन्दौ। तैबै तिंउऐ यीशु रै च़ेलेउलै बोलौ, “यीशु कैलै खा सा इऊं मामलै निणै वाल़ेऊ और पापी लोगु आइलै रोटी?” "
MRK,2,17,"यीशुऐ इणै शुणियौ तिउंलै बोलौ, “भौलै-च़ांगेउ लै डाक्टरा री ज़ुरत नाईं औन्दी, पर बिमार लोगु लै डाक्टरा री ज़ुरत हुआ सा। हाऊं धौर्मी लोगु नाईं बल्कि पापी लोगु औटाउंदै ऊ आशौ औन्दौ।” "
MRK,2,18,"यहुन्ना बपतिस्मौ दैणै वाल़ै रै च़ेलै और फरीसी थै ब्रौत कौरदै लागै औन्दै। तैबै सै यीशु काऐ आशीयौ यीशु लै बोलदै लागै, “यहुन्ना रै च़ेलै और फरीसी रै च़ेलै ता कौरा ई ब्रौत। पर तुमारै च़ेलै ब्रौत नाईं कौरदै। इणौ कैलै सा?” "
MRK,2,19,"यीशुऐ तिउंलै बोलौ, “ज़ेबी झ़ांऊ लाड़ौ साथा दी हुआ, का बराती ब्रौत कौरदै लागा ई? ज़ेबी झ़ांऊ लाड़ौ बरातीउ आइलै हुआ, सै खुश हुआई। एथीलै तिउंकै ब्रौत कौरणै री कोई ज़ुरत नाईं "
MRK,2,20,"पर सेज़ै दिन आशालै, ज़ेबी लाड़ौ तिऊंकु अलग कौरालै, सेज़ै बौगता दी सै ब्रौत कौरा ई।” "
MRK,2,21,"यीशुऐ इणौ भी बोलौ, “केज़ौ भी आदमी नौऐं जुड़कै रौ टालकौ पुराणै जुड़कै दी नाईं लाइंदौ। नाईं ता धोइदीं बारै सेऊ नौऐं जुड़कै रौ टालकौ तेस पुराणौ जुड़कौ पोरु थोसियौ ज़ादड़ौ च़ीरा सा।” "
MRK,2,22,"यीशुऐ तिउंलै इणौ औनैणौ भी दैऔ, “कोई भी आदमी अंगुरा री सूर चाणना लै ताज़ै अंगुरा रौ रस पुराणै खाल़ढै दी नाईं छ़ाड़दौ। नाईं ता अंगुरा रौ रस दख बौगता बासिऐ फैलीयौ तेस पुराणौ खाल़ढौ भी पोरु च़ीरा, ज़ेथ कौरीऐ अंगुरा रौ रस और खाल़ढौ दुइया बरबाद हुआई। एथीलै ताज़ै अंगुरा रौ रस नौऐ खाल़ढै दी भौराई।” "
MRK,2,23,"इणौ हुऔ कि एकी दिनै यीशु आपणै च़ेलेऊ आइलै आरामा वाल़ै दिना दी डोखरेउ दी थौ लागौ औन्दौ डेउंदै। यीशु रै च़ेलेऊ कै थी भूख लागी औन्दी। तेस डोखरै दी थै गीऊं बौऔ औन्दै, सै च़ेलै लागै तिऊं गिऊं सै सीला चोड़ियौ खांदै। "
MRK,2,24,"तैबै फरीसीउऐ यीशु लै बोलौ, “देखौ। ज़ेज़ौ काम आरामा रै दिना दी कौरणौ मौना सा, सेज़ौ काम तुमारै च़ेलै कैलै कौरा ई?” "
MRK,2,25,"यीशुऐ तिउंलै बोलौ, “धौर्म शास्त्रा दी तुमुऐ ज़ुरुर पौढ़ौ औलौ कि ज़ेबी राज़ौ दाऊद और तेसरै साथी भुखै थै, तिउंकै खाणा लै कुछ़ भी नाईं थौ, तैबै दाऊदै का कियौ? "
MRK,2,26,"आपणी ज़ुरता लै परमेश्‍वरा रै ताम्बु दी अबियातार नावां रै परधान याजका काऐ डेइयौ और तिऐ परमेश्‍वरा लै चड़ाई औन्दी भोगा री रोटी खाई और आपणै साथीऊ लै भी देई, ज़ो सिरफ याजक ई खा थै।” "
MRK,2,27,"यीशुऐ तिउंलै इणौ भी बोलौ, “परमेश्‍वरै आरामा रौ दीन आमारै फाइदै लै चाणौ आ, ना कि आदमी आरामा रै दिना रै नियम मानणा लै चाणौ।” "
MRK,2,28,"यीशुऐ इणौ भी बोलौ, “हाऊं आदमी रौ छ़ोहरु आरामा रै दिना रौ भी प्रभु ऊ।” "
MRK,3,1,एकी औज़ौ आरामा रै दिना दी यीशु यहुदी लोगु री आराधनालय दी डैऔ। तिऐ एक आदमी थौ ज़ासरौ हाथ बीमारी कौरीऐ शुकी गौ थौ। 
MRK,3,2,तैबै कुछ़ फरीसी लोग यीशु माथै आरोप लाइणा लै तेसरी ताकी दी थै रौऐ औन्दै कि का यीशु एस आदमी आरामा वाल़ै दिना दी ठीक कौरा या नाईं कौरदौ? 
MRK,3,3,"यीशुऐ शुकै औन्दै हाथ वाल़ै आदमी लै बोलौ, “सामनै आशीयौ खौड़ौ ऊ।” "
MRK,3,4,"तैबै यीशुऐ लोगु कु पुछ़ौ, “नियमा रै मुताबिक का आरामा रै दिना दी भौलौ कौरणौ ठीक आ या बुरौ कौरणौ? प्राण बौच़ाउणौ या मारनौ?” पर कोइयै ज़वाब ना दैऔ। "
MRK,3,5,"यीशु दुखी हुऔ कैलैकि तिंउरै मन भौरी डीठ बौणी गौऐ थै। तैबै यीशुऐ रोशुइयौ लोगु भिलै देखौ और तेस आदमी लै बोलौ, “आपणौ हाथ औगांऊ कर।” तिणिऐ हाथ औगांऊ कौरौ, तैबै तेसरौ हाथ च़ांगौ हुऔ। "
MRK,3,6,तैबै फरीसी बाइरै डेइयौ खरकच़ार हेरोदेस राज़ै रै गुटा आइलै यीशु रै विरोधा ई सलाह कौरदै लागौ कि किणै कौरीऐ यीशु झ़ांगुलै। 
MRK,3,7,"तैबै यीशु भीड़ा कु अलग हुणा लै आपणै च़ेलेऊ आइलै गलील झ़िला काऐ डैऔ, पर ज़ो कुछ़ यीशु कौरदै थौ लागौ औन्दौ तेसरै बारै दी शुणियौ एक भौरी बौड़ी भीड़ तेस पीछ़ु आशी। "
MRK,3,8,"तिऐं भीड़ा दी गलील परदेश, यहुदा परदेश, यरुशलेम शहर, इदूमी परदेश और यरदन नौईं पार भिला रै लोग इदरा झ़ांऊ कि सूर और सैदा शहरु रै नज़दीका रै लोग भी आशै औन्दै थै। "
MRK,3,9,भीड़ा री वज़ाह कु यीशुऐ आपणै च़ेलेऊ लै बोलौ कि तुमै मुकालै एक छ़ोटी किशती त्यार छ़ाड़ेऊ ताकि मुं भीड़ ना दबावा। 
MRK,3,10,"कैलैकि यीशुऐ भौरी बीमार लोग च़ांगै कियै थै, तैबै बीमार लोग यीशु माथै थै लागै औन्दै पौड़दै कि, “किणै कौरीऐ यीशु छ़ूंइयौ आमै ठीक हुलै।” "
MRK,3,11,"बीमार लोगु री भीड़ा दी इणै भी लोग थै ज़ो कि बुरी आत्मा रै वंशा दी थै। ज़ैबै केभी सै बुरी आत्माऐं यीशु देखा थी, तैबै तिऊं आपणै वंशा दी कौरै औन्दै लोग यीशु काऐ धौनी लोटाल़ा थी। तिऊं लोगु रै मुंआ कु सै बुरी आत्माऐं राड़ै मारीयौ बोला थी कि, “तू परमेश्‍वरा रौ छ़ोहरु ई।” "
MRK,3,12,"यीशुऐ तिऊं बुरी आत्मा लै सख्त हुकम दैऔ, “तुमै मुं ना देखाऔ कि हाऊं कुण ऊ।” "
MRK,3,13,"यीशु तेत बासिऐ गलील झ़िला रै उतर दिशा री पहाड़ी दी च़ौड़ौ, और ज़ास यीशु च़ाहा थै सै आपु काऐ औटाऐ, और सै यीशु काऐ आशै। "
MRK,3,14,"यीशुऐ खास कामा लै बारह आदमी चुनै, यीशुऐ तिंउलै प्रेरित बोलौ, ताकि सै यीशु रै साथा-साथाई रौआ और यीशु तिऊं भेज़ा, कि सै परमेश्‍वरा रौ संदेश शुणावा। "
MRK,3,15,और सै लोगु कु बुरी आत्माऐं गाड़ने रौ हक्क्क छ़ाड़ा। 
MRK,3,16,"तिऊं बारह च़ेलेऊ रै नाऊं एज़ै-एज़ै ई, शमौन ज़ासरौ नाऊं यीशुऐ पतरस छ़ाड़ौ। "
MRK,3,17,"और जबदी रौ छ़ोहरु याकूब और तेसरौ छ़ोटौ भाई यहुन्ना, ज़ासरै बारै दी यीशुऐ इणौ बोलौ कि इऐ सौरगा रै गुड़णै ज़िणौ आ। "
MRK,3,18,"और आन्द्रियास, फिलिप्पुस, बरतुलमै, मत्ती, थोमा, हलफई रौ छ़ोहरु याकूब, तद्दै, और दुजौ शमौन ज़ुण देशभक्त थौ। "
MRK,3,19,"यीशुऐ करियोत गाँवा रौ यहुदा भी चुनौ, ज़ुणिऐ बासीऐ सेऊ पकड़ाऔ आ। "
MRK,3,20,"ज़ैबै यीशु च़ेलेऊ आइलै घौरा दी आशौ, ज़िऐ यीशु रौआ थौ, तिऐ भी एक भौरी भीड़ कौठी हुई गोई। यीशु कामा दी भौरी उलज़ी गौऔ, इदरा झ़ांऊ कि यीशु और तेसरै च़ेलेऊ कै रोटी खाणा रौ बौगत भी नाईं थौ। "
MRK,3,21,ज़ैबै यीशु रै टौबरुऐ इणौ शुणौ तैबै सै यीशु ओरु आणना लै डेवै कैलैकि सै आपु मांझ़िऐ बोलदै लागै कि यीशु रौ दिमाग ठिकाणै दी ना आसतौ। 
MRK,3,22,"ज़ेज़ै यहुदी शास्त्री लोग यरुशलेम शहरा कु थै आशै औन्दै, सै यीशु लै इणौ लागै बोलदै कि एस भितै ता शैतान आ ज़ासरै ज़ौरिऐ यीशु बुरी आत्माऐं गाड़ा सा। "
MRK,3,23,"यीशुऐ सै लोग आपु काऐ औटाइयौ औनैणै देइयौ सौमझ़ाऐ कि, “ शैताना कैलै गाड़ा सा शैतान?” "
MRK,3,24,"यीशुऐ तिउंलै बोलौ, “ज़ेज़ै राज़्य रै लोगु दी आपु मांझ़िऐ फूट पौड़ा ली ता सेज़ौ राज़ नाईं बौणी रौइंदौ? "
MRK,3,25,ज़ेज़ै टौबरा दी आपु मांझ़िऐ फूट पौड़ा ली ता सेज़ै घौरा रै लोग भी कौठै नाईं रौउंदै। 
MRK,3,26,एज़ै कारण शैतान भी आपणै राज़ा दी फूट टाला लौ ता तेसरौ राज़ किणै कौरीऐ बौणी रौआ? तेसरौ ता खातमौ हुआ आ।” 
MRK,3,27,"केज़ौ भी आदमी केज़ै तागतबर आदमी रै घौरा दी घुसड़ियौ तेसरौ घौर तेभी झ़ांऊ नाईं लुटिंदौ, ज़ेबी झ़ांऊ तेस तागतबर आदमी बाना नाईं लै। इणै कौरीऐ तेस घौर लुटी बौल़ा ई। "
MRK,3,28,"हाऊं तुमुलै सौच़्च़ौ बोलाऊ कि, “लोगु रै सारै पाप, सारी बुराई भी माफ हुआई। "
MRK,3,29,पर ज़ो पवित्र आत्मा रै बारै दी बुरौ बोलाई तेसलै केबी भी माफी ना मिलदी। और सेऊ सौदा रै पापा लै गुनाहगार बौणा आ।” 
MRK,3,30,यीशुऐ इणौ तैबै बोलौ कैलैकि सै लोग बोला थै कि यीशु दी बुरी आत्मा सा। 
MRK,3,31,"तैबै यीशु री मां और भाई तिऐ पौउंच़ै, सै थै बाइरै खौड़ै, “तिंउऐ लोगु कै बोलौ कि यीशु बाइरै औटाऔ।” "
MRK,3,32,"यीशु काऐ थी भितै भौरी भीड़ बोशी औन्दी। लोगुऐ यीशु लै बोलौ, “तुमारी मां और भाई तुमु बाइरै औटावा ई।” "
MRK,3,33,"यीशुऐ तिउंलै बोलौ, “मेरी मां और भाई कुण ई?” "
MRK,3,34,"ज़ेज़ै लोग यीशु काऐ थै बोशै औन्दै, यीशुऐ तिऊं भिलै देखीयौ बोलौ कि, “देखौ मेरी मां और भाई इऐ ई। "
MRK,3,35,"ज़ो परमेश्‍वरा री इच़्छ़ा दी च़ाला ई, सेई सी मैरै भाई, बौइणी और मां।” "
MRK,4,1,"तेत बासिऐ यीशु तौंइऐ गलील झ़िला रै डीका काऐ शिक्षा दैंदै लागौ। तिऐ यीशु काऐ एती बौड़ी भीड़ कौठै हुई, कि यीशुऐ झ़िला दी एकी किशती दी पा पौड़ौ बोशणौ। और लोगु री भीड़ बोशी झ़िला रै डीका काऐ। "
MRK,4,2,"यीशु तिऊं काऐ काआणी शुणाइयौ भौरी बूशै लागौ शिखाउंदै। तिणीऐ शिक्षा दैंदी बारै तिउंलै बोलौ, "
MRK,4,3,“इऐं काआणी शुणौ। एक ज़िमदार बीजा बौइंदै निकल़ौ। 
MRK,4,4,"बीजा बौइंदी बारै कुछ़ बीज छ़ुटौ बाटा दी, सौ च़ुणौ च़ड़कुऐ। "
MRK,4,5,"कुछ़ बीज फोकुऔ पथरिल़ी ज़मीना दी पर भौरी माटौ ना मिलणै री वज़ाह कु सौ बीज ज़ल्दी ता ज़ौमौ, "
MRK,4,6,ज़ैबै ताती रुढ़ लागी तैबै सै आंगुरै शुकै पोरु। 
MRK,4,7,और कुछ़ बीज पौड़ौ झ़ाड़िऊ मांझ़िऐ। ज़िणी सौ बीज बौड़िंदै लागौ मातौल़ै दबाऔ झ़ाड़िउऐ। एज़ै कारण सौ बीज नाईं फौल़ौ। 
MRK,4,8,"पर कुछ़ बीज पौड़ौ आच़्छ़ै माटै माथै। सौ ज़ौमौ और ज़ौमियौ भौरी फौल़ौ। कुछ़ फौल़ौ तीस पाथै, कुछ़ साठ पाथै, और कुछ़ शौ पाथै।” "
MRK,4,9,"तैबै यीशुऐ तिउंलै बोलौ, “तुमै मेरी काआणी रौ मतलब सौमझ़णौ च़ाहा ई, ता तुमै ध्याना देइयौ सुंच़ेऊ कि तुमै का शुणाई।” "
MRK,4,10,"तेत बासिऐ ज़ैबै सै भीड़ तिऐ काआणी शुणियौ वापिस डेई गोई थी, तैबै यीशु रै बारह च़ेलै और कुछ़ औज़ौ लोगुऐ यीशु काऐ आशीयौ पुछ़ौ, “इऐं काआणी शुणाउणै रौ मतलब का सा?” "
MRK,4,11,"तैबै यीशुऐ तिउंलै ज़वाब दैऔ, “इबी झ़ांऊ लोग नाईं ज़ाणा थै कि परमेश्‍वर आशीयौ लोगु रै ज़िवा दी राज़ कौरा आ। पर तुमुकै ता एस भेता रै बारै दी मुंइऐ सब कुछ़ आ बोलौ औन्दौ, पर ज़ासरै ज़िवा दी परमेश्‍वरा रौ राज़ नाईं, इऐ काआणी तिऊं लोगु लै आ।” "
MRK,4,12,"इऐ बूशै सौच़्च़ी ई, ज़ो यशायाह भविष्यवक्तै बोली आ कि, “ज़ो लोग देखा ता ई रौंगै, पर शिखदै नाईं, और शुणा ता ई रौंगै, पर सौमझ़दै नाईं, इणै लोग ना ता बौदल़िंदै, ना ता इउंलै माफी मिलदी।” "
MRK,4,13,"तौंइऐ यीशुऐ तिउंलै बोलौ, “का तुमै इऐं काआणी रौ मतलब नाईं सौमुझ़दै? तैबै तिऊं सारी काआणी किणै कौरीऐ सौमझ़ा ई? "
MRK,4,14,"सौ बीजा बौइणै वाल़ौ ज़िमदार इणौ आ, ज़िणौ परमेश्‍वरा रौ वचन शुणाउणै वाल़ौ आ। "
MRK,4,15,"ज़ो बीज बाटा दी पौड़ौ आ तेथरौ मतलब आ कि कुछ़ लोग परमेश्‍वरा रौ वचन ता शुणाई, पर आपणै ज़िवा दी ना छ़ाड़दै। सै केभी भी ना फौल़दै। ज़िणौ च़ड़कु बीज च़ुणा आ, तिणौ शैतान खरकच़ार आशीयौ तिंउरै ज़िवा कु परमेश्‍वरा रौ वचन च़ोरा आ। "
MRK,4,16,और ज़ो बीज पथरियाल़ी ज़मीना दी पौड़ौ थौ तेथरौ मतलब इणौ आ कि कुछ़ लोग परमेश्‍वरा रौ वचन शुणियौ खरकच़ार खुशी कौरीऐ माना ई। 
MRK,4,17,"पर ज़ैबै विश्वासा री वज़ाह कु केज़ौ भी कौष्ट या सताव आशा, तैबै फेटी फशटा ई। कैलैकि सै आपणै ज़िवा दी परमेश्‍वरा रौ वचन नाईं बसाल़दै। "
MRK,4,18,"और ज़ो बीज झ़ाड़िऊ मांझ़िऐ पौड़ौ थौ, सौ खौड़ी ना उखरांदौ। तेथरौ मतलब इणौ आ कि कुछ़ लोग परमेश्‍वरा रौ वचन ता शुणाई। "
MRK,4,19,"बासिऐ धौतरी री च़िन्ता दी, रुपाऐ पैसै, दुजी च़ीज़ेउ रै लाल़च़ाई फौसियौ परमेश्‍वरा रै विश्वासा दी नाईं बौड़दै। "
MRK,4,20,"ज़ो बीज आच़्छ़ी ज़मीना दी पौड़ौ थौ सौ भौरी फौल़ा आ। तेथरौ मतलब इणौ आ कि कुछ़ लोग परमेश्‍वरा रौ वचन आच़्छ़ा कौरीऐ शुणाई और तेस वचना माथै च़ाला भी और विश्वासा दी बौढ़ा ई। इणै आदमी तेस बीजा बाशीऐ ई ज़ो बीज तीस पाथै, साठ पाथै और शौ पाथै फौल़ौ आ।” "
MRK,4,21,"तैबै यीशुऐ तिउंलै इणौ भी बोलौ, “का लम्प पलंगा थाल छ़ाड़ना लै आणाई या बाल्टी थाल? नाईं, पर एथलै आणाई कि घौरा भितै उंच़ी ज़ागाह दी छ़ाड़ियौ लोगु कै प्याशौ लागा। "
MRK,4,22,"कैलैकि कोई भी च़ीज़ छ़िपी औन्दी ना आसती, ज़ो पौगड़ौ ना कौरियाली, और ना ई कुछ़ छ़ुपौंदौ आसतौ, ज़ो उज़ाल़ै दी ना आणियालौ। "
MRK,4,23,"तुमै इऐं बूशै सौमझ़णौ च़ाहा ई, ता शुणौ, और सुंच़ौ, ज़ो कुछ़ भी हाऊं बोलाऊ।” "
MRK,4,24,"यीशुऐ तौंइऐ तिउंलै बोलौ, “ज़ो कुछ़ हाऊं तुमुलै बोलाऊ भौरी ध्याना देइयौ शुणौ कैलैकि परमेश्‍वर तुमुलै एथकु भी ज़ादी सौमझ़ दिया आ। "
MRK,4,25,"ज़ासकै कुछ़ आसा आ, तेसकै औज़ौ भी मिला, पर ज़ासकै ज़ादौ नाईं आसतौ, तेसकै ज़ो थोड़ौ-बौहत आसा आ, सौभी नाईं रौइंदौ कैलैकि सै सौमुझ़दै नाईं।” "
MRK,4,26,"यीशुऐ तिउंलै बोलौ, “परमेश्‍वरा रौ राज़ इणौ आ ज़िणौ केज़ै ज़िमदारै ज़मीना दी बीज बौऔ आ। "
MRK,4,27,बीजा बौइयौ कुछ़ दिना बासिऐ तिणिऐ देखौ कि सौ बीज़ ज़ौमियौ बौड़ौ हुऔ औन्दौ। तेसकै पौतौ भी ना लागौ कि इयौ किणौ हुऔ आ। 
MRK,4,28,"ज़बीन आपु थी लागी औन्दी फसल पैदौ कौरदै। पैहलै निकल़ै आंगुरै, तेत बासिऐ सीलै, तेत बासिऐ सीलेऊ मांझ़िऐ त्यार गुल़ै। "
MRK,4,29,ज़ैबै फसल त्यार हुई तेभी तिणिऐ मुंज़ुरदार भेज़ै कैलैकि फसल काटणै रौ बौगत आशी गौ थौ।” 
MRK,4,30,"यीशुऐ तिउंलै इणौ भी बोलौ, “हाऊं तुमु काऐ परमेश्‍वरा रै राज़ा रै बारै दी किणौ बोलु लै? केज़ै औनैणै देइयौ तेसरै बारै दी सौमझ़ाऊ लै? "
MRK,4,31,परमेश्‍वरा रौ राज़ राई रै दाणै ज़िणौ आ। राई रौ बीज देखणा लै ता सारै छ़ोटै बीजा मांझ़िया कु भौरी छ़ोटौ हुआ सा। 
MRK,4,32,"पर ज़ेबी तेस बौआ ई, तैबै ज़ौमियौ सौ बीज एती बौड़ौ पौधौ बौणा कि च़ड़कु भी तेस थाल आशीयौ बसेरौ कौरा ई?” "
MRK,4,33,"यीशु इणै औनैणौ देई-देइयौ परमेश्‍वरा रौ वचन सौमझ़ावा थौ, ज़ेती तिऊं लोगु री सौमझ़ थी। "
MRK,4,34,"यीशु बिणा औनैणै देइयौ तिउंलै कुछ़ भी शिक्षा नाईं दिया थै, पर ज़ेबी सेऊ और च़ेलै एखुली थै तैबै सेऊ तिऊं काऐ सारी बूशेऊ रौ मतलब बोला थौ। "
MRK,4,35,"सेज़ै दिना दी ज़ेबी ब्याल़ हुई, तैबै यीशुऐ आपणै च़ेलेऊ लै बोलौ, “आशौ आमै झ़िला पारभिलै डेई।” "
MRK,4,36,लोगु री भीड़ा छ़ाड़ियौ च़ेलै यीशु आइलै सेज़ी किश्ती दी डेवै ज़ेथदी यीशु पैहलै कु बोशौ औन्दौ थौ किश्ती नीईंयौ झ़िला पारभिलै डेवै। और तिऊं आइलै औज़ौ भी लोग काइयै किशती दी च़ाल पौड़ै। 
MRK,4,37,"तेभी खरकच़ार भौरी तेज़ बागुर लागौ, इदरा झ़ांऊ कि पाणी रै छ़ालै कौरीऐ किशती भी पुरी भौरुई। "
MRK,4,38,"तिंया ताकै यीशु किशती दी पिछ़ली भिलै शिराणै माथै मुंडा छ़ाड़ियौ सुतदै थौ लागौ औन्दौ। तैबै च़ेलेउऐ यीशु ज़गाऔ और डौरी-डौरियौ यीशु लै बोलौ, “ओ गुरु! का तुमुकै फिकर ना आसती कि आमै डुबदै ई लागै औन्दै?” "
MRK,4,39,"यीशु खौड़ौ हुऔ और आपणै हुकमा देइयौ बागुर और पाणी रै छ़ालै लै बोलौ, “शान्त हुऊ, पोरु घट!” इणै बोलदा बेर हुई बागुर शान्त हुऔ और पाणी रै छ़ालै तेभी ई बंद हुऐ। "
MRK,4,40,"तैबै यीशुऐ च़ेलेऊ लै बोलौ, “तुमै कैलै डौरै ई? का तुमुकै आज़ा झ़ांऊ मुं माथै विश्वास ना हुऔ?” "
MRK,4,41,"सै च़ेलै भौरी डौरै और आपु मांझ़िऐ बोलदै लागै, “इयौ कुण औलौ इणौ पा? पाणी रै छ़ालै बागुर भी एसरौ हुकम माना ई।” "
MRK,5,1,यीशु और तेसरै च़ेलै झ़िला पारभिलै डेइयौ गिरासेनीउ रै इलाकै दी पौउंच़ै। 
MRK,5,2,"ज़िणी यीशु किशती कु उतरौ, तिणी खरकच़ार एक आदमी, ज़ासदी बुरी आत्मा थी, सौ तेसकु मिलौ। "
MRK,5,3,सेऊ आदमी तिऐ रौआ थौ ज़िऐ मौरै औन्दै लोगु दबावा ई। कैलैकि सेऊ भौरी खुंखार थौ तेस कोइयौ शांगल़ी दी भी ना बानी बौल़ा थौ। 
MRK,5,4,"कैलैकि सौ बार-बार रौशै और शांगल़ी दी हुआ थौ बानौ औन्दौ, पर तिणिऐ सै शांगल़ी भी पोरु चोड़ी रशेउ रै भी कौरा थौ टुकड़ै-टुकड़ै। तेस केज़ौ भी आदमी आपणै वंशा दी ना कौरी बौल़ा थौ। "
MRK,5,5,"सौ लगातार राची-दिनै तिंऐ ज़ागाह दी और ढोकै माथै डेइयौ राड़ै मारा थौ, और पात्थरु कौरीऐ आपणै ज़िसमा री च़ौरच़ै कौरा थौ। "
MRK,5,6,सौ आदमी यीशु देखीयौ दुरा कु तेस काऐ दुड़ौ। सौ धौनी झ़ुकियौ यीशु कै ढाल कौरदै लागौ। 
MRK,5,7,"यीशुऐ तेस भितै ज़ो बुरी आत्मा थी, तियांलै बोलौ, “ओ बुरी आत्मा एस आदमी छ़ाड़ियौ बाइरै निकुल़।” बुरी आत्मै यीशु लै राड़ै मारीयौ बोलौ, “ओ परमेश्‍वरा रै छ़ोहरु यीशु। मुकु का च़ाहा ई? हाऊं तांउकु परमेश्‍वरा रै नावां कौरीऐ औरज़ कौराऊ कि तू मुलै दु:ख ना दै।” "
MRK,5,8,"यीशुऐ तिऐं बुरी आत्मा कु पुछ़ौ, “तैरौ का नाऊं आ?” बुरी आत्मै बोलौ, “मैरौ नाऊं आ सेना, कैलैकि आमै भौरी सी।” "
MRK,5,9,"तेस आदमी रै जरिऐ तिऐं बुरी आत्मै यीशु कै भौरी औरज़ कौरी कि, “आमु एस इलाकै कु बाइरै ना गाड़ै।” "
MRK,5,10,तिऐ पहाड़ा माथै सुंगरु रौ गोल़ थौ च़ौरदै लागौ औन्दौ। 
MRK,5,11,"तिऐ बुरी आत्मै यीशु कु औरज़ कौरीयौ बोलौ, “आमु इऊं सुंगरु दी भेज़, आमै इऊं भितै डेई।” "
MRK,5,12,"यीशुऐ तिउंलै हुकम दैऔ। सै बुरी आत्माऐं तेस आदमी कु निकल़ियौ तिऊं सुंगरु भितै डेई। सुंगरु रौ गोल़, ज़ो दुई हज़ारा रै लगभग थौ, मातौल़ै दुड़ियौ, पौड़ै झ़िला दी। तैबै मौरै तिऐ डुबियौ। "
MRK,5,13,"तिऊं सुंगरु च़ारणै वाल़ै भागै पोरु, तिंउऐ शहरा, गाँवा दी डेइयौ लोगु कै इऐ खौबर शुणाई। और ज़ो कुछ़ हुऔ थौ तेस देखणा लै लोग आशै। "
MRK,5,14,"सै यीशु काऐ डेवै। तिंउऐ सेऊ आदमी ज़ासदी बुरी आत्मा री पुरी सेना थी, जुड़कै भिड़ीयौ और दिमाग ठीक हुइयौ बोशौ औन्दौ देखौ। तैबै सै लोग डौरी गोऐ। "
MRK,5,15,"इऊं देखणै वाल़ै लोगुऐ सुंगरु और ज़ासदी सै बुरी आत्माऐं थी, तेसरौ पुरौ हाल तिऊं दुजै लोगु कै शुणाऔ। "
MRK,5,16,"तैबै तिऊं लोगुऐ यीशु कै औरज़ कौरी और बोलौ, “छ़ौंअटी। आमारै इलाकै कु पोरु डेऊ।” "
MRK,5,17,"ज़ैबै यीशु किशती दी लागौ च़ड़दै, तैबै सौ, ज़ासदी पैहलै सै बुरी आत्मा थी, यीशु कु औरज़ कौरदै लागौ, “मुं आपु आइलै दैऔ रौइणै।” "
MRK,5,18,"पर यीशुऐ सौ आपु आइलै ना दैऔ आशणै, और तिणीऐ तेसलै बोलौ, “आपणै घौरै डेऊ और आपणै लोगु कै बोलै कि ताऊं माथै दया कौरीयौ प्रभुऐ ताउंलै किणै बौड़ै काम किएई।” "
MRK,5,19,"यीशु रै बोलणै माथै सौ डैऔ और दिकापुलिस परदेशा दी एज़ी बुशा रौ परचार लागौ कौरदै कि, “यीशुऐ मुलै किणै बौड़ै काम किऐ ई।” इणै शुणियौ सारै लोग हैरान हुऐ। "
MRK,5,20,"ज़ैबै यीशु तौंइऐ किशती दी झ़िला पारभिलै डेवै, तिऐ डीका दी यीशु काऐ एक बौड़ी भीड़ कौठै हुई। "
MRK,5,21,तैबै आराधनालय रौ एक मुखियौ यीशु काऐ आशौ। तेसरौ नाऊं थौ याईर। सौ तेस देखीयौ तेसरी लातेऊ माथै पौड़ौ। 
MRK,5,22,"तिणिऐ यीशु कै औरज़ कौरी, और इणौ बोलौ, “मेरी छ़ोटी मांई मौरणै वाल़ी आ। तुमै मैरै घौरा कै आण्डियौ मेरी मांई माथै हाथ छ़ाड़ौ, तैबै सै मांई च़ांगी हुआ आ, और सै मौरणै कु बौच़ा आ।” "
MRK,5,23,"तैबै यीशु तेस आइलै डैऔ। एक भौरी भीड़ तेस पीछ़ु च़ाल पौड़ी, इदरा झ़ांऊ कि लोग यीशु माथै पौड़दै थै लागै औन्दै। "
MRK,5,24,"तिऐ एक छ़ेउड़ी थी, तिंया दी बारह साला ओउलै लोऊ बौइणै री बीमारी थी। "
MRK,5,25,"तियांऐ भौरी डाक्टरु कु इलाज़ कौराइयौ भी दु:ख उठाऔ। आपणी सारी धन-ज़यदाद खौर्च़ कौरीयौ भी तियांलै कुछ़ सुख ना मिलौ, पर तिंयारी बीमारी औज़ौ भी बौड़दै लागी। "
MRK,5,26,तियांऐ यीशु रै बारै दी शुणौ थौ कि तिणीऐ बिमार च़ांगै किऐ ई सै भीड़ा मांझ़िऐ यीशु पीछ़ु आशी। 
MRK,5,27,"सै बोला थी कि, “हाऊं यीशु रै जुड़कौ छ़ूंऊं लै ता हाऊं ठीक हुआ ऊ।” "
MRK,5,28,"तियांऐ यीशु रौ जुड़कौ छ़ुंऔ और तेभी तिऐं छ़ेउड़ी रौ लोऊ बौइणौ बंद हुऔ। तियांकै आपणै ज़िसमा दी च़ौगरु ई ऐरौ कि, “हाऊं च़ांगी हुई गोई।” "
MRK,5,29,"यीशुऐ आपणै ज़िवा दी च़ौगरौ कि, “मुकु शक्ति निकल़ी आ।” तैबै खरकच़ार भीड़ा दी पिछ़ाऊं मुड़ियौ पुछ़ौ, “मैरौ जुड़कौ कुणिऐ छ़ुंऔ?” "
MRK,5,30,"यीशु रै च़ेलेउऐ तेसलै बोलौ, “तुमै देखदै ई लागौ औन्दै कि तुमु माथै भीड़ आ लागी औन्दी पौड़दै। तौंइऐ भी पुछ़ा ई तुमै इणौ कि, ‘हाऊं कुणिऐ छ़ुंऔ?’ ” "
MRK,5,31,"तैबै यीशुऐ लोगु भिलै देखौ कि, “हाऊं कुणिऐ छ़ुंऔ औलौ?” "
MRK,5,32,"सै छ़ेउड़ी इणौ ज़ाणियौ कि तिंया आइलै केती भौलौ काम हुऔ, डौरियौ और कांबियौ यीशु काऐ आशी। सै तेसरी लातेऊ माथै पौड़ी और तियांऐ तेस काऐ आपणौ सारौ हाल सौच़्च़-सौच़्च़ बोलौ। "
MRK,5,33,"यीशुऐ तियांलै बोलौ, “धीया, तू च़ांगी हुई गोई कैलैकि तांऐ मुं माथै विश्वास छ़ाड़ौ। आरामा कौरीऐ डेऊ, और आपणी दु:ख पिड़ा कु बौच़ी रौऊ।” "
MRK,5,34,"ज़ैबै यीशु बोलदै थौ लागौ औन्दौ, तैबै आराधनालय रै मुख्यै याईरा रै घौरा कु लोगुऐ आशीयौ याईरा लै बोलौ, “तुमारी मांई मौरी गोई। आबै गुरु लै कौष्ट ना दैऔ।” "
MRK,5,35,"ज़ो बूश सै लोग बोलदै थै लागौ औन्दै, यीशुऐ तिऐं बुशा री कौन्थशुणी की, और तेस आराधनालय रै मुख्यै याईरा लै बोलौ, “नाईं डर! सिरफ विश्वास छ़ाड़! सै ज़िउंदी हुआ आ।” "
MRK,5,36,"यीशुऐ पतरस, याकूब, और याकुबा रौ भाई यहुन्ना आपणै साथा दी निऐं। तिणिऐ औज़ौ कोइयौ ना नियौं। "
MRK,5,37,"यीशु याईरा रै घौरा दी पौउंच़ै। तिणीऐ लोग लेरदै, छ़ाती पिटदै और राड़ै मारदै देखै। "
MRK,5,38,"यीशु घौरा भितै डेवै और तिउंलै बोलौ, “तुमै कैलै ई लागै औन्दै हालै पाइंदै और लेरदै? इऐ मांई मौरी नाईं बल्कि सुती औन्दी आ।” "
MRK,5,39,"सै इऐं बुशु शुणियौ यीशु रौ मज़ाक उड़ाउंदै। पर तिणीऐ सारै आदमी बाइरै गाड़ै। आपु डैऔ तिऐं मांई रै मां-बाब और तिऊं चिन च़ेलेऊ आइलै भितरै, ज़िऐ सै मांई थी। "
MRK,5,40,"यीशुऐ तिऐं मांई रौ हाथ पाकड़ौ और तियांलै आपणी बोली दी बोलौ, “तलीता कूमी” ज़ेथरौ मतलब इणौ आ, “ओ मांई! हाऊं ताउंलै बोलाऊ, उठ।” "
MRK,5,41,मांई खरकच़ार उठीयौ च़ालदै-फिरदै लागी। (सै बारह साला री थी।) इणै देखीयौ सै खरकच़ार भौरी हैरान हुऐ। 
MRK,5,42,"यीशुऐ तिउंकै च़ितल़ाऔ कि एज़ी बुशा रौ कासी कै पौतौ ना च़ांई लागौ। और इणौ भी बोलौ, “इऐं मांई लै कुछ़ खाणा-पिणा लै दैऔ।” "
MRK,6,1,कफरनहूम गाँवा कु निकल़ियौ यीशु आपणै गांव नासरता दी आशौ। तेसरै च़ेलै भी साथा दी डेवै। 
MRK,6,2,"ज़ेबी आरामा वाल़ौ दिन आशौ यीशुऐ आराधनालय दी शिक्षा देई। तेसरी शिक्षा शुणियौ भौरी लोग हैरान हुऐ। तैबै सै बोलदै लागै कि, “इणी शिक्षा केशकु शिखी औली इणीऐ? और इणी शक्ति वाल़ै कामा कौरणै रौ हक्क्क कुणिऐ दैऔ आ एसकै? "
MRK,6,3,"एस यीशु ता आमै भौरी पैहलै ओउलै ज़ाणी। एऊ ता मिस्त्री आ। एऊ मरियमा रौ छ़ोहरु, और याकूब, योसेस, यहुदा और शमौना रौ बौड़ौ भाई आ। एसरी बौइणी भी रौआ ई आमु मांझ़िऐ। इयौ सेज़ौ यीशु आ” एज़ै कारणै तिऊं लोगु कै तेस माथै शक हुऔ तिंउऐ तेस माथै विश्वास ना कियौ। "
MRK,6,4,"यीशुऐ तिउंलै बोलौ, “भविष्यवक्ता री इज़्ज़त हुआ सारी ज़ागाह दी। सिरफ आपणै गांवा दी, आपणै रिश्तैदारा दी और आपणै घौरा दी नाईं औन्दी।” "
MRK,6,5,यीशुऐ तिऐ कुछ़ बीमार लोग छ़ूंइयौ च़ांगै कियै। बाकी तिंउरै अविश्वासा री वज़ाह कु सेऊ शक्ति रै भौरी काम नाईं कौरी बौल़ौ। 
MRK,6,6,यीशु कै तिंउरै अविश्वासा देखीयौ भौरी दु:ख और हैरानी हुई। और तैबै सेऊ शिक्षा दैंदी बारै गांव-गाँवा दी घुमदै थौ लागौ औन्दौ। 
MRK,6,7,"यीशुऐ आपणै च़ुनै औन्दै बारह च़ेलै आपु काऐ औटाऐ, और तिऊं दुई-दुई कौरीऐ अलग-अलग ज़ागाह दी लागौ भेज़दै। तिणीऐ तिउंलै लोगु कु बुरी आत्माऐं गाड़नै रौ हक्क्क दैऔ। "
MRK,6,8,"यीशुऐ बोलौ, “बाटा लै हाथा दी डिंगौ, लातु दी चैपलै रै अलावा कुछ़ भी ना निऐं ऊ, ना रोटी, ना बैग और ना ज़ेबा दी पैसै। "
MRK,6,9,"दुजौ कुरतौ भी ना नियौं, ज़ो जुड़कै तुमुऐ भिड़ौ औन्दै ई, सै मोकते ई।” "
MRK,6,10,"तौंइऐ यीशुऐ तिउंलै इणौ भी बोलौ, “ज़ेज़ै घौरा दी तुमु माना लै सेज़ै घौरा दी रौइणौ, ज़ेबी झ़ांऊ तुमै सेज़ै गाँवा दी ई। "
MRK,6,11,"केज़ै गाँवा रै लोग तुमारी बूशै नाईं शुणा लै, तुमारी इज़्ज़त नाईं कौरालै, तैबै तिराकु निकल़ियौ आपणी चैपली री धूड़ भी पोरु झाड़ै ऊ। इणै देखीयौ सै सौमझ़ा ई कि परमेश्‍वर तिउंलै ज़ुरूर सौज़ा दिया आ। कैलैकि तिंउऐ परमेश्‍वरा री शिक्षा नाईं शुणी।” "
MRK,6,12,"तेत बासिऐ सै बारह च़ेलै दुई-दुई कौरीऐ अलग-अलग गाँवा दी डेइयौ शिक्षा दैंदै लागै कि, “मन बौदल़ौ, पापा री बाटा छ़ाड़ियौ परमेश्‍वरा री बाटा दी आशौ।” "
MRK,6,13,तिंउऐ भौरी लोगु कु बुरी आत्माऐं गाड़ी और बीमार लोगु रै मुंडा माथै तेला लाइयौ प्राथना कौरीयौ सै ठीक कियै। 
MRK,6,14,"हेरोदेस राज़ै यीशु रै बारै दी शुणौ कैलैकि यीशु रौ नाऊं इबी च़ारौ तरफाई फैअली गौ थौ। यीशु रै बारै दी सारै लोगु री अलग-अलग राय थी। केज़ै बोला थै इणौ कि, यीशु यहुन्ना बपतिस्मौ दैणै वाल़ौ आ, ज़ो मुर्दे मांझ़िआ कु ज़िउंदौ हुई गौ आ। एज़ै कारण यीशु कै शक्ति वाल़ै काम ई लागै औन्दै हुंदै। "
MRK,6,15,"कुछ़ लोग बोला थै इणौ कि, “एऊ एलियाह सा।” और कुछ़ लोग बोला थै इणौ कि, इयौ “पुराणै ज़मानै ज़िणौ भविष्यवक्ता आ।” "
MRK,6,16,"राज़ै हेरोदेस अंतिपासै भी इऐ च़र्च़ा शुणी। सेऊ लागौ बोलदै कि, “यहुन्ना बपतिस्मौ दैणै वाल़ौ ज़ासरौ मुंइऐ मूंड कौटाऔ थौ, सौ ज़िउंदौ हुई गौ आ।” "
MRK,6,17,"हेरोदेसै इणौ एथीलै सुंच़ौ थौ, कैलैकि तिणीऐ आपणै भाई फिलिप्पुसा री छ़ेउड़ी हेरोदियासा आइलै शादी की थी और यहुन्नै तेसलै बोलौ थौ कि ताऐं गलत कियौ आ, आपणै भाई री छ़ेउड़ी आपुलै छ़ाड़नी ताउंलै ठीक नाईं आ। एथीरी वज़ाह कु तिणीऐ यहुन्ना पकड़ाइयौ ज़ेला दी पौआऔ थौ। "
MRK,6,18,"और हेरोदियास यहुन्ना कु नफरत कौरा थी और तेस झ़ौगाउणौ च़ाहा थी, पर इणौ नाईं हुई बौल़ौ, "
MRK,6,19,"कैलैकि सेऊ राज़ौ ज़ाणा थौ कि यहुन्ना एक धौर्मी और पवित्र आदमी आ एथीलै तेसकु भौरी डौरा थौ, और तेस बौच़ावा थौ, और यहुन्ना री बूशै बौड़ै मौज़ै कौरीऐ शुणा थौ, शुणियौ घबरा भी थौ। "
MRK,6,20,"एकी दिनै तेस राज़ै रौ जनम दिन आशौ। तिणी राज़ै आपणै जनम दिना लै परधान, फौज़ीऊ रै आफसर और गलीला रै बौड़ै-बौड़ै लोग थै, सारै औटाऐ। और तिउंलै खाणै पिणै रौ इन्तज़ाम भी थौ कियौ औन्दौ। "
MRK,6,21,"सै लोग खाई-पियौ निपटै। तेत बासिऐ तिऐं हेरोदियासा री माइंऐ नाच़णौ-गाणौ शुरु कियौ। तिऐं मांई रै नाच़-गाणै इऐ ज़ेती भी मैहमान थै आशै औन्दै सित राज़ै भौरी खुश कियै। तिणी राज़ै तिऐं मांई लै बोलौ, “मांई, तैरै नाच़-गाणै देखीयौ मैरौ मन भौरी खुश हुई गौ आ, तू इणौ बोल तैरै का च़ांई, हाऊं तेस दिआऊ।” "
MRK,6,22,"राज़ै कसम खाइयौ बोलौ, “इदरा झ़ांऊ कि तू मुकु मैरै राज़ा रौ आधौ हिस्सौ भी मांगा ली हाऊं तेस दैणा लै भी त्यार ऊ।” "
MRK,6,23,"सै मांई आपणी आमा काऐ डेइयौ बोलदै कि राज़ौ इणौ बोला, “तैरै का च़ांई?” तैबै हेरोदियासै बोलौ, “इणौ बोल, यहुन्ना बपतिस्मौ दैणै वाल़ै रौ मूंड दैऔ काटियौ।” "
MRK,6,24,"खरकच़ार सै मांई राज़ै काऐ डेई और राज़ै लै बोलौ कि, “मुकै यहुन्ना बपतिस्मा दैणै वाल़ै रौ मूंड दैऔ काटियौ थाल़ी दी।” "
MRK,6,25,"राज़ौ भौरी परेशान हुऔ, और बोलौ “ओहो मांई, तांऐ का मांगौ इणौ पा?” पर आपणै वायदै री वज़ाह कु राज़ौ नाईं मुकरी बौल़ौ। कैलैकि राज़ौ आपणै मैहमानु रै सामनै बेइज़्ज़त नाईं च़ाहा थौ हुणौ। "
MRK,6,26,"राज़ै आपणै एक सिपाई लै बोलौ, “ज़ेला दी डेऊ यहुन्ना रौ मूंड आण काटियौ।” "
MRK,6,27,"सिपाई ज़ेला दी डैऔ, तिणिऐ यहुन्ना रौ मूंड एकी थाल़ी दी काटियौ आणौ, तैबै दैऔ तिऐं मांई कै। माइंऐ दैऔ आपणी आमा कै। "
MRK,6,28,तैबै इणै शुणियौ यहुन्ना रै च़ेलै आशै और ज़ेला दी डेइयौ यहुन्ना रौ मौड़ौ आणौ और यहुदी रीती-रिवाज़ा रै मुताबिक किरया-करम कियौ। 
MRK,6,29,"तैबै यीशु रै बारह च़ेलै गांव-गांवा कु वापिस आशै, ज़ो तिणीऐ दुई-दुई कौरीऐ भेज़ै थै। तिंउऐ ज़ो कियौ और शिखाऔ थौ, तेथरै बारै दी तेसकै बोलौ। "
MRK,6,30,"तिऐ भौरी लोग थै आशदै-डेउंदै लागै औन्दै। तिउंकै तिऐं ज़ागाह दी रोटी खाणै रौ मौकौ भी ना मिलौ थौ। तिणीऐ तिऊं च़ेलेऊ लै बोलौ, “तुमै मुं आइलै एखुली ज़ागाह दी च़ालौ, तेशी दख ज़ेई आराम कौरौ।” "
MRK,6,31,तैबै यीशु और च़ेलै किशती दी बोशियौ एखुली ज़ागाह दी डेवै। 
MRK,6,32,पर भौरी लोगुऐ यीशु डेउंदी बैरै देखै कि इऐ केशी डियाई। साथा दी रवायी भी ऐरै कि इऐ कुण ई। एज़ै कारण सै लोग तिऊंकु पैहलै तिऐं ज़ागाह दी पौउंच़ै। 
MRK,6,33,"ज़ैबै यीशु किशती कु उतरौ ता तिऐं ज़ागाह दी भौरी बौड़ी भीड़ देखी आशी औन्दी, यीशु कै तिऊं लोगु देखीयौ दया आशी, कैलैकि सै लोग इणै थै ज़िणी अण भेराल़डु री भेरै हुआई। तैबै सेऊ तिउंलै शिक्षा दैंदै लागौ। "
MRK,6,34,"ज़ैबै ब्याल़ हुई गोई तैबै तेसरै च़ेलेउऐ तेस काऐ आशीयौ बोलौ, “इऐ ज़ागाह भौरी शुनशान आ। आबै राच हुई लागी आ। "
MRK,6,35,तुमै इऊं लोग नीज़ुका री बस्ती और गाँवा दी छ़ाड़ौ ताकि इऐ लोग पैसेऊ देइयौ रोटी खाई बौल़ा।” 
MRK,6,36,"इणै शुणियौ यीशुऐ तिऊं च़ेलेऊ लै बोलौ, “तुमै दैऔ इउंलै खाणा लै।” तिंउऐ बोलौ, “अगर आमुकै एती पैसै हुआ थै ज़ेती एक आदमी छ़ौ: मिहनै दी कौमावा, तैबै भी इउंलै खाणौ नाईं खिलाई बौल़ा थै।” "
MRK,6,37,"यीशुऐ च़ेलेऊ कु पुछ़ौ, “तुमुकै केती रोटी ई? डैऔ और पौतौ कौरौ ” च़ेलेउऐ लोगु कु पौतौ कौरीयौ बोलौ, “पांज़ रोटी और दुई माच़्छ़ी ई।” "
MRK,6,38,तैबै यीशुऐ सारै लोग अलग कौरीयौ लाइणी दी धौनी बोशाल़ै। 
MRK,6,39,और सै शौ-पचासा री पांगती दी बोशै। 
MRK,6,40,यीशुऐ सै पांज़ रोटी और दुई माच़्छ़ी आपणै हाथा दी पाकड़ी और सौरगा भिलै देखीयौ परमेश्‍वरा रौ धन्यबाद देइयौ आशीष मांगी। तेत बासिऐ यीशुऐ सै रोटी चोड़ियौ आपणै च़ेलेऊ कै थाकौ दैंदै लागी। च़ेलै थाकै लोगु कै दैंदै लागी। यीशुऐ सै दुई माच़्छ़ी भी लोगु मांझ़िऐ बांटी। 
MRK,6,41,सारै लोगुऐ पेटा भौरीयौ रोटी खाई। 
MRK,6,42,तेती माथै भी रोटी और माच़्छ़ी रै बौच़ै औन्दै बारह छ़ाबड़ै भौरै। 
MRK,6,43,और तिऊं रोटी खाणै वाल़ेऊ मांझ़िऐ सिरफ पांज़ हज़ार ता मौरद ई थै। 
MRK,6,44,"तेत बासिऐ यीशुऐ खरकच़ार आपणै च़ेलेउलै बोलौ कि, “तुमै किशती दी च़ौड़ौ।” सै च़ेलै यीशुऐ बैतसैदा रै इलाकै दी आपु कु पैहलै भेज़ै ताकी सेऊ लोगु सौंभावा। "
MRK,6,45,यीशु भीड़ा रै लोगु छ़ाड़ियौ प्राथना कौरदै एक पहाड़ी माथै। 
MRK,6,46,ज़ैबै राच हुई तेबी च़ेलेऊ री किशती झ़िला रै मांज़ा-मांज़ थी। यीशु थौ तेबी एखुली एकी ज़ागाह दी। 
MRK,6,47,यीशुऐ देखौ कि बागुर इउंरी किशती च़लाउणै ना दैंदौ। च़ेलेउ कै किशती च़लाउणै री बौड़ी मुश्कल़ हुई गोई। सै च़ेलै गोऐ घबराई। दोतकै पौरै यीशु झ़िला दी पाणी माथै आण्डियौ च़ेलेऊ काऐ डैऔ। यीशु ताका थौ तिऊंकु झ़िला दी औगाड़िऐ डेउणौ। 
MRK,6,48,"ज़िणी च़ेलेउऐ सौ पाणी माथै आण्डदै देखौ, सै च़ेलै घबराइयौ लागै राड़ै मारदै। तिंउऐ सुंच़ौ कि भूत आशी गौ आ। "
MRK,6,49,"यीशुऐ तिउंलै तेभी बोलौ, “डौरौ नाईं। हिम्मत छ़ाड़ौ। हाऊं इदै।” "
MRK,6,50,"तैबै यीशु च़ेलेऊ आइलै किशती दी च़ौड़ौ, सौ बागुर तेबी गौटौ। च़ेलै इणै देखीयौ भौरी हैरान हुऐ। "
MRK,6,51,रोटी रौ हैरानी वाल़ौ काम भी तिंउऐ देखौ थौ। पर सै सौमझ़ी ना बौल़ै कि यीशु दी केती शक्ति आ। तिंउरै मन भौरी डीठ बौणी गोऐ थै। 
MRK,6,52,"तेत बासिऐ सै गन्नेसरत गाँवा दी पौउंच़ै, किशती बानी तिंउऐ डीका काऐ। "
MRK,6,53,"ज़िणी सै किशती कु उतरै, तिदलै लोगुऐ यीशु खरकच़ार रवाऔ। "
MRK,6,54,तिदलै लोगुऐ दुड़ियौ सारै बिमार लोग बिस्तरै दी गिनियौ आणै। 
MRK,6,55,"ज़िऐ-ज़िऐ यीशु गाँवा दी या शहरा दी डिया थौ, तिऐ लोग बीमार लोगु बज़ारा दी बोशाल़ा थै। सै लोग यीशु काऐ औरज़ कौरा थै कि, “इऊं तुमारै जुड़कै रौ एक धुरौ दैऔ एरी छ़ूंइणै।” ज़ेती लोगुऐ भी यीशु छ़ुंऔ सै ठीक हुऐ। "
MRK,7,1,"तैबै फरीसी और कुछ़ यहुदी शास्त्री लोग, ज़ो यरुशलेम शहरा कु आशै थै, सै कौठै हुइयौ यीशु काऐ आशै। "
MRK,7,2,तिंउऐ देखौ कि यीशु रै कुछ़ च़ेलै यहुदी रीती-रिवाज़ा रै मुताबिक बिणा हाथा धोइयौ ई लागौ औन्दै रोटी खांदै। 
MRK,7,3,"यहुदी लोग, खास कौरीऐ फरीसी लोग, आपणै बज़ुरगा री रीती-रिवाज़ा माथै च़ाला थै। ज़ेबी झ़ांऊ आपणै रीती-रिवाज़ा रै मुताबिक आपणै हाथ नाईं धोआ थै, तेभी झ़ांऊ रोटी नाईं खा थै। "
MRK,7,4,"और बज़ारा कु आशीयौ बिणा धोउइयौ कुछ़ भी नाईं खा थै। इणै काइयै रिवाज़ा थै, ज़ेथरौ सै पालन कौरा थै। ज़िणौ कि लोटड़ी, घौड़ै, चांबै रै ओखर आच़्छ़ै कौरीऐ धोआ मांज़ा थै। "
MRK,7,5,"एथीलै फरीसी और यहुदी शास्त्रिउऐ यीशु कु पुछ़ौ, “तैरै च़ेलै बज़ुरगा रै नियमा माथै कैलै ना च़ालदै? बल्कि आमारै नियमा रै मुताबिक बिण हाथा धोइयौ रोटी खांदै ई लागौ औन्दै।” "
MRK,7,6,"यीशुऐ तिउंलै ज़वाब दैऔ, “यशायाह भविष्यवक्तै तुमु ज़िणै कौपटी लोगु रै बारै दी भविष्यवाणी कौरीयौ ठीका ई लिखी औन्दी, ‘इऐ लोग मेरी इज़्ज़त मुंआ कौरीऐ ता कौरा ई पर ज़िवा कौरीऐ ई मुकु भौरी दूर। "
MRK,7,7,इऐ मेरी महिमा फज़ूल कौरा ई। और आदमी रै चाणै औन्दै नियम शिखावा ई।’ 
MRK,7,8,परमेश्‍वरा रौ हुकम मानणै री बज़ाय तुमै आपणै बज़ुरगा री रीती-रिवाज़ा रौ पालन कौरा ई।” 
MRK,7,9,तुमै आपणै रीती-रिवाज़ा मानणा लै परमेश्‍वरा रौ हुकम किणै आच़्छ़ै कौरीऐ टाल़ा ई। 
MRK,7,10,"परमेश्‍वरै आपणै सेवक मुसा रै ज़ौरिऐ आमुलै हुकम दैऔ कि, “तुमै आपणै मां-बापा री इज़्ज़त कौरौ। और ‘ज़ो आपणै मां-बापा लै बुरौ बोलालौ तेस लोग ज़ुरुर मारा ई।’ "
MRK,7,11,"पर तुमै एस हुकमा रौ बिल्कुल उल़टौ कौरा ई। अगर केज़ौ आदमीऐ आपणै मां-बापा री मज़द कौरणी च़ांई, पर सौ आपणै मां-बापा लै बोलालौ इणौ कि, ‘ज़ो कुछ़ मुंइऐ तुमुकै दैणौ जा थौ कुछ़ ना देई बौल़दौ कैलैकि मुंइऐ परमेश्‍वरा लै देई गौ आ।’ "
MRK,7,12,तैबै तुमै सब बोलाई कि इयौ ठीक आ लागौ औन्दौ बोलदै। ज़ो बिल्कुल गलत आ। 
MRK,7,13,इणै कौरीऐ तुमै आपणै चाणौ औन्दौ रीती-रिवाज़ा कौरीऐ परमेश्‍वरा रौ हुकम चोड़ाई। तुमै इणै-इणै भौरी काम कौरा ई।” 
MRK,7,14,"यीशुऐ तौंइऐ सारै लोग आपु काऐ औटाइयौ बोलौ, “तुमै सारै मेरी बूशै शुणियौ सौमझ़ौ। "
MRK,7,15,"केज़ौ भी खाणौ ज़ो आदमी खाआ, सौ खाणौ आदमी रौ मन गान्दौ नाईं कौरदौ, पर ज़ो आदमी रै ज़िवा कु बाइरै आशा सा, सौ आदमी रौ मन गान्दौ चाणा आ। "
MRK,7,16,एज़ी बूश ध्याना कौरीऐ शुणौ और सौमझ़ौ।” 
MRK,7,17,तैबै यीशु लोगु छ़ाड़ियौ घौरा भितै डैऔ। तैबै तेसरै च़ेलेउऐ एज़ै औनैणै रौ मतलब पुछ़ौ। 
MRK,7,18,"यीशुऐ बोलौ, “का तुमै एती अणज़ाण ई? का तुमुऐ एती भी ना सौमझ़ौ कि ज़ेज़ी भी खाणै री च़ीज़ै आदमी रै पेटा भितै डियाई, सेज़ी च़ीज़ै खाइयौ आदमी केभी भी गान्दौ ना बौणदौ? "
MRK,7,19,"कैलैकि सै खाणै री च़ीज़ै तेसरै मौना दी नाईं बल्कि पेटा दी डियाई, और खाइयौ निकल़ा ई बाइरै।” इणै सौमझ़ाइयौ यीशुऐ बोलौ कि ज़ेती भी खाणै री च़ीज़ै ई, सै परमेश्‍वरा री नौज़री दी शुद्ध ई। "
MRK,7,20,"यीशुऐ तौंइऐ बोलौ, “ज़ो बुरी बूश आदमी रै मौना कु बाइरै आशा आ, सै बूश आदमी गान्दौ चाणा आ। "
MRK,7,21,"कैलैकि बुरै विच़ार लोगु भिता कु निकल़ा ई। और सै केज़ी भी छ़ोटुड़ी-छ़ेउड़ी या मर्दू आइलै गान्दै काम, च़ोरी, हत्या, दुजै री बोउटी या मर्दू आइलै गान्दै काम, "
MRK,7,22,"लाल़च़, बुराई, धोखौ, केज़ी भी छ़ोटुड़ी-छ़ेउड़ी या मर्दू लै लोभीणौ, ज़लन, पुराज़, औंकार, औज़ौ भी काइयै बुरै काम कौरा ई। "
MRK,7,23,"इऐ सारी गलत-गलत बूशै लोगु रै मौना कु निकल़ा ई, और सै आदमी गान्दौ चाणा ई।” "
MRK,7,24,"गलील परदेशा कु निकल़ियौ यीशु आपणै च़ेलेऊ आइलै सूर और सैदा शहरु रै परदेशा दी डैऔ। सेऊ तिऐ एकी घौरा दी डैऔ। सेऊ नाईं च़ाहा थौ, कि लोग तेस देखा। पर तिऊं लोगु कु सौ च़ोरुई ना बौल़ौ। "
MRK,7,25,"तिऐ एकी छ़ेउड़ीऐ यीशु रै बारै ई शुणौ। तियांरी मांई दी थी बुरी आत्मा लागी औन्दी। सै यीशु री लातेऊ माथै पौड़ी, और यीशु कै औरज़ कौरदै लागी। "
MRK,7,26,"सै फिनिकी ज़ाती री युनानी छ़ेउड़ी थी। सै यीशु काऐ बार-बार औरज़ कौरीयौ बोलदै लागी कि, “मेरी मांई कु बुरी आत्मा पोरु गाड़ौ।” "
MRK,7,27,"यीशुऐ तियांलै औनैणै देइयौ तिऐं परखुणा लै बोलौ, “पैहलै लोल़डेऊ रौज़णै दै का एक बाब लोल़डै री रोटी कुकरा कै शोटा आ? लोल़डेऊ री रोटी कुकुरु लै दैणी आच़्छ़ी नाईं।” (यहुदी लोग दुजै लोगु ज़ो यहुदी नाईं थै कुकरु ज़िणै सौमझ़ा थै) "
MRK,7,28,"तैबै तिऐं छ़ेउड़ीऐ ज़वाब देइयौ बोलौ, “ओ प्रभु। पर छ़ोहरु कै रोटी खाइयौ ज़ो च़ूर-च़ार धौनी पोरु छ़ुटा आ तिऊं टुकड़ै ता कुकुर खा ई। कुकुर तिऊं खाइयौ आपणौ पेट भौराई।” "
MRK,7,29,"यीशुऐ तिऐं छ़ेउड़ी रै इणै ज़वाब शुणियौ तियांलै बोलौ, “तैरौ विश्वास भौरी बौड़ौ आ। तू घौरै डेऊ। तेरी मांई कु बुरी आत्मा निकल़ी गोई।” "
MRK,7,30,"सै छ़ेउड़ी घौरै डेई, तियांऐ आपणी मांई घौरा दी च़ुटुकच़ार देखी बिस्तरै दी लाम्बी पौड़ी औन्दी। और बुरी आत्मा भी थी तियांकु निकल़ी औन्दी। "
MRK,7,31,तेत बासिऐ यीशु सूर शहरा रै इलाकै छ़ाड़ियौ सैदा शहरा बाटीऐ दिकापुलिस परदेशा दी गलील झ़िला काऐ पौउंच़ै ज़िऐ दुजी ज़ाती रै लोग रौआ थै। 
MRK,7,32,"तिदलै लोगुऐ एक आदमी यीशु काऐ आणौ ज़ो ज़बाना रौ थौ लाटौ, और कौन्थु रौ थौ टौणौ। तिऊं लोगुऐ यीशु कै औरज़ की कि, “एस आपणै हाथा कौरी छ़ुंऔ।” "
MRK,7,33,यीशुऐ सौ लाटौ-टौणौ भीड़ा कु अलग नियौं और तेसरै कौन्थु दी आपणी औंउठी टाल़ी और थुका लाइयौ तेसरी ज़ीभ छ़ूंई। 
MRK,7,34,"यीशुऐ सौरगा भिलै देखीयौ शौंई छ़ाड़ी और तेसलै आपणी बोली दी बोलौ, “इफतह” ज़ेथरौ मतलब आ, “पोरु खुल!” "
MRK,7,35,तेसरै कौन्थु तेभी खुलै और तेसरी ज़ीभ भी खुली पोरु। सेऊ साफ-साफ बोलदै लागौ। 
MRK,7,36,"यीशुऐ तिऊं लोगु लै आच़्छ़ै कौरीऐ सौमझ़ाइयौ बोलौ, “तुमै इऐं बूश कासी काऐ ना बोलेऊ।” पर ज़ेती ज़ादौ तिउंलै नाईं की थी तेती ज़ादै सै तेसरै बारै दी परचार लागै कौरदै। "
MRK,7,37,"ज़ेती भी लोग थै तिऐ, सै भौरी हैरान हुऐ और बोलदै लागै, “यीशुऐ ज़ो भी कियौ सारौ आच़्छ़ौ कियौ। यीशु लाटेउ लै बोलणै री और टौणेउ लै शुणनै री तागत दिया सा।” "
MRK,8,1,"सेज़ै बौगतै दी, तौंइऐ एक बौड़ी भीड़ कौठै हुई। तिऊं लोगु कै खाणा लै कुछ़ भी नाईं थौ। यीशुऐ आपणै च़ेलेऊ औटाइयौ बोलौ, "
MRK,8,2,"“मुकै इऊं लोगु माथै तरस आशदै लागौ औन्दौ, कैलैकि इऐ चिया दिना ओउलै ई मुं आइलै। इउंकै खाणा लै नाईं कुछ़ भी आसतौ। "
MRK,8,3,इऊं हाऊं घौरै भुखै भेज़ु लै ता इउंकै डेउंदै-डेउंदै बाटा दी रिंगणौ लागा आ। कुछ़ लोग ता भौरी दुरा कु ई आशै औन्दै।” 
MRK,8,4,"च़ेलेउऐ पुछ़ौ, “इऐं शुनशान ज़ागाह दी इऊं सारेऊ लै रोटी रौ इन्तज़ाम किणै कौरीऐ हुआ सा?” "
MRK,8,5,"यीशुऐ पुछ़ौ, “तुमुकै केती रोटी ई?” तिंउऐ बोलौ, “सात।” "
MRK,8,6,तैबै यीशुऐ तिऊं लोगु लै धौनी बोशणा लै बोलौ। तैबै तिणीऐ सै सात रोटी आपणै हाथा दी पाकड़ी और परमेश्‍वरा रौ धन्यबाद दैऔ। तेत बासिऐ तिणीऐ रोटी चोड़ियौ आपणै च़ेलेऊ कै थाकौ दैंदै लागी। च़ेलै थाकै लोगु कै दैंदै लागी। 
MRK,8,7,"तिउंकै कुछ़ माच़्छ़ी भी थी। माच़्छ़ी लै भी यीशुऐ परमेश्‍वरा रौ धन्यबाद देइयौ आपणै च़ेलेऊ लै बोलौ, “इऊं माच़्छ़ी लोगु लै बांटौ।” "
MRK,8,8,सारै लोगुऐ पेटा भौरीयौ खाऔ। तेती माथै भी तिउंकै सात बौड़ै छ़ाबड़ै रोटी रै बौच़ै। 
MRK,8,9,तिऐ रोटी खान्दै लगभग च़ार हज़ार लोग थै बोशौ औन्दै। तेत बासिऐ यीशुऐ सै आपणै-आपणै घौरै भेज़ै। 
MRK,8,10,यीशु तिदरा कु आपणै च़ेलेऊ आइलै खरकच़ार किशती दी बोशियौ दलमनूता रै इलाकै दी डैऔ। 
MRK,8,11,तिऐ कुछ़ फरीसी लोग यीशु काऐ आशीयौ बैहंस कौरदै लागै। सै तेस परखणा लै कुछ़ हैरान वाल़ै काम लागै मांगदै ज़ो एक सौरगा री निशाणी बौणा कि यीशु परमेश्‍वरा री तौरफा कु आ आशौ औन्दौ। 
MRK,8,12,"यीशुऐ शौईं छ़ाड़ियौ तिउंलै बोलौ कि, “एज़ै पोस्तै रै लोग निशाणी कैलै मांगा ई? लोगु कै हाऊं केज़ी भी निशाणी ना देखाउंदौ।” "
MRK,8,13,तेत बासिऐ यीशु फरीसीउ छ़ाड़ियौ आपणै च़ेलेऊ आइलै किशती दी च़ौड़ियौ झ़िला रै दुजै धुरै दी डैऔ। 
MRK,8,14,च़ेलै रोटी निणै बिसरुई गौऐ थै। किशती दी तिउंकै सिरफ एका रोटी थी। 
MRK,8,15,"यीशुऐ तिउंकै च़ितल़ाऔ, “शुणौ, फरीसी और राज़ै हेरोदेसा रै संज़ेड़ै कु बौच़ियौ रौएऊ।” "
MRK,8,16,"पर च़ेलेउऐ यीशु रै बोलणै रौ मतलब ना सौमझ़ौ, और सै आपु मांझ़िऐ चौपड़िंदै लागै कि, “आमुकै रोटी नाईं, तैबै बोलौ औलौ यीशुऐ इणौ।” "
MRK,8,17,"तिंउरै विच़ारा ज़ाणियौ यीशुऐ तिउंलै बोलौ, “तुमै आपु मांझ़िऐ कैलै ई लागै औन्दै चौपड़िंदै कि आमुकै रोटी नाईं? का तुमै नाईं सौमुझ़दै? तुमु दी दिमाग ना आसतौ? "
MRK,8,18,"तुमु दी आखी ई, का तुमै देखी ना बौल़दै? तुमुकै कौन्थु ई, का तुमुकै शुणिदौ नाईं? का तुमुकै याद नाईं आसतौ? "
MRK,8,19,"ज़ेबी मुंइऐ पांज़ रोटी कौरीयौ पांज़ हज़ार लोगु लै रोटी खिलाई, तेबी रोटी रै भौरै औन्दै केती छ़ाबड़ै बौच़ै ई?” च़ेलेउऐ ज़वाब दैऔ, “बारह छ़ाबड़ै।” "
MRK,8,20,"यीशुऐ तौंइऐ बोलौ, “ज़ेबी मुंइऐ सात रोटी कौरीऐ च़ार हज़ार लोगु लै रोटी खिलाई, तेबी केती छ़ाबड़ै बौच़ै ई भौरै औन्दै?” तिंउऐ बोलौ, “सात।” "
MRK,8,21,"तैबै यीशुऐ तिउंलै बोलौ, “का तुमै इबी झ़ांऊ भी ना सौमुझ़दै? हाऊं रोटी रै बारै दी नाईं बोला थौ पर हाऊं बोला थौ तुमुलै इणौ कि तुमै फरीसी लोगु और हेरोदेसा रै बुरै विच़ार और शिक्षा कु बौच़ियौ रौऔ।” "
MRK,8,22,"यीशु किशती कु उतरियौ आपणै च़ेलेऊ आइलै बैतसैदा गाँवा दी आशौ। तिऐ लोगुऐ एक शेड़ौ यीशु काऐ आणौ। तिंउऐ तेसकु औरज़ कौरी कि, “छ़ौंअटी, तू एस शेड़ौ आपणै हाथै छ़ूं एरी।” "
MRK,8,23,"यीशुऐ सौ शेड़ौ हाथा कु पाकड़ियौ गाँवा कु बाइरै नियौं, तेसरी आखिऊ दी थूक लाइयौ और तेस माथै हाथा छ़ाड़ियौ बोलौ, “का ताउंकै दिशदै लागौ औन्दौ?” "
MRK,8,24,"तिणिऐ उपरै देखीयौ बोलौ कि, “मुकै आदमी दिशदै ई लागै औन्दै। पर इऐ आदमी इणै दिशा ई ज़िणै च़ालदै-फिरदै पेड़ ई।” "
MRK,8,25,यीशुऐ दुबारौ तेसरी आखिऊ माथै हाथ छ़ाड़ौ। तिणी शेड़ौ बौड़ै ध्याना कौरीऐ देखौ और ठीक हुऔ। तेसरी आखी आच़्छ़ै कौरीऐ देखदै लागी। 
MRK,8,26,"यीशुऐ सौ आदमी इणै बोलीयौ घौरै छ़ाड़ौ कि, “तू गाँवा दी ना डेवै।” "
MRK,8,27,"तैबै यीशु और तेसरै च़ेलै बैतसैदा छ़ाड़ियौ कैसरिया फिलिप्पी रै नीज़ुका रै गाँवा भिलै डेउंदै लागै। बाटा दी यीशुऐ आपणै च़ेलेऊ कु पुछ़ौ, “लोग मुलै का बोलाई कि ‘हाऊं कुण ऊ?’ ” "
MRK,8,28,"च़ेलेउऐ यीशु लै ज़वाब देइयौ बोलौ, “लोग तुमुलै यहुन्ना बपतिस्मौ दैणै वाल़ौ, या एलियाह, या कोई पुराणै बौगता रौ भविष्यवक्ता सौमझ़ा ई, ज़ुण मारीयौ ज़िउंदै हुऐ ई।” "
MRK,8,29,"यीशुऐ बोलौ, “तुमै का बोलाई कि हाऊं कुण ऊ?” पतरसै ज़वाब दैऔ, “तुमै मसीहा ई। ज़ुण परमेश्‍वरै ई चुनौ औन्दै।” "
MRK,8,30,"यीशुऐ तिउंकै च़ितल़ाऔ, “तुमुऐ ठीक बोलौ आ पर तुमै एज़ी बूश लोगु काऐ ना बोलेऊ।” "
MRK,8,31,"तैबै यीशु तिउंलै शिखाउंदै लागौ, “मुं आदमी रै छ़ोहरु लै इणौ ज़रूरी आ कि लोग मुं भौरी सतावा। और इणौ भी ज़रुरी आ कि यहुदी स्याणै लोग, बौड़ै याजक और यहुदी शास्त्री मेरी इज़्ज़त ना कौरा। और सै मुं ज़ुरुर झ़ांगा। तेत बासिऐ हाऊं चिजै दिनै ज़िउंदौ हुआ ऊ।” "
MRK,8,32,"एज़ी बूश यीशुऐ आपणै च़ेलेऊ कै साफ-साफ बोली। तैबै पतरसै यीशु एकी भिलै नियौं और तेसलै डांटियौ बोलौ, “तांऐ इणौ नाईं जा थौ बोलणौ।” "
MRK,8,33,"तैबै यीशुऐ पिछ़ाऊं मुड़ियौ आपणै च़ेलेऊ भिलै देखदी बारै पतरसा लै डांटियौ बोलौ, “मुकाऐ कु दूर डेऊ कैलैकि शैतान ताऊं कु इणी बूशै आ बोलाउंदै लागौ औन्दौ। तेरी सोच़-विच़ार परमेश्‍वरा ज़िणी नाईं आ, पर लोगु ज़िणी आ।” "
MRK,8,34,"यीशुऐ आपणै च़ेलै और दुजै लोग आपु काऐ औटाइयौ बोलौ, “ज़ुण भी मैरौ च़ेलौ बौणनौ च़ाहा लौ, सेऊ आपणी इच़्छ़ा छ़ाड़ा लौ, आपणौ क्रूस च़ुंगा लौ, और मुं पिछ़ु आशा लौ। (मतलब कि निन्दा और दु:ख सहन कौरालौ, और आपणै प्राणा दैणा लै भी त्यार रौआ।) तैबै पा बौणा सौ मैरौ च़ेलौ। "
MRK,8,35,"कैलैकि ज़ो आपणौ प्राण बौच़ाउणौ च़ाहा लौ तेसलै परमेश्‍वरा आइलै सौदा री ज़िन्दगी नाईं मिलदी। पर ज़ो मुकालै और मैरौ खुशी री खौबर शुणाउणै री बज़ाह कु आपणै प्राण दैणा लै तैयार औलौ, तेसलै परमेश्‍वरा आइलै सौदा री ज़िन्दगी मिला आ। "
MRK,8,36,"लोग पुरी धौतरी री खुशी पाई बौल़ा ई, पर एथरौ का फाइदौ आ आपणौ प्राण खोआलौ पोरु? "
MRK,8,37,परमेश्‍वरा आइलै सौदा री ज़िन्दगी पाइणा लै आमै परमेश्‍वरा लै कुछ़ भी नाईं देई बौल़दै। 
MRK,8,38,"ज़ुण इऊं गान्दै काम कौरणै वाल़ेऊ, और पापी लोगु काऐ मुं आदमी रौ छ़ोहरु और मेरी शिक्षा नाईं अपणावा लौ, ता ज़ेबी हाऊं भी आपणै पवित्र प्रभु रै दूता आइलै आपणै बाबा री शाना देखाइयौ आशु लै, तैबै हाऊं भी तिऊं नाईं अपणाउंदौ।” "
MRK,9,1,"यीशुऐ इणौ भी बोलौ, “हाऊं तुमुलै सौच़्च़ौ बोलाऊ कि इदै इऊं खौड़ै लोगु मांझ़िऐ कु कुछ़ आदमी ज़ुरूर आपणी ज़िन्दगी दी देखा लै कि परमेश्‍वर शक्ति भौलौ राज़ कौरना लै आशौ आ मौरणै कु पैहलै।” "
MRK,9,2,"छ़ौ: दिना बासिऐ यीशुऐ पतरस, याकूब और यहुन्ना आपु आइलै निऐं। तैबै सै एक उंच़ी पहाड़ी माथै डेऐ। तिऐ एखुली दी तिऊं चिन च़ेलेऊ काऐ यीशु रौ रूप बौदलु औन्दौ दिशौ। "
MRK,9,3,यीशु रै जुड़कै इणै प्याशै ज़िणै और शेतै बौणै कि इऐं धौतरी दी केज़ौ भी धोबी तिणै प्याशै ज़िणै और शेतै जुड़कै नाईं धोई बौल़दौ। 
MRK,9,4,तिंया ताकै तिऐ यहुदी लोगु रै पुराणै ज़मानै रै दुई भविष्यवक्ता पौगड़ौ हुऐ ज़ासरै नाऊं मुसा और एलियाह थै। सै दुई थै लागै औन्दै यीशु आइलै बुशै लाइंदै। 
MRK,9,5,"तैबै पतरसै यीशु लै बोलौ, “गुरुजी एऊ केती आच़्छ़ौ आ कि आमै इदै ई, आमै चीन ताम्बु लाई, एक तुमु कालै, एक एलियाह कालै, एक मुसा कालै।” "
MRK,9,6,"पतरसा कै सौमझ़िंदै नाईं थौ लागौ औन्दौ, “कि हाऊं का बोलु” कैलैकि सै इणौ देखीयौ डौरी गौऐ थै। "
MRK,9,7,"तैबै तिऊं माथै एक बादल छ़ाऔ, तेस बादल़ा मांझ़िऐ कु परमेश्‍वरा री हाक शुणुई कि, “इयौ मैरौ प्यारौ छ़ोहरु आ। एसरी बुशै शुणौ।” "
MRK,9,8,"तैबै एकदम तिऊं च़ेलेउऐ च़ारौ तौरफा ई देखौ, ता यीशु रै सिवाऐ तिऊं आइलै कोई नाईं थौ। "
MRK,9,9,"ज़ैबै सै पहाड़ी कु तौल़ै थै लागै औन्दै आशदै, तेबी यीशुऐ आपणै च़ेलेउलै हुकम दैऔ कि, “ज़ो तुमुऐ देखौ आ, तेथरै बारै दी लोगु काऐ तेबी झ़ांऊ कुछ़ ना बोलेऊ ज़ेबी झ़ांऊ हाऊं, ज़ुण परमेश्‍वरा री तौरफा कु भेज़ौ औन्दौ ऊ, मौरीयौ ज़िउंदौ ना हुउलौ।” "
MRK,9,10,"तैबै च़ेलेउऐ इऐ बूश आपणै ज़िवा दी छ़ाड़ी, और आपु मांझ़िऐ चौपड़िंदै लागै कि मौरीयौ ज़िउंदौ हुणै रौ का मतलब हौलौ। "
MRK,9,11,"तैबै तिंउऐ यीशु कु पुछ़ौ, “यहुदी रै शास्त्री लोग बोलाई कि एलियाह भविष्यवक्ता रौ मसीह कु पैहलै आशणौ ज़ुरुरी आ। सै इणौ कैलै बोलाई?” "
MRK,9,12,"यीशुऐ ज़वाब दैऔ, “इणौ सौच़्च़ौ आ कि एलियाह गुरु पैहलै आशौ आ और मसीहा लै बाट तैयार कौरा आ। हाऊं ज़ुण आदमी रौ छ़ोहरु ऊ, तुमुलै बोलाऊ, यहुन्ना बपतिस्मौ दैणै वाल़ौ एलियाह री ज़ागाह दी मुकु पैहलै आशी गौ आ। लोगुऐ आपणी मौरज़ी कौरीऐ सेऊ सौताऔ ज़िणौ तेसरै बारै दी लिखौ औन्दौ थौ। ऐबै तुमै सुंच़ौ कि मैरै बारै दी भी, ज़ुण परमेश्‍वरा री तौरफा कु आ भेज़ौ औन्दौ, धौर्म शास्त्रा दी इणौ लिखौ औन्दौ कि लोग मुलै भौरी दु:ख दिआई, नफरत कौरा ई, मुं नाईं मानदै।” "
MRK,9,13,"ज़ेबी यीशु और चिन च़ेलै बाकी च़ेलेउ काऐ पौउंच़ै, तैबै तिंउऐ देखौ कि तिऐ एक बौड़ी भिड़ै सै बाकी च़ेलै घेरै औन्दै थै और यहुदी शास्त्री थै लागै औन्दै तिऊं आइलै बैहंस कौरदै। "
MRK,9,14,खरकच़ार सारै लोग यीशु देखीयौ हैरान हुऐ। तैबै दूड़िऔ तिंउऐ यीशु काऐ आशीयौ तेसरौ स्वागत कियौ। 
MRK,9,15,"यीशुऐ तिऊंकु पुछ़ौ, “तुमै मैरै च़ेलेउ आइलै का थै लागै औन्दै बैहंस कौरदै?” "
MRK,9,16,"तैबै भीड़ा मांझ़िऐ कु एक आदमीऐ ज़वाब दैऔ, “गुरुजी! मुंइऐ आपणौ छ़ोहरु थौ इदै आणौ औन्दौ। कैलैकि मैरै छ़ोहरु दी एक बुरी आत्मा सा ज़ुणिऐ एऊ ज़बाना रौ लाटौ चाणी गौ आ। "
MRK,9,17,"ज़िऐ किऐ एस बुरी आत्मा पाकड़ा सा, तिऐ बुरी आत्मा एस धौनी लोटाल़ा। और एसरै मुआंदी निकल़ा ई शेफै। आपु लागा दांदु कुट-कुटाउंदै। तैबै बौणा डौकडौकौ। मुंइऐ तुमारै च़ेलेउलै बोलौ, ‘एस मांऊ कु बुरी आत्मा पोरु गाड़ौ’ पर इउंकै नाईं गाड़ुई।” "
MRK,9,18,"इणौ सब शुणियौ यीशुऐ ज़वाब दैऔ, “का कौरुलै। तुमुकै मुं माथै इबी झ़ांऊ विश्वास नाईं आ? हाऊं केभी झ़ांऊ रौआऊ तुमु आइलै? तुमारौ एस अविश्वास किणै कौरीऐ कौरु सहन? एस छ़ोहरु मुकाऐ आणौ।” "
MRK,9,19,"तैबै लोगुऐ सेऊ छ़ोहरु यीशु काऐ आणौ। ज़ैबै बुरी आत्मै यीशु देखौ, खरकच़ार बुरी आत्मै छ़ोहरु बांथ रौंगा रौ मेकिऔ धौनी लोटाल़ौ। तेसरै मूंआ कु शेफै निकल़ी और सेऊ माटै मांझ़ी लागौ खोरोल़िंदै। "
MRK,9,20,"यीशुऐ तेस छ़ोहरु रै बाबा कु पुछ़ौ, “एसरी हालत केभी ओउलै इणी?” तिणीऐ बोलौ, “लोल़डी ओउलै आ। "
MRK,9,21,"एती नाईं बल्कि बुरी आत्मा एस झ़ांगणा लै केभी टाला आगी मांझ़िऐ, केभी टाला पाणी मांझ़िऐ। तुमै कौरी बौल़ा ई ता दया कौरीऐ आमारी मज़द कौरौ एरी।” "
MRK,9,22,"यीशुऐ तेसलै बोलौ, “ताइंऐ का बोलौ कि, ‘तुमै कौरी बौल़ा ई ता?’ शुण! ज़ुण मुं माथै विश्वास कौरा आ तेसलै हाऊं सारौ-कुछ़ कौराऊ।” "
MRK,9,23,"खरकच़ार तेस छ़ोहरु रै बाबै ज़ोरै बोलौ, “मुकै दख ज़ेई विश्वास आ। मैरौ विश्वास बौढ़ाऔ एरी।” "
MRK,9,24,"ज़ैबै यीशुऐ देखौ कि भीड़ बौड़दै सा लागी औन्दी तैबै तिणीऐ तिऐं बुरी आत्मा लै डांटियौ बोलौ, “ओ लाटौ-टौणौ कौरणै वाल़ी बुरी आत्मा! हाऊं ताउंलै हुकम दिआउ, एस छ़ोहरु भितै कु पोरु निकुल़! ऐबै केभी ना आशै एस छ़ोहरु दी।” "
MRK,9,25,"तैबै सै बुरी आत्मा ज़ोरै राड़ै मारीयौ छ़ोहरु भितरा कु निकल़ी। और सेऊ छ़ोहरु मौरौ औन्दौ ज़िणौ बौणौ। कई लोग ता इणौ लागै बोलदै, “एऊ गौ मौरी।” "
MRK,9,26,पर यीशुऐ तेस छ़ोहरु रौ हाथ पाकड़ौ और सेऊ खौड़ी उठाऔ। सेऊ छ़ोहरु खौड़ी उठौ और बिल्कुल ठीक हुऔ। 
MRK,9,27,"यीशु और तेसरै च़ेलै ज़ेबी घौरा भितै एखुलै दी थै, तैबै च़ेलेउऐ यीशु कु पुछ़ौ, “आमुकै सै बुरी आत्मा कैलै ना गाड़ुई?” "
MRK,9,28,"यीशुऐ ज़वाब दैऔ, “इणै रौंगा री बुरी आत्मा प्राथना और ब्रौता कौरी गाड़िया सा। कैलैकि एज़ी आत्मा गाड़नै रौ दुजौ तरीकौ कुछ़ नाईं।” "
MRK,9,29,"यीशु और तेसरै च़ेलै तिऐं ज़ागाह छ़ाड़िऔ गलील परदेशा दी बाटीऐ लागै औन्दै डेउंदै। यीशु नाईं च़ाहा थौ कि कासी कै भी पौतौ लागा कि सै कियै ई डेऊंदै लागै औन्दै, "
MRK,9,30,"कैलैकि सेऊ एखुलै दी आपणै च़ेलेउलै शिक्षा दैणौ च़ाहा थौ। यीशुऐ च़ेलेउलै बोलौ, “आदमी रौ छ़ोहरु, लोगु रै हाथै पकड़वाइणौ आ, सै मुं झ़ांगाई, पर मौरियौ हाऊं च़िज़ै दिना दी तौंइऐ ज़िउंदौ हुआ ऊ।” "
MRK,9,31,च़ेलै यीशु री एज़ी बूश सौमझु़दै नाईं थै लागै औन्दै। सै यीशु कु एज़ै बारै दी पुछ़णा लै डौरा थै। 
MRK,9,32,"यीशु तौंइऐ आपणै च़ेलेउ आइलै कफरनहूम गांउ दी आशौ। घौरा भितै डेइऔ यीशुऐ आपणै च़ेलेउ कु पुछ़ौ, “तुमै बाटा दी केथरै बारै दी थै चौपड़िंदै लागै औन्दै?” "
MRK,9,33,"सै च़ेलै शौरमा रै मारै च़ुटुक थाकै। कैलैकि सै बाटा दी इणौ थै लागै औन्दै चौपड़िंदै, “आमु मांझ़िया कु सारेउ कु बौड़ौ कुण आ?” "
MRK,9,34,"तैबै यीशुऐ बोशियौ सै बारह च़ेलै आपु काऐ औटाइयौ बोलौ, “तुमु मांझ़िआ कु कुण च़ाहा बौड़ौ बौणनौ, सेऊ सारेउ कु छ़ोटौ और सारेउ रौ सेवादार बौणा लौ।” (सेज़ौ आदमी परमेश्‍वरा री नौज़री दी सारेउ कु बौड़ौ हुआ सा।) "
MRK,9,35,"तैबै तिणीऐ एक मांऊ तिऊं च़ेलेउ काऐ आणौ। सेज़ौ मांऊ यीशुऐ आपणी उंगाल़ी ऐ च़ुंगौ और च़ेलेउलै बोलौ, "
MRK,9,36,"“केज़ौ भी आदमी ज़ुण मुं आइलै प्यार कौरा सा, कास छ़ोटौ मांऊ अपणावा लौ तैबै सौमझ़ौ कि सेऊ मुं आ लागौ औन्दौ अपणाऊ दै। ज़ेज़ौ मुं अपणावा लौ, सेज़ौ आदमी परमेश्‍वर अपणावा सा, ज़ुणिऐ हाऊं भेज़ौ औन्दौ।” "
MRK,9,37,"तैबै यहुन्ना नावां रै च़ेलै ऐ यीशु लै बोलौ, “गुरुजी, आमुऐ एक आदमी देखौ आ ज़ुण तुमारै नाऊं कौरी बुरी आत्मा थौ लागौ औन्दौ गाड़दै। आमुऐ कौरी तेसलै मौना, कैलैकि सेऊ तुमारै च़ुनै औन्दै च़ेलेउ मांझ़िआ रौ नाईं थौ।” "
MRK,9,38,"यीशुऐ बोलौ, “तेस आदमी लै मौना ना कौरौ। कैलैकि कि ज़ुण मैरै नाऊं कौरीऐ हैरानी वाल़ै काम कौरा आ, सेऊ फेटी मुलै बुरौ नाईं बोलदौ। "
MRK,9,39,ज़ुण आमारै विरोधा ई नाईं आ सै आमारै तौरफा ई। 
MRK,9,40,इणौ सौच़्च़ौ आ कि ज़ेज़ौ आदमी तुमु मैरै च़ेलै ज़ाणीऔ एक ग्लास पाणी पिलावा लौ तैबै परमेश्‍वर तेसलै ज़ुरुर इनाम दिआ आ।” 
MRK,9,41,"यीशुऐ इणौ भी बोलौ, “मुं माथै विश्वास छ़ाड़नै वाल़ौ, च़ाऊ सेऊ छ़ोहरु औलौ, केज़ौ भी आदमी तेस पापा री बाटा दी नीईंयौ तेस विश्वासा दी डगमगावा लौ, ता परमेश्‍वर तेसलै ज़ुरुर सौज़ा दिआ आ। इणै आदमी लै परमेश्‍वरा री सौज़ा मिलणै कु आच़्छ़ौ थौ कि तेसरै गौल़ै दी घौरटा रौ ज़ौंदर बानिऔ तेस गैहरी झ़िला दी डुबावा। "
MRK,9,42,"अगर तू आपणै हाथै इणौ काम कौरालौ, ज़ो ताऊं पापा री बाटा दी नीईंयौ विश्वासा दी डगमगावा लौ, तैबै ताऊं लै आच़्छ़ौ आ कि तेस हाथ पोरु काटै। आच़्छ़ौ आ कि टुंडै रौइयौ सौरगा दी डिआ, एथकु कि दुई हाथा कौरी नौरका दी डिया लौ, "
MRK,9,43,"‘ज़िऐ आदमी दी किड़ै लागा ई ज़ो केबी ना मौरदै, और तिदली आग केभी ना इशदी।’ "
MRK,9,44,"अगर तैरौ बांगणौ ताऊं बुरी बाटा दी नियां लौ ता ताऊं लै आच़्छ़ौ आ कि तेस बांगणौ पोरु काटै। आच़्छ़ौ आ कि लौंगड़ै रौइयौ सौरगा दी डिआ, एथकु कि दुई बांगणै कौरी नौरका दी डिया, "
MRK,9,45,"‘ज़िऐ आदमी दी किड़ै लागा ई ज़ो केबी ना मौरदै, और तिदली आग केभी ना इशदी।’ "
MRK,9,46,"अगर तेरी आख इणौ देखा ली कि तू विश्वासा ई डगमगाइयौ पापा री बाटा दी डेई गौ, ता तिऐं आख तू पोरु गाड़ै। ताउंलै आच़्छ़ौ आ कि तू काणै रौइयौ सौरगा दी डिया। नाईं ता दुइआ आखी कौरी नौरका दी डियाई, "
MRK,9,47,"‘ज़िऐ आदमी दी किड़ै लागा ई ज़ो केबी ना मौरदै, और तिदली आग केभी ना इशदी।’ "
MRK,9,48,"कैलैकि हर एक आदमी आगी कौरी पौरखिया, और कुर्बानी भी लुणा ज़िणी। "
MRK,9,49,रोटी खांदी बारै लूण आच़्छ़ौ आ। पर लुणा मांझ़िऐ दुजी च़िज़ै मिलाइऔ लुणा रौ स्वाद बिगड़ी जा लौ ता तेस लूण केथ कौरीऐ कौरा ई लुणुऔ? तुमै लोग लुणा ज़िणै ई। कैलैकि तुमै मुं माथै विश्वास छ़ाड़ाई। तुमै पापा री बाटा दी डेईयौ आपणै विश्वासा रौ स्वाद ना खोएउ। एकी–दुजै कु बौड़ै हुणै री इच़्छ़ा छ़ाड़ियौ एकी-दुजै आइलै मिली-ज़ुलिऔ रौऔ।” 
MRK,10,1,"तैबै यीशु कफरनहूम गाँवा छ़ाड़ियौ यहुदा परदेशा बाटीऐ यरदन नौईं पारा रै परदेशा दी आशै। तिऐ भी तेस काऐ एक भौरी भीड़ कौठै हुई। सेऊ तिऐ लोगु लै शिक्षा दैंदै लागौ, ज़िणौ कि सेऊ सौदा कौरा थौ। "
MRK,10,2,"तैबै कुछ़ फरीसी लोग यीशु काऐ आशै और तेस पौरखणा लै पुछ़दै लागै कि, “एक आदमी लै आपणी छ़ेउड़ी रौ फैसलौ कौरणौ ठीक आ या नाईं?” "
MRK,10,3,"यीशुऐ ज़वाब दैऔ, “परमेश्‍वरै आपणै सेवक मुसा रै ज़ौरिऐ केज़ौ हुकम आ दैऔ औन्दौ?” "
MRK,10,4,"तिऊं लोगुऐ बोलौ, “मुसा रै नियमा ई इणौ आ लिखौ औन्दौ, ‘ज़ुण आदमी आपणी छ़ेउड़ी रौ फैसलौ कौरणौ च़ाहा सा, सेऊ आदमी तिऐं राज़ीनाऊं देइयौ पोरु गाड़ी सौका आ।’ ” "
MRK,10,5,"यीशुऐ तिउंलै बोलौ, “मुसै एज़ौ हुकम पुराणै ज़मानै रै लोगु लै एथलै लिखौ थौ कैलैकि लोग परमेश्‍वरा री इच़्छ़ा पुरी कौरणै कु पोरु मुकरा ई।” "
MRK,10,6,"धौर्म शास्त्रा दी इणौ आ लिखौ औन्दौ कि, “परमेश्‍वरै धौतरी चाणनै री शुरुआता दी मौरद और छ़ेउड़ी चाणै ई। "
MRK,10,7,और इणौ भी लिखौ औन्दौ कि ‘मौरद आपणै मां-बाबा छ़ाड़ियौ आपणी छ़ेउड़ी आइलै मिली रौआ आ। 
MRK,10,8,और सै एका ज़िसम बौणा ई।’ एज़ै कारणै सै दुई नाईं बल्कि एक ज़िसम ई। 
MRK,10,9,एथीलै परमेश्‍वर एक मौरद और छ़ेउड़ी शादी दी ज़ोड़ा आ तैबै सै एकी दुजै लै फैसलौ ना दिया।” 
MRK,10,10,ज़ेबी यीशु आपणै च़ेलेउ आइलै घौरा दी थै तैबै च़ेलै एज़ै बारै दी तौंइऐ यीशु कु पुछ़दै लागै। 
MRK,10,11,"तैबै यीशुऐ तिउंलै बोलौ, “ज़ुण आपणी छ़ेउड़ी लै राज़ीनाऊं देइऔ दुजी छ़ेउड़ी आइलै शादी कौरा सा, सेऊ आपणी पैहली छ़ेउड़ी रै विरोधा ई गान्दै काम कौरा आ। "
MRK,10,12,"और ज़ेज़ी छ़ेउड़ी आपणै बोउटै लै राज़ीनाऊं देइयौ दुजै आदमी आइलै शादी कौरा सा, सै छ़ेउड़ी भी आपणै पैहलै बोउटै रै विरोधा ई गान्दै काम कौरा आ।” "
MRK,10,13,लोग यीशु काऐ लोल़डै लागै आणदै ताकी यीशु तिउंलै छ़ुंइयौ आशीष दिआ लौ। पर यीशु रै च़ेलेउऐ सै लोग डांटै। 
MRK,10,14,"इणै देखीयौ यीशुऐ रोशुइयौ, आपणै च़ेलेउलै बोलौ, “लोल़डेऊ मुं काऐ आशणै दैऔ। इऊं ना रोकौ। कैलैकि इणै लोगु रै ज़िवा दी परमेश्‍वर राज़ कौरा आ ज़ुण इऊं लोल़डेऊ बाशीऐ भोल़ौ आ। "
MRK,10,15,"हाऊं तुमुलै सौच़्च़ौ बोलाऊ, ज़ुण लोग परमेश्‍वरा रौ राज़, इऊं लोल़डेऊ बाशीऐ नाईं अपणावा लौ, तेसरै ज़िवा दी परमेश्‍वर केभी भी राज़ नाईं कौरी बौल़दौ।” "
MRK,10,16,इणै बोलीयौ यीशुऐ सै लोल़डै आपणी उंगाल़ी ऐ च़ुंगै और तिऊं रै मुंडा माथै हाथा छ़ाड़ियौ तिउंलै आशीष देई। 
MRK,10,17,"ज़ेबी यीशु आपणै च़ेलेऊ आइलै बाटा दि थौ लागौ औन्दौ आण्डदै, तेबी एक आदमी दूड़िऔ तेस काऐ आशौ, और तेसरै बांगणै बौंधिऔ तेसकु पुछ़ौ, “ओ सारेउ कु भौलै गुरु आ! मुलै इणौ बोलौ कि परमेश्‍वरा आइलै सौदा री ज़िन्दगी पाइणा लै मुं का जा सा कौरणौ।” "
MRK,10,18,"यीशुऐ तेसलै बोलौ, “तू मुलै सारेउ कु भौलौ कैलै बोलाई? एसरौ मतलब सुंच़ एरी। केज़ौ भी आदमी सारेउ कु भौलौ नाईं आ सिरफ परमेश्‍वर ई सारेउ कु भौलौ आ। "
MRK,10,19,"पर तू परमेश्‍वरा रै हुकम ता ज़ाणाई, ताइंऐ धर्मशास्त्र पौड़ै हुणै कि, ‘खून ना कौरणौ, दुजै री छ़ेउड़ी आइलै गान्दै काम ना कौरणै, च़ोरी ना कौरणी, झ़ुठी गवाही ना देणी, धोखै-बाज़ी ना कौरणी, आपणै मां-बाबा री इज़्ज़त कौरणी।’ एज़ै नियमा माथै च़ालणौ ज़ुरुरी सा।” "
MRK,10,20,"तैबै तिणी आदमीऐ बोलौ, “गुरुजी इऊं सारी बुशै ता हाऊं लोल़डी ओउलै मानाऊं। का मुंइऐ औज़ौ जा कुछ़ कौरणौ?” "
MRK,10,21,"तैबै यीशुऐ तेस आदमी भिलै बौड़ै ध्याना कौरीऐ देखीयौ तेस आइलै प्यार कियौ और बोलौ, “ताउंलै औज़ौ भी एक काम आ ज़ो ताइंऐ कौरणौ जा सा। ज़ो धन-ज़यदात ताउंकै आ, तिऐं बेच़ियौ ज़ो पैसै बौणा ई, तिऊं पैसै गरीबु कै बांट। तेथ बासिऐ आशै तू मुं पीछ़ु। तैबै ताउंलै सौरगा दी असली धन मिला आ।” "
MRK,10,22,इणै शुणियौ सेऊ आदमी ज़िऊंशुऔ। सेऊ मुं औंकड़ाइयौ पोरु डैऔ। कैलैकि सेऊ आदमी भौरी सेठ थौ। 
MRK,10,23,"यीशुऐ च़ारौ तौरफा ई देखीयौ आपणै च़ेलेउलै बोलौ, “सेठ लोगु कै आपणै ज़िवा दी परमेश्‍वर राज़ कौरणै री ज़ाज़त देणी केती मुश्कल़ आ।” "
MRK,10,24,"च़ेलै एज़ी बुशै शुणियौ हैरान हुऐ। (कैलैकि सारै लोग सुंच़ा थै कि परमेश्‍वरा री आशीषा कौरीयौ सेठ बौणा ई।) तैबै यीशुऐ तिउंलै तौंइऐ बोलौ, “ओ मैरै लोल़डेउओ, ज़ुण पैसै माथै भरोसौ छ़ाड़ाई तेसलै आपणै ज़िवा दी परमेश्‍वरा रौ राज़ कौराउणौ भौरी मुश्कल़ हुआ आ। "
MRK,10,25,ज़िणौ उंटा रै सिउणी री पाशी बाटीऐ डेउणौ कठिण आ। तिणी ई तेथकु भी भौरी कठिण आ सेठ लोगु लै आपणै ज़िवा दी परमेश्‍वर राज़ कौरणै दैणौ।” 
MRK,10,26,"इणै शुणियौ च़ेलै औज़ौ भी भौरी हैरान हुऐ। सै आपु मांझ़िऐ पुछ़दै लागै, “ज़ैबै सेठ आदमी ना बौच़ी बौल़दौ तैबै कुण बौच़ा सा?” "
MRK,10,27,"यीशुऐ सै बौड़ै ध्याना कौरी देखै और तिउंलै बोलौ, “लोगु कै ता इणौ नाईं औन्दौ पर परमेश्‍वरा कै हुआ सा। कैलैकि परमेश्‍वर सारौ कुछ़ कौरी बौल़ा आ।” "
MRK,10,28,"पतरस यीशु लै बोलदै लागौ, “देख, आमै सारौ कुछ़ छ़ाड़ियौ ताऊं पिछ़ु लागै औन्दै आण्डदै।” "
MRK,10,29,"यीशुऐ बोलौ, “हाऊं तुमुलै सौच़्च़ौ बोलाऊ कि ज़ुणिऐ मैरौ च़ेलौ बौणना लै और खुशी री खौबर शुणाउणा लै आपणै घौर या आपणी भाई-बौइणी या आपणै मां-बाब या आपणै छ़ोटी-छ़ोहरु या आपणी जमीन छ़ाड़ाई, "
MRK,10,30,तेसरी ज़िन्दगी लै शौ गुणौ कौरीयौ मिला आ। तेसकै घौर और आपणै टौबरा ज़िणै लोग मिला ई। तेसकै डोखरै भी मिला ई। लोग तेस सौतावा ई। पर सेऊ मुं आइलै। सौदा री ज़िन्दगी ज़िवा सा ज़ेबी हाऊं राज़ौ बौणु लै। 
MRK,10,31,भौरी लोग इणै ई ज़ुण आपुलै बौड़ै बौणा ई। ज़ेबी हाऊं राज़ौ बौणियौ आशु लै तेबी सै लोग छ़ोटै हुआई। ज़ुण आपुलै छ़ोटै सौमझ़ा ई सै हुआई बौड़ै।” 
MRK,10,32,तेथ बासिऐ यीशु यरुशलेमा शहरा भिलै बाटा दी लागौ आण्डदै। कुछ़ लोग भी लागै तेस पीछ़ु आण्डदै। च़ेलै हैरान थै कि यीशु लागौ औन्दौ यरुशलेमा लै डेउंदै। कैलैकि तिऐ इणै भी लोग थै ज़ो तेसरै विरोधी थै। ज़ेज़ै लोग तेस पीछ़ु थै डेउंदै लागै औन्दै सै गौऐ थै डौरी कि तिऐ यीशु रौ का हाल औलौ। बाटा दी तिणीऐ सै बारह च़ुनै औन्दै च़ेलै अलग निऐं। ज़ो कुछ़ तेस आइलै हुणै वाल़ौ थौ तेथरै बारै दी तौंइऐ लागौ आपणै च़ेलेउ कै बोलदै। 
MRK,10,33,"यीशुऐ बोलौ, “शुणौ आमै यरुशलेमा लै ई डेउंदै लागै औन्दै। आदमी रौ छ़ोहरु, बौड़ै याजक और शास्त्रिउ रै हाथाई पकड़ाइया आ। सै मुलै मौउता री सौज़ा देइयौ मुं दुजी ज़ातीऊ रै हाथा दी दिआई। "
MRK,10,34,"सै लोग मैरौ मज़ाक उड़ावा ई, मुंआ दी थुकाई, कोड़ै मारा ई। सै मुं पोरु झ़ांगाई, पर हाऊं चिजै दिनै तौंइऐ हुआ ऊ ज़िउंदौ।” "
MRK,10,35,"बाटा दी डेउंदै-डेउंदै जबदी रै दुई छ़ोहरु याकूब और यहुन्ना यीशु काऐ आशै। तिंउऐ यीशु लै बोलौ, “गुरुजी, आमै च़ाई कि ज़ो आमै मांगी ई तुमै आमुलै पुरौ कौरेऊ।” "
MRK,10,36,"यीशुऐ तिउंलै बोलौ, “तुमै का च़ाहा ई?” "
MRK,10,37,"तिंउऐ बोलौ, “ज़ेबी तुमै राज़ै बौणा लै तेबी आमै भी तुमु आइलै राज़ कौरणौ च़ांई। आमु मांझ़िऐ कु एक बोशाल़ेउ सुल़टी भिलै और एक बोशाल़ेउ उल़टी भिलै।” "
MRK,10,38,"यीशुऐ बोलौ, “तुमै नाईं सौमुझ़दै कि तुमै का ई लागै औन्दै मांगदै। ज़ेज़ौ दु:ख मुंइऐ झ़ेलणौ आ का तुमै तेस झ़ेली बौल़ा ई? ज़िणौ एथ बासिऐ मुं झ़ांगाई का तुमै तिणौ मौरी बौल़ा ई?” "
MRK,10,39,"याकुबै और यहुन्नै बोलौ, “ओ आमै कौरी बौल़ी ई।” यीशुऐ बोलौ, “तुमै भी दु:ख झ़ेलियौ मौरा ई। "
MRK,10,40,पर मुकाऐ उल़टी सुल़टी बियै बोशणै वाल़ौ सिरफ परमेश्‍वर चुना आ। एज़ौ नाईं मैरौ काम।” 
MRK,10,41,"बासिऐ ज़ैबै बाकी दस च़ेलेउ कै पौतौ लागौ एज़ी बुशै रौ, तैबै सै याकूब और यहुन्ना लै भौरी रोशुऐ। "
MRK,10,42,"तैबै यीशुऐ सारै च़ेलै आपु काऐ औटाऐ और बोलौ, “तुमै ज़ाणाई कि केज़ै भी सरकारा रै ज़ुण बौड़ै नेतै ई सै आपणी मौरज़ी कौरीऐ लोगु माथै राज़ कौरा ई। सै आपणौ हक्क्क देखाउणौ च़ाहा ई।” "
MRK,10,43,पर तुमु मांझ़िऐ इणौ नाईं च़ांई हुणौ। तुमु मांझ़िऐ ज़ुण सारेउ कु बौड़ौ बौणनौ च़ाहा लौ तिणिऐ तुमु सारेउ रौ सेवादार च़ांई बौणनौ। 
MRK,10,44,"ज़ेज़ौ परधान बौणनौ च़ाहा लौ, सेऊ बौणा लौ सारेउ रौ नुकुर। "
MRK,10,45,"कैलैकि हाऊं ज़ुण परमेश्‍वरा री तौरफा कु आ भेज़ौ औन्दौ, दुजेऊ कु आपणी सेवा कौराउंदै नाईं आशौ औन्दौ बल्कि दुजेऊ री सेवा कौरदै ऊ आशौ औन्दौ। इदरा झ़ांऊ कि मुं पोरु झ़ांगाई। मेरी मौउता कु भौरी लोग आपणै पापा री सौज़ा कु बौच़ी बौल़ा ई। "
MRK,10,46,"तेथ बासिऐ यीशु आपणै च़ेलेउ आइलै यरीहो शहरा लै आशौ। ज़ेबी सै तिदरु निकुल़दै थै लागै औन्दै तेबी यीशु आइलै बौड़ी भीड़ थी तैबै बाटा दी एक शेड़ौ भिखा मांगदै थौ बोशौ औन्दौ। तेसरौ नाऊं थौ बरतिमाई, ज़ासरौ मतलब तिमाईं नावां रै आदमी रौ छ़ोहरु। "
MRK,10,47,"ज़ैबै तिणीऐ शुणौ कि नासरता गाँवा रौ यीशु लागौ औन्दौ डेउंदै एज़ी बाटा दी, तैबै तिणिऐ हाकेउ मारीयौ बोलौ, “ओ यीशु, राज़ै दाऊदा री खानदानी रौ, मुं माथै दया कर।” "
MRK,10,48,"ओरी लोगुऐ तेस शेड़ै लै बोलौ, “च़ुटुक थाक।” पर सेऊ शेड़ौ लागौ औज़ौ ज़ोरै-ज़ोरै हाकेउ मारदै, “ओ यीशु, राज़ै दाऊदा री खानदानी रौ, मुं माथै दया कर।” "
MRK,10,49,"तैबै यीशुऐ टेकीऔ बोलौ, “एस शेड़ौ इदै औटाऔ।” लोगुऐ तेस शेड़ै लै बोलौ, “हिम्मत छ़ाड़, उठ! यीशु ताऊं औटाउंदै लागौ औन्दौ।” "
MRK,10,50,सेऊ शेड़ौ आपणै च़ादरु शोटियौ उछ़ल़ियौ उठौ और यीशु काऐ आशौ। 
MRK,10,51,"यीशुऐ तेसलै बोलौ, “का च़ाहा ई तू कि हाऊं ताउंलै का कौरु?” शेड़ै आदमीऐ बोलौ, “गुरुजी, हाऊं देखणौ च़ाहा ऊ।” "
MRK,10,52,"यीशुऐ बोलौ, “डेउ! ताइंऐ मुं माथै विश्वास कियौ आ, एज़ी ताइंऐ तू च़ांगौ हुऔ ई।” सेऊ शेड़ौ तेबी देखदै लागौ। तेथ बासिऐ सेऊ बाटा दी यीशु पीछ़ु लागौ आण्डदै। "
MRK,11,1,"यीशु और तेसरै च़ेलै यरुशलेम शहरा कु दख पिछ़ुड़ै जैतून नावां री पहाड़ी दी पौउंच़ै। तिऐ दुई गाऊं थै, ज़ासरै नाऊं बैतफगै और बैतनिय्याह थै। तैबै यीशुऐ आपणै च़ेलेऊ मांझ़िऐ कु दुई च़ेलै इणै बोलीयौ भेज़ै कि "
MRK,11,2,“आपणै सामनै वाल़ै गाऊं दी डैयौ तिऐ पौउंच़ियौ तेभी तुमुकै खाम्बै दी एक गौधेटु मिला बानौ औन्दौ ज़ास माथै इबी झ़ांऊ कोई ना बोशौ। तेस खोलिऔ ओरु आणेऊ। 
MRK,11,3,"अगर तुमु कु कुण पुछ़ा लौ, ‘एस खोलियौ केशी निआं ई?’ तैबै तुमै बोलीयौ, ‘एसरी प्रभु कै ज़ुरत आ। प्रभु एस गौधेटु शिगरी ई भेज़ा ओरु।’ ” "
MRK,11,4,तैबै सै च़ेलै डेई गौऐ। डेइयौ तिंउऐ बाटा काऐ एक घौरा रै दारा दी एक गौधेटु देखौ बानौ औन्दौ। तैबै च़ेलै तेस गौधेटु काऐ डेइऔ तेस खोलदै लागै। 
MRK,11,5,"तिऐ ज़ेज़ै लोग थै सै च़ेलेऊ लै बोलदै लागै कि, “तुमै का कौरा ई? एस गौधेटु कैलै खोलाई?” "
MRK,11,6,यीशुऐ ज़िणौ तिउंलै बोलौ थौ तिंउऐ तिणौ बोलौ तिऊं लोगु लै। इणौ शुणियौ तिऊं आदमीऐ सेऊ गौधेटु निणै दैऔ। 
MRK,11,7,च़ेलेऊ ऐ सेऊ गौधेटु यीशु काऐ आणौ तेस माथै आपणै जुड़कै बिछ़ाऐ। तैबै यीशु तेस गौधेटु माथै बोशौ। 
MRK,11,8,"डेऊंदै-डेऊंदै भौरी लोगुऐ आपणै-आपणै शौल, च़ादरू बाटा दी बिछ़ाऐ। कुछ़ लोगुऐ ता डोखरै दी डेईयौ हौरी-हौरी डाल़ी आणी काटियौ, तैबै बिछ़ाई यीशु रै स्वागता लै बाटा ई धौनी। (ज़िणौ खास लोगु रै स्वागता लै यहुदी लोग कौरा ई।) "
MRK,11,9,"ज़ो लोग यीशु आइलै औगाड़िऐ-पिछ़ाड़िऐ थै लागै औन्दै आण्डदै सै ज़ै ज़ै कार कौरदै लागै कि, “होसाना! तुमै प्रभु रै नाऊं कौरीऐ आशै ई। तुमारी ज़ै ज़ै हो! "
MRK,11,10,"ज़िणौ पुराणै ज़मानै दी दाऊद राज़ौ थौ, तुमै भी आमारै राज़ै ई। होसाना! सौरगा दी परमेश्‍वरा री बौड़ाई हो!” "
MRK,11,11,"तैबै यीशु यरुशलेमा शहरा दी पौउंच़ौ। तिऐ सेऊ परमेश्‍वरा रै घौरा दी डैऔ। और तिणीऐ तिऐ सारौ कुछ़ देखौ। और आपणै च़ेलेउ आइलै राच बिताउंदै शहरा कु बाइरै बैतनिय्याह गाऊं दी आशौ, कैलैकि तेबी ब्याल़ हुई गोई थी।। "
MRK,11,12,दुजै दिनै यीशु और तेसरै च़ेलै बैतनिय्याह गाँवा कु यरुशलेम शहरा लै डेउंदै लागै। बाटा दी डेउंदै-डेउंदै लागी यीशु कै भूख। 
MRK,11,13,"दख दूर यीशुऐ एक फेड़ु रौ पेड़ देखौ ज़ो हौरौ भौरौ थौ। यीशुऐ सुंच़ौ कि एस पेड़ा कु कुछ़ खाणा लै मिला लौ। ज़ेबी यीशु तेस पेड़ा काऐ डैऔ, यीशु कै तेस पेड़ा दी पाचा-पाच मिलै। तेस पेड़ा दी फौल़ नाईं थै कैलैकि सेऊ बौगत फौल़ा रौ नाईं थौ। "
MRK,11,14,"यीशुऐ तेस पेड़ा देखीयौ तेसलै बोलौ, “आज़ा कु तैरौ फल़ कोई ना खान्दौ कैलैकि तू आज़ा कु नाईं फौल़दौ।” इऐ बूश च़ेलेउऐ भी शुणी। "
MRK,11,15,"तैबै यीशु और तेसरै च़ेलै यरुशलेम शहरा दी आशै। सेऊ तिऐ परमेश्‍वरा रै घौरा ई डैऔ। तिऐ खौल़ै दी कुछ़ लोग समाना बेच़दै थै लागै औन्दै। यीशु तिऊं समाना बेच़णै वाल़ै लोगु बाइरै गाड़दै लागौ, पैसेऊ री औदल़ी-बौदल़ी कौरणै वाल़ेऊ री भी यीशुऐ रेढ़ी पौल्टी। तिऐ ज़ेज़ै लोग भैंटा च़ौड़ाउणा लै कबुतर और दुजी च़ीज़ बेच़ा थै तिंउरै बोशणै रै पाटड़ै भी पोरु पौल्टै। "
MRK,11,16,यीशुऐ केज़ौ भी आदमी समाना कौरी खौल़ै बाटीऐ नाईं दै डेऊणै। 
MRK,11,17,"तैबै यीशु शिक्षा दैंदै लागौ कि, “धौर्म शास्त्रा ई इणौ आ लिखौ औन्दौ कि ‘मैरौ घौर सारी ज़ातीऊ रै लोगु कालै प्राथना कौरणै रौ घौर आ।’ पर तुमुऐ ता ज़ादै पैसेऊ लै समाना बेच़ियौ एऊ लुटणै वाल़ेऊ रौ आड्डौ चाणी ऐरौ आ।” "
MRK,11,18,"इणै शुणियौ बौड़ै याजक, और यहुदी शास्त्री लोग यीशु झ़ांगणै रै बारै दी सुंच़दै लागै। कैलैकि सै तेस देखीयौ डौरा थै, कि सारै लोग तेसरी शिक्षा शुणियौ हैरान थै। "
MRK,11,19,"ब्याल़कै, न्यारै हुईऔ, यीशु और तेसरै च़ेलै तेस शहरा छ़ाड़ियौ वापिस बैतनिय्याह गाँवा लै डिआ थै। "
MRK,11,20,"दुजै दिनै यीशु और तेसरै च़ेलै यरुशलेम शहरा भिलै थै डेउंदै लागै औन्दै। तिदै बाटा दी तिंउऐ सेऊ फेड़ु रौ पेड़ ज़ौड़ी कु शुकौ औन्दौ देखौ, ज़ासलै यीशुऐ फिटकार दैऔ थौ। "
MRK,11,21,"पतरसा कै याद आशौ कि यीशुऐ तेस पेड़ा लै का बोलौ थौ। तैबै पतरसै यीशु लै बोलौ, “ओ गुरु देख! एज़ौ फेड़ु रौ पेड़, ज़ासलै तुमुऐ फिटकार दैऔ थौ, एऊ शुकी गौ आ।” "
MRK,11,22,"यीशुऐ बोलौ, “तुमै हैरान कैलै हुआई? परमेश्‍वरा माथै विश्वास कौरौ। "
MRK,11,23,"हाऊं तुमुलै सौच़्च़ौ बोलाऊ कि ज़ुण इऐं पहाड़ी लै बोलालौ कि, तू उठ, समुन्दरा दी डेउ। और सै शक ना कौरालै आपणै ज़िवा दी, पर आपु कौरालै इणौ विश्वास कि ज़िणौ मुंइऐ बोलौ आ तिणौ हुऔ आ, तैबै परमेश्‍वर तेसलै तिणी ई कौरा आ। "
MRK,11,24,"कैलैकि हाऊं तुमुलै बोलाऊ कि ज़ो कुछ़ तुमै प्राथना दी मांगा ई, विश्वास कौरौ कि सेऊ तुमुलै मिली ऐरौ आ तैबै परमेश्‍वर तुमुलै तिणी कौरा आ।” "
MRK,11,25,"यीशुऐ औज़ौ बोलौ कि, “ज़ेबी तुमै प्राथना कौरना लै त्यार हुआई, अगर तेबी तुमुकै याद आशा कि कुणिऐ तुमुलै बुरौ कियौ आ, तैबै पैहलै तेस माफ कौरौ ताकि सौरगा रौ परमेश्‍वर भी तुमारै पाप माफ कौरा। "
MRK,11,26,"अगर तुमै दुजेउरी गौलती माफ नाईं कौरालै, तैबै परमेश्‍वर भी तुमारै पाप माफ नाईं कौरदौ।” "
MRK,11,27,"तैबै यीशु और तेसरै च़ेलै यरुशलेम शहरा दी आशीयौ परमेश्‍वरा रै घौरा रै खौल़ा ई डैऔ। तिऐ यहुदी शास्त्री, बौड़ै याजक और स्याणै लोग तेस काऐ आशै। "
MRK,11,28,"सै यीशु कु स्वाल पुछ़दै लागै कि, “ज़ो कुछ़ ताइंऐ ईज़ कियौ आ, एऊ केज़ै हक्क्का कौरी कौरौ आ? इणै कौरणै रौ हक्क्क ताउंकै कुणिऐ दैऔ आ?” "
MRK,11,29,"तैबै यीशुऐ तिउंलै बोलौ, “हाऊं भी तुमु कु एक स्वाल पुछ़ाऊ, तुमै पैहलै तेस स्वाला रौ ज़वाब दैऔ, तैबै हाऊं भी तुमुलै बोलाऊ कि हाऊं ज़ो कौराऊ कासरै हक्क्क कौरीऐ कौराऊ। "
MRK,11,30,तुमै मुकै ज़वाब दैऔ कि यहुन्ना बपतिस्मौ दैणै वाल़ौ कासरै बोलणै माथै बपतिस्मौ दिआ थौ? परमेश्‍वरा रै बोलणै माथै या लोगु रै बोलणै माथै दिआ थौ?” 
MRK,11,31,"इणै शुणियौ सै लोग आपु मांझ़िऐ चौपड़िंदै लागै, “अगर आमै बोलु लै कि ‘परमेश्‍वरा रै बोलणै माथै, तैबै इणीऐ बोलणौ आ इणौ कि तुमुऐ तेस माथै विश्वास कैलै ना कियौ?’ "
MRK,11,32,"अगर आमै बोलु लै कि ‘लोगु रै बोलणै माथै, तैबै लोग रोशिणै ई’ कैलैकि इऐ लोग माना ई इणौ कि यहुन्ना परमेश्‍वरा री तौरफा कु आशौ औन्दौ भविष्यवक्ता आ।” "
MRK,11,33,"तैबै तिंउऐ यीशु लै ज़वाब दैऔ, “आमै नाईं ज़ाणदै।” यीशुऐ भी तिउंलै बोलौ, “हाऊं भी तुमुकै नाईं बोलदौ कि ज़ो हाऊं कौराऊ, तेस कासरै हक्क्क कौरीऐ कौराऊ।” "
MRK,12,1,"तैबै यीशुऐ तिऊं यहुदी शास्त्री, बौड़ै याजक और स्याणै लोगु लै बोलौ, “इऐं काआणी शुणौ। एक आदमीऐ अंगुरा रौ बौगिच़ौ लाऔ। तेस बौगिच़ै रै च़ारौ तौरफा दी तारबाड़ लाऔ। और तिऐ बौगिच़ै दी एकी भिलै अंगुरा रै रस गाड़नै री ज़ागाह भी चाणी। और छ़ानी भी चाणी और तिऐ कामा कौरणै वाल़ेउ कै ठेकौ देइयौ आपु कुछ़ बौगता लै दूर देशा लै डैऔ। "
MRK,12,2,"ज़ेबी अंगुरा री फौसला रौ बौगत आशौ, तैबै तिणिऐ आपणौ एक नुकुर इणै बोलीयौ भेज़ौ कि, ‘ठेकेदारु काऐ डेईयौ अंगुरा री फौसला मांझ़िऐ कु मैरौ हिस्सौ आणै ओरु।’ "
MRK,12,3,ज़ेबी सेऊ नुकुर ठेकेदारु काऐ आशौ तैबै तिऊं ठेकेदारुऐ पिटौ और खाली हाथै वापिस भेज़ौ। 
MRK,12,4,तैबै मालिकै दुजौ नुकुर भेज़ौ पर तेस नुकरा री तिंउऐ बेइज़्ज़ती कौरीयौ तेसरौ मूंड भानौ। 
MRK,12,5,"तैबै मालिकै औज़ौ एक नुकुर भेज़ौ, सेऊ झ़ांगौ तिऊं ठेकेदारुऐ ज़िउंदौ पोरु। तिणिऐ भौरी नुकुर भेज़ै पर तिऊं मांझ़िऐ कु कुछ़ ई पिटै, कुछ़ ई झ़ांगै। "
MRK,12,6,"ऐबै रौआ मालिका कै एका भेज़णा लै, सेऊ थौ तेसरौ छ़ोहरु। मालिकै आपणौ छ़ोहरु भी भेज़ौ। तिणिऐ ज़ाणौ कि, ‘सै ठेकेदार मैरै छ़ोहरु री इज़्ज़त कौरालै।’ "
MRK,12,7,"पर ज़ेबी ठेकेदारुऐ सेऊ छ़ोहरु देखौ आशदै ता सै आपु मांझ़ी चौपड़िंदै लागै कि, ‘एऊ ता बा इऐं ज़मीना रौ वारीस। आशौ, आमै एस पोरु झ़ांगी तैबै हुआ सा इऐ ज़बीन आमारी।’ "
MRK,12,8,तिंउऐ सेऊ छ़ोहरु पाकड़ौ और झ़ांगियौ बौगिच़ै कु बाइरै शोटौ।” 
MRK,12,9,"तैबै यीशुऐ तिऊं यहुदी नेतेउ कु पुछ़ौ कि, “ऐबै सेऊ बौगिच़ै रौ मालिक का कौरा आ? सेऊ मालिक बौगिच़ै दी आशीयौ तिऊं ठेकेदारु झ़ंगाईयौ बौगिच़ै रौ ठेकौ कास ओरी कै दिआ सा। "
MRK,12,10,"का तुमुऐ पवित्रशास्त्रा दी इणौ नाईं पौड़ौ कि, ‘ज़ो पात्थर घौर चाणनै वाल़ै मिसत्रिउ ऐ बेकार ज़ाणियौ शोटी ऐरौ थौ, सेज़ौ पात्थर घौरा री दवाली रै कुणै दी लागणै वाल़ौ पात्थर बौणौ "
MRK,12,11,"एज़ौ काम प्रभुऐ कियौ आ, और आमारी नौज़री दी नोखौ आ।’ ” "
MRK,12,12,"तैबै सै यहुदी नेतै यीशु पाकुड़नौ च़ाहा थै, कैलैकि सै सौमझ़ी ऐरै थै कि, “यीशु आमारै बारै दी इऐं काआणी शुणावा आ” पर सै नेते लोग डौरा थै ओरी लोगु कु ज़ो तिऐ थै। तैबै सै यीशु छ़ाड़ियौ तिदरु पोरु डेऐ। "
MRK,12,13,तैबै यहुदी नेतेउऐ कुछ़ फरीसी और कुछ़ हेरोदेसा रै राज़ै रै गुटा रै लोग यीशु काऐ भेज़ै। सै च़ाहा थै कि यीशु गलत बुशै बोला ताकि सै एस पाकड़ा लै। 
MRK,12,14,"तैबै सै लोग यीशु काऐ आशै और यीशु लै बोलदै लागै, “ओ गुरु, आमै ज़ाणी कि तुमै इमानदार ई, तुमै बिल्कुल परवाह नाईं कौरदै कि लोग तुमारै बारै दी का सुंच़ाई। तुमै छ़ोटै-बौड़ै कासी री परवाह नाईं कौरदै। तुमै ता सिरफ परमेश्‍वरा रै बाटा री सौच़्च़ी शिक्षा दिआई। का आमुऐ रोमी बौड़ै राज़ै मामलौ दैणौ च़ांई या नाईं च़ांई दैणौ? "
MRK,12,15,"आमै देउलै कि नाईं?” यीशुऐ तिउंरौ कपट ज़ाणी ऐरौ थौ कि, “इऐ लोग मुं फौसाउणा लै लागै औन्दै पुछ़दै।” तिणीऐ बोलौ, “तुमै मुं कैलै पौरखा ई? तुमै मुकाऐ एक च़ांदी रौ सिक्कौ आणियौ देखाऔ।” "
MRK,12,16,"तिंउऐ एक सिक्कौ आणियौ यीशु कै दैऔ। तैबै तिणी पुछ़ौ, “एस सिक्कै दी कासरौ नाऊं और फोटु आ छ़ौपौ औन्दौ?” तिंउऐ ज़वाब दैऔ, “कैसर बौड़ै राज़ै रौ।” "
MRK,12,17,"तैबै यीशुऐ तिउंलै बोलौ, “ज़ो रोमी बौड़ै राज़ै रौ आ तेस रोमी राज़ै कै दैऔ, और ज़ो परमेश्‍वरा रौ आ तेस परमेश्‍वरा कै दैऔ।” यीशु री इणी बुशै शुणियौ सै लोग हैरान हुऐ कैलैकि तिऊं कै सेऊ नाईं फौसाइया थौ। "
MRK,12,18,"तैबै कुछ़ सदुकी लोग यीशु काऐ आशै। सदुकी लोग एक यहुदी धार्मिक गुटा रै लोग थै ज़ो इणौ माना थै कि मौरणै बासिऐ ज़िन्दगी नाईं आ। इऐ लोग एज़ी बुशै कौरीऐ यीशु फौसाउणौ च़ाहा थै। तिंउऐ यीशु कु एक सवाल पुछ़ौ कि, "
MRK,12,19,"“गुरुजी, परमेश्‍वरै आपणै सेवक मुसा रै ज़ौरिऐ आमुलै हुकम दैऔ कि, ‘अगर एक आदमी शादी कौरीयौ बिण सन्तानै मौरा सा, तैबै तेसरै भाईऐ तेसरी छ़ेउड़ी आइलै शादी कौरणी ज़ुरुरी आ, ताकि तेस मौरै औन्दै भाई रौ वंश बौणी रौआ।’ "
MRK,12,20,"ऐबै काआणी शुणौ। एकी घौरा दी सात भाई थै। सारेउ कु बौड़ै भाइऐ शादी कौरी, पर सेऊ मौरौ पोरु। तेसरी औलाद नाईं हुई। "
MRK,12,21,"तैबै दुजै भाईऐ तिऐं छ़ेउड़ी आइलै शादी कौरी ताकि तेस भाई री औलाद बौणी रौआ। पर सेऊ भी मौरौ पोरु, तैबै तेसरी औलाद भी नाईं हुई। तैबै चिजै भाईऐ तिऐं छ़ेउड़ी आइलै शादी कौरी, तैबै सेऊ भी मौरौ तिणी पोरु। "
MRK,12,22,"तैबै साता रै साता भाइऐ तिऐं छ़ेउड़ी आइलै शादी कौरी, पर सै सारै बिण औलादी रै मौरै। तेथ बासिऐ सै छ़ेउड़ी भी मौरी पोरु। "
MRK,12,23,"ऐबै तुमै बोलौ, अगर मौरणै बासिऐ ज़िन्दगी आ, तैबै तिऐं ज़िन्दगी दी सै छ़ेउड़ी तिऊं साता भाइऊ मांझ़िऐ कु कासरी छ़ेउड़ी हुआ सा? कैलैकि सै सारेउ री छ़ेउड़ी थी?” "
MRK,12,24,"तैबै यीशुऐ तिउंलै बोलौ, “तुमै का ई लागै औन्दै बोलदै? तुमु दी औकल नाईं आ? तुमै ना ता पवित्रशास्त्रा री बुशै सौमुझ़दै और ना ता परमेश्‍वरा री शक्ति मानदै। तुमारौ विश्वास गलत आ। "
MRK,12,25,"ज़ेबी लोग मौरै औन्दै मांझ़िऐ कु ज़िउंदै हुआ लै, तेबी शादी-ब्याह नाईं औन्दी, कैलैकि तेबी सै सौरगा रै सौरगदूता बाशी हुणै ई ज़ो शादी नाईं कौरदै। "
MRK,12,26,"और मौरणै बासिऐ ज़िउंदै हुणै रै बारै दी तुमुऐ इणौ पौड़ौ आ कि परमेश्‍वरै एक ज़ौल़दी झ़ाड़ी भितै कु आपणै सेवक मुसा लै बोलौ आ कि, ‘हाऊं परमेश्‍वर ऊ। ज़ास तुमारै बुज़ुर्ग इब्राहिम, इसहाक, याकूब भी माना ई।’ "
MRK,12,27,"मौरै औन्दै लोग नाईं बल्कि ज़िउंदै लोग परमेश्‍वर माना ई। इब्राहिम, इसहाक और याकूब इबी झ़ांऊ परमेश्‍वर माना ई ता सै ज़रूर इबी झ़ांऊ ज़िउंदै ई। ज़ैबै तुमै नाईं मानदै कि मौरणै बासिऐ भी ज़िन्दगी आ, तैबै ता तुमै सौच़्च़ाई कु भौरी दूर ई।” "
MRK,12,28,"एक यहुदी शास्त्री तिऊं लोगु री बुशै थौ लागौ औन्दौ शुणदै। तिणिऐ ज़ाणौ कि यीशु किणै आच़्छ़ै ढौंगा कौरीऐ सा स्वालु रै ज़वाबा दैंदै लागौ औन्दौ। तैबै सेऊ यीशु कु पुछ़दै लागौ कि, “आमुकै दैऔ औन्दै हुकमा मांझ़िऐ कु केज़ौ हुकम आ ज़ो सारेउ कु ज़रुरी जा मानणौ?” "
MRK,12,29,"यीशुऐ ज़वाब दैऔ कि, “सारेउ कु ज़ुरुरी हुकम एज़ौ आ कि, ‘ओ इस्राइला रै लोगुओ! शुणौ, आमारौ परमेश्‍वर प्रभु एका सा। "
MRK,12,30,"आपणै पुरै ज़िवा कौरीऐ परमेश्‍वरा कु प्यार कर, और आपणै पुरै प्राण, पुरै दिमाग, सारी तागता कौरीऐ परमेश्‍वरा री सेवा कर।’ "
MRK,12,31,"दुजौ ज़ुरुरी हुकम इऐ आ कि, ‘ज़िणौ प्यार तू आपु आइलै कौरा ई तिणौ प्यार तुमै आपणै आस-पड़ोसा रै लोगु आइलै भी कौरौ।’ इऊं दुई हुकमा कु बौड़ौ केज़ौ भी हुकम नाईं आ।” "
MRK,12,32,"तैबै तिणी यहुदी शास्त्री ऐ यीशु लै बोलौ, “गुरुजी, तुमुऐ बिल्कुल सौच़्च़ौ बोलौ आ कि परमेश्‍वर एका सा। तेस छ़ाड़ियौ दुजौ कोई भी ईश्वर नाईं आ। "
MRK,12,33,"आमुऐ परमेश्‍वरा कु आपणै सारै ज़िऊ, सारै दिमाग, और सारी तागता कौरी च़ांई प्यार कौरणौ, और आपु ज़िणौ आपणै आस-पड़ोसा रै लोगु आइलै भी च़ांई प्यार कौरणौ। भैंटा च़ौड़ाउणै कु और बौल़ी दैणै कु आच़्छ़ौ आ इणौ कौरणौ।” "
MRK,12,34,"ज़ैबै यीशुऐ देखौ कि एऊ आदमी सौमझ़दारी कौरी ज़वाब दिआ आ तैबै यीशुऐ बोलौ कि, “तू परमेश्‍वरा रै राज़्या कु दूर नाईं आसतौ।” तेथ बासिऐ यहुदी नेतेउ रै लोगु कै यीशु पौरखणा लै केज़ै भी स्वाल पुछ़णै री हिम्मत नाईं पौड़ी। "
MRK,12,35,"यीशुऐ परमेश्‍वरा रै घौरा दी, शिक्षा दैंदी बारै बोलौ, “यहुदी शास्त्री लोग कैलै बोलाई कि मसीह सिरफ दाऊदा रौ छ़ोहरु आ? "
MRK,12,36,"दाऊद राज़ै ता पवित्र आत्मा री अगुवाई कौरी बोलौ थौ कि, ‘परमेश्‍वरै मैरै प्रभु कु बोलौ, “मेरी सुल़टी भिलै बोश ज़ेबी झ़ांऊ हाऊं तैरै दुश्मना ना हौराई सौकु।” ’ "
MRK,12,37,"ज़ेबी दाऊद राज़ै मसीहा लै मैरौ प्रभु कौरीऐ बोलौ थौ, तैबै मसीह ता दाऊदा राज़ै कु बौड़ौ आ!” तैबै तिऐ ज़ो भौरी बौड़ी भीड़ थी, सै लोग यीशु री शिक्षा बौड़ी खुशी कौरीऐ थै लागै औन्दै शुणदै। "
MRK,12,38,"लोगु लै शिक्षा दैंदी बारै यीशुऐ बोलौ, “यहुदी शास्त्री लोगु रै विच़ारु कु और तिउंरी शिक्षा कु बौच़ियौ रौएऊ। सै आपणै लाम्बै कोटा भिड़ीयौ घमण्डा कौरीऐ घुमणौ पसन्द कौरा ई। और सै च़ाहा ई कि लोग बज़ारु दी तिउंरी इज़्ज़त कौरा। "
MRK,12,39,"और सै आराधनालय दी सारेउ कु आगु बोशणौ च़ाहा ई। अगर तिऊं कुण आपणै घौरै औटावा लै, सै शास्त्री लोग तिऐ भी आच़्छ़ी ज़ागाह दी बोशणै च़ाहा ई। "
MRK,12,40,"और इऐ शास्त्री लोग गरीब विधवा री सारी धन-ज़यदाद, घौर लुटा ई। तैबै सै लोगा कै देखाल़णा लै लाम्बी-लाम्बी प्राथना कौरा ई। इणै लोगु लै परमेश्‍वर भौरी बौड़ी सौज़ा दिआ आ।” "
MRK,12,41,यीशु परमेश्‍वरा रै घौरा री कोठड़ी रै सामनै बोशियौ देखदै लागौ कि लोग परमेश्‍वरा लै भैंटा दैंदै ई लागै औन्दै। कईऐ सेठ लोग परमेश्‍वरा लै भौरी भेंट लागै दैंदै। 
MRK,12,42,तैबै तिऐ एक गरीब विधवा आशी और तिऐं कोठड़ी दी दुई दामड़ी पाई। 
MRK,12,43,"यीशुऐ इणै देखीयौ आपणै च़ेलै आपु काऐ औटाइयौ तिउंलै बोलौ, “हाऊं तुमुलै सौच़्च़ौ बोलाऊ कि इंऐ विधवा छ़ेउड़िऐ इऊं सारै सेठ लोगु मांझ़िआ कु ज़ादौ दाण दैऔ आ। "
MRK,12,44,सेठ लोगुऐ ता आपणै भौरी धना मांझ़िऐ कु कामत्ती धन दैऔ आ परमेश्‍वरा लै पर इंऐ गरीब विधवा छ़ेउड़िऐ ता आपणी सारी कौमाई परमेश्‍वरा लै देई एरी आ। इंऐ आपु कालै कुछ़ ना बौच़ाऔ।” 
MRK,13,1,"ज़ेबी यीशु परमेश्‍वरा रै घौरा कु बाइरै निकुल़दै थौ लागौ औन्दौ, तैबै एकी च़ेलै यीशु लै बोलौ, “गुरुजी, देखौ एऊ घौर केती बौड़िया सा। केती आच़्छ़ै और बौड़ै-बौड़ै पात्थर ई इदै लागै औन्दै।” "
MRK,13,2,"तैबै यीशुऐ तेसलै बोलौ, “ज़ो तू देखदै ई लागौ औन्दौ, ज़ो ताऊं कै आच़्छ़ौ आ लागदै लागौ औन्दौ, इदै पात्थरा माथै पात्थर भी नाईं बौच़दै, ज़ो दौबा लौ नाईं।” "
MRK,13,3,"तैबै यीशु नाल़ा पारभिलै जैतून नावां री पहाड़ी माथै बोशौ, ज़िदरा कु परमेश्‍वरा रौ घौर नौज़दीक दिशा थौ। तिऐ पतरस, याकूब, यहुन्ना और आन्द्रियास यीशु आइलै थै। तैबै एखुलै दी च़ेलेउऐ यीशु कु पुछौ, "
MRK,13,4,"“ज़ेज़ी बुशै तुमुऐ परमेश्‍वरा रै घौरा रै बारै दी बोली ई, एज़ी बुशै केभी हुआई? आमै किणौ ज़ाणी कि इऐ हुणै वाल़ी ई? का कोई निशाण आसती आ?” "
MRK,13,5,"तैबै यीशु तिउंलै बोलदै लागौ, “बौच़ियौ रोएऊ, कुणिऐ तुमुलै धोखौ ना च़ांई दैऔ। "
MRK,13,6,"कई झ़ुठै आदमी आशीयौ बोलाई कि सै परमेश्‍वरा री तौरफा कु भेज़ै औन्दै मसीह ई, और भौरी लोग तिऊं पीछ़ु डेउणै ई। "
MRK,13,7,ज़ेबी तुमै शुणा लै कि ज़ागाह-ज़ागाह दी लौड़ाई-झ़ौगड़ै ई औन्दै लागै औन्दै तेभी तुमै घबराएऊ नाईं। इऐ बूश हुणी ता ज़ुरूरी आ। तैबै भी आखरी बौगत नाईं। 
MRK,13,8,"एकी ज़ाती रै लोग दुजी ज़ाती रै लोगु रौ विरोध कौरा ई, एक देश दुजै देशा रौ विरोध कौरा आ। कई ज़ागाह दी भुईंच़ाल़ हुणै ई और कई ज़ागाह दी काल़ पौड़नै ई। इऐ ता दु:ख मुसिबता री शुरुआत आ। ज़िणौ एक छ़ेउड़ी हौल़खुंदी बारै पैहलै कु बेदण झ़ेला सा। बासिऐ तियांरी बेदण बौड़ा सा।” "
MRK,13,9,"“पर तुमै बौच़ियौ रौएऊ कैलैकि लोग तुमारै खिलाफा दी हुणै ई। सै लोग तुमु पंच़ाइतु दी, कोर्टा दी पाकड़ियौ निंआई और तुमु आराधनालय दी पिटावा ई। मेरी वज़ाह कु बौड़ै-बौड़ै राज़ै, आफसरा काऐ तुमारी पूछ़ताछ़ कौरावा ई। तुमै तिऊं काऐ मैरै बारै दी गवाही दिआई। "
MRK,13,10,धौतरी री हर ज़ाती रै लोगु कै मैरौ खुशी री खौबर शुणाउणौ ज़ुरुरी आ। तेथ बासिऐ आखरी बौगत आशा आ। 
MRK,13,11,"ज़ेबी तुमु कोर्टा दी नियांलै तेभी पैहलै कु सुंच़णौ शुरु ना कौरेऊ कि तिऐ का बोलु लै। परमेश्‍वर तुमुलै बोला आ कि ज़ो तुमुऐ तिऐ बोलणौ आ कैलैकि तेभी बोलणै वाल़ै तुमै नाईं, पर परमेश्‍वरा री पवित्र आत्मा तुमु कु बोलावा। "
MRK,13,12,"और ज़ुण मुं माथै विश्वास नाईं कौरदै, तिउंरै भाई आपणै भाई लै धोखौ दिया, बाब आपणै लोल़डेऊ लै धोखौ दिया लौ और लोल़डै आपणै मां-बाबा झ़ांगणा लै दुश्मनु कु पौकड़ावा ई। "
MRK,13,13,और सारै लोग तुमु आइलै दुश्मनी छ़ाड़ाई कैलैकि तुमै मुं माथै विश्वास कौरा ई। पर ज़ुण आपणी ज़िन्दगी रै आखरी झ़ांऊ सौबर छ़ाड़ा लौ सेऊ बौच़ा आ।” 
MRK,13,14,“पौढ़णै वाल़ौ सौमझ़ा लौ। इणौ बौगत आशणौ आ ज़ेबी एक भौरी बुरौ आदमी आशीयौ एस परमेश्‍वरा रौ घौर सारेऊ कु शुद्ध ज़ागाह गान्दी कौरा आ। तेभी ज़ेज़ै लोग यहुदा परदेशा दी औलै तिंउऐ बौच़णा लै पहाड़ी दी जा डेऊणौ। 
MRK,13,15,"तैबै ज़ो लोग तौंगा दी औणै बोशै औन्दै, तिंउऐ समाना आणना लै भितरै नाईं डेउणौ, तिऐ रुकेउ नाईं। "
MRK,13,16,"ज़ुण तेभी डोखरेऊ, बौगिच़ेऊ दि औलै, सै आपणै शौल, जुड़कै निणा लै घौरै ना डेवेऊ। "
MRK,13,17,सेज़ै दिना दी तिऊं छ़ेउड़ी लै भौरी मुश्कल़ हुआ आ ज़ो गौरकै ज़िवा री औली और ज़ासकै दूध पिणै वाल़ै लोल़डै औलै। 
MRK,13,18,"सेज़ै बौगता दी इणी मुसिबतै हुणी ज़िणी धौतरी री शुरुआता कु आज़ा झ़ांऊ कादी ना हुई, और ना ता एथ बासिऐ केभी हुणी। एथीलै तुमै प्राथना कौरदै थाकेऊ लागी कि तेबी शेल़ै रै दिन ना च़ांई हुऐ। नाईं ता लोगु कै शेल़ै दी घौरा छ़ाड़ियौ डेउणौ भी मुश्कल़ हुआ। "
MRK,13,19,"परमेश्‍वरै आपणै च़ुनै औन्दै लोग, ज़ो तेस माथै विश्वास कौरा ई, तिंउरै बारै दी सुंच़ियौ सौ बौगत कम कौरी ऐरौ आ। नाईं ता एक भी आदमी ज़िउंदौ ना बौच़णौ थौ। "
MRK,13,20,"ज़ैबै तुमै शुणा लै कि, ‘मसीह इदै आ’ या, ‘मसीह तिदै आ’ तैबै तिऊं बुशै माथै विश्वास ना कौरेऊ। "
MRK,13,21,"आखरी बौगता दी झ़ुठै भविष्यवक्ता और झ़ुठै मसीह भी हुणै ई ज़ो निशाण और हैरानी वाल़ै काम देखावा कि इदरा झ़ाऊं कि, लोगु परमेश्‍वरा री बाटा कु टाल़णै री कोशिष कौरा ई। पर सै सफल नाईं औन्दै। "
MRK,13,22,तुमै सौम्भल़ियौ रौएऊ। कैलैकि मुंइऐ तुमुलै सारी बुशै पैहलै बोली गोई ज़ो हुणै वाल़ी ई।” 
MRK,13,23,"“पर तिऊं दु:ख मुसिबता बासिऐ इणौ हुआ ज़िणौ भौरी बौगत पैहलै भविष्यवक्तुऐ आशणै वाल़ै बौगता रै बारै दी बोलौ थौ कि, सुरज़ काल़ौ पौड़ा आ, और ज़ून भी राची प्याशौ दैणौ बंद कौरा आ। "
MRK,13,24,"और ज़ेती भी सौरगा दी तारै दिशा ई, और इऐ सारै छ़ुटणै ई तौल़ै और सौरगा री बौड़ी शक्ति हिलणी ई। "
MRK,13,25,"तैबै हाऊं, ज़ुण परमेश्‍वरा री तौरफा कु भेज़ौ औन्दौ ऊ, पुरी शक्ति और शाना कौरीऐ बादल़ा माथै आशाऊ और सारै लोग मुं देखा ई। "
MRK,13,26,"तैबै हाऊं आपणै सौरगदूत भेज़ाऊ, ताकि सै पुरी धौतरी रै कुणै-कुणै कु मैरै च़ुनै औन्दै लोगु कौठै कौरा, ज़ो मुं माथै विश्वास कौरा ई। "
MRK,13,27,“फेड़ु रै पेड़ा कु कुछ़ औनैणौ शिखौ कि ज़ेबी फेड़ु रै पेड़ा रै शाउंटै कौंउल़ै हुआई और तेसदी पाच लागदै लागा ई तेभी तुमुकै पौतौ लागा कि फौल़ दैणै रौ बौगत आशी ऐरौ आ। 
MRK,13,28,"तिणी ज़ेबी तुमै देखा लै कि एज़ी बुशै हुआई, तेभी ज़ाणेऊ कि मैरौ दुजी बारै आशणै रौ बौगत हुई ऐरौ आ। "
MRK,13,29,"हाऊं तुमुलै सौच़्च़ौ बोलाऊ, एज़ै पोसतै रै लोग खातम हुणै कु पैहलै एज़ी सारी बूशै पुरी हुआई। "
MRK,13,30,"सौरग और धौतरी भी टौल़ाई, पर मेरी बूशै केभी ना टौल़दी। "
MRK,13,31,"“मैरै दुजी बारै आशणै रै बौगता रै बारै दी कोई ना ज़ाणदौ, सिरफ परमेश्‍वरा कै आ पौतौ। ना ता सौरगा रै दूता कै, और ना ई मुकै ज़ो छ़ोहरु आ पौतौ। "
MRK,13,32,शुणौ! तुमै उज़ीई और प्राथना कौरदै रौएऊ कैलैकि तुमै नाईं ज़ाणदै कि सेज़ौ दिन केभी आशा आ। 
MRK,13,33,ज़िणौ एक बौड़ै घौरा रौ मालिक घौरा छ़ाड़ियौ परदेशा लै डिया आ। आपणौ घौर संभाला आपणै नुकरू कै अलग-अलग काम दिआ आ। और च़ोकीदारा लै बोला कि उज़ीई रौइयौ रखवाल़ी कौरै। 
MRK,13,34,"“एथीलै उज़ीई रौएऊ, कैलैकि तुमै नाईं ज़ाणदै घौरा रौ मालिक केबी आशा सा, ब्याल़ी या आधी राचीऐ या कुखड़ै बाशदी बारी या दोउत राची। "
MRK,13,35,इणौ ना च़ांई हुऔ सेऊ खरकच़ार आशीयौ तुमु सुतै औन्दै देखा। 
MRK,13,36,"और ज़ो हाऊं तुमुलै बोलाऊ, तेसीई सौभी आइलै बोलाऊ: ‘उज़ीई रौएऊ।’ ” "
MRK,14,1,दुई दिना बासिऐ फसह रौ साज़ौ और बिण संज़ेड़ै री रोटी रौ साज़ौ औणै वाल़ौ थौ। यहुदी शास्त्री और बौड़ै याजक यीशु पौकड़ाइऔ झ़ांगणौ च़ाहा थै। 
MRK,14,2,पर सै बोला थै कि एस साज़ै रै दिना दी नाईं पाकुड़दै। नाईं ता भीड़ा रै लोग हालौ मौच़ावा ई। 
MRK,14,3,यीशु बैतनिय्याह गाँवा दी शमौना रै घौरा दी आशौ ज़ुण पैहलै कोढ़ी थौ। ज़ेबी सै रोटी खांदै थै बोशै औन्दै तेभी तिऐ एक छ़ेउड़ी आशी ज़ासरै हाथा दी ज़ौड़ी-बुटी रै खुशबुदार तेला री शीशी थी। सेऊ तेल भौरी शुद्ध और किमत्ती थौ। तिऐं छ़ेउड़ीऐ सै शीशी चोड़ी और सेऊ तेल यीशु रै मुंडा तौल़ै पेरौ। 
MRK,14,4,"तैबै कईऐ लोग ज़ो तिऐ बोशै औन्दै थै सै आपु मांझ़िऐ रोशुइयौ बोलदै लागै कि, “एऊ मैहंगौ तेल बर्बाद कैलै कियौ औलौ? "
MRK,14,5,एस तेला री कीमत एती आ कि ज़ेती एक आदमी एकी साला दी ध्याड़ी कौमावा आ। एस तेल बेच़ियौ पैसै गरीब लोगु दी बांटणै च़ांई थै।” सै लोग तिऐं छ़ेउड़ी धौमकाउंदै भी लागै। 
MRK,14,6,"तैबै यीशुऐ तिऊं लोगु लै बोलौ, “तुमै इऐं छ़ेउड़ी इणौ कौरणै दैऔ, इआंलै कैलै रोशिआई? इंऐ तंग कैलै कौरा ई? इंऐ छ़ेउड़िऐ मैरै भौलै लै कियौ आ। "
MRK,14,7,गरीब लोग ता तुमु आइलै सौदा साथाई रौआ ई। तिऊं आइलै ज़ेबी भी भौलाई कौरणै च़ाहा लै कौरी बौल़ा ई। पर हाऊं तुमु आइलै सौदा नाईं रौइंदौ। 
MRK,14,8,इंऐ छ़ेउड़िऐ ज़ो भौलाई कौरणी थी कौरी एरी आ। इंऐ छ़ेउड़िऐ मैरै मुंडा दी खुशबुदार तेला पेरिऔ मौरणै कु पैहलै मैरौ ज़िसम दबाउणा लै तैयार कौरी ऐरौ आ। 
MRK,14,9,"हाऊं तुमुलै सौच़्च़ौ बोलाऊ, पुरी धौतरी दी ज़िऐ-ज़िऐ खुशी री खौबर शुणावा लै, तिऐ-तिऐ इंऐ छ़ेउड़ी रै कामा री बुशै भी यादा दी हुआई।” "
MRK,14,10,"तैबै करियोत गाँवा रौ यहुदा, ज़ुण यीशु रै बारह चुनै औन्दै च़ेलेऊ मांझ़िऐ कु एक थौ, सेऊ बौड़ै याजकु काऐ डैऔ और बौल़ौ कि, “हाऊं यीशु पौकड़ावा ऊ।” "
MRK,14,11,इणै शुणियौ सै लोग भौरी खुश हुऐ और तेसकै पैसेऊ दैणै रौ वायदौ कियौ। तैबै यहुदा यीशु पौकड़ाउणा लै मौकौ लोड़दै लागौ। 
MRK,14,12,"तैबै बिण संज़ेड़ै री रोटी रै साज़ै रौ पैहलौ दिन थौ ज़ेबी यहुदी लोगु रै हर टौबर फसह रै गाबड़ु री बौल़ी च़ौड़ावा थै। तैबै यीशु रै च़ेलेउऐ यीशु कु पुछ़ौ कि, “गुरुज़ी, तुमै किऐ च़ाहा ई कि आमै तुमु फसह रै साज़ै री रोटी खाणै रौ इन्तज़ाम कौरुलै?” "
MRK,14,13,"तैबै यीशुऐ आपणै च़ेलेऊ मांझ़िआ कु दुई च़ेलै भेज़ै और तिउंलै बोलौ कि, “तुमै यरुशलेमा शहरा दी डैऔ। तिऐ तुमुकै एक आदमी मिला ज़ुण काछ़ा माथै पाणी री बोटल़ोऊ चुंगिऔ आ डेउंदै लागौ औन्दौ। तुमै तेस आदमी पीछ़ु डेवेऊ। "
MRK,14,14,"ज़ेज़ै घौरा दी सेऊ आदमी डैआ लौ, तुमै तेस घौरा रै स्याणै लै बोलेऊ कि, ‘गुरु इणौ बोला आ, “मुकालै तैयार कियौ औन्दौ कौमरौ केज़ौ आ ज़िऐ हाऊं आपणै च़ेलेउ आइलै फसह रै साज़ै री रोटी खाऊ?” ’ "
MRK,14,15,तैबै सेऊ घौरा रौ स्याणौ तुमुकै तेस घौरा री माथली मंजली दी सौज़ाऔ औन्दौ बौड़ौ कौमरौ देखावा आ। तुमै तिऐ फसह री रोटी खाणै रौ इन्तज़ाम कौरेऊ।” 
MRK,14,16,तैबै च़ेलै यरुशलेम शहरा दी डेवै। ज़िणौ-ज़िणौ यीशुऐ बोलौ थौ तिणी तिऊं आइलै हुऔ। तैबै तिंउऐ तिऐ फसह रै साज़ै री रोटी रौ इन्तज़ाम कियौ। 
MRK,14,17,ब्याल़कै यीशु आपणै बारह चुनै औन्दै च़ेलेऊ आइलै सेज़ै घौरा दी आशै ज़िऐ संज़ेड़ै री रोटी खाणै रौ इन्तज़ाम थौ कियौ औन्दौ। 
MRK,14,18,"ज़ैबै सारै बोशियौ रोटी खांदै लागै तैबै यीशुऐ बोलौ, “तुमै सारै ई इदै मुं आइलै रोटी खांदै लागै औन्दै। हाऊं तुमुलै सौच़्च़ौ बोलाऊ कि तुमु मांझ़िऐ कु एक आ ज़ो मुं पौकड़ावा आ।” "
MRK,14,19,"इणै शुणियौ सै सारै निराश हुऐ और एक-एक कौरीऐ सारै बोलदै लागै, “का हाऊं ता नाईं?” "
MRK,14,20,"तैबै यीशुऐ बोलौ, “सेऊ तुमु बारह च़ुनै औन्दै च़ेलेउ मांझ़िऐ आ, ज़ुण मुं आइलै बोशियौ मैरै खोरु कु रोटी च़ोबिऔ आ खांदै लागौ औन्दौ। "
MRK,14,21,"हाऊं, ज़ुण परमेश्‍वरा री तौरफा कु भेज़ौ औन्दौ ऊ, मैरौ मौरणौ ता इणौ भी आ लिखौ औन्दौ। फिटकार तेस आदमी लै ज़ुण मुं पौकड़ावा आ। तेस आदमी लै तैबै आच़्छ़ौ थौ कि तेसरौ ज़नमा ना हुआ थौ।” "
MRK,14,22,"रोटी खांदी बारै यीशुऐ एक रोटी च़ुंगी और परमेश्‍वरा रौ धन्यबाद कौरीयौ रोटी चोड़ी और आपणै च़ेलेऊ लै देई और बोलौ, “आं पाकड़ौ, इंऐ रोटी मैरौ ज़िसम सौमझ़ियौ खाऔ।” "
MRK,14,23,तैबै यीशुऐ अंगुरा रै रौसा रौ खोरु च़ुंगौ और परमेश्‍वरा रौ धन्यबाद कौरीयौ आपणै च़ेलेउलै दैऔ और सै च़ेलै तेस खोरु कु बारी-बारिऐ पिंदै लागै। 
MRK,14,24,"तैबै यीशुऐ बोलौ, “एस अंगुरा रौ रौस तुमै वायदा रौ मैरौ लोऊ सौमझ़ौ ज़ो भौरी लोगु तिंउरै पापा री सौज़ा कु बौच़ाउणा लै बौइणै वाल़ौ आ। (मैरै मौरणै कु परमेश्‍वर लोगु आइलै एक नौउंऔ रिश्तै रौ वायदौ पाकौ कौरा आ।) "
MRK,14,25,हाऊं तुमुलै सौच़्च़ौ बोलाऊ कि एथ बासिऐ हाऊं अंगुरा रौ रौस दुजी बारै तेबी झ़ांऊ ना पिंदौ ज़ेबी झ़ांऊ राज़ौ बौणियौ आशीयौ ना पिऊ।” 
MRK,14,26,तैबै भजन गाइयौ सै घौरा कु बाइरै निकल़ियौ जैतून पहाड़ी लै डेवै। 
MRK,14,27,"बाटा दी डेऊंदै-डेऊंदै यीशुऐ बोलौ, “पवित्रशास्त्रा दी इणौ आ लिखौ औन्दौ कि, ‘परमेश्‍वर भेराल़डु झ़ांगा आ, तैबै भेरी ओरु-पोरु भागा ई।’ इणी मुं भी पौकड़ाउइयौ झ़ांगाई, तैबै तुमै सारै और मुं छ़ाड़ियौ भागा ई। "
MRK,14,28,पर हाऊं ज़िउंदौ हुईऔ तुमु कु औगाड़िऐ गलील परदेशा ई पौउंच़ाऊ। तिऐ हाऊं तुमुकै मिला ऊ।” 
MRK,14,29,"पतरसै यीशु लै बोलौ, “च़ाऊ सारै डौगमौगाइऔ भागा लै, तैबै भी हाऊं तुमु छ़ाड़ियौ ना डेउंदौ।” "
MRK,14,30,"इणै शुणियौ यीशुऐ पतरसा लै बोलौ, “हाऊं ताउंलै सौच़्च़ौ बोलाऊ कि आज़ राची कुखड़ै रै दुई बारै बाश्णै कु पैहलै तू चिया बारै आपणै मुंआ कु बोलाई कि तू मुं नाईं ज़ाणदौ।” "
MRK,14,31,"तैबै पतरसै औज़ौ भी काठै कौरीऐ बोलौ कि, “च़ाऊ मुं ताऊं आइलै मौरणौ भी जा लौ, तैबै भी हाऊं केभी ना बोलदौ कि हाऊं तुमु नाईं ज़ाणदौ!” और सारै च़ेलै इणौ लागै बोलदै। "
MRK,14,32,"तैबै सै एकी बौगीच़ै दी पौउंच़ै ज़ासरौ नाऊं गतसमनी थौ। तिऐ यीशुऐ आपणै च़ेलेऊ लै बोलौ, “तुमै इदै बोशी रौएऊ ज़ेबी झ़ांऊ हाऊं प्राथना कौरुलै।” "
MRK,14,33,"तैबै यीशुऐ तिऊं मांझ़िआ कु पतरस, याकूब और यहुन्ना आपु आइलै दौख आगुड़ै निऐं। तेबी यीशु भौरी दुखी थौ। "
MRK,14,34,"यीशुऐ तिऊं चिन च़ेलेउलै बोलौ कि, “हाऊं भौरी दुखी ऊ, ज़िणौ मौरणै वाल़ौ ऊ। तुमै इदै उज़ीई रौएऊ।” "
MRK,14,35,"यीशु दौख आगुड़ै डेईयौ धौनी ज़मीना माथै झुकियौ प्राथना कौरदै लागौ कि, “कौरी बौल़ा ई ता एस दुखा रौ बौगत मुं काऐ रौ पोरु टाल़।” "
MRK,14,36,"यीशुऐ बोलौ, “ओ बाब! तुमै ता सब कुछ़ कौरी बोलाई। एस दुखा रौ बौगत मुकाऐ रौ पोरु टाल़। तैबै भी मेरी नाईं बल्कि तेरी मौरज़ी च़ांई पुरी हुई।” "
MRK,14,37,"तैबै यीशुऐ आपणै च़ेलेउ काऐ आशीयौ देखै ता सै थै सुतै औन्दै। यीशुऐ शमौन पतरसा लै बोलौ, “शमौन, तू सुतदै ई लागौ औन्दौ? का तू एकड़ी घौड़ी भी उज़ीई नाईं रौई बौल़दौ? "
MRK,14,38,"तुमारौ ज़िऊ ता मैरै हुकमा मानणा लै तैयार आ, पर तुमारै ज़िवा री इच़्छ़ा पुरी कौरणै री शक्ति तुमु दी नाईं आ। ज़ागदै रौएऊ और प्राथना कौरेऊ ताकी तुमै इम्तहाना दी फेल ना हुआ।” "
MRK,14,39,यीशु तीदरा कु डैऔ और तिणी प्राथना कौरदै लागौ ज़िणी पैहलै की थी। 
MRK,14,40,ज़ेबी यीशु दुजी बारै आशौ तेबी भी सै च़ेलै सुतै औन्दै थै कैलैकि तिउंकै भौरी नीज थी लागी औन्दी। ज़ैबै यीशु तिऊं उज़ीयावा थौ ता सै शौरमा रै मारै यीशु लै कुछ़ ना बोली बौल़ा थै। यीशु तौंइऐ प्राथना कौरदै डैयौ। 
MRK,14,41,"तैबै चीजी बारै यीशु सुतै औन्दै च़ेलेउ काऐ आशौ और तिउंलै बोलौ, “का तुमै औज़ौ सुती गौऐ? बस। उठौ! देखौ! आदमी रौ छ़ोहरु पापी लोगु रै हाथा दी पकड़ाइणै वाल़ौ आ। "
MRK,14,42,उठौ औगांऊ हाण्डौ। देखौ मुं पकड़ाउणै वाल़ौ आशी गौ आ।” 
MRK,14,43,"यीशु इणौ बोलदै थौ लागौ औन्दौ कि खरकच़ार यहुदा, ज़ो चुनै औन्दै बारह च़ेलेउ मांझिया कु एक थौ, तिऐ आशौ। तेस आइलै एक भौरी भीड़ थी ज़ासकै तलवारै और डिंगै थै। सै भीड़ बौड़ै याजक यहुदी शास्त्री और स्याणै लोगुऐ थी भेज़ी औन्दी, यीशु पाकुड़ना लै। "
MRK,14,44,"यहुदै पैहलै बोलौ औन्दौ थौ कि, “ज़ासरै गौल़ै दी घीणा लाइयौ खोबु देउलै सेऊ आ यीशु। तेस पाकड़ेउ और सौंभाल़ियौ निंएउ।” "
MRK,14,45,"तैबै यहुदा खरकच़ार यीशु काऐ आशौ और बोलौ, “गुरुजी!” साथाई तेसरै गौल़ै दी घीणा लाइयौ खोबु दैऔ। "
MRK,14,46,तैबै तिऊं लोगुऐ आगुड़ै आशीयौ यीशु पाकड़ौ। 
MRK,14,47,इणै देखीयौ एकी च़ेलै आपणी तलवार गाड़ियौ परधान याजका रै नुकरा रौ कौन्थु पोरु पा काटौ। 
MRK,14,48,"यीशुऐ तिऊं लै बोलौ, का तुमै मुं डाकू सौमझ़ियौ तलवारी और डिंगै कौरौ पाकुड़दै आशै औन्दै? "
MRK,14,49,“हाऊं ता रोज़ तुमु आइलै रौआ थौ और परमेश्‍वरा रै घौरा दी शिक्षा दिआ थौ। तेबी तुमै मुं आसानी कौरी पाकड़ी बौल़ा थै। पर इणौ सारौ एथीलै हुऔ ताकी पवित्रशास्त्रा दी लिखी औन्दी बूश पुरी हुआ।” 
MRK,14,50,तैबै सारै च़ेलै यीशु छ़ाड़ियौ पोरु भागै। 
MRK,14,51,तैबै एक ज़वान आदमी आपणै नांगै ज़िसमा दी एक च़ादरू कौशटियौ यीशु पिछ़ाड़ी-पिछ़ाड़िऐ थौ डेउंदै लागौ औन्दौ। तिऊं लोगुऐ सेऊ आदमी पाकड़ौ। 
MRK,14,52,पर सौ आदमी आपणौ च़ादरू छ़ाड़ियौ तिदरु नांगी भागौ पोरु। 
MRK,14,53,"ज़ुणी लोगुऐ यीशु पाकड़ौ थौ तिंउऐ यीशु परधान याजका रै घौरा दी नियौं। तिऐ शास्त्री और सारै बौड़ै याजक, स्याणै लोग कौठै थै हुऐ औन्दै। "
MRK,14,54,पतरस यीशु पिछ़ाड़ी-पिछ़ाड़िऐ परधान याजका रै घौरा रै खौल़ै झ़ांऊ डैऔ। पतरस तिऐ च़ोउकीदारु काऐ बोशियौ आगी तापदै लागौ। 
MRK,14,55,बौड़ै याजक और सारै यहुदी फैसलै कौरणै वाल़ी खुबंल़ी रै लोग च़ाहा थै कि कोई यीशु रै विरोधा दी गवाही दिआ ज़िणै कौरीऐ यीशु लै मौरणै री सौज़ा मिला। पर कोई तिउंकै सुराग ना मिलौ 
MRK,14,56,काफी लोग यीशु रै विरोधा दी गवाही दैंदै लागै पर तिउंरी बुशै आपु मांझ़िऐ नाईं मिला थी। 
MRK,14,57,"तैबै कई लोग खौड़ै हुईयौ झ़ुठी गवाही दैंदै लागै कि, "
MRK,14,58,"“आमुऐ शुणौ आ कि इयौ बोला, ‘हाऊं आदमी रै चाणौ औन्दौ परमेश्‍वरा रौ घौर ढाल़ियौ चिआ दिना दी एक दुजौ परमेश्‍वरा रौ घौर चाणाऊ ज़ो आदमी रै हाथा कौरीऐ नाईं आ चाणौ औन्दौ।’ ” "
MRK,14,59,तैबै एज़ी बुशा दी भी तिउंरी गवाही एकी दुजै आइलै नाईं मिला थी। 
MRK,14,60,"तैबै परधान याजकै आपु खौड़ी उठीयौ तिऊं सारेउ रै सामनै यीशु कु पुछ़दै लागौ, “तू ज़वाब कैलै ना दैंदौ? इऊं गवाइऊ रौ ताउंकै कोई ज़वाब नाईं आसतौ?” "
MRK,14,61,"पर यीशु च़ुटुक थाकौ। तिणिऐ कुछ़ भी ज़वाब ना दैऔ। तैबै परधान याजकै औज़ौ पुछ़ौ, “का तू परमेश्‍वरा रौ छ़ोहरु मसीहा ई?” "
MRK,14,62,"यीशुऐ बोलौ, “ओ। और तुमै देखा ई कि हाऊं ज़ुण परमेश्‍वरा री तौरफा कु भेज़ौ औन्दौ ऊ, भौरी शक्ति वाल़ै परमेश्‍वरा री सुल़टी भिलै बोशियौ राज़ कौराउ, और बादल़ु दी सौरगा कु आशाऊ।” "
MRK,14,63,"इणै शुणियौ परधान याजक रोशुइयौ आपणौ च़ोगौ च़िरौ और बोलदै लागौ कि, “आबै आमुकै कासी री गवाही री ज़ुरत नाईं आसती, "
MRK,14,64,कैलैकि आमुऐ आपु शुणी गौ आ कि इयौ परमेश्‍वरा री बुराई कौरा आ। आबै तुमै इणौ बोलौ कि तुमारौ फैसलौ का सा?” सारै लोगुऐ बोलौ कि यीशु लै मौरणै री सौज़ा मिलणी च़ांई। 
MRK,14,65,"तैबै तिऊं मांझ़िआ कु कुछ़ लोग यीशु रै मुंआ दी थुकदै लागै। तेसरी आखी दी कापड़ौ बानियौ सै लोग तेस पिटदै लागै और तेसरौ मज़ाक उड़ाइयौ बोलदै लागै, “अगर तू भविष्यवक्ता ई ता बोल, ताऊं दी कुणिऐ लाई आ?” और बौड़ै याजकु रै च़ोउकीदारुऐ भी तेसदी थापै लाई। "
MRK,14,66,"ज़ेबी यीशु री पूछ़ताछ़ हुंदै थी लागी औन्दी, तेबी पतरस तौल़ भिलै खौल़ै दी थौ। तैबै परधान याजका री एक नुकराण तिऐ आशी। "
MRK,14,67,"तियांऐ पतरस आगी तापदै देखौ ता तियांऐ तेस भिलै बौड़ै ध्याना कौरीऐ देखीयौ बोलौ, “तू भी ता नासरता रै यीशु आइलै साथाई थौ।” "
MRK,14,68,"तैबै पतरसै बोलौ, “तू का बोलाई? हाऊं तेस नाईं ज़ाणदौ।” पतरस खोल़ी काऐ आशौ और तेबी कुखड़ौ एकी बारै बाशौ। "
MRK,14,69,"तैबै तिऐं नुकराणिऐ तिऐ खौड़ै लोगु लै बोलौ कि, “इयौ आदमी यीशु रौ साथी आ।” "
MRK,14,70,"तैबै पतरस दुजी बारै मुकरौ कि, “हाऊं तेस नाईं ज़ाणदौ।” दख बौगता बासिऐ तिऐ ज़ो लोग थै तिंउऐ पतरसा लै बोलौ, “तेरी बोली ता गलीली लोगु ज़िणी आ। तू ज़ुरूर यीशु रै साथी मांझ़िया कु एक ई।” "
MRK,14,71,"तैबै पतरस कसमा खांदै लागौ, “हाऊं तेस आदमी बिल्कुल भी ना ज़ाणदौ। अगर हाऊं झ़ूठ बोलु लै ता परमेश्‍वरै मुलै सौज़ा च़ांई देई।” "
MRK,14,72,"तेबी खरकच़ार कुखड़ौ दुजी बारै बाशौ। पतरसा कै याद आशी कि यीशुऐ तेसलै बोलौ थौ कि, “कुखड़ै रै दुई बारै बाशणै कु पैहलै तू चिआ बारै मुकरा ई कि तू मुं नाईं ज़ाणदौ।” एज़ी बूश याद कौरीयौ पतरस ज़ोरै ज़ोरै लेरदै लागौ। "
MRK,15,1,"दोउत राची यहुदी शास्त्री, बौड़ै याजक और स्याणै लोग, ज़ो यहुदी फैसलै कौरणै वाल़ी खुंबल़ी रै ज़ौणै थै। तिंउऐ आपु मांझ़िऐ चौपड़ुइयौ यीशु तिदरु बानियौ पिलातुसा काऐ नियौं। (पिलातुस यहुदा परदेशा दी रोमी सरकारा रौ बौड़ौ आफसर थौ।) "
MRK,15,2,"पिलातुसै यीशु कु पुछ़ौ, “का तू यहुदी लोगु रौ राज़ौ ई?” यीशुऐ ज़वाब दैऔ, “ओ! तुमै ता आपु ई बोलदै लागै औन्दै।” "
MRK,15,3,तैबै बौड़ै याजक यीशु माथै भौरी कुछ़ गलत आरोप लाइंदै लागै। 
MRK,15,4,"पिलातुसै यीशु कु औज़ौ पुछ़ौ, “का तू ज़वाब नाईं दैंदौ? इऐ लोग तैरै विरोधा ई भौरी कुछ़ ई बोलदै लागै औन्दै।” "
MRK,15,5,तैबै भी यीशुऐ कुछ़ ना बोलौ। यीशु रै च़ुटुक रौइणै कु पिलातुस भौरी हैरान हुऔ। 
MRK,15,6,हर साल ज़ैबै यहुदी लोग फसह रौ साज़ौ मौनावा थै तैबै रोमी सरकारा री तौरफा कु यहुदी लोगु रै बोलणै माथै एक कैदी आज़ाद हुआ थौ। 
MRK,15,7,"सेज़ै बौगतै बरअब्बा नावां रौ एक आदमी ज़ो कैदीऊ आइलै कैदा ई बन्द थौ, ज़ुणिऐ झ़ौगड़ै कौरदी बारै एकी रौ खून कियौ थौ। "
MRK,15,8,"तैबै सारी भीड़ पिलातुसा काऐ आगुड़ै डेइयौ तेसलै बोलदै लागै कि, “ज़िणौ तुमै हर साल कौरा ई। एज़ी बारै भी तिणौ कौरौ। आमुलै एक कैदी आज़ाद कौरौ।” "
MRK,15,9,"पिलातुसै तिउंलै ज़वाब दैऔ, “का तुमै च़ाहा ई कि हाऊं तुमुलै एस यहुदिऊ रौ राज़ौ आज़ाद कौरु?” "
MRK,15,10,सेऊ ज़ाणा कि बौड़ै याजक लोग यीशु री मीश कौरा ई और सेऊ तैबै इऐ पकड़ाऔ आ। 
MRK,15,11,बौड़ै याजकुऐ भीड़ा रै लोगु लै बोलौ कि यीशु नाईं बल्कि बरअब्बा नावां रौ कैदी मांगौ। तैबै भीड़ा रै लोग मांगदै लागै कि बरअब्बा नावां रौ आदमी आज़ाद कौरौ। 
MRK,15,12,"तैबै पिलातुसै पुछ़ौ कि, “हाऊं यहुदी लोगु रै राज़ै रौ का कौरु?” "
MRK,15,13,"भीड़ा रै लोगुऐ ज़ोरै बोलौ, “तेस क्रुसा माथै च़ड़ाऔ” "
MRK,15,14,"पिलातुसै बोलौ, “कैलै? तिणिऐ का बुरौ कियौ आ?” पर सै लोग औज़ौ भी ज़ोरै-ज़ोरै बोलदै लागै कि, “एस क्रुसा माथै च़ौड़ाऔ।” "
MRK,15,15,तैबै पिलातुसै भीड़ा रै लोग खुश कौरना लै बरअब्बा नावां रौ कैदी आज़ाद कियौ। और यीशु रोमी सिपाइऊ कै कोड़ै लाइणा लै और क्रुसा दी च़ड़ाउणा लै सांबी ऐरौ आ। 
MRK,15,16,रोमी सिपाईउ ऐ यीशु पिलातुसा रै मैहला री खोल़ी भितै निऔं। तिऐ तिंउऐ सारै सिपाई कौठै कियै। 
MRK,15,17,तैबै यीशु रौ मज़ाक उड़ाउणा लै यीशु कै एक बैंगनी रौंगा रौ च़ोगौ भिड़ाऔ ज़िणौ राज़ै लोग भीड़ा थै। और तिंउऐ यीशु रै मुंडा दी काँडेऊ रौ एक ताज़ बेलियौ लाऔ। 
MRK,15,18,तैबै सै लोग “यहुदिऊ रै राज़ै री ज़ै ज़ै” बोलीयौ यीशु रौ मज़ाक उड़ाउंदै लागै। 
MRK,15,19,सिपाई घौड़ी-घौड़ीयै यीशु मुंडा दी छिवांटी री लाइंदै लागै। और यीशु माथै थुकदै भी लागै। और सै मज़ाका दी यीशु रै सामनै धौनी झुकियौ ढाल कौरदै लागै 
MRK,15,20,ज़ैबै तिंउऐ आच़्छ़ा कौरीऐ मज़ाक उड़ाऔ तैबै सिपाइउऐ सै बैंगनी रौंगा रै जुड़कै उतारीयौ तेसकै तेसी रै जुड़कै भिड़ाऐ। और क्रुसा माथै च़ड़ाउणा लै तेस शहरा कु बाइरै निऔं। 
MRK,15,21,यीशु क्रूस आपणै काछ़ा माथै च़ुंगियौ आण्डदै थौ लागौ औन्दौ। तैबै बाटा दी सिपाइउऐ एक आदमी पाकड़ौ ज़बर ज़ौस्ती तेसकु क्रूस च़ुंगाउणै भेज़ौ। सौ आदमी कुरैन नावां रै शहरा रौ रौइणै वाल़ौ थौ। सौ गाँवा कु आशदै थौ लागौ औन्दौ। तेस आदमी रौ नाऊं शमौन थौ ज़ो सिकन्दर और रूफुस नावां रै दुई छ़ोहरु रौ बाब थौ। 
MRK,15,22,क्रुसा माथै च़ड़ाउणा लै एक ज़ागाह थी ज़ासरौ नाऊं गुलगुता थौ। गुलगुता रौ मतलब आ खोपड़ी ज़िणी ज़ागाह। तिंउऐ यीशु तिऐ आणौ। 
MRK,15,23,क्रुसा माथै च़ड़ाउणा कु पैहलै बेदणी मिटाउणा लै तिंउऐ अंगुरा रै रसा दी मुर्र नावां री ज़ौड़ी-बुटी मिलाइयौ यीशु लै पिलाउणा री कोशिष की पर यीशुऐ नाईं पियौ 
MRK,15,24,तैबै तिंउऐ यीशु क्रुसा माथै च़ौड़ाऔ। और तेसरै जुड़कै बांटणा लै कि कासकै का मिला आ चिट्ठी पाई। 
MRK,15,25,दोअती लगभग नौ बाज़ै तिंउऐ यीशु क्रुसा माथै च़ड़ाऔ। 
MRK,15,26,"क्रुसा माथै एक तख्ती भी टांगी ज़ासदी यीशु लै लिखौ औन्दौ थौ कि, “यहुदी लोगु रौ राज़ौ।” "
MRK,15,27,यीशु आइलै दुई डाकु भी थै ज़ो अलग अलग क्रुसा माथै थै च़ड़ाऐ औन्दै। एक थौ यीशु री सुल़टी भिलै और एक थौ उल़टी भिलै। 
MRK,15,28,"ज़िणौ पवित्रशास्त्रा दी भौरी पैहलै यीशु रै बारै दी भविष्यवाणी कौरीयौ लिखौ थौ कि, “सौ कैदीऊ मांझ़िऐ गिणौ आ,” सेज़ौ वचन पुरौ हुऔ आ। "
MRK,15,29,"तिऐ बाटा दी आशणै-डेउणै वाल़ै लोग भी यीशु री बेइज़्ज़ती थै कौरदै लागै औन्दै। सै आपणै मुंडा हिलाई-हिलाईयौ थै बोलदै लागै औन्दै कि, “आड़ै, परमेश्‍वरा रौ घौर ढाल़ियौ चिजै दिना दी तेस चाणनै वाल़ौ! "
MRK,15,30,आबै क्रुसा कु उतरियौ देखाऊ और आपु ता बौच़।” 
MRK,15,31,"तिणी ई यहुदी शास्त्री और बौड़ै याजक भी यीशु रौ मज़ाक उड़ाइयौ बोलदै लागै कि, “इणीऐ ता दुजै लोग बौच़ाऐ ई आबै आपु ना बौच़ी बौल़दौ। "
MRK,15,32,इयौ आपुलै मसीह और इस्राइला रौ राज़ौ माना आ। अगर इयौ आमारै सामनै क्रुसा कु उतरा लौ ता आमै भी एस माथै विश्वास कौरी ई।” यीशु आइलै ज़ो दुइया भिलै डाकु थै टांगै औन्दै सै भी यीशु रौ मज़ाक उड़ाउंदै थै लागै औन्दै। 
MRK,15,33,दुसै लगभग बारह बाज़ै सारै देशा दी न्यारौ हुऔ और चिआ घंटै झ़ांऊ न्यारौ थौ। 
MRK,15,34,"दुसकै चिआ बाज़ै यीशुऐ ज़ोरै आपणी बोली दी बोलौ, “इलोई, इलोई लमा शबक्तनी?” ज़ासरौ मतलब आ, “मैरै परमेश्‍वर! मैरै परमेश्‍वर! ताऐं हाऊं कैलै छ़ाड़ी ऐरौ ऊ?” "
MRK,15,35,"तिऐ ज़ो लोग खौड़ै थै, कुछ़ लोगुऐ इणै शुणियौ गलत सौमझ़ियौ बोलौ, “शुणौ! इयौ एलियाह भविश्यवक्ता लै आ औटाइंदै लागौ औन्दौ।” "
MRK,15,36,"एक आदमी फेटा मारीयौ एक स्याइचूश सिरकै दी भिज़ाइयौ एक लाम्बै डिंगै दी बानियौ यीशु लै दैऔ ताकी यीशु तेस चुशियौ पिया। तिणीऐ बोलौ कि, “देखी एरी कि एलियाह गुरु एस क्रुसा कू उतारदै आशा कि नाईं।” "
MRK,15,37,यीशुऐ औज़ौ राड़ मारी और तेबी प्राण छ़ाड़ै। 
MRK,15,38,"तिंया ताकै परमेश्‍वरा रै घौरा भितै सारेउ कु शुद्ध ज़ागाह दी सामनै ज़ो पौरदौ थौ, सेऊ माथा कु तौल़ झ़ांऊ च़ीरुइयौ दुई भिलै हुऔ। "
MRK,15,39,"यीशु काऐ ज़ो रोमी सिपाइउ रौ आफसर थौ तिणिऐ देखौ कि, यीशु किणौ मौरौ आ, तैबै तिणिऐ बोलौ, “सौच़्च़ी ई, इयौ आदमी परमेश्‍वरा रौ छ़ोहरु थौ।” "
MRK,15,40,"कुछ़ छ़ेउड़ी दुरा कु थी लागी ऐन्दी देखदै। इऐ छ़ेउड़ी गलील परदेशा कु थी यीशु आइलै यरुशलेमा दी आशी औन्दी, तिऊं मांझ़िऐ मगदल गाँवा री एक मरियम थी और दुजी याकूब और योसेसा री आमा मरियम थी, और सलोमी नावां री एक छ़ेउड़ी भी थी। "
MRK,15,41,औज़ौ भी मोकती छ़ेउड़ी थी तिऐ। ज़ेबी यीशु गलील परदेशा दी थौ तेबी इऐ सारी छ़ेउड़ी तेस पिछ़ु डेईयौ तेसरी सेवा कौरा थी। 
MRK,15,42,"ज़ैबै ब्याल़ हुई एरी ता एथीलै कि तैयारी रौ दीन थौ, ज़ो आरामा रै दिना कु एक दिन पैहलै हुआ थौ। "
MRK,15,43,तेबी अरमतिया रै रौइणा वाल़ौ युसुफ आशौ ज़ो बौड़ी खुंबल़ी रौ खास ज़ौणौ थौ और आपु भी परमेश्‍वरा री राज़्या री बाट लोड़ा थौ तिणीऐ हिम्मत छ़ाड़ियौ पिलातुसा कु यीशु रौ मौड़ौ मांगौ। 
MRK,15,44,पिलातुस हैरान हुऔ कि यीशु एती शिगरी किणौ मौरौ आ। तैबै तिणिऐ सेऊ आफसर औटाऔ ज़ुणिऐ यीशु क्रुसा माथै च़ड़ाऔ थौ। पिलातुसै आफसरा कु पुछ़ौ का यीशु मौरी गौ आ? 
MRK,15,45,ज़ेबी तिणी रोमी सिपाइउ रै आफसरै बोलौ कि यीशु मौरी गौ आ तैबै पिलातुसै यीशु रौ मौड़ौ निणै दैऔ। 
MRK,15,46,तैबै युसुफै लाठै रौ कापड़ौ खरीदियौ आणौ। और यीशु रौ मौड़ौ क्रुसा कु धौनी गाड़ियौ तेस लाठै दी मेटौ और तैबै एक ओडाच़ी दी छ़ाड़ौ ज़ो ढोकै दी काटियौ थी चाणी ऐन्दी और सै ओडाच़ी एक बौड़ै पात्थरा कौरीऐ बंद कौरी। 
MRK,15,47,"मगदल गाँवा री मरियम, और योसेसा री आमा मरियम, दुइया देखदै थी लागी औन्दी कि यीशु रौ मौड़ौ किऐ छ़ाड़ाई। "
MRK,16,1,"ज़ैबै यहुदी लोगु रौ आरामा रौ दीन खातम हुई गौ थौ, तेबी मगदल गाँवा री मरियम, सलोमी और याकुबा री आमा मरियम, इऊं चिन छ़ेउड़िउऐ यीशु रै मौड़ै दी लाईणा लै खुशबुदार समान खरीदियौ आणौ। "
MRK,16,2,"दुजै दिनै ज़ो हौफ्तै रौ पैहलौ दीन थौ, तेबी दोअती च़िलकी आरी इऐ चिन छ़ेउड़ी सेज़ी ओडाच़ी भिलै च़ाल पौड़ी ज़िऐ यीशु रौ मौड़ौ थौ छ़ाड़ौ औन्दौ। "
MRK,16,3,"सै आपु मांझ़िऐ थी लागी औन्दी बोलदै कि, “आमु कालै भितरै डेउणा लै तेस पात्थर कुण गाड़ा सा? ज़ो ओडाच़ी बंद कौरना लै आ लाऔ औन्दौ।” "
MRK,16,4,ज़ेबी तिंउऐ तिऐ पंउच़ियौ देखौ ता सौ बौड़ौ पात्थर थौ तिदरा कु पोरु पा घिसरौ औन्दौ। 
MRK,16,5,सै छ़ेउड़ी तिऐ ओडाच़ी भितै डेई ता तिऐ सुल़टी भिलै थौ एक ज़वान आदमी शेतै जुड़कै भिड़ीयौ बोशौ औन्दौ। सै छ़ेउड़ी हैरान हुई। 
MRK,16,6,"तिणिऐ तिऊं छ़ेउड़ी लै बोलौ, “हैरान ना हुऔ। तुमै नासरता रौ यीशु लोड़दै ई लागी औन्दी ज़ो क्रुसा माथै थौ च़ौड़ाऔ औन्दौ। सौ ज़िउंदौ हुई गौ आ। सौ इदै नाईं आसतौ। देखौ, एज़ी ज़ागाह दी थौ छ़ाड़ौ औन्दौ। "
MRK,16,7,"तुमै आबै डैऔ। यीशु रै च़ेलेउलै, और खास कौरीऐ पतरसा लै बोलौ कि, ‘यीशु तुमु कु औगाड़िऐ गलील परदेशा लै डिआ सा और तिऐ तुमै तेस देखा ई, ज़िणौ तिणिऐ बोलौ थौ।’ ” "
MRK,16,8,सै छ़ेउड़ी बाइरै आशीयौ तिदरु भागी। सै कांबदै थी लागी औन्दी और डौरी औन्दी थी। तिऊं छ़ेउड़िउऐ कासी कै ना बोलौ कैलैकि सै डौरी गोई थी। 
MRK,16,9,हौफ्तै रै पैहलै दिना दी दोअती ज़ेबी यीशु ज़िउंदौ हुऔ ता पैहलै मगदल गाँवा री मरियमा कै दिशौ। ज़ासकु यीशुऐ सात बुरी आत्माऐं गाड़ी थी। 
MRK,16,10,तिदरौ डेइयौ तिंआऐ इऐ बुशै यीशु रै साथिउ कै बोली ज़ो यीशु लै शोक कौरदै और लेरदै थै लागै औन्दै। 
MRK,16,11,ज़ेबी तिऊं च़ेलेउऐ शुणौ कि यीशु ज़िउंदौ हुई गौ आ और मरियमा कै दिशौ आ तैबै तिउंकै विश्वास ना हुऔ। 
MRK,16,12,तेत बासिऐ यीशु दुई च़ेलेउ कै भी दिशौ ज़ो आपणै गाँवा लै थै लागै औन्दै डेउंदै। 
MRK,16,13,तिंउऐ भी वापिस यरुशलेमा दी डेइयौ ओरी च़ेलेउ कै यीशु रै बारै दी बोलौ पर तिऊं च़ेलेउऐ तैबै भी विश्वास नाईं कियौ। 
MRK,16,14,"तेत बासिऐ यीशु तिऊं ग्यारह च़ेलेउ कै भी दिशौ ज़ेबी सै रोटी खान्दै थै लागै औन्दै। यीशुऐ सै च़ेलै डांटै कैलैकि तिंउरै मन डीठ बौणी गोऐ थै और ज़ुणिऐ भी यीशु ज़िउंदै हुणै बासिऐ देखौ थौ, तिउंरी बुशेऊ माथै तिऊं च़ेलेउऐ विश्वास नाईं कौरौ। "
MRK,16,15,"तैबै यीशुऐ तिउंलै बोलौ, “तुमै सारी धौतरी दी डेइयौ सारै लोगु कै खुशी री खौबर शुणाऔ। "
MRK,16,16,ज़ो आदमी विश्वास कौरालौ बपतिस्मौ निंआ लौ सौ बौच़ा आ। पर ज़ो खुशी री खौबरी माथै विश्वास नाईं कौरालौ सौ परमेश्‍वरा री तौरफा कु सौज़ा पा सा 
MRK,16,17,विश्वास कौरणै वाल़ेउ री निशाणी इऐ हुआ कि सै मैरै नावां कौरीऐ बुरी आत्मा गाड़ाई। और नौईं-नौईं बोली बोलाई। 
MRK,16,18,"और सै गौलती दी साप भी छ़ूंआ लै, या कोई बीश भी पिआ लै तैबै भी तिउंलै कुछ़ ना हुंदौ। और सै बीमार लोगु माथै हाथा छ़ाड़ियौ ता सै बीमार लोग भी च़ांगै हुआई।” "
MRK,16,19,इऊं बुशु बोलीयौ परमेश्‍वरै प्रभु यीशु सौरगा लै उठाऔ। सौरगा दी डेईयौ सेऊ परमेश्‍वरा रै सुल़टी भिलै बोशौ। 
MRK,16,20,तेत बासिऐ प्रभु यीशु रै च़ेलै तिदरु डेइयौ सारी ज़ागाह दी खुशी री खौबर शुणाउंदै लागै। तैबै प्रभु यीशु तिउंरै ज़ौरिऐ हैरानी वाल़ै काम कौरदै लागौ ज़िणै कौरीऐ लोगु कै पौतौ कि इयौ खुशी री खौबर सौच़्च़ौ आ। आमीन। 
LUK,1,1,"ओ थियुफिलुस साहब, यीशु मसिऐ ज़ो कुछ़ काम आमु मांझ़िऐ पुरौ कियौ आ, तिऊं बुशु रै बारै दी भौरी लोगुऐ लिखणे री कोशिष की आ। "
LUK,1,2,इऐ खुशी री खौबर लोगु झ़ांऊ यीशु रै तिऊं पैहलै च़ेलेऊ रै ज़ौरिऐ पौउंच़ौ आ ज़ुणिऐ इऐ बुशै आपणी आखी कौरीऐ पुरी औन्दै देखी थी और इऐ खुशी री खौबर आमुकै तिऊंकु मिली आ ज़ुण तेबी तिऐ ज़िउंदै मान थै। 
LUK,1,3,"तैबै मुंइऐ यीशु रै बारै दी ज़नमा कु सारी बुशै पौरखियौ इणौ फैसलौ कियौ कि इऐ एक-एक बूश सुंच़ी सौमझ़िऔ तांउलै लिखु, "
LUK,1,4,ताकी ताउंकै पौतौ लागा की ज़ेज़ी शिक्षा ताउंलै मिली ऐन्दी और ज़ेज़ी तू सौच़्च़ी माना ई सै बूश ठीक और पाकी आ। 
LUK,1,5,"सारी बुशु री शुरुआत यहुदी याजक जकरयाह नावां रै आदमी कु हुई आ ज़ुण यहुदिया रौ राज़ौ हेरोदेसा रै बौगता दी ज़िउंदौ थौ, जकरयाह याजक अबिय्याह नावां रै याजकीयै गुटा रौ आदमी थौ और जकरयाह री छ़ेउड़ी इलिशीबा थी हारुन नावां रै याजकु री खानदानी री। "
LUK,1,6,"जकरयाह और इलिशीबा परमेश्‍वरा री नौज़रीऐ धौर्मी थै, और सै दुइया परमेश्‍वरा रै हुकम और विधी आच़्छ़ा कौरी माना थै। "
LUK,1,7,पर इलिशीबा रै कोई भी औलाद नाईं थी कैलैकि तिंआरी कूख बन्द थी और सै दुइया बुड़ै थै। 
LUK,1,8,एकी दिनै ज़ेबी जकरयाह रै गुटा रै लोग ज़ो याजक थै सै परमेश्‍वरा रै घौरा दी याजका रौ काम कौरा थै कैलैकि तेबी तिउंरी बारी थी। 
LUK,1,9,याजकु री रीती रिवाज़ा कौरी जकरयाह नावां री चिट्ठी निकल़ी कि सेऊ परमेश्‍वरा रै घौरा भितै डेइयौ धूप ज़ाल़ा 
LUK,1,10,धूपा ज़ाल़णा रै बौगतै लोगु री भीड़ बाइरै प्राथना कौरदै थी लागी ऐन्दी। 
LUK,1,11,सेज़ै बौगतै जकरयाह कै परमेश्‍वरा रौ एक दूत बेदी री सुल़टी भिलै पौगड़ौ हुइयौ दिशौ। 
LUK,1,12,जकरयाह तेस दूता देखीयौ डौरौ और कांबदै लागौ। 
LUK,1,13,"पर तिणी दूतै तेसलै बोलौ, “ओ जकरयाह, नाईं डौर कैलैकि ज़ो प्राथना तांऐ सनतान पाइणा लै की आ, सै प्राथना परमेश्‍वरै शुणी गोई आ, ‘तेरी छ़ेउड़ी इलिशीबा रौ एक मांऊ हुआ, तू तेसरौ नाऊं यहुन्ना छ़ाड़ै,’ "
LUK,1,14,"तेस पैदौ हुइयौ ताऊं लै और भौरी लोगु लै बौड़ी खुशी हुआ आ, "
LUK,1,15,कैलैकि सेऊ प्रभु री नौज़री दी बौड़ौ हुआ। सेऊ केबी भी अंगुरा रौ रस और सूर नाईं पिंदौ। आपणी मां रै गर्भा कु ई सेऊ परमेश्‍वरा री पवित्र आत्मा कौरी भरपूर हुआ सा। 
LUK,1,16,ज़ैबै सेऊ बौड़ौ हुआ लौ तैबै सेऊ आपणै संदेशा कौरीऐ इस्राइलिऊ लोगु मांझ़िया कु भौरी लोगु आपणै प्रभु परमेश्‍वरा भिलै आणा आ। 
LUK,1,17,"सेऊ परमेश्‍वरा रै दास, एलियाह भविश्यवक्ता ज़िणौ आत्मिक और शक्ति़शाली हुणौ आ। सेऊ प्रभु रै ज़नमा कु पैहलै आशा, ताकी प्रभु कालै आदमी तैयार कौरा। ताकी सारेउ रै मां-बाबा रौ मन आपणै लोल़डेऊ भिलै फेरा, और तिउंलै हुकम मानणै री शिक्षा दिआ आ।” "
LUK,1,18,"जकरयाहा ऐ सौरगदूता कु पुछ़ौ, “ज़ो तांऐ बोलौ आ तेस हाऊं सौच़्च़ौ किणै कौरी मानु? कैलैकि हाऊं ता गो ऊ बुड़ौ हुई और मेरी छ़ेउड़ी भी गोई बुड़ी हुई? "
LUK,1,19,"तैबै सौरगदूतै तेसलै ज़वाब दैऔ, ‘मैरौ नाऊं ज़िब्राइल आ और हाऊं सौदा परमेश्‍वरा काऐ खौड़ौ रौआऊ। और तेसरी मिठी बुशै शुणाऊ। तिणीऐ ई हाऊं एज़ी खुशी री खौबरी कौरी ताऊं काऐ भेज़ौ ऊ। "
LUK,1,20,"और ज़ो बूश मुंइऐ ताऊं आइलै बोली आ, ताऐं तेथ माथै विश्वास नाईं कियौ, आबै ज़ेबी झ़ांऊ तैरौ छ़ोहरु नाईं औआ लौ तेबी झ़ांऊ तू लाटौ रौआ ई और कुछ़ भी बोली नाईं बौल़दौ कैलैकि ज़ो बूश मुंइऐ ताऊं लै बोली आ, सै बूश आपणै ठीक बौगता दी पुरी हुआ आ।’ "
LUK,1,21,"तैबै लोग दारा काऐ जकरयाह बाइरै पौखदै थै लागै औन्दै, सै परेशान थै हुऐ औन्दै कि जकरयाह कै परमेश्‍वरा रै घौरा भितै एती बौगत कैलै लागौ औलौ? "
LUK,1,22,ज़ेबी जकरयाह भितरा कु बाइरै आशौ ता तिऊं लोगु आइलै सेऊ कुछ़ भी ना बोली बौल़ौ। और सै सौमझ़ी गौऐ कि इणीऐ परमेश्‍वरा रै घौरा भितै कोई दर्शण देखौ। सेऊ तिऊं आइलै इशारै कौरी बुशै लाइंदै लागौ कैलैकि सेऊ लाटौ बौणी गौ थौ। 
LUK,1,23,ज़ैबै जकरयाह री सेवा कौरणै री बारी पुरी हुई तैबै सेऊ आपणै घौरै डैऔ। 
LUK,1,24,"तेथकु कुछ़ बौगता बासिऐ तेसरी छ़ेउड़ी इलिशीबा गौरकड़ी हुई और पांज़ा मिहनै झ़ांऊ तिंउऐ इऐ बुशै कासी आइलै ना बोली, "
LUK,1,25,और सै आपणै ज़िवा दी सुंच़दै लागी कि परमेश्‍वर केती दयालु आ कि मुं आइलै केती बौड़ौ काम कियौ आ।” 
LUK,1,26,"ज़ैबै इलिशीबा रै छ़ौउऔ मीहनौ हुऔ, तैबै परमेश्‍वरै ज़िब्राइल नावां रौ दूत गलील परदेशा रै नासरत इलाकै दी, "
LUK,1,27,मरियमा काऐ भेज़ौ ज़ुण बिण ब्याई थी। और तिंआरी मांगणी युसुफ नावां रै छ़ोहरु लै थी हुई ऐन्दी ज़ो दाऊद राज़ै री खानदानी रौ थौ। 
LUK,1,28,"परमेश्‍वरा रौ दूत मरियमा काऐ पौगड़ौ हुऔ और बोलदै लागौ, तेरी ज़ै-ज़ै कार हो, ताऊं माथै परमेश्‍वरा री दया हुई आ, और परमेश्‍वर ताऊं आइलै आ। "
LUK,1,29,इऊं बुशै शुणियौ मरियम डौरी और हैरानी कौरीऐ सुंच़दै लागी कि एस ज़ै-ज़ैकारा री खुशी री खौबरी रौ का मतलब औलौ? 
LUK,1,30,"परमेश्‍वरा रै दूतै मरियमा लै बोलौ, “ओ मरियम डौरै नाईं कैलैकि परमेश्‍वरा री बौड़ी दया ताऊं माथै हुई आ। "
LUK,1,31,"शुण! तू गौरकड़ी हुआई, और ताऊं कु एक छ़ोहरु हुआ, तू तेसरौ नाऊं यीशु छ़ाड़ै। "
LUK,1,32,सेऊ सारेऊ कु बौड़ौ हुआ आ और तेसलै परमप्रधान परमेश्‍वरा रौ छ़ोहरु बोलाई और प्रभु परमेश्‍वर तेसकै तेसरै पुरखा दाऊद राज़ै री राज़गाधी दिआ सा। 
LUK,1,33,और सेऊ इस्राइली लोगु माथै सौदा राज़ कौरा आ। तेसरौ राज़ केभी भी खातम नाईं हुन्दौ। 
LUK,1,34,"मरियमै परमेश्‍वरा रै दूता लै बोलौ, ‘इणौ किणै कौरी हुआ? हाऊं ता औज़ौ बिण ब्याई छ़ोटूड़ ऊ।’ "
LUK,1,35,"परमेश्‍वरा रै दूतै तिंआलै ज़वाब दैऔ, ‘पवित्र आत्मा ताऊं दी आशा, और परमप्रधान परमेश्‍वर ज़ुण सारेऊ कु बौड़ौ आ तेसरी शक्ति ताऊं माथै आशा। ज़ो छ़ोहरु ताऊं कु हुणौ आ सेऊ पवित्र हुणौ, और तेसलै परमेश्‍वरा रौ छ़ोहरु बोलाई।’ "
LUK,1,36,"और शुण तेरी रिश्तैदार इलिशीबा भी बुड़ींदी बारै गौरकड़ी हुई आ। लोग तिंआलै बोला थै कि इआंरी आ कूख बन्द, पर तिंआरै आज़कालै छ़ौउऔ मीहनौ आ। "
LUK,1,37,कैलैकि परमेश्‍वरा लै केज़ौ भी काम कठिण नाईं आसतौ। 
LUK,1,38,"एज़ी बुशा माथै मरियमै बोलौ, ‘देख, हाऊं ता परमेश्‍वरा री दासी ऊ, ज़िणौ ताऐं बोलौ आ, तिणी च़ांई हुऔ। तेथ बासिऐ सौरगदूत तिंया काऐ कु डेई गौ।’ ” "
LUK,1,39,“कुछ़ दिना बासिऐ मरियम तैयार हुइयौ डांडैउ माथै यहुदा परदेशा रै एक इलाकै दी डेई। 
LUK,1,40,ज़िऐ जकरयाह रौआ थौ तेसरै काऐ डेइयौ मरियमै तेसरी छ़ेउड़ी इलिशीबा कै ढाल की। 
LUK,1,41,"ज़िणी ई इलिशीबै मरियमा री ढाल शुणी, तिणी ई इलिशीबा रै पेटा दी मांऊ हिलदै लागौ, और इलिशीबा परमेश्‍वरा री पवित्र आत्मा कौरीऐ भौरुई। "
LUK,1,42,"तैबै तिंआऐ ज़ोरै मरियमा लै बोलौ, ‘तू सारी छ़ेउड़ी मांझ़िया कु परमेश्‍वरा री नौज़री दी भौली ई, और तैरौ गर्भा रौ छ़ोहरु भी भौलौ आ।’ "
LUK,1,43,"इऐ केती बौड़ी इज़्ज़ता री बूश आ, कि मैरै प्रभु री मां मुं ज़िणी छ़ेउड़ी कु मिलदै आशी आ। "
LUK,1,44,"ज़िणी ई ताऐं मुकै ढाल की आ, तिणी ई मैरै पेटा दी मांऊ खुशी कौरीऐ हिलदै लागौ। "
LUK,1,45,"भौली तू कैलैकि ताऐं विश्वास कियौ आ, कि ज़ो भी बूश परमेश्‍वरा री तौरफा कु बोली आ सै बूश पुरी हुआ आ! ” "
LUK,1,46,"तैबै मरियमै बोलौ, “हाऊं प्रभु री बौड़ाई कौराऊ, "
LUK,1,47,आ… हा… मेरी आत्मा मैरै छ़ुटकारौ कौरणै वाल़ै परमेश्‍वरा री बौड़ाई कौरा आ। 
LUK,1,48,"कैलैकि परमेश्‍वरै आपणी दासी री गरीबी देखी आ एथीलै, ‘ओ परमेश्‍वर आज़ा कु मुलै जुगा-जुगा झ़ांऊ भौलौ बोलाई’ "
LUK,1,49,तिणी परमेश्‍वरै ज़ुण सारेउ कु शक्ति वाल़ौ आ मुलै बौड़ै-बौड़ै काम किएई। तेसरौ नाऊं पवित्र आ।” 
LUK,1,50,ज़ुण परमेश्‍वरा रौ डौर माना ई तिऊं माथै परमेश्‍वरा री दया तिंउरै सारी पिड़ी झ़ांऊ रौआ आ। 
LUK,1,51,"परमेश्‍वरै आपणी बाई री एती शक्ति देखा ई, ज़ुण आपुलै बौड़ै बौणा थै सै किणै तित्तर-बित्तर किएई। "
LUK,1,52,"तिणी परमेश्‍वरै राज़ै-महाराज़ै कु तिउंरौ हक्क्क छ़ुड़ाऔ आ, और गरीबु री छ़ाड़ी इज़्ज़त। "
LUK,1,53,"और भुखै लोगु लै खिलाई आच़्छ़ी-आच़्छ़ी रोटी, और सेठ गाड़ै खाली हाथै बाइरै। परमेश्‍वरै आपणै इस्राइली लोगु री मज़द की, और तिऊं आइलै कियौ औन्दौ आपणौ वायदौ नाईं बिसुरदौ। "
LUK,1,54,"परमेश्‍वरै आपणै इस्राइली लोगु माथी बौड़ी दया की, और तिऊं आइलै कियौ औन्दौ आपणौ वायदौ नाईं बिसुरदौ। "
LUK,1,55,तिणीऐ आमारै पुरखा अब्राहम और तिंउरै वंशा आइलै वायदौ कियौ कि परमेश्‍वरा री दया तिऊं माथै सौदा बौणी रौआ। 
LUK,1,56,"मरियम कम सै कम चिया मिहनै झ़ांऊ इलिशीबा आइलै रौई, और तेथ बासिऐ डेई वापिस आपणै घौरै। "
LUK,1,57,तैबै इलिशीबा रै औल़खिणा रै दीन पुरै हुऐ और तिंआरौ एक मांऊ हुऔ। 
LUK,1,58,"और इऐ खुशी री खौबर खरकच़ार तिंआरै आस-पड़ोसा दी और सारै रिश्तैदारु मांझ़िऐ फौइली गोई, कि प्रभुऐ तिंआ माथै बौड़ी दया की आ। तैबै सौभीऐ तिंआ आइलै खुशी मौनाई। "
LUK,1,59,"ज़ैबै सेऊ मांऊ आठा दिना रौ हुऔ तेबी सारै रिश्तैदार और गोष्टण तेस मांऊ रौ खतना कौरना लै कौठै हुऐ, सै तेस मांऊ रौ नाऊं तेसरै बाब जकरयाह ज़िणौ छ़ाड़दै लागै, "
LUK,1,60,"पर तेस मांऊ री आमै तेसरौ नाऊं छ़ाड़ना लै मौना की, और बोलौ, “एसरौ नाऊं यहुन्ना जा छ़ाड़नौ।” "
LUK,1,61,"इणै शुणियौ सारै लोगुऐ हैरानी कौरीऐ पुछ़ौ, “कैलै”? तैरै टौबरा दी ता एज़ै नावां रौ कोई नाईं? "
LUK,1,62,तैबै रिश्तैदारुऐ तेस मांऊ रै बाबा कु साना कौरीयौ पुछ़ौ। 
LUK,1,63,तिणी जकरयाह ऐ लिखणा लै तौखती मांगी और तिदरा ई लिखौ कि एसरौ नाऊं यहुन्ना सा। इणै शुणियौ सारै हैरान हुऐ। 
LUK,1,64,तैबै जकरयाह बेज़ौ बौणौ और परमेश्‍वरा री बौड़ाई कौरदै लागौ। 
LUK,1,65,"तेसरै आस-पड़ोसा दी रौइणै वाल़ै भौरी का लोग डौरी गौऐ, और इऐ बुशै यहुदा परदेशा रै सारै पहाड़ी इलाकै दी फौइली गोई। "
LUK,1,66,सारै शुणनै वाल़ै आपणै ज़िवा दी सुंच़दै लागै कि एऊ छ़ोहरु किणौ औलौ इणौ पा? कैलैकि प्रभु री शक्ति एस मांऊ आइलै थी। 
LUK,1,67,तैबै मांऊ रै बाब जकरयाह माथै परमेश्‍वरा री पवित्र आत्मा आशी और सेऊ भविष्यवाणी कौरदै लागौ। 
LUK,1,68,"इस्राइला रै प्रभु परमेश्‍वरा री बौड़ाई च़ांई हुई, कैलैकि परमेश्‍वरै लोगु माथै तौंइऐ दया कौरीयौ तिऊंरौ छ़ुटकारौ कियौ आ। "
LUK,1,69,और आपणै दास दाऊदा रै वंशा कु आमु कालै एक पापा कु छ़ुटकारौ देणै वाल़ौ भेज़ौ। 
LUK,1,70,"ज़िणौ तिणीऐ पुराणै बौगता रै पवित्र भविष्यवक्ता रै ज़ौरिऐ बोलौ थौ, "
LUK,1,71,कि आबै आमै आपणै सारै दुश्मना रै हाथा कु बौच़ी ई। 
LUK,1,72,परमेश्‍वरै आपणौ पवित्र वायदौ ज़ो आमारै पुरखा आइलै कियौ थौ तेस वायदौ याद छ़ाड़ियौ आपणै लोगु माथै दया की। 
LUK,1,73,और सै कसम ज़ो परमेश्‍वरै अब्राहमा आइलै खाई थी 
LUK,1,74,"कि परमेश्‍वर आमु आमारै दुश्मना रै हाथा कु छ़ुड़ावा ताकी आमै आपणै दुश्मना कु निडर हुइयौ परमेश्‍वरा री सेवा, "
LUK,1,75,तिंउरै सामनै पवित्र और नियम भौलाई कौरी सारी उमरीऐ कौरी सौका 
LUK,1,76,"और ओ छ़ोहरु ताउंलै लोग परमप्रधान परमेश्‍वरा री तौरफा कु भेज़ौ औन्दौ भविष्यवक्ता बोलाई, कैलैकि तू प्रभु कालै लोगु तैयार कौरा ई। "
LUK,1,77,"तू तिऊं लोगु कै शिखावा ई कि पापा री माफी पाइयौ, छ़ुटकारौ किणौ मिला आ। "
LUK,1,78,"इयौ सब परमेश्‍वरा री बौड़ी दया कौरीऐ हुआ, ज़िणौ सुरज आमुलै प्याशै दैणा लै च़ौमका आ, तिणी ई परमेश्‍वर नौऐ काम कौरा आ ज़ेबी मसीह आमु काऐ आशा लौ। "
LUK,1,79,"न्यारै और मौरणै रै डौरा री छ़ांई दी रौइणै वाल़ेऊ लै पयाशौ दिआ, और आमारै कदम शान्ति कौरीयौ आच़्छ़ी बाटा दी सिधै हंडावा। "
LUK,1,80,"तैबै सेऊ मांऊ यहुन्ना बौड़दै लागौ और आत्मा दी मज़बूत औन्दै लागौ, और इस्राइली लोगु मांझ़िऐ सेऊ पौगड़ौ हुंदै झ़ांऊ सेऊ शुनशान ज़ागाह दी रौ। "
LUK,2,1,सेज़ै दीनु दी औगस्तुस नावां रै बौड़ै राज़ै हुकम दैऔ कि रोमी राज़ा रै सारै लोग आपणै-आपणै नाऊं दर्ज़ कौरौ। 
LUK,2,2,"इऐ पैहली नाऊं लिखाई थी, और इऐ तेबी हुई ज़ेबी क्विरिनियुस नावां रौ आदमी सीरिया देशा रौ आफसर थौ। "
LUK,2,3,तैबै सारै लोग आपणै नाऊं लिखाउंदै आपणै-आपणै इलाकै दी डेवै। 
LUK,2,4,"युसुफ भी ज़ुण गलील परदेशा रै नासरत गाँवा रौ थौ, आपणै नावां लिखाउंदै यहुदा परदेशा दी दाऊदा राज़ै रै गाऊं बैतलैहमा दी डैऔ। कैलैकि सेऊ दाऊदा री खानदानी रौ थौ। "
LUK,2,5,सेऊ आपणी मंगेतर मरियमा आइलै ज़ुण गौरकड़ी थी तिऐ नाऊं लिखाउंदै डैऔ। 
LUK,2,6,"तिंउरै तिऐ रौइणा रै बौगता दी मरियमा रै, औल़खिणा रै दीन पुरै हुऐ। "
LUK,2,7,"मरियमा रै तिऐ पैहलौ ज़ाऔ हुऔ और तिंआऐ सेऊ जुड़कै दी मेटाइयौ खोरली दी छ़ाड़ौ, कैलैकि तिउंकै सरायं दी रौइणा लै ज़ागाह नाईं थी। "
LUK,2,8,"सेज़ै इलाकै दी कुछ़ भेराल़डु थै ज़ुण राची, थाचा दी रौइयौ आपणै शाल़ा री च़ोकीदारी कौरा थै। भेराल़डु आपणी भेरीऊ ज़ागदै "
LUK,2,9,सेज़ी राची परमेश्‍वरा रौ एक दूत तिऊं काऐ आशौ और तिऊं भेराल़डु रै च़ारौ तौरफा दी प्याशौ च़ौमकौ। तैबै तेस देखीयौ सै भौरी डौरी गौऐ 
LUK,2,10,"तिणी दूतै तिउंलै बोलौ, “डौरौ नाईं” कैलैकि हाऊं तुमुकै आज़ बौड़ी खुशी री खौबर शुणाउवाऊ ज़ो सारै लोगु लै आ। "
LUK,2,11,आज़ दाऊदा रै इलाकै बैतलैहम गाँवा दी तुमारौ छ़ुटकारौ कौरणै वाल़ौ पैदौ हुई गौ आ ज़ो प्रभु मसीह आ। 
LUK,2,12,"और तेसरी निशाणी तुमुलै इणी सा, कि तुमुकै एक मांऊ खोरली भितै जुड़कै दी मेटाऔ औन्दौ मिला सा। "
LUK,2,13,"तैबै तिऐ सौरगदूता आइलै सौरगा रै भौरी दूत परमेश्‍वरा री बौड़ाई कौरदै और इणै बोलदै दिशै, "
LUK,2,14,“सौरगा दी परमेश्‍वरा री बौड़ाई च़ांई हुई। और धौतरी माथै तिऊं लोगु लै शान्ति च़ांई मिली ज़ासकु परमेश्‍वर खुश हुआ आ।” 
LUK,2,15,"ज़ेबी सौरगदूत तिऊं काऐ कु सौरगा लै डेवै तैबै भेराल़डु आपु मांझ़िऐ बोलदै लागै कि, आशौ आमै बेतलैहमा लै डेई ई ज़ो बूश प्रभुऐ आमुकै शुणाई आ तिऐं आमै देखी ई। "
LUK,2,16,"तैबै सै तिदरु फेटी डेवै, तिंउऐ तिऐ मरियम, युसुफ और खोरली भितै सेऊ मांऊ देखौ। "
LUK,2,17,इणै देखीयौ तिऊं भेराल़डुऐ सै बूश ज़ो एस मांऊ रै बारै दी पैहलै शुणी थी सै सारेउ कै बोली। 
LUK,2,18,भेराल़डु री इऊं बुशै शुणियौ सारै लोग हैरान हुऐ ज़ो तिऐ थै। 
LUK,2,19,पर मरियमै इऐ सारी बुशै शुणियौ आपणै ज़िवा दी छ़ाड़ी और सुंच़दै लागी। 
LUK,2,20,"भेराल़डु लै, ज़िणौ सौरगदूतै बोलौ औन्दौ थौ तिणौ सारौ शुणियौ और देखीयौ परमेश्‍वरा री बौड़ाई और स्तुती कौरी-कौरीयौ तिदरु वापिस डेवै। "
LUK,2,21,आठा दिना बासिऐ ज़ैबै तेस मांऊ रौ खतना हुऔ। तैबै तेसरौ नाऊं यीशु छ़ाड़ौ ज़ो सौरगदूतै तेसरै गर्भा दी आशणै कु पैहलै बोलौ थौ। 
LUK,2,22,"कुछ़ बौगता बासिऐ मुसा भविष्यवक्ता रै नियमा कौरीऐ तिंआरै शुद्ध हुणै रै दीन पुरै हुऐ, तिंउऐ यीशु परमेश्‍वरा रै घौर यरुशलेमा दी निऔं। "
LUK,2,23,ज़िणौ प्रभु रै नियमा दी थौ लिखौ औन्दौ कि केज़ौ भी पैहलौ छ़ोहरु प्रभु कालै पवित्र हुआ सा। 
LUK,2,24,"और प्रभु रै नियमा दी ज़िणौ ठीक थौ, कबुतरा रै ज़ोड़ै या पंडुका रै ज़ो कबुतरा ज़िणै हुआई देखणा लै, तिंउऐ सै आणियौ बौल़ी किऐ। "
LUK,2,25,"सेज़ै बौगता दी यरुशलेमा दी शमौन नावां रौ एक आदमी थौ ज़ुण धौर्मी और परमेश्‍वरा रौ भौगत थौ, सेऊ पवित्र आत्मा कौरीऐ भरपूर थौ, और सेऊ आपणै लोगु इस्राइला लै सुख शान्ति पौखदै थौ लागौ औन्दौ। "
LUK,2,26,"पवित्र आत्मै तेसरै ज़िवा दी बूश थी पाई ऐन्दी कि, ज़ेबी झ़ांऊ तू परमेश्‍वरा री तौरफा कु भेज़ौ औन्दौ मसीहा ना देखा लौ तेबी झ़ांऊ तू नाईं मौरदौ। "
LUK,2,27,और पवित्र आत्मा रै बोलणै माथै शिमौन परमेश्‍वरा रै घौरा दी डैऔ और सेज़ै दिना दी मरियम और युसुफा रै भी मांऊ यीशु परमेश्‍वरा रै घौरा दी थौ आणौ औन्दौ ज़िणौ तिंउरै नियमा दी थौ। 
LUK,2,28,"और शिमौन भी तिऐ थौ, तिणीऐ सेऊ मांऊ आपणी उंगाल़ी दी पाकड़ौ और परमेश्‍वरा री बौड़ाई कौरदै लागौ। "
LUK,2,29,"ओ प्रभु, ऐबै तू आपणौ दास शान्ति कौरीऐ आपु काऐ औटाऊ। ज़िणौ तैरै वच़ना दी आ। "
LUK,2,30,कैलैकि मेरी आखी ऐ छ़ुटकारौ दैणै वाल़ौ देखी गौ आ। 
LUK,2,31,ज़ुण ताऐं सौभी लोगु लै भेज़ौ आ। 
LUK,2,32,"और सेऊ एक इणौ प्याशौ आ ज़ुण सारै देशा और दुजी ज़ाती रै लोगु रै सामनै परमेश्‍वर पौगड़ौ कौरा आ, और तैरै आपणै लोग इस्राइला लै बड़ाई आ। "
LUK,2,33,"यीशु रै बारै दी ज़ो कुछ़ शमौन थौ बोलदै लागौ औन्दौ, तेसरी बुशै शुणियौ तेसरै मां बाब हैरान हुऐ। "
LUK,2,34,"तैबै शिमौनै तिउंलै आशीष देई और बोलौ, “मरियम! एऊ मांऊ ता परमेश्‍वरा री तौरफा कु च़ुनौ औन्दौ निशाण आ, भौरी सारै इस्राइली लोग एस नाईं मानदै और एज़ी बूश तिऊं इस्राइला लोगु नाश कौरा ई पर भौरी सारै इस्राइली लोग बौच़णै ई, ज़ासरै विरोधा ई बुशै ला ई। "
LUK,2,35,भौरी लोगु रै विच़ार पौगड़ौ हुणै ई और तुमुकै भौरी दु:ख हुणौ आ ज़िणौ तलवारी कौरी वार-पार छ़ेद हुआ आ।” 
LUK,2,36,"एक, भविष्यवाणी कौरणै वाल़ी छ़ेउड़ी थी ज़ासरौ नाऊं हन्ना थौ। सै भी सेज़ै बौगतै तिऐ थी। और सै अशेर खानदानी मांझ़िऐ कु फनुऐल नावां रै आदमी री छ़ोटूड़ थी। ज़ेबी तिंआरी शादी हुई तेथकु साता साला बासिऐ तिंआरौ बोउटौ मौरौ पोरु और सै विधवा हुई। और सै भौरी बुढ़ी थी। "
LUK,2,37,ऐबै तिंआरी उमर 84 साल थी और सै परमेश्‍वरा रै घौरा छ़ाड़ियौ केशी ना डिआ थी। सै ब्रौत और प्राथना कौरी कौरीयौ राची दीनै परमेश्‍वरा री आराधना कौरा थी। 
LUK,2,38,"और सेज़ै बौगतै तिऐ आशीयौ परमेश्‍वरा रौ धन्यबाद कौरदी थी लागी औन्दी, और तिऊं सभी कै ज़ुण यरुशलेम रै छ़ुटकारै पौखदै थै लागै औन्दै, यीशु रै बारै दी बुशै लाइंदै लागी। "
LUK,2,39,"ज़ैबै युसुफ और मरियमै प्रभु रै नियमा कौरीऐ सारौ काम पुरौ कियौ, तैबै सै गलील परदेशा दी आपणै गाँव नासरता लै डेई गौऐ। "
LUK,2,40,"यीशु बौड़दै लागौ, आत्मा दी मज़बूत और औकल बुद्धि कौरीऐ भी भौरिदौ लागौ, और परमेश्‍वरा री दया तेस माथै थी। "
LUK,2,41,हर सालै यीशु और यीशु रै मां-बाब फसह रै साज़ै मनाउणा लै यरुशलेमा लै डिआ थै इणौ कौरणौ सारै यहुदी लोगु लै ज़रूरी थौ। 
LUK,2,42,"ज़ेबी यीशु बारह साला रौ थौ। तैबै सै सारै साज़े लै यरुशलेमा लै डेवे, ज़िणै सै हर सालै डिआ थै। "
LUK,2,43,"ज़ैबै सै साज़ै रै दीन पुरै हुऐ तैबै सै आपणै घौरै वापिस डेवै और मांऊ यीशु रौऔ यरुशलेम दी, और तेसरै मां-बापा कै ना लागौ पौतौ। "
LUK,2,44,तैबै तिंउऐ सौमझ़ौ कि सेऊ ओरी लोगु आइलै औलौ। एकी दीन हांडियौ बितणै बासिऐ सै यीशु आपणै पड़ौसी और ज़िऐ तिंउरै ज़ाणनै वाल़ै थै तिऐ लोड़दै लागै। 
LUK,2,45,पर ज़ैबै तिऊं कै यीशु नाईं मिलौ तैबै सै लोड़दै-लोड़दै यरुशलेमा दी वापिस पौउंच़ै। 
LUK,2,46,और चीज़ै दिना बासिऐ तिंउऐ यीशु परमेश्‍वरा रै घौरा रै खौल़ै दी तिऊं मांझ़िऐ बोशौ औन्दौ देखौ ज़ुण तिऐ शिक्षा दिया थै। और सेऊ तिउंरी शुणदै और सवाला पुछदै तेसरै मां-बाबै देखौ। 
LUK,2,47,ज़ेती भी तिऐ शुणदै थै लागै औन्दै सै सब यीशु री औकल और ज़वाबा शुणियौ हैरान थै। 
LUK,2,48,तैबै यीशु रै मां-बाब आपणै छ़ोहरु देखीयौ हैरान हुऐ और तेसरी आमै मरियमै तेसलै बोलौ ओ मैरौ छ़ोहरु ताइंऐ आमु आइलै इणौ बरताव कैलै कियौ। देख तैरौ बाब और हाऊं केती परेशानी कौरीऐ थै ताऊं लोड़दै लागै औन्दै। 
LUK,2,49,यीशुऐ तिऊं लै बोलौ तुमै मुं लोड़दै कैलै ई लागै औन्दै का तुमु के ठेऊ नाईं कि मुं परमेश्‍वरा रै घौरा दी रौइणौ ज़रूरी आ। 
LUK,2,50,"पर ज़ो बूश यीशुऐ तिऊं आइलै बोली, सै तेसरै मां-बाबा के नाईं सौमझ़ुई, "
LUK,2,51,तैबै सेऊ तिऊं आइलै नासरत गाँवा दी आशौ और तिऊं आइलै रौ और तेसरी मांऐ मरियमै इऐ सारी बुशै आपणी ज़िवा दी छ़ाड़ी। 
LUK,2,52,यीशु औकली दी और शरीरा दी परमेश्‍वर और आदमी री कृपा कौरी बौड़दै लागौ। 
LUK,3,1,"ज़ेबी तिबिरियुस नावां रै बौड़ै राज़ै रौ राज़ थौ तेसरै पौन्दरवी साले ज़ेबी पुन्तियुस पिलातुस यहुदा परदेशा रौ आफसर थौ, गलील इलाकै दी हेरोदेस, इतुरिया और त्रखोनीतिस इलाकै दी थौ तेसरौ भाई फिलिफुस, और अविलेने इलाकै दी थौ लिसानियास इऐ सारै च़ोथै हिस्सै रै आफसर थै। "
LUK,3,2,"ज़ेबी हन्ना और कैफा एज़ै इलाकै रै बौड़ै याजक थै, सेज़ै वक्ता दी परमेश्‍वरै आपणौ वच़न शुनशान ज़ागाह दी जकरयाह रै छ़ोहरु यहुन्ना कै दैऔ। "
LUK,3,3,"यहुन्ना यरदन नौईं रै नज़दीका रै इलाकेउ दी डेइयौ परचार कौरदै लागौ कि, “सारै लोग आपणै-आपणै पापा कु माफी पाइणा लै बुरै कामा कु मन बौदल़ौ और बपतिस्मौ निऔं।” "
LUK,3,4,"ज़िणौ यशायाह भविष्यवक्तै भौरी साल पैहलै थौ लिखौ औन्दौ कि, “शुनशान ज़ागाह दी एक हाकै मारीयौ बोलदै लागौ औन्दौ, प्रभु री बाट तैयार और सिधी कौरौ, "
LUK,3,5,"और सारी घाटी भौरीया सारै उंच़ै डांडै धौनी झुकाई, और ज़ो दारखै-बांगै, उंच़ै-निउठै ई सै बराबर बौणा ई। "
LUK,3,6,और सारै लोग परमेश्‍वरा रौ छ़ुटकारौ देखा ई।” 
LUK,3,7,"ज़ेती भी लोगु री भीड़ यहुन्ना काऐ बपतिस्मौ निंदै आशा थी। सेऊ तिउलै बोला थौ, “ओ लोगुओ तुमै दुष्ट ई ज़ैहरिलै सापा ज़िणै, तुमै कुणीऐ च़ितलाऐ कि तुमै परमेश्‍वरा रै आशणै वाल़ै रोशा कु भागौ। "
LUK,3,8,आबै तुमै मन बौदुल़णै लाईक काम कौरौ। और आपणै-आपणै मौना दी इणौ नाईं सुंच़ौ की आमारौ पुरखा इब्राहिम आ। हाऊं तुमुलै बोलाऊ की परमेश्‍वर इऊं पात्थरु कु भी इब्राहिमा कालै सन्तान पैदौ कौरी बौल़ा सा। 
LUK,3,9,"आबै परमेश्‍वर तिऊं सौभी लोगु लै सौज़ा दैणा लै त्यार आ ज़ुणीऐ इबी झ़ाऊं आपणौ मन पापा कु नाईं बौदुलदौ, ज़िणौ कुराड़ पैडु री ज़ौड़ी काऐ छ़ाड़ी ऐन्दी ज़ो पेड़ आच़्छ़ौ फल़ नाईं आणालौ तेस काटियौ आगी दी पा ई।” "
LUK,3,10,"लोगुऐ यहुन्ना कु पुछ़ौ, “तैबै आमुऐ परमेश्‍वरा री सौज़ा कु बौच़णा लै का च़ांई कौरणौ?” "
LUK,3,11,"यहुन्नै तिउंलै ज़वाब दैऔ, “ज़ासकै दुई कुरतै ई तिणीऐ एक कुरतौ तेसकै च़ांई दैणौ ज़ासकै नाईं आ और ज़ासकै रोटी ई तिणीऐ भी च़ांई बांटीऔ खाणी।” "
LUK,3,12,"तैबै मामलै निणै वाल़ै भी बपतिस्मौ निंदै आशै, तिंउऐ यहुन्ना कु पुछ़ौ कि, ओ गुरु, “आमै का कौरुलै?” "
LUK,3,13,"तिणीऐ तिंऊ लै बोलौ ज़ेती तुमुलै मामलै निणा लै आ बोलौ औन्दौ, तेथकु ज़ादौ मामलौ नाईं निऔं "
LUK,3,14,"तैबै सिपाइउऐ भी तेसकु पुछ़ौ आमै का कौरुलै? यहुन्नै तिऊं लै बोलौ तुमै कासी भी लोगु पैसेऊ लै नाईं सौताऔ, और ना कासी माथै झ़ुठै आरोप लाएऊ, ज़ेती तुमुलै मज़दुरी मिला सा तेती दी खुश रौऔ। "
LUK,3,15,"लोगुऐ पैहलै कु थी मसीह आशणै री आश लाई औन्दी, तिंउऐ आपणै ज़िवा दी यहुन्ना रै बारै दी सुंच़ौ, का एऊ ता नाईं सेऊ मसीह? "
LUK,3,16,"तैबै यहुन्नै तिउंलै बोलौ, “हाऊं ता तुमुलै पाणी कौरी बपतिस्मौ दिआऊ। पर ज़ो सेऊ आशणै वाल़ौ मसीहा सा सेऊ मुकु ज़ादौ शक्ति वाल़ौ आ। हाऊं ता तेसरै बुटा रै तौसमै खोलणै रै लायक भी नाईं, सेऊ तुमुलै पवित्र आत्मा और आगी कौरीऐ बपतिस्मौ दिआ आ। "
LUK,3,17,तेसरौ शुपौ तेसरै हाथा दी आ सेऊ आपणौ खौल़ौ आच़्छ़ै कौरीऐ साफ कौरा। तैबै गिऊं छ़ाड़ा आपणी खौन्दीआल़ी दी भूस ज़ाल़ा आगी दी ज़ो आग केबी ना इशदी।” 
LUK,3,18,यहुन्ना भौरी शिक्षा देई-देइयौ लोगु कै खुशी री खौबर शुणाउवा थौ। 
LUK,3,19,"और यहुन्नै हेरोदेस ज़ुण इस्राइल देशा रै च़ोथै हिस्सै रौ आफसर थौ सेऊ भी डांटौ कैलैकि हेरोदेसै आपणै भाई फिलीपुसा री छ़ेउड़ी हेरोदियास आपुलै छ़ाड़ी थी, और भौरी बुरै काम किऐ थै। "
LUK,3,20,पर हेरोदेसै तिऊं सौभी बुरै कामा कु भी एज़ौ बुरौ काम कियौ कि तिणीऐ यहुन्ना ज़ेला दी पाऔ। 
LUK,3,21,"ज़ेला दी डेउणै कु पैहलै, एकी दीनै ज़ेबी यहुन्ना बपतिस्मौ दैंदै थौ लागौ औन्दौ। तेबी यीशुऐ भी बपतिस्मौ निऔं। बपतिस्मौ नींई औ, ज़ेबी यीशु प्राथना कौरदै थौ लागौ औन्दौ तेबी सौरग खुलौ। "
LUK,3,22,"और पवित्र आत्मा कबुतरा ज़िणी उतरियौ यीशु माथै आशी, और सौरगा कु परमेश्‍वरा री हाक शुणुई कि, “तू मैरौ गौरतौ छ़ोहरु ई हाऊं ताऊं कु भौरी खुश ऊ।” "
LUK,3,23,"ज़ेबी यीशुऐ शिक्षा देणी शुरु की, तेबी यीशु री उमर तकरीबन तीस साल थी। ज़िणौ लोग ज़ाणा थै कि यीशु ता युसुफा रौ छ़ोहरु आ और युसुफ थौ एली रौ छ़ोहरु, "
LUK,3,24,"और एली थौ मत्ताता रौ, और मत्तात थौ लेवी रौ, लेवी थौ मलकी रौ, मलकी थौ यन्ना रौ, यन्ना थौ युसुफा रौ, "
LUK,3,25,"युसुफ थौ, मतित्याह रौ, मतित्याह थौ आमोसा रौ, आमोस नहुमा रौ, नहुम थौ असल्याहा रौ, और सेऊ थौ नोगहा रौ। "
LUK,3,26,"नोगहा थौ माता रौ, मात थौ मतित्याह रौ, सेऊ थौ शिमी रौ, शिमी थौ योसेखा रौ, योसेख थौ योदाहा रौ, "
LUK,3,27,"योदाह थौ यहुन्ना रौ, यहुन्ना थौ रेसा रौ, रेसा थौ जरुब्बाबिला रौ, सेऊ थौ शलतिएला रौ, शालतिएल थौ नेरी रौ, "
LUK,3,28,"नेरी थौ मलकी रौ, मलकी थौ अद्दी रौ, अद्दी थौ कोसामा रौ, कोसाम थौ इलमोदामा रौ, इलमोदाम थौ एरा रौ। "
LUK,3,29,"और एर थौ यहोशुआ रौ, यहोशुआ थौ इलज़ारा रौ इलज़ार थौ योरीमा रौ, योरीम थौ मत्तता रौ, मत्तात थौ लेवी रौ, "
LUK,3,30,"लेवी थौ शमौना रौ, शमौन थौ यहुदा रौ, यहुदा थौ युसुफा रौ, युसुफ थौ योनाना रौ, योनान थौ इलियाकीमा रौ, "
LUK,3,31,"इलियाकीम थौ मेलिया रौ, मेलिया थौ मिन्नाह रौ, मिन्नाह थौ मत्ताता रौ, मत्तात थौ नाताना रौ, नातान थौ दाऊदा रौ। "
LUK,3,32,"और दाऊद थौ यिशै रौ, यिशै थौ ओबेदा रौ, ओबेद थौ बोअज़ा रौ, बोअज़ थौ सलमोना रौ, सलमोन थौ नहशोना रौ, "
LUK,3,33,"नहशोन थौ अम्मीनादाबा रौ, सेऊ थौ अरनी रौ, अरनी थौ हिस्रोना रौ, हिस्रोन थौ फिरिसा रौ, फिरिस थौ यहुदाह रौ, "
LUK,3,34,"और यहुदाह थौ याकुबा रौ, याकूब थौ इसहाका रौ, इसहाक थौ अब्राहमा रौ, अब्राहम थौ तिरहा रौ, तिरह थौ नाहोरा रौ। "
LUK,3,35,"सेऊ थौ सरुगा रौ, सरुग थौ रऊ रौ, रऊ थौ फिलिगा रौ, फिलिग थौ एबीरा रौ, एबीर थौ शिलहा रौ, "
LUK,3,36,"शिलह थौ केनाना रौ केनान थौ अरफक्षदा रौ, सेऊ थौ शेमा रौ, शेम थौ नूह रौ नूह थौ लिमिका रौ। "
LUK,3,37,"लिमिक थौ मथूशिलह रौ, सेऊ थौ हनोका रौ, हनोक थौ यिरिदा रौ यिरिद थौ महललेला रौ महललेल थौ केनाना रौ, "
LUK,3,38,"और केनान थौ यनोशा रौ, यनोश थौ शेता रौ, शेत थौ आदमा रौ, और आदम थौ परमेश्‍वरा रौ छ़ोहरु। "
LUK,4,1,"तैबै यीशु पवित्र आत्मा कौरीऐ भौरुइऔ यरदन नौईं काऐ कु वापिस डैऔ और चालिस दिना झ़ांऊ पवित्र आत्मा रै ज़ौरिऐ शुनशान ज़ागाह दी हांडदै लागौ, "
LUK,4,2,"तिऐ शैतान यीशु पौरखदै लागौ। तिऊं चालिस दिना दी यीशुऐ कुछ़ा ना खाऔ पिऔ, ज़ैबै सै दीन पुरै हुऐ तैबै यीशु कै भूख लागी। "
LUK,4,3,"तैबै शैतानै यीशु लै बोलौ, “अगर तू परमेश्‍वरा रौ छ़ोहरु ई ता एस पात्थरा लै बोल कि रोटी बण।” "
LUK,4,4,"यीशुऐ शैताना लै ज़वाब दैऔ, “पवित्रशास्त्रा दी इणौ लिखौ औन्दौ कि आदमी सिरफ रोटी ई कौरीऐ ज़िउंदौ नाईं रौउंदौ, ” "
LUK,4,5,तैबै शैतानै यीशु उंच़ी ज़ागाह दी निऔं और तिणीऐ यीशु कै एकी गौड़ीऐ धौतरी रै सारै मुलुख देखाल़ै। 
LUK,4,6,"और शैतानै यीशु लै बोलौ, “हाऊं धौतरी रै सारै हक्क्क और महिमा ताऊं कै दिआऊ, कैलैकि इयौ सारौ मुकै आ सौंभाल़ौ औन्दौ, हाऊं ज़ासकै च़ाहा ऊ तेसकै दिआऊ, "
LUK,4,7,अगर तू मुकै झुकियौ ढाल कौरालौ ता एऊ सब कुछ़ तैरौ हुआ सा।” 
LUK,4,8,"यीशुऐ तेसलै ज़वाब दैऔ, “कि पवित्रशास्त्रा दी इणौ आ लिखौ औन्दौ कि, ‘तू आपणै प्रभु परमेश्‍वरा काऐ झुकीयौ ढाल कर और सिरफ तेसी री भौक्ती कर।’ ” "
LUK,4,9,"तैबै शैतानै यीशु यरुशलेम दी निऔं और तिऐ परमेश्‍वरा रै घौरा रै छ़ापरा माथै खौड़ौ कियौ और तेसलै बोलौ, “अगर तू परमेश्‍वरा रौ छ़ोहरु ई ता इदरु तौल़ै फाल़ दै। "
LUK,4,10,"कैलैकि पवित्रशास्त्रा दी इणौ आ लिखौ औन्दौ तैरै बारै दी, ‘कि परमेश्‍वर आपणै दूता लै हुकम दिया कि सै ताऊं बौच़ावा। "
LUK,4,11,सै ताऊं हाथा-हाथा दी च़ुंगा ई ताकी तैरै बांगणै दी पात्थरा कु ठोकर ना लागा।’ ” 
LUK,4,12,"यीशुऐ तेसलै ज़वाब दैऔ। “पवित्रशास्त्रा दी इणौ भी आ लिखौ औन्दौ कि, ‘तू आपणौ प्रभु परमेश्‍वर ना पौरखै।’ ” "
LUK,4,13,ज़ैबै शैताना कै यीशु पौरखियौ कुछ़ ना फौरौ तैबै सेऊ कुछ़ बौगता लै यीशु काऐ कु पोरु डैऔ। 
LUK,4,14,तैबै पवित्र आत्मा री शक्ति कौरी भौरुईयौ यीशु गलील परदेशा लै वापिस डैऔ। और यीशु रै बारै दी बुशै आस-पड़ोसा रै देशा दी फौइली गोई। 
LUK,4,15,और यीशु यहुदिऊ रै आराधनालय दी शिक्षा दैंदै लागौ। और सारै लोग यीशु री बौड़ाई कौरा थै। 
LUK,4,16,ज़ैबै यीशु नासरत गाँवा दी आशौ ज़िऐ सेऊ धाचौ-पाल़ौ थौ। सेऊ रोज़कै ज़िणौ आरामा रै दिना दी आराधनालय दी डैऔ तिऐ धौर्म शास्त्र पौड़ना लै खौड़ी हुऔ। 
LUK,4,17,"और यीशु कै पौड़ना लै यशायाह भविष्यवक्ता री किताब देई, और यीशुऐ सै किताब खोली और तिदरु पौड़दै लागौ ज़िऐ इणौ थौ लिखौ औन्दौ, "
LUK,4,18,"“प्रभु री आत्मा मुं माथै आ, कैलैकि तिणीऐ हाऊं गरीबु लै खुशी री खौबरी शुणाउणा लै चुनौ ऊ। और हाऊं एथीलै भेज़ौ ऊ कि, गुलामु लै छ़ुटकारै रौ और शेड़ेऊ लै देखणे री खुशी री खौबरी शुणाऊ, और दुखी लाच़ार लोगु तिऊंकु बौच़ाऊ ज़ुण तिऊं माथै ज़ुलम कौरा आ। "
LUK,4,19,कैलैकि परमेश्‍वरा री तौरफा कु आमु माथै दया कौरणै रौ बौगत आशी गौ आ।” 
LUK,4,20,"तैबै यीशुऐ सै किताब बन्द कौरीयौ तिदलै नुकरा कै देई, और आपु बोशौ धौनी। तैबै ज़ो लोग आराधनालय दी शुणदै थै लागै औन्दै सै लोग यीशु भिलै बौड़ै च़ाहा कौरीऐ देखदै लागै। "
LUK,4,21,"तैबै यीशु तिउंलै बोलदै लागौ, आज़ ई तुमारै सामनै एऊ लिखौ औन्दौ (वच़न) पुरौ हुऔ। "
LUK,4,22,"ज़ो भी लोग तिऐ मौज़ूद थै सै सारै खुश हुऐ और यीशु रै मुआं कु दया वाल़ी बूशै शुणियौ हैरान हुऐ, कि एऊ सब किणौ हुई सौका? सै आपु मांझ़िऐ चौपड़ींदै लागै “का एऊ युसुफा रौ छ़ोहरु नाईं?” "
LUK,4,23,"यीशुऐ तिउंलै बोलौ, “शायद तुमै मुं माथै इणी कहावत ज़ुरुरी बोलाई कि, ‘लै डाकटरा आपणौ इलाज़ ता कर और ज़िणै ताऐं कफरनहूमा गाँवा दी च़मतकार किऐ ई तिणै च़मतकार इदै आपणै गाँवा दी भी कर? "
LUK,4,24,पर सौच़्च़ाई इऐ आ कि केज़ै भी भविष्यवक्ता लै आपणै गाँवा या इलाकै दी इज़्ज़तमान नाईं मिलदी।’ 
LUK,4,25,"यीशुऐ औज़ौ बोलौ, हाऊं ताउंलै सौच़्च़ौ बोलाऊ कि, एलियाह भविष्यवक्ता रै बौगता दी ज़ेबी साड़ै चिया साला झ़ांऊ शुकौ पौड़ौ और सारै देशा दी बौड़ौ काल़ पौड़ौ, तेबी इस्राइल देशा दी भौरी इणी विधवा छ़ेउड़ी थी।” "
LUK,4,26,"पर परमेश्‍वरै एलियाह भविष्यवक्ता तिऊं कासी काऐ ना भेज़ौ, पर सेऊ सैदा शहरा रै सारपत गाँवा दी एकी विधवा काऐ भेज़ौ ज़ो यहुदी नाईं थी। "
LUK,4,27,"या एलिशा भविष्यवक्ता रै बारै दी विच़ार कौरौ ज़ुणिऐ नामान कोढ़ी ठीक कियौ आ ज़ो सिरीया देशा रौ थौ। ज़ैबै कि सेज़ै बौगता दी इस्राइला दी भौरी कोढ़ी थै, ज़ासकै तेबी च़ांगै हुणै री भौरी ज़ुरत थी। "
LUK,4,28,आराधनालय दी ज़ो लोग इऊं बुशु शुणदै थै लागै औन्दै सै भौरी रोशुऐ। 
LUK,4,29,"और तिंउऐ खौड़ी उठीयौ यीशु घेरौ और शहरा कु बाइरै गाड़ौ, ज़ेज़ी पहाड़ी माथै तिऊंरौ शहर थौ बौसौ औन्दौ, और सेऊ तिऐ पहाड़ी रै टिरा माथै निऔं ताकी तेस तिदरु तौल़ै पा। "
LUK,4,30,पर यीशु तिऊं मांझ़िया कु निकल़ियौ पोरु डैऔ। 
LUK,4,31,तैबै यीशु गलील परदेशा रै कफरनहूम गाँवा दी डैऔ और तिऐ हर आरामा वाल़ै दिना दी लोगु लै शिक्षा दिआ थौ। 
LUK,4,32,तिदै भी लोग यीशु री शिक्षा शुणियौ हैरान हुऐ कैलैकि यीशु वच़न हक्क्का कौरीऐ बोला थौ। 
LUK,4,33,"एकी दीनै यीशु आराधनालय दी थौ, तिऐ एक इणौ आदमी थौ ज़ासदी बुरी आत्मा थी, तिऐं बुरी आत्मै हाकै मारीयौ बोलौ। "
LUK,4,34,"“ओ नासरता रै यीशु आमुकै ताऊं कु का काम आ? का तू आमु नाश कौरदै ई आशौ औन्दौ? हाऊं ज़ाणाऊ कि तू कुण ई, तू परमेश्‍वरा री तौरफा कु भेज़ौ औन्दौ पवित्र ज़ौणौ ई।” "
LUK,4,35,"यीशुऐ तिऐं बुरी आत्मा लै डांटियौ बोलौ, “च़ुटुक थाक, एस आदमी कु बाइरै निकुल़।” तैबै तिंऐ बुरी आत्मै सेऊ आदमी मांझ़िऐ धौनी बिछ़ांडौ बिणा नुकसान कौरीयौ तेसकु बाइरै निकल़ी। "
LUK,4,36,"तैबै सै हैरान हुऐ और आपु मांझ़िऐ चौपड़ुईयौ बोलदै लागै, एस आदमी रै हुक्मा दी का शक्ति और हक्क्क आ। “कि बुरी आत्माऐं भी एसरी शुणियौ पोरु भागा ई” "
LUK,4,37,यीशु री बूशै आगी बाशीऐ सारै मुलखा दी फैअली गोई। 
LUK,4,38,"सेज़ै दिना दी यीशु आराधनालय कु निकल़ियौ शिमौना रै घौरै डैऔ। तिऐ शिमौना री शाशु बुखारा कौरीऐ भौरी बिमार थी, सौभी यीशु कु औरज़ कौरदै लागै कि इऐं ठीक कौरौ। "
LUK,4,39,यीशुऐ तिंया काऐ खौड़ी हुईयौ तिंआरै बुखार डांटै और तिंआरै बुखार ठीक हुऐ। सै खरकच़ार खौड़ी हुई और तिउंरी सेवा कौरदै लागी। 
LUK,4,40,दूस ओड़दै-ओड़दै तेस गाँवा दी ज़ासरै काऐ लोगु दी कई रौंगा री बिमारी थी लागी औन्दी तिऊं सब यीशु काऐ आणा थै। यीशुऐ सारै बिमार लोगु माथै हाथ छ़ाड़ै और सारै च़ांगै किऐ। 
LUK,4,41,"भौरी लोगु दी बुरी आत्माऐं थी, सारी बुरी आत्माऐं यीशु रौ हुकम शुणियौ बाइरै निकल़ा थी और हाकै मारीयौ बोला थी कि तू परमेश्‍वरा रौ छ़ोहरु ई। पर यीशु बुरी आत्मा डांटा थौ और बोलणै नाईं दिआ थौ। कैलैकि सै बुरी आत्माऐं ज़ाणा थी कि यीशु ई मसीहा सा। "
LUK,4,42,"दुजी दोअती यीशु शहरा कु निकल़ियौ शुनशान ज़ागाह दी डैऔ, और सारी भीड़ यीशु लोड़दै-लोड़दै यीशु काऐ आशीयौ तेस रोकदै लागी कि आमु छ़ाड़ियौ नाईं डेऊ, "
LUK,4,43,पर तिणीऐ तिउंलै बोलौ मुं ओरी लोगु मांझ़िऐ भी परमेश्‍वरा रै राज़्या रौ खुशी री खौबर शुणाउणौ ज़ुरुरी आ कैलैकि हाऊं एथीलै ऊ भेज़ौ औन्दौ। 
LUK,4,44,और यीशु गलील परदेशा दी आराधनालय दी परचार कौरदै लागौ। 
LUK,5,1,"एकी दीनै यीशु गलील नावां रै समुन्दरा रै डीका काऐ खौड़ौ थौ। तिऐ परमेश्‍वरा रै वच़ना शुणदै एतरी भीड़ कौठै हुई कि यीशु माथै थी पौड़दै लागी ऐन्दी, तैबै इणौ हुऔ, "
LUK,5,2,"यीशुऐ समुन्दरा रै डीका दी दुई किश्ती देखी, और झ़ींवर थै किश्ती कु उतरी औ ज़ाल़ा धोउंदै लागै औन्दै। "
LUK,5,3,"यीशु तिऊं किश्ती मांझ़िया कु एकी किश्ती दी च़ौड़ौ, ज़ो शिमौन नावां रै आदमी री थी। तैबै यीशुऐ शिमौना लै बोलौ इऐं किश्ती डीका काऐ कु थोड़ौ पौल़डै निऊं, तैबै यीशु किश्ती दी बोशियौ लोगु लै शिक्षा दैंदै लागौ। "
LUK,5,4,"ज़ैबै यीशु शिक्षा देइयौ फारीक हुऔ तैबै शिमौना लै बोलौ इऐं किश्ती समुन्दरा बिच़ा दी नीऊं, और माच़्छ़ीऊ पाकुड़ना लै आपणौ ज़ाल़ समुन्दरा दी पा। "
LUK,5,5,"शिमौनै यीशु लै बोलौ, “ओ गुरु आमुऐ पुरी राचीऐ माच़्छ़ी पाकुड़ना लै भौरी मैहनत की आ पर कुछ़ ना पौड़ौ, तैबै भी हाऊं तुमारै बोलणै माथै ज़ाल़ पा ऊ।” "
LUK,5,6,ज़ैबै तिंउऐ ज़ाल़ पाऔ तैबै तिंउरै ज़ाल़ा दी भौरी माच़्छ़ी फौसी इदरा झ़ांऊ कि तिंउरै ज़ाल़ भी च़ीरीन्दै लागै। 
LUK,5,7,"तैबै तिंउऐ आपणै साथीऊ लै ज़ो दुजी किश्ती दी थै, साना कौरी बोलौ ओरु आशौ आमारी मज़द कौरौ, तैबै सै तिऊं काऐ आशै और तिंउऐ दुइया किश्ती दी एतरी माच़्छ़ी भौरी कि तिउंरी किश्ती भी डुबदै लागी। "
LUK,5,8,"इणै देखीयौ शिमौन पतरसै यीशु रै बांगणै माथै पौड़ीयौ यीशु लै बोलौ, “ओ प्रभु, मुकाऐ कु पोरु डैऔ कैलैकि हाऊं पापी लोगु।” "
LUK,5,9,कैलैकि एतरी माच़्छ़ीऊ पाकड़ीयौ शिमौन और तेसरै साथीऊ के भौरी हैरानी हुई। 
LUK,5,10,"तिणी ई जबदी रै छ़ोहरु याकूब और यहुन्ना कै भी हैरानी हुई ज़ो शिमौना रै साथी थै। तैबै यीशुऐ शिमौना लै बोलौ, “नाईं डौर आज़ा कु तू लोगु मुकाऐ आणाई” "
LUK,5,11,तिंउऐ आपणी-आपणी किश्ती डीका काऐ आणी और सब कुछ़ छ़ाड़ियौ यीशु पीछ़ु डेवै। 
LUK,5,12,"एकी इलाकै दी यीशु कै एक कोढ़ी आदमी मिलौ और सेऊ धौनी झुकियौ यीशु कै औरज़ कौरदै लागौ कि, “ओ प्रभु अगर तू च़ाहा लौ ता मुं च़ांगौ कौरी बौल़ा ई।” "
LUK,5,13,"यीशुऐ तेस कोढ़ी भिलै आपणै हाथा बड़ाइयौ सेऊ छ़ुंऔ और तेसलै बोलौ, “हाऊं च़ाहा ऊ कि तू च़ांगौ च़ांई हुऔ।” और तेबी ई तेसरौ कोढ़ ठीक हुऔ। "
LUK,5,14,"तैबै यीशुऐ सेऊ च़ितलाऔ, “कि ज़ो कुछ़ ताऊं आइलै हुऔ आ तेस कासी आइलै ना बोलै पर डेऊ याजका काऐ देखाल़िऊ और परमेश्‍वरा रै आपणै सेवक मुसा रै ज़ौरिऐ ज़ेज़ै नियम ई दैऔ औन्दै तिऊं अपणाईयौ बौल़ी च़ौड़ाऊ ताकी सै तैरै बारै दी लोगु काऐ बोला कि च़ांगौ और शुद्ध हुई गौ आ।” "
LUK,5,15,"पर यीशु रै कामा री खौबर सारै मुलखा दी फैअली गोई, भौरी लोग तेसरी शिक्षा शुणदै और आपणी बिमारी कु च़ांगै हुणा लै यीशु काऐ कौठै हुंदै लागै। "
LUK,5,16,पर यीशु एखुली शुनशान ज़ागाह दी डेईयौ प्राथना कौरा थौ। 
LUK,5,17,"एक दीनै इणौ हुऔ कि यीशु एकी घौरा दी शिक्षा दैंदै थौ लागौ औन्दौ तिऐ फरीसी और तिंउरै नियमा रै ज्ञानी थै बोशै औन्दै, ज़ो गलील और यहुदिया परदेशा रै हरेक गाऊं और यरुशलेम शहरा कु थै आशै औन्दै, और च़ांगै कौरना लै प्रभु री शक्ति यीशु आइलै थी। "
LUK,5,18,"सेज़ै बौगतै तिऐ कुछ़ लोगुऐ एक इणौ आदमी बिस्तरै दी आणौ ज़ासकै आपणै ज़िसमा रौ केज़ौ भी आंग नाईं हिलाइया थौ, यीशु काऐ पऊंच़ाऊणा लै तिंउऐ भीड़ा मांझ़िऐ काफी कोशिष की ताकी यीशु तेस बिमार आदमी ठीक कौरा। "
LUK,5,19,पर भीड़ा री वज़ाह कु सै यीशु काऐ नाईं पौऊंच़ी बौल़ै तैबै सै तेस घौरा रै छ़ापरा माथै डेवे और छ़ापरा कु कुछ़ ज़ाण्टै गाड़ीयौ च़ारपाई रै च़ारा कुणे दी लोऊल़ी बानियौ सेऊ बिमार आदमी यीशु काऐ धौनी उतारौ। बिमार आदमी धौनी यीशु काऐ उतारौ छ़ापरा बाटीऐ 
LUK,5,20,"इणै कौरी यीशुऐ तिंउरै विश्वासा देखीयौ तेस बिमार आदमी लै बोलौ, “ओ गोष्टण तैरै पाप माफ हुई गौऐ ई” "
LUK,5,21,"तैबै शास्त्री और फरीसी आपणै-आपणै मौना दी सुंच़दै लागै, “एऊ कुण आ इणौ पा ज़ुण परमेश्‍वरा री बुराई कौरा सा? पाप ता सिरफ परमेश्‍वर ई माफ कौरा।” "
LUK,5,22,"यीशुऐ तिउंरै मौना री बुशै ज़ाणीऔ बोलौ, “तुमै इणौ कैलै सुचांई कि हाऊं परमेश्‍वरा री बुराई कौरदेउ लागौ औन्दौ। "
LUK,5,23,आसान का सा? बिमार आदमी लै इणौ बोलणौ कि ‘तैरै पाप माफ हुई गौऐ’ या इणौ बोलणौ कि ‘खौड़ी उठ आपणौ बिस्तरौ च़ुंग और हांडदै लाग?’ 
LUK,5,24,"पाप माफ सिरफ परमेश्‍वर ई कौरी बौल़ा आ। तुमुकै देखाउणा लै कि पाप माफ कौरणै रौ हक्क्क मुकै आ, ज़ुण परमेश्‍वरा री तौरफा कु भेज़ौ औन्दौ।” तैबै यीशुऐ तेस बीमार आदमी देखीयौ बोलौ, “हाऊं ताउंलै बोलाऊ, खौड़ौ उठ, आपणौ बिस्तरौ च़ुंग और घौरै डेऊ।” "
LUK,5,25,"सेऊ आदमी खरकच़ार तिऊं काऐ कु उठीयौ खौडौ हुऔ, और ज़ेथ माथै सेऊ आणौ थौ तेस बिस्तरौ च़ुंगीयौ परमेश्‍वरा री बौड़ाई कौरी-कौरीयौ तिदरु आपणै घौरै डैऔ। "
LUK,5,26,"इणै देखीयौ सारै लोग हैरान हुऐ और परमेश्‍वरा री बौड़ाई कौरदै लागै, और डौरीयौ बोलदै लागै आज़ आमुऐ नोखी बूश देखी आ। "
LUK,5,27,"तेथ बासिऐ ज़ैबै यीशु तेस इलाकै कु बाइरै डैऔ। तैबै यीशुऐ लेवी नावां रौ एक मामलै निणै वाल़ौ, आड्डै माथै बोशौ औन्दौ देखौ। और यीशुऐ तेसलै बोलौ, “मुं पिछु आश मैरौ च़ेलौ बण।” "
LUK,5,28,तैबै सेऊ तेबी आपणौ सब कुछ़ छ़ाड़ियौ यीशु पिछ़ु हांडदै लागौ। 
LUK,5,29,"तैबै तिणी लेवीऐ यीशु आपणै घौरै निऔं और बौड़ी धाम देई, तिऐ मामलै निणै वाल़ै और भौरी लोग तिऊं आइलै रोटी खांदै बोशी गौऐ। "
LUK,5,30,"इणै देखीयौ फरीसी और तिंउरै शास्त्री यीशु और तेसरै च़ेलेऊ लै बोलदै लागै कि, “तुमै मामलै निणै वाल़ै और पापी लोगु आइलै रोटी कैलै खा पिआ ई?” "
LUK,5,31,यीशुऐ तिउंलै ज़वाब दैऔ कि डाकटरा री ज़ुरत भौलै-च़ांगै आदमी लै नाईं पर बिमार आदमी लै औआ सा। 
LUK,5,32,हाऊं धौर्मी आदमी नाईं पर पापी लोगु रै मन बदुलना लै ऊ आशौ औन्दौ। 
LUK,5,33,"फरीसी और शास्त्रिउऐ यीशु लै बोलौ, “यहुन्ना रै च़ेलै ता नियमा कौरीऐ घौड़ी-घौड़ी ब्रौत छ़ाड़ा और प्राथना कौरा ई, और तिणी ई फरीसी रै च़ेलै भी कौरा ई, पर तैरै च़ेलै ता सौदा खा पिया ई।” "
LUK,5,34,"यीशुऐ तिऊंकु पुछ़ौ, “ज़ेबी झ़ांऊ लाड़ौ तिऊं आइलै साथा दी हुआ का तेबी बराती ब्रौत छ़ाड़ाई? "
LUK,5,35,पर सेज़ै दीन भी आशा ई ज़ेबी लाड़ौ तिऊंकु अलग कौरालै सेज़ै बौगता दी सै ब्रौत कौरा ई।” 
LUK,5,36,"यीशुऐ तिउंलै एक औनैणौ भी दैऔ, “केज़ौ भी आदमी नौऐं जुड़कै रौ टालकौ पुराणै जुड़कै दी नाईं लाइंदौ। नाईं ता धोइदीं बारै सेऊ नौऐं जुड़कै रौ टालकौ तेस पुराणौ जुड़कौ पोरु थोसियौ ज़ादड़ौ च़ीरा सा। और सेऊ टालकौ पुराणै जुड़कै आइलै मेल भी ना खान्दौ। "
LUK,5,37,"कोई भी आदमी अंगुरा री सूर चाणना लै ताज़ै अंगुरा रौ रस पुराणै खाल़ढै दी नाईं छ़ाड़दौ। नाईं ता अंगुरा रौ रस दख बौगता बासिऐ फैलीयौ तेस पुराणै खाल़ढै रौ थोउलौ भी पोरु च़ीरा, ज़ेथ कौरीऐ अंगुरा रौ रस और खाल़ढौ दुइया बरबाद हुआई। "
LUK,5,38,एथीलै लोग ताज़ै अंगुरा रौ रस नौऐ खाल़ढै दी भौराई। 
LUK,5,39,"केज़ौ भी आदमी पुराणौ अंगुरा रौ रस पीई औ आच़्छ़ौ दाखरस नाईं च़ाहांदौ कैलैकि सेऊ बोला, कि पुराणौ ई भौरी आच़्छ़ौ आ।” "
LUK,6,1,"तैबै आरामा वाल़ै दिना दी यीशु आपणै च़ेलेऊ आइलै डोखरेऊ बाटीऐ थौ लागौ औन्दौ डेऊंदै, तेसरै च़ेलै लागै डोखरै कु गिऊंआ रै सिलै चोड़ीयौ और हाथा दी मांडियौ खान्दै। "
LUK,6,2,"तैबै फरीसीउ मांझ़िऐ कु कुछ़ लोगुऐ तिउंलै बोलौ, ज़ेज़ौ काम आरामा रै दिना दी नाईं जान्दौ कौरणौ, सेज़ौ काम तुमै कैलै कौरा ई? "
LUK,6,3,"यीशुऐ तिउंलै ज़वाब दैऔ का तुमुऐ धौर्म शास्त्रा दी नाईं पौड़ौ? ज़ेबी राज़ौ दाऊद और तेसरै साथी भुखै थै, तिउंकै खाणा लै कुछ़ भी नाईं थौ, तैबै राज़ै दाऊदै का कियौ? "
LUK,6,4,"सेऊ परमेश्‍वरा रै घौरा दी डैऔ और तिऐ परमेश्‍वरा लै चड़ाई औन्दी भोगा री रोटी खाई और आपणै साथीऊ लै भी देई, ज़ो सिरफ याजक ई खा थै। "
LUK,6,5,"यीशुऐ तिउंलै इणौ भी बोलौ, “आदमी रौ छ़ोहरु, आरामा रै दिना रौ भी प्रभु ऊ।” "
LUK,6,6,"एकी औज़ौ आरामा रै दिना दी यीशु आराधनालय दी डेइयौ शिक्षा दैंदै लागौ, तिऐ एक आदमी थौ ज़ासरौ सुल़टौ हाथ बिमारी कौरी शुकौ औन्दौ थौ। "
LUK,6,7,"तैबै कुछ़ फरीसी और शास्त्री लोग यीशु माथै आरोप लाईणा लै तेसरी ताकी दी थै रौऐ औन्दै, कि का यीशु एस आदमी आरामा वाल़ै दिना दी च़ांगौ कौरा की नाईं कौरदौ? "
LUK,6,8,"पर यीशु तिंउरै मौना रै विच़ार ज़ाणा थौ एज़ी तांइयै यीशुऐ तेस शुकै औन्दै हाथ वाल़ै आदमी लै बोलौ, “उठ सामनै आशीयौ खौड़ौ ऊ।” तैबै सेऊ आदमी उठीयौ खौड़ौ हुऔ। "
LUK,6,9,"यीशुऐ लोगु कु पुछ़ौ, “आरामा रै दिना दी का नियम ठीक आ, भौलौ कौरणौ, या बुरौ कौरणौ? प्राण बौच़ाउणौ या झ़ांगणौ।” "
LUK,6,10,"तैबै यीशुऐ फिदीआलै देखीयौ तेस शुकै औन्दै हाथा वाल़ै आदमी लै बोलौ, “आपणौ हाथ औगांऊ कर।” तिणीऐ हाथ औगांऊ कियौ, तैबै तेसरौ हाथ तेबी ठीक हुऔ। "
LUK,6,11,तैबै शास्त्री और फरीसीउ रै भौरी रोश आशै और सै आपु मांझ़िऐ गुणमुणादै लागै कि आमै एस यीशु आइलै का कौरुलै? 
LUK,6,12,सेज़ै दिना दी यीशु पहाड़ी माथै प्राथना कौरदै डैऔ और परमेश्‍वरा कु प्राथना कौरदै-कौरदै सारी राच बिताई। 
LUK,6,13,ज़ेबी दुसौ हुऔ तैबै यीशुऐ आपणै च़ेलै औटाऐ और तिऊं मांझ़िऐ कु बाराह च़ेलै छ़ांटै और यीशुऐ तिउंलै प्रेरित बोलौ। 
LUK,6,14,"और सै च़ेलै एज़ै ई: शिमौन ज़ासरौ नाऊं यीशुऐ पतरस छ़ाड़ौ, पतरसा रौ भाई आन्द्रियास और याकूब, यहुन्ना और फिलिपुस और बरतुल्मै। "
LUK,6,15,"मत्ती, थोमा, और हलफई रौ छ़ोहरु याकूब शिमौन ज़ासलै जेलोतेस बोला थै। "
LUK,6,16,और याकुबा रौ छ़ोहरु यहुदा और यहुदा इस्करियोती ज़ुणिऐ यीशु बासिऐ पकड़वाऔ आ। 
LUK,6,17,"तैबै यीशु आपणै च़ेलेऊ आइलै पहाड़ी कु तौल़ै उतरौ सिधी ज़ागाह दी खौड़ौ हुऔ और तिऐ तेसरै च़ेलेऊ री बौड़ी भीड़ कौठै हुई, और सारै यहुदिया यरुशलेम, सूर, सैदा इलाकै रै लोग ज़ुण-ज़ुण समुन्दरा रै नज़दीक रौआ थै सै भी तिऐ आशै। "
LUK,6,18,"ज़ो शिक्षा शुणदै और आपणी बीमारी कु च़ांगै हुणा लै यीशु काऐ आशा थै, और यीशु, बुरी आत्मा कौरी परेशान लोगु भी ठीक कौरा थौ। "
LUK,6,19,सारै लोग यीशु छ़ुइणौ च़ाहा थै कैलैकि यीशु कु च़ांगै कौरणै री शक्ति निकल़ा थी और सब च़ांगै हुआ थै। 
LUK,6,20,"तैबै तिणीऐ आपणै च़ेलेऊ भिलै देखीयौ बोलौ, “आशीष वाल़ै ई सै लोग ज़ो निउलै ई। कैलैकि परमेश्‍वरा रौ राज़ तुमारौ आ। "
LUK,6,21,"आशीष वाल़ै ई सै लोग, ज़ो आबै भुखै ई। कैलैकि तिउंलै रौज़ीयौ मिला सा और सै ज़ुण आबै लेराई सै हसा ई। "
LUK,6,22,"आशीष वाल़ै ई तुमै, ज़ुण आदमी रै छ़ोहरु री वज़ाह कु दुःख उठावा ई, और लोग तुमु आइलै दुश्मनी छ़ाड़ाई और तुमु पोरु गाड़ाई, तुमारी बेइज़्ज़ती कौरा ई, और तुमारौ नाऊं बुरौ सौमझ़ियौ काटाई। "
LUK,6,23,"सेज़ै दीनै तुमै खुश हुइयौ नाच़णौ, कैलैकि देखौ तुमुलै सौरगा दी बौड़ौ इनाम आ, तिंउरै बाब-दादै भी, भविष्यवाणी कौरणै वाल़ै भविष्यवक्ता आइलै तिणौ कौरा थै।” "
LUK,6,24,"यीशुऐ तौंइऐ बोलौ, “तुमुलै फिटकार आ ज़ुण तुमै सेठ ई। तुमुलै दु:खा रै दीन आशणै ई कैलैकि तुमारौ ऐश-आराम तुमुलै मिली गौ आ। "
LUK,6,25,"फिटकार तुमुलै ज़ुण रौज़ै औन्दै ई। तुमुलै भोखे रौइणा रै दीन आशणै ई। आज़ ज़ो तुमै नीफिक्री कौरी हौसाई। तुमारी इऐ खुशी, दुखा दी बौदलिणी ई। "
LUK,6,26,"फिटकार आ तुमुलै ज़ेबी आदमी तुमारी बौड़ाई कौरा ई, सै तुमुलै दुःख मौनावा ई, कैलैकि तिंउरै नान-बुढु भी झ़ुठै भविष्यवक्तु आइलै इणौ कौरा थै।” "
LUK,6,27,हाऊं तुमु शुणनै वालेऊ लै बोलाऊ कि आपणै दुश्मना आइलै प्यार कौरौ। और ज़ुण तुमारौ बुरौ कौरा आ तेसरौ भौलौ कौरौ। 
LUK,6,28,"ज़ुण तुमुलै श्राप दिआ लौ तेसलै आशीष दैऔ, ज़ुण कौरालौ तुमारी बेइज़्ज़ती तेसलै कौरौ प्राथना। "
LUK,6,29,ज़ुण तुमारै एकी गौलैण्टे दी थापै ला लौ तेस बिलै दुजौ गौलौण्टौ भी मुड़ाऔ और ज़ुण तुमारी धोती छ़ुड़ावा लौ तेसकै आपणौ कुरतौ भी दैऔ। 
LUK,6,30,ज़ुण तुमु कु कुछ़ मांगा लौ तेसकै दैऔ और ज़ुण ताऊं कु निंआ लौ तेसकु तिंऐ चीज़ वापिस ना मांगै। 
LUK,6,31,"ज़िणौ तुमै लोगु कु च़ाहा ई कि लोग तुमु आइलै कौरा, तुमै भी तिऊं आइलै तिणौ कौरौ। "
LUK,6,32,"अगर तुमै आपु आइलै प्यार कौरणै वालेऊ आइलै प्यार कौरा ई तै का बड़ी बात आ। कैलैकि पापी भी, आपु आइलै प्यार कौरणै वाल़ेऊ आइलै प्यार कौरा ई। "
LUK,6,33,"अगर तुमै तिऊं आइलै भौलाई कौरालै ज़ो तुमु आइलै भौलाई कौरा ई, तै का बड़ी बात आ, कैलैकि पापी लोग भी इणौ कौरा ई। "
LUK,6,34,"अगर तुमै तिउंकै उधार दिआई ज़ासकु वापिस मिलणै री आश छ़ाड़ाई, तै का बौड़ी बात आ, कैलैकि पापी लोग भी पापी लोगु कै उधार दिआई और बासिऐ मांगा ई तेती वापिस। "
LUK,6,35,"तुमै आपणै दुश्मना आइलै प्यार छ़ाड़ौ और भौलाई कौरौ, और बासिऐ वापिस ना मांगणै री आश छ़ाड़ियौ छ़ुटकारौ दैऔ, तैबै तुमुलै सौरगा दी बौड़ौ इनाम मिला सा। और तुमै परमप्रधान परमेश्‍वरा रै लोल़डै बौणा ई। कैलैकि सेऊ, तिऊं लोगु लै ज़ो धन्यबाद नाईं कौरदै, और बुरै लोगु लै, भी भौलौ आ। "
LUK,6,36,ज़िणौ तुमारौ बाब परमेश्‍वर दया कौरणै वाल़ौ आ तिणी तुमै भी दयालु बौणौ। 
LUK,6,37,"कासी दी भी झ़ुठै आरोप नाईं लाऔ तैबै तुमु दी भी झ़ुठै आरोप नाईं लागदै, कासी भी बुरै नाईं चाणौ, तैबै तुमु भी कोई गलत नाईं च़ाणदौ, माफ कौरौ तैबै तुमुलै माफी मिला। "
LUK,6,38,"दैऔ ता तुमुलै भी दिआई, लोग पुरौ पाथौ च़ेसी-च़ेसीयौ और हिलाई-हिलाईयौ और ढाल़ी-ढाल़ीयौ तुमारी उंगाल़ी दी पा ई, कैलैकि ज़ेज़ै पाथै कौरीऐ तुमै नापा लै सेज़ै पाथै कौरीऐ तुमुलै भी नापा ई। "
LUK,6,39,तैबै यीशुऐ तिउंलै औनैणै देइयौ बोलौ का एक शेड़ौ दुजै शेड़ै कै बाट देखाल़ी बौल़ा सा? का इणै कौरी सै दुइया खाल़ी दी ना पौड़दै? 
LUK,6,40,"च़ेलौ केबी भी आपणै गुरु कु बौड़ौ नाईं औन्दौ पर ज़ुणी च़ेलै पुरौ कौरी औलौ शिखौ औन्दौ, सेऊ आपणै गुरु ज़िणौ औआ सा। "
LUK,6,41,तू आपणै भाई री आखी दी सांगर कैलै देखा ई का तांउकै आपणी आखी रौ डिगंच़ौ नाईं च़ौगरिंदौ? 
LUK,6,42,"ज़ैबै तांउकै आपणी आखी रौ डिगंच़ौ नाईं दीशदौ तैबै तू आपणै भाई लै किणौ बोली सौका ई कि “भाई टेक हाऊं तेरी आखी रौ सांगर गाड़ाऊ? ओ कौपटी पैहलै आपणी आखी रौ डिगंचौ गाड़, तैबै तू आपणै भाई री आखी कु तेस सांगर आच़्छ़ै कौरी गाड़ी सौका ई।” "
LUK,6,43,"कैलैकि केज़ौ भी आच़्छ़ौ पेड़ इणौ नाईं आ ज़ेथकु निकामौ फल़ निकल़ा और ना ई आ निकामौ पेड़ इणौ, ज़ेथकु आच़्छ़ै फल़ निकल़ा। "
LUK,6,44,"हर पेड़ तेसरै फल़ा कौरी रवाइया आ। कैलैकि लोग झ़ाड़ी मांझ़िया कु फेड़ु नाईं चोड़दै, और ना (कुईणी) झांगड़ा कु अंगूर चोड़दै। "
LUK,6,45,"भौलौ आदमी आपणै भौलै ज़िवा कु भौली बूशै ला सा, और बुरौ आदमी ला सा आपणै बुरै ज़िवा कु बुरी बूशै। ज़ो तुमारै ज़िवा दी औलौ, सेऊ निकल़ा मुआं कौरी बाइरै। "
LUK,6,46,"ज़ैबै तुमै मैरौ बोलौ नाईं शुणदै, तैबै तुमै मुलै, “ओ प्रभु-ओ प्रभु कैलै बोलाई? "
LUK,6,47,"ज़ुण-कुण मुकाऐ आशा और मेरी बूशेऊ शुणा और माना, हाऊं तुमुलै बोलाऊ कि सेऊ कास ज़िणौ आ। "
LUK,6,48,"सेऊ तेस आदमी ज़िणौ आ ज़ुणिऐ घौरा चाणदी बारै ज़बीन डुंगी खोदियौ पाकी ज़ागाह दी पौई बोशाल़ी आ, और ज़ेबी नौं आशी बौरुईयौ और तेसरौ छ़ालौ तेस घौरा दी लागौ पर सेऊ घौर हिलौ भी नाईं कैलैकि सेऊ घौर पाकी ज़ागाह दी थौ बौणौ औन्दौ। "
LUK,6,49,ज़ुण वच़न शुणियौ नाईं मानदौ सेऊ तेस आदमी ज़िणौ आ ज़ुणिऐ बाल़ु माथै बिण पौई ऐ घौर चाणौ और ज़ेबी नौ आशी भौरुईयौ सेऊ घौर खरकच़ार सिकी गौ आ और सिकी औ तेसरौ सत्यानाष हुई गौ आ” 
LUK,7,1,"ज़ैबै यीशुऐ लोगु कै सारी बुशै शुणाई गोई, तैबै यीशु कफरनहूम गाँवा दी आशौ। "
LUK,7,2,"तिऐ रोमी सिपाईउ रै आफसरा रौ एक नुकुर, ज़ो तेसरौ भौरी गौरतौ नुकुर थौ सेऊ नुकुर एती बीमार थौ कि मौरणै वाल़ौ थौ। "
LUK,7,3,तिणी फौज़िए यीशु रै बारै दी शुणौ तैबै तिणीऐ यहुदी लोगु रै कई स्याणै औरज़ कौरना लै यीशु काऐ भेज़ै ताकी यीशु आशीयौ मैरौ नुकुर च़ांगौ कौरा। 
LUK,7,4,"सै स्याणै यीशु काऐ आशै और बौड़ी औरज़ कौरीयौ यीशु लै बोलदै लागै कि, “सेऊ इणै लायक आसती आ कि तू तेस माथै दया कौरा।” "
LUK,7,5,कैलैकि सेऊ फौज़ी आमारी ज़ाती आइलै प्यार कौरा सा और तिणीऐ ई आमु कालै आराधनालय रौ घौर चाणौ आ। 
LUK,7,6,"तैबै यीशु तिऊं आइलै तेस फौज़ी रै घौरा लै च़ाल पौड़ौ पर ज़ेबी यीशु तेसरै घौरा रै नज़दीक पौउंच़ौ, तैबै तिणी फौज़ीऐ आपणै कुछ़ गोश्टण यीशु काऐ इणै सौमझ़ाइयौ भेज़ै कि, “ओ प्रभु एती कौष्ट ना कौरौ (इदै आशणै रौ) कैलैकि हाऊं इणै लायक नाईं आसतौ कि तुमै मैरै घौरा कै आशा। "
LUK,7,7,"एथीलै मुंइऐ आपुलै इणै लायक ना सौमझ़ौ कि तुमु काऐ आशु, पर तिदरा कु वच़न बोल, तैबै मैरौ नुकुर च़ांगौ हुआ सा। "
LUK,7,8,"हाऊं भी एक फौज़ीऊ मुकै हक्क्क आ और कई सिपाई मैरै हाथा दी आ, ज़ेबी हाऊं एकी लै बोलाऊ आश तैबै सेऊ आशा सा, और दुजै लै बोलु लै डेऊ तैबै डेवा सा, अगर आपणै कास नुकरा लै बोलु लै कि इणौ कर, तैबै सेऊ तिणी कौरा सा।” "
LUK,7,9,"इणै शुणियौ यीशु कै हैरानी हुई तैबै यीशुऐ पिछ़ाऊं फिरीयौ तिऊं लोगु लै बोलौ ज़ो तेस पिछ़ु थै आशदै लागै औन्दै, “हाऊं तुमुलै बोलाऊ कि मुंइऐ इस्राइल देशा रै लोगु दी भी इणौ विश्वास नाईं देखौ।” "
LUK,7,10,तैबै सै लोग ज़ो फौज़ीऐ यीशु काऐ थै भेज़ै औन्दै सै वापिस घौरै डेवै और तिंउऐ सेऊ बिमार नुकुर च़ांगौ हुऔ औन्दौ देखौ। 
LUK,7,11,तेथ बासिऐ यीशु आपणै च़ेलेऊ आइलै नाइना रै गाँवा-शहरा दी डैऔ तेस आइलै लोगु री बौड़ी भीड़ भी थी डेऊंदै लागी ऐन्दी। 
LUK,7,12,"ज़ैबै सै तेस गाँवा री खोल़ी काऐ पौउंच़ै, तैबै तिंउऐ देखौ की लोग एक मौड़ौ निंदै थै लागै औन्दै बाइरै। ज़ो आपणी मां रौ एकलौतौ छ़ोहरु थौ, और तेसरी मां विधवा थी। और साथा दी गाँवा रै भौरी लोग थै। "
LUK,7,13,"ज़ैबै प्रभुऐ सै विधवा देखी ता तेसरै तिंया माथै बौड़ी तरस आशी और तिंया लै बोलौ, “नाईं लेर।” "
LUK,7,14,"तैबै यीशुऐ नज़दीक डेईयौ सै खाट छ़ुईं, तैबै खाट च़ुंगणै वाल़ै रुकै। तैबै यीशुऐ बोलौ, “हाऊं ताऊं लै बोलाऊ ओ ज़वान छ़ोहरु उठ।” "
LUK,7,15,"तैबै सेऊ मौड़ौ ज़िउंदौ हुऔ, उठीयौ बोशौ और बुशै लाइंदै लागौ तैबै सेऊ छ़ोहरु, यीशुऐ तेसरी आमा कै सौम्भाल़ौ। "
LUK,7,16,"इणै देखीयौ सारै लोग भौरी हैरान हुऐ और परमेश्‍वरा री बौड़ाई कौरीयौ बोलदै लागै, “कि आमु मांझ़िऐ एक बौड़ौ भविष्यवक्ता आशी गौ आ, और आज़ परमेश्‍वर आपु आमु मांझ़िऐ पौगड़ौ हुऔ आ।” "
LUK,7,17,सै बुशै यहुदिया और आस-पड़ोसा रै सारै परदेशा दी फौइली गोई। 
LUK,7,18,यीशुऐ ज़ो कुछ़ कियौ थौ तेथरै बारै दी यहुन्ना रै च़ेलेउऐ यहुन्ना काऐ बोलौ। 
LUK,7,19,"तैबै यहुन्नै आपणै दुई च़ेलै यीशु काऐ इणै पुछ़णा लै भेज़ै की, “का आशणै वाल़ौ मसीहा तू ई आ, या आमै कास ओरी पौखुलै?” "
LUK,7,20,"यहुन्ना रै दुई च़ेलै यीशु काऐ आशीयौ बोलदै लागै, “यहुन्ना बपतिस्मौ दैणै वाल़ै, आमै ताऊं काऐ इणौ पुछ़णा लै भेज़ै ई, कि का आशणै वाल़ौ मसीहा तू ई? या आमै कास ओरी पौखुलै?” "
LUK,7,21,"सेज़ै बौगतै यीशुऐ भौरी बिमार और दुखी लोग च़ांगै किऐ ई, और कई आदमी बुरी आत्मा कु आज़ाद किऐ ई, और भौरी शेड़ेवै कै आखी देई। "
LUK,7,22,"तैबै यीशुऐ यहुन्ना रै च़ेलेऊ लै बोलौ, “ज़ो कुछ़ तुमुऐ देखौ और शुणौ आ डेईयौ तेस यहुन्ना कै बोलौ, कि शेड़ै देखा ई, लौंगड़ै ई हांडा, कोढ़ी हुआई ठीक, टौणै ई शुणा, मौरै औन्दै हुआई ज़िउंदै, और गरीब लोगु लै शुणाउवा खुशी री खौबर। "
LUK,7,23,"और आशीष वाल़ै ई सै लोग, ज़ुण मुं माथै शक नाईं कौरदै कि हाऊं मसीहा आसती ऊ कि नाईं।” "
LUK,7,24,"ज़ेबी यहुन्ना रै च़ेलै यीशु काऐ कु डेवै तैबै यीशु यहुन्ना रै बारै दी लोगु आइलै बोलदै लागौ, “तुमै शुनशान ज़ागाह दी का देखदै थै डैऔ औन्दै? का बागुरा कौरी हिलणै वाल़ै शाऊंटै देखदै? "
LUK,7,25,तैबै तुमै का देखदै थै डेवै औन्दै? च़ोगै-बागै भिड़ै औन्दै आदमी देखदै डेवै थै? नाईं कैलैकि ज़ो आदमी च़ोगै-बागै भिड़ाई सै ठाटा कौरी आपणै मैहला दी रौआ ई। 
LUK,7,26,"तैबै तुमै का देखदै थै डैऔ औन्दै, कास गुरु देखदै? ओ, हाऊं तुमुलै बोलाऊ सेऊ भविश्यवक्ता कु भी बौड़ौ आ।” "
LUK,7,27,"यहुन्ना ई सा सेऊ दूत ज़ासरै बारै दी पवित्रशास्त्रा दी इणौ लिखौ औन्दौ। कि देख हाऊं आपणौ दूत ताऊं कु औगाड़िऐ भेज़ाऊ, सेऊ ताऊं कु औगाड़िऐ डेइयौ ताऊं कालै तेरी बाट तैयार कौरा। "
LUK,7,28,"तैबै यीशुऐ तौंइऐ बोलौ, “हाऊं तुमुलै बोलाऊ की इबी झ़ांऊ कोई भी इणौ आदमी पैदौ नाईं हुऔ ज़ो यहुन्ना कु बौड़ौ आ। पर परमेश्‍वरा रै राज़ा दी ज़ुण छ़ोटै कु छ़ोटौ आ सेऊ यहुन्ना कु भी बौड़ौ गुरु आ,” "
LUK,7,29,तैबै सारै लोगुऐ और मामलै निणै वाल़ेउऐ ज़ुणिऐ यहुन्ना कु बपतिस्मौ निऔं थौ तिंउऐ इणै शुणियौ मानी ऐरौ कि परमेश्‍वर धौर्मी आ। 
LUK,7,30,"पर फरीसीउ और नियमा रै धौर्म शास्त्रिउऐ परमेश्‍वरा री बूश नाईं मानी, कैलैकि तिंउऐ यहुन्ना रै बपतिस्मौ निणा लै मौना की थी। "
LUK,7,31,"यीशुऐ तौंइऐ बोलौ, “हाऊं एज़ै जुगा रै लोगु रै बारै दी तुमु काऐ किणौ बोलु, और एज़ै जुगा रै लोगु रौ औनैणौ कास आइलै दैऔ। "
LUK,7,32,"कैलैकि सै इणै छ़ोहरु ज़िणै ई, ज़ुण बजारा दी डेइयौ खेल खेलाई और सै आपणै गोश्टणु कु शिकायत कौरा ई कि, ‘आमुऐ तुमुलै शादी रै गेत गाऐ ई पर तुमै ता नाच़ै नाईं, और आमुऐ दुखा रै गाअणै गाऐ पर तुमै ना लेरै।’ "
LUK,7,33,"बपतिस्मौ दैणै वाल़ै यहुन्नै सौदा ब्रौत छ़ाड़ै ई। और कादी अंगुरा रौ रस नाईं पिऔ, और तिणीऐ पर तुमै बोलाई इणौ कि तेसदी आ बुरी आत्मा। "
LUK,7,34,"हाऊं आदमी रौ छ़ोहरु, खा पिआ ऊ, पर तुमै बोलाई इणौ कि हाऊं पेटु और सुरी पिणै वाल़ोऊ, मामलै निणै वाल़ेऊ और पापी लोगु रौ गोश्टण ऊ "
LUK,7,35,पर ज़ुण परमेश्‍वरा री शिक्षा मानियौ च़ाला ई तिउंरी ज़िन्दगी कु परमेश्‍वरा रौ ज्ञान सौच़्च़ौ साबित हुआ आ।” 
LUK,7,36,"तैबै एकी फरीसी आदमीऐ ज़ासरौ नाऊं शमौन थौ यीशु कु औरज़ की, कि मैरै घौरै आशीयौ मुं आइलै रोटी खाऔ, तैबै यीशु फरीसी आदमी रै घौरा कै डेइयौ तेस आइलै रोटी खान्दै बोशौ। "
LUK,7,37,"तेस इलाकै री एक पापीण छ़ेउड़ी, इणै शुणियौ कि यीशु फरीसी रै घौरा दी आ रोटी खान्दै बोशौ औन्दौ, तिऐं छ़ेउड़ीऐ यीशु काऐ एकी शंखमोरा री शीशी दी खुश्बुदार तेल आणौ, "
LUK,7,38,"और यीशु री लाता काऐ आशीयौ लेरदै लागी और यीशु रै बांगणै आपणै आशु कौरीऐ भिज़ाऐ और आपणै बाल़ा कौरीऐ गुशै, और यीशु रै बांगणै दी खोबु देइयौ तेस खुश्बुदार तेला मांडदै लागी। "
LUK,7,39,"इणै देखीयौ सेऊ फरीसी ज़ुणिऐ यीशु थौ औटाऔ औन्दौ, आपणै मौना दी सुंच़दै लागौ कि, “अगर यीशु भविष्यवक्ता हुआ थौ तैबै एसकै पौतौ लागा थौ की ज़ो छ़ेउड़ी एस छ़ुईंदै आ लागी ऐन्दी सै कुण और कीणी छ़ेउड़ी आ, कैलैकि इऐ छ़ेउड़ी ता पापीण आ।” "
LUK,7,40,"यीशुऐ तेसरै मौना रै विच़ार ज़ाणीयौ तेसलै बोलौ, “ओ शमौन मुंइऐ ताउंलै कुछ़ बोलणौ आ।” शमौनै बोलौ “ओ गुरु बोलौ” "
LUK,7,41,"यीशुऐ एक औनैणै देइयौ तेसलै बोलौ, “एकी सेठा रै दुई करज़दार थै एकी कै थौ पांज़ शौ दिनार, (पांज़ शौ दिना री दिहाड़ी रै बराबर) दुजै कै थौ पचास दिनारा रौ कौरज़ (पचास दिना री दिहाड़ी रै बराबर) "
LUK,7,42,"ज़ैबै तिऊं करज़दारा कै वापिस दैणा लै कुछ़ ना रौ तैबै तिणी सेठै तिऊं दुइया रौ कौरज़ माफ किऔ, आबै इऊं दुई मांझ़िया कु सेठा आइलै कुण छ़ाड़ा ज़ादौ प्यार?” "
LUK,7,43,"शमौनै ज़वाब दैऔ, “मेरी सौमझ़ीऐ सेऊ ज़ासरौ ज़ादौ कौरज़ माफ हुऔ आ” यीशुऐ तेसलै बोलौ ताऐं ठीक ज़वाब दैऔ आ। "
LUK,7,44,"तैबै तिऐं छ़ेउड़ी भिलै फीरीऔ यीशुऐ शमौना लै बोलौ, “का तू इऐ छ़ेउड़ी देखा ई?” हाऊं तैरै घौरा कै आशौ ताऐं मैरै लाता धोइणा लै पाणी नाईं दैऔ पर इऐं छ़ेउड़ीऐ मेरी लातै आपणै आशु कौरीऐ धोई और बाल़ा कौरीऐ ई गुशी। "
LUK,7,45,ताऐं मुंदी खोबु नाईं दैऔ पर ज़ेबी कु हाऊं आशो ऊ तेबी ओउलै इऐ छ़ेउड़ी मैरै बांगणै दी खोबु दैंदै लागी औन्दी। 
LUK,7,46,ताऐं मैरै मुंडा दी तेल नाईं मांडौ पर इऐं छ़ेउड़ीऐ मैरै बांगणेऊ दी खुश्बुदार मैहंगौ तेल मांडौ आ। 
LUK,7,47,एथीलै हाऊं ताउंलै बोलाऊ की इंयारै पाप ज़ो भौरी थै आबै माफ हुई गौऐ कैलैकि इयांऐ भौरी प्यार कियौ आ पर ज़ासरै थोड़ै पाप माफ हुऐ सेऊ थोड़ौ प्यार कौरा आ। 
LUK,7,48,"यीशुऐ तिऐं छ़ेउड़ी लै बोलौ, “तैरै पाप माफ हुई गौऐ।” "
LUK,7,49,"तैबै ज़ो लोग तेस आइलै रोटी खान्दै थै बोशै औन्दै सै आपणै-आपणै मौना दी सुंच़दै लागै, “इयौ कुण आ ज़ो पाप भी माफ कौरा आ?” "
LUK,7,50,"पर यीशुऐ तिऐं छ़ेउड़ी लै बोलौ, “तैरै विश्वासा कौरीऐ तू बौच़ी गोई आ शान्ति कौरीऐ डेऊ।” "
LUK,8,1,"तेथ बासिऐ यीशु इलाकै-इलाकै और गाँवा-गाँवा दी डेइयौ परचार कौरदै-कौरदै परमेश्‍वरा रै राज़्या रौ खुशी री खौबर शुणाउवा थौ, और तेसरै बारह च़ेलै भी तेस आइलै थै। "
LUK,8,2,"कुछ़ छ़ेउड़ी भी यीशु आइलै थी ज़ुण पेहलै यीशुऐ बुरी आत्मा और बिमारी कु च़ांगी की गोई थी। सै छ़ेउड़ी एज़ी थी, मरियम ज़ो मगदल गाँवा री थी ज़ासकु यीशुऐ सात बुरी आत्माऐं गाड़ी थी। "
LUK,8,3,और हेरोदेस राज़ै रै भौण्डारी खुज़ा री बोऊटी योअन्ना और सुसन्नाह नावां री छ़ेउड़ी और भौरी ओर छ़ेउड़ी। सै आपणै धन ज़यदाद कौरीऐ यीशु और तेसरै च़ेलेऊ री सेवा कौरा थी। 
LUK,8,4,"ज़ैबै बौड़ी भीड़ कौठै हुई और इलाकै-इलाकै रै लोग यीशु काऐ आशै, तैबै तिणीऐ औनैणै देइयौ तिउंलै बोलौ, "
LUK,8,5,"“एक बीजा बौइणै वाल़ौ बीजा बौइंदै निकल़ौ बीज बौइणै वाल़ौ बौइंदी बारै कुछ़ बीज पौड़ौ बाटा दी, सेऊ बीज फैंच़ुऔ और च़िड़ु-च़िटकेरुऐ च़ुणौ। "
LUK,8,6,और कुछ़ बीज पौड़ौ पथरियाल़ी ज़मीना दी सेऊ बीज ज़ौमौ पर बिण पाणिऐ शुकौ पोरु। 
LUK,8,7,"कुछ़ बीज पौड़ौ कौंडियाल़ी झ़ाड़िऊ मांझ़िऐ, सेऊ बौड़िदैं-बौड़िदैं दाबुऔ पोरु झ़ाड़िऊ थाल "
LUK,8,8,"कुछ़ बीज पौड़ौ आच़्छ़ी ज़मीना दी, और सेऊ ज़ौमियौ शौ गुणौ फौल़ौ।” इणै बोलीयौ यीशुऐ तौंइऐ ज़ोरै बोलौ, “तुमै मैरै औनैणौ रै मतलब सौमझ़णौ च़ाहा ई, ता तुमै ध्याना देइयौ सुच़ेऊ कि तुमै का शुणाई।” "
LUK,8,9,"यीशु रै च़ेलेउऐ यीशु कु पुछ़ौ, “एस औनैणै रौ मतलब का सा?” "
LUK,8,10,"तैबै यीशुऐ तिउंलै ज़वाब दैऔ, “इबी झ़ांऊ लोग नाईं ज़ाणा थै कि परमेश्‍वर आशीयौ लोगु रै ज़िवा दी राज़ कौरा आ। तुमुकै ता एस भेता रै बारै दी मुंइऐ सब कुछ़ आ बोलौ औन्दौ, पर ज़ासरै ज़िवा दी परमेश्‍वरा रौ राज़ नाईं, इऐ काआणी तिऊं लोगु लै आ।। इणै लोग देखा ता ई रौंगै, पर सुंच़दै नाईं, और शुणा ता ई रौंगै पर सौमुझ़दै नाईं।” "
LUK,8,11,"औनैणै रौ मतलब इणौ आ, “कि बीज परमेश्‍वरा रौ वच़न आ। "
LUK,8,12,"ज़ो बीज बाटा दी पोड़ौ तेथरौ मतलब आ कि कुछ़ लोग परमेश्‍वरा रौ वच़न ता ई शुणा पर आपणै ज़िवा दी ना छ़ाड़दै, तैबै शैतान तिंउरै ज़िवा कु खरकच़ार आशीयौ परमेश्‍वरा रौ वच़न च़ोरा, ताकी लोग विश्वास कौरीयौ छ़ुटकारौ ना पा। "
LUK,8,13,"ज़ो बीज पथरीयाल़ी ज़मीना दि पौड़ौ तेथरौ मतलब आ इणौ, कि लोग खरकच़ार खुशी कौरीऐ वच़न माना ई पर ज़ैबै विश्वासा री वज़ाह कु केज़ौ भी कौष्ट या सताव आशा, तैबै सै फेटी फशटा ई कैलैकि सै परमेश्‍वरा रौ वच़न आपणै ज़िवा दी नाईं बसाल़दै। "
LUK,8,14,"और ज़ो बीज झ़ाड़िऊ मांझ़िऐ पौड़ौ थौ सेऊ खौड़ी ना उखरांदौ। तेथरौ मतलब इणौ आ। कि कुछ़ लोग परमेश्‍वरा रौ वच़न शुणाई। बासिऐ धौतरी री च़िन्ता दी, रुपाऐ-पैसै, ज़िन्दगी रै सुखा दी फसियौ परमेश्‍वरा रै विश्वासा दी नाईं बौड़दै। "
LUK,8,15,"ज़ो बीज आच़्छ़ी ज़मीना दी पौड़ौ थौ, सौ भौरी फौल़ा। तेथरौ मतलब इणौ आ कि कुछ़ लोग परमेश्‍वरा रौ वच़न आच़्छ़ै कौरीऐ शुणाई और तेस वच़ना माथै च़ाला ई और विश्वासा दी बौड़ाई इणै आदमी तेस बीजा बाशीऐ ई ज़ो बीज शौ पाथै फौल़ा आ।” "
LUK,8,16,"“कोई भी आदमी लम्प ज़ालियौ ओखरा थाल नाईं छ़ाड़दौ और ना पलंगा थाल छ़ाड़दौ, पर तेस घौरा दी उंच़ी ज़ागाह दी छ़ाड़ाई ताकि भितरै आशणै वाल़ै लोगु लै प्याशौ लागा। "
LUK,8,17,"कैलैकि कोई भी च़ीज़ मेरी नौज़री कु छ़िपी औन्दी ना आसती, ज़ो पौगड़ौ ना कौरियाली, और ना ई कुछ़ छ़ुपौंदौ आसतौ, ज़ो प्याशै दी ना आणियालौ। "
LUK,8,18,"एथीलै होशियार रौएऊ कि तुमै किणौ शुणाई? कैलैकी ज़ासकै आसा तेसलै औज़ौ मिला, और ज़ासकै कुछ़ा नाईं तेसकु सेऊ भी पोरु नींआई आ ज़ास सेऊ आपणौ सौमझ़ा।” "
LUK,8,19,"यीशु री मां और भाई यीशु काऐ आशै, पर भीड़ हुणा री वज़ाह कु सै यीशु काऐ नाईं डेई बौल़ै। "
LUK,8,20,"तेस आइलै कुणि एकीऐ बोलौ, “तेरी मां और तैरौ भाई बाइरै खौड़ौ ई, सै ताऊं कु मिलनौ च़ाहा ई।” "
LUK,8,21,"यीशुऐ तिऊं लै ज़वाब दैऔ, “मेरी मां और भाई इऐ सब लोग ई ज़ो परमेश्‍वरा रौ वच़न शुणाई और तेथ माथै च़ाला ई।” "
LUK,8,22,"तैबै एकी दीनै यीशु और तेसरै च़ेलै किश्ती दी च़ौड़ै और यीशुऐ तिउंलै बोलौ, “च़ालौ आमै झ़िला पारभिलै डेई।” तैबै तिंउऐ किश्ती खुंटीकु खोली गोई। "
LUK,8,23,"और किश्ती च़ालदै लागी, पर यीशु गौ सुती, और तेबी झ़िला दी तेज़ बागुर लागी, इदरा झ़ांऊ कि किश्ती दी पाणी बौरिंदै लागौ सै सारै मुसीबता दी थै। "
LUK,8,24,"तैबै तिऊं च़ेलेउऐ नज़दीक डेइयौ यीशु उज़ीयाऔ और बोलौ “गुरुजी-गुरुजी आमै नाश ई औन्दै लागौ औन्दै।” तैबै यीशु उठौ और तेज़ बागुर और पाणी रौ छ़ालौ डांटौ, तैबै सै पाणी रै छ़ालै और तेज़ बागुर शान्त हुई और शाई पौड़ी गोई। "
LUK,8,25,"तैबै यीशुऐ तिऊं च़ेलेऊ लै बोलौ, “तुमारौ विश्वास कियै थौ?” तैबै सै डौरी गौऐ हैरान हुइयौ आपु मांझ़िऐ चौपड़िदै लागै, “इयौ कुण औलौ इणौ पा कि पाणी और बागुरा लै हुकम दिआ इऐ एसरी बूश माना ई?” "
LUK,8,26,तैबै सै गिरासेनिऊ रै इलाकै दी पौउंच़ै ज़ो झ़िला पारभिलै गलील इलाकै रै सामनै आ। 
LUK,8,27,"ज़िणी यीशु झ़िला रै डीका काऐ किश्ती कु उतरौ तिणी सेज़ै इलाकै रौ एक आदमी यीशु कु मिलौ, ज़ासदी बुरी आत्माऐं थी, सेऊ आदमी भौरी दिना ओउलै ना ता जुड़कै भीड़ा थौ और ना ता घौरा कै रौआ थौ पर तिऐ रौआ थौ ज़ियै मौरै औन्दै लोगु दाबा ई। "
LUK,8,28,"सेऊ आदमी यीशु देखीयौ राड़ै मारदै लागौ और यीशु काऐ धौनी पौड़ीयौ हाकै देइयौ बोलदै लागौ, “ओ परमपरधान परमेश्‍वरा रै छ़ोहरु यीशु तू मुकु का च़ाहा ई? हाऊं ताऊं कु औरज़ कौराऊ कि तू मुलै दुःख नाईं दै।” "
LUK,8,29,कैलैकि यीशुऐ तिऊं बुरी आत्माऐं लै तेस आदमी कु बाइरै निकुल़नै रौ हुकम थौ दैंदै लागौ औन्दौ। और सै बुरी आत्माऐं तेस आदमी दी घौड़ी-घौड़ीऐ आशा थी लोग तेस आदमी शांगल़ी और रशेउ दी बाना थै तिंऊ भी सेऊ पोरु च़ोड़ा थौ और सै बुरी आत्माऐं तेस शुनशान ज़ागाह दी नियां थी। 
LUK,8,30,"यीशुऐ तिऐं बुरी आत्मा कु पुछ़ौ, “कि तैरौ का नाऊं?” बुरी आत्मै बोलौ मैरौ नाऊं आ “सेना।” कैलैकि तेसदी भौरी बुरी आत्मा थी लागी ऐन्दी। "
LUK,8,31,"तिऊं बुरी आत्मै यीशु कु औरज़ की, कि आमु नौरका री खाल़ी दी ना पाऔ। "
LUK,8,32,तिऐ पाहाड़ा माथै सुंगरु रौ गोल़ थौ च़ौरदे लागौ औन्दौ तिऐं बुरी आत्मै यीशु कु औरज़ की कि आमु इऊं सुंगरु दी भेज़ तैबै यीशुऐ तिउंलै हुकम दैऔ। 
LUK,8,33,तैबै सै बुरी आत्माऐं तेस आदमी कु निकल़ी औ तिऊं सुंगरु भिलै डेई। तैबै सुंगरु रौ गोल़ मातौल़ै दुड़ियौ झ़िला दी पौड़ै और डुबियौ मौरै। 
LUK,8,34,"तिऊं सुंगरु च़ारणै वाल़ै इणै देखीयौ तिदरु पोरु भागै और इलाकै, गाँवा दी डेइयौ लोगु कै इऐ खुशी री खौबर शुणाई। "
LUK,8,35,"ज़ो तिऐ हुऔ थौ तेस देखणा लै लोग आशै और यीशु काऐ आशीयौ, ज़ास आदमी कु बुरी आत्माऐं निकल़ी थी सेऊ आदमी तिंउऐ यीशु रै बांगणै काऐ जुड़कै भिड़ीऔ और शान्त बोशौ औन्दौ देखौ, इणै देखीयौ सै लोग डौरी गौऐ। "
LUK,8,36,और ज़ुणिऐ भी सेऊ आदमी ठीक हुंदै देखौ थौ तिंउऐ तिऊं ओरी लोगु कै बोलौ की सेऊ बुरी आत्मा कु बिमार आदमी किणै कौरीऐ ठीक हुऔ आ। 
LUK,8,37,तैबै गिरासेनिउ इलाकै रै नज़दीका रै सारै लोगुऐ यीशु कु औरज़ की छ़ौंअटी आमारै इलाकै कु पोरु डेऊ। कैलैकि सै भौरी डौरी गौऐ थै तैबै यीशु किश्ती दी च़ौड़ीऔ तिदरु डेउंदै लागौ। 
LUK,8,38,"ज़ास आदमी कु बुरी आत्माऐं निकली थी सेऊ यीशु कु औरज़ कौरदै लागौ कि मुं आपु आइलै दैऔ रौइणै पर यीशु सेऊ वापिस भेज़ौ और तेसलै बोलौ, "
LUK,8,39,"कि आपणै घौरै डेऊ और लोगु काऐ बोल कि परमेश्‍वरै ताऊं माथै दया कौरीयौ किणै बौड़ै-बौड़ै काम किऐ ई, सेऊ आदमी तिदरु डेइयौ सारै इलाकै दी बोलदै लागौ कि यीशुऐ मुं आइलै किणै बौड़ै-बौड़ै काम किएई। "
LUK,8,40,ज़ैबै यीशु वापिस आशौ तैबै लोग खुशी कौरीऐ यीशु कु मिलै कैलैकि सै लोग यीशु पौखदै थै लागै औन्दै। 
LUK,8,41,"तैबै आराधनालय रौ एक मुख्यौ यीशु काऐ आशौ तेसरौ नाऊं याईर थौ, सेऊ यीशु री लातेऊ माथै पौड़ीयौ यीशु कु औरज़ कौरदै लागौ कि छ़ौंअटी मैरै घौरै च़ालौ। "
LUK,8,42,"कैलैकि तेसरी एका मांई थी बारह बौरशा री, सै मांई मौरणै वाल़ी थी, ज़ैबै यीशु डेऊंदै लागौ तैबै लोगु री बौड़ी भीड़ यीशु आइलै थी डेऊंदै लागी ऐन्दी। "
LUK,8,43,"तैबै एक छ़ेउड़ी ज़ासदी बारह बौरशा ओउलै लोऊ बौइणै री बिमारी थी, तिआऐं आपणै इलाज़ा कौरना लै आपणी सारी कौमाई खौर्च़ की गोई थी, पर तैबै भी तिंआलै किऐ भी च़ंगाई नाईं मिलौ। "
LUK,8,44,सै छ़ेउड़ी भीड़ा मांझ़िऐ कु यीशु पिछ़ु आशी और तिआऐं यीशु रै च़ोल़ै रौ धुरौ छ़ुऔं और तेबी तिंआरौ लोऊ बौइणौ बन्द हुऔ। 
LUK,8,45,"तैबै यीशुऐ बोलौ, “हाऊं कुणीऐ छ़ुंओऊ?” ज़ैबै सारै लोग मुकुरदै लागै तैबै पतरस और तेसरै साथीऊ ऐ यीशु लै बोलौ, “गुरुजी” तुमु माथै एतरी भीड़ आ पौड़दै लागी ऐन्दी। तैबै आमै किणै कौरी बोली बौल़ी, कि तुमै कुणीऐ छ़ुऐं ई "
LUK,8,46,"पर यीशुऐ बोलौ, “कुणीऐ हाऊं छ़ुऔं ऊ कैलैकि मुकै च़ौगरुऔ आ, कि मुकु शक्ति निकल़ी आ।” "
LUK,8,47,ज़ैबै तिऐं छ़ेउड़ीऐ देखौ कि यीशु कै पौतौ लागी गौ आ तैबै सै कांबी-कांबीऔ यीशु काऐ आशी और यीशु री लातेऊ माथै पौड़ीयौ सारेऊ लोगु काऐ बोलदै लागी कि मुंइऐ केज़ै कारण यीशु छ़ुंऔ आ और आबै हाऊं एकदम किणी च़ांगी हुई गोई। 
LUK,8,48,"यीशुऐ तिंआलै बोलौ, “धीया, तैरै विश्वासा कौरीऐ तू ठीक हुई ई शान्ति कौरीऐ डेऊ।” "
LUK,8,49,"ज़ैबै यीशु बुशै लाइंदै थौ लागौ औन्दौ तेबी आराधनालय रै मुख्यै याईरा रै घौरा कु कुछ़ लोग आशीयौ याईरा लै बोलदै लागै, “कि तेरी मांई मौरी गोई आ आबै गुरु लै कौष्ट नाईं दै।” "
LUK,8,50,"यीशुऐ इणै शुणियौ याईरा लै बोलौ, “डौर नाईं सिरफ विश्वास छ़ाड़ तैबै तेरी मांई पोरु बौच़ा आ।” "
LUK,8,51,"याईरा रै घौरा कै पौउंच़ियौ यीशुऐ पतरस, यहुन्ना, याकूब और तिंऐ मांई रै मां-बाबा छ़ाड़ियौ कोई भी भितरै तिऐं मांई काऐ नाईं दै आशणै। "
LUK,8,52,तिऐ सारै लोग छ़ाती पिटीयौ लेरदै थै लागै औन्दै तिऐं मांई लै पर यीशुऐ तिउंलै बोलौ लेरौ नाईं कैलैकि इऐ मांई मौरी नाईं भी नाईं सुती ऐन्दी आ। 
LUK,8,53,लोग इणै ज़ाणीयौ कि मांई मौरी गोई आ यीशु रौ मज़ाक उड़ाउंदै लागै। 
LUK,8,54,"तैबै यीशुऐ तिऐं मांई रौ हाथ पाकड़ौ और तिंया लै हाका देइयौ बोलौ, “ओ मांई उठ” "
LUK,8,55,"तैबै सै मांई ज़िउंदी हुई गोई, और सै खरकच़ार उठीयौ बोशी। तैबै यीशुऐ तिऐं मांई रै मां-बाबा लै बोलौ कि इऐं मांई लै कुछ़ खाणा लै दैऔ। "
LUK,8,56,मांई रै मां-बाब हैरान हुऐ पर यीशुऐ तिउंकै च़ितलाऔ कि ज़ो इदै हुऔ आ कासी कै ना बोलेऊ। 
LUK,9,1,"एकी दीनै यीशुऐ आपणै च़ुनै औन्दै बारह च़ेलै आपु काऐ औटाऐ, तिउंकै बुरी आत्माऐं गाड़ने और बिमारीऊ च़ांगी कौरणै री शक्ति और हक्क्क दैऔ। "
LUK,9,2,"तैबै यीशुऐ सै, परमेश्‍वरा रै राज़ा रौ परचार कौरना लै, और बिमार लोगु च़ांगै कौरना लै भेज़ै। "
LUK,9,3,"यीशु च़ाहा थौ कि च़ेलै आपणी ज़ुरता रै बारै दी च़िन्ता ना कौरा। एज़ै कारण च़ेलेऊ लै यीशुऐ बोलौ, “बाटा लै आपुकै कुछ़ ना निएऊ, ना डिंगौ, ना बैग, ना रोटी और ना पैसै, ना दुई-दुई कुरतै। "
LUK,9,4,"ज़ेज़ै घौरा दी तुमैं डिआलै सेज़ै घौरा दी रौइणौ, ज़ेबी झ़ांऊ तुमै सेज़ै गाँवा दी ई। "
LUK,9,5,ज़ो लोग तुमु नाईं माना लै तैबै तिराकु निकल़ियौ आपणी चैपली री धूड़ भी पोरु झाड़ै ऊ। इणै देखीयौ सै सौमझ़ा ई कि परमेश्‍वर तिउंलै ज़ुरुर सौज़ा दिया आ।” कैलैकि तिंउऐ परमेश्‍वरा री शिक्षा नाईं शुणी। 
LUK,9,6,तेथ बासिऐ सै बारह च़ेलै अलग-अलग गाँवा दी डेइयौ खुशी री खौबर शुणाउवा थै और हर ज़ागाह दी लोगु च़ांगै कौरदै लागै। 
LUK,9,7,"इणै शुणियौ हेरोदेस ज़ो सेज़ै देशा रै च़ोथै हिसै रौ आफसर थौ, घौबरा ई गौ कैलैकि कुछ़ लोग बोला थै कि यहुन्ना ज़िउंदौ हुई गौ आ। "
LUK,9,8,"और कुछ़ लोग बोला थै इणौ कि एलियाह भविष्यवक्ता पौगड़ौ हुई गौ आ, और कुछ़ बोला थै कि पुराणै ज़मानै रै भविष्यवक्ता मांझ़िया कु कुण ज़िउंदौ हुई गौ आ। "
LUK,9,9,"पर हेरोदेसै बोलौ, कि यहुन्ना रौ ता मुंइऐ मूंड कौटाऔ आ, आबै इयौ कुण आ ज़ासरै बारै दी हाऊं इणी बुशै शुणाऊ? तैबै हेरोदेस यीशु देखणौ च़ाहा थौ। "
LUK,9,10,"तैबै भेज़ै औन्दै प्रेरितुऐ वापिस आशीयौ ज़ो कुछ़ तिंउऐ कियौ थौ यीशु काऐ बोलौ, और यीशुऐ सै अलग कौरीयौ बैतसैदा इलाकै दी निऐं। "
LUK,9,11,"इणै देखीयौ भीड़ यीशु पिछ़ु च़ाल पौड़ी और यीशु खुशी कौरी तिऊं लोगु कु मिलौ और तिऊं आइलै परमेश्‍वरा रै राज़ा री बुशै लाइंदै लागौ, तैबै ज़ुण ठीक हुणौ च़ाहा थै यीशुऐ सै च़ांगै किऐ। "
LUK,9,12,ज़ैबै ब्याल़ हुई गोइ तैबै सै बारह रै बारह यीशु काऐ आशीयौ बोलौ कि “इऐ ज़ागाह शुनशान आ तुमै इऊं लोगु नीज़ुका रै बस्ती और गाँवा दी छ़ाड़ौ ताकी इऐ लोग आपु कालै रौइणै रौ और खाणै रौ इन्तज़ाम कौरा।” 
LUK,9,13,"यीशुऐ च़ेलेऊ लै बोलौ, “तुमै दैऔ इऊं लै खाणा लै।” तिंउऐ बोलौ आमुकै पांज़ रोटी और दुई माच़्छ़ी छ़ाड़ियौ कुछ़ा ना आसतौ पर अगर आमै इऊं सौभी लोगु लै नाज़ खरीदिऔ आणुलै तैबै हुई सौका, भीड़ा रै लोगु मांझ़िऐ कम सै कम पांज़ हज़ार ता मर्द थै। "
LUK,9,14,"तैबै यीशुऐ आपणै च़ेलेउलै बोलौ, “इऊं लोगु धौनी बोशाल़ौ पचास पचासा री पांगती दी।” "
LUK,9,15,च़ेलेउऐ तिणी कियौ और सारै लोग बोशाल़ी गौऐ। 
LUK,9,16,तैबै यीशुऐ सै पांज़ रोटी और दुई माच़्छ़ी आपणै हाथा दी की और सौरगा बिलै देखीयौ परमेश्‍वरा रौ धन्यबाद देइयौ आशीष मांगी और रोटी च़ेलेऊ कै देई और च़ेलै लागै लोगु कै बांटदै। 
LUK,9,17,तैबै सारै लोगुऐ पेटा भौरीऔ रोटी खाई। तेती माथै भी च़ेलेउऐ बौच़ै औन्दै रोटी और माच़्छ़ी रै बारह छ़ाबडै भौरै। 
LUK,9,18,"एकी दीनै यीशु भीड़ा रै लोगु छ़ाड़ियौ एखुलै दी प्राथना कौरदै डैऔ, और यीशु रै च़ेलै भी थै यीशु आइलै तैबै यीशुऐ च़ेलेऊ कु पुछ़ौ, “लोग मैरै बारै दी का बोलाई कि हाऊं कुण ऊ?” "
LUK,9,19,"तिंउऐ ज़वाब दैऔ, “कुछ़ बोलाई इणौ कि यहुन्ना बपतिस्मौ दैणै वाल़ौ ज़िउंदौ हुई गौ आ, और कुछ़ बोलाई एलियाह भविष्यवक्ता, और कुछ़ बोलाई इणौ कि पुराणै ज़मानै रै भविष्यवक्ता मांझ़िऐ कु एक भविष्यवक्ता ज़िउंदौ हुई गौ आ।” "
LUK,9,20,"यीशुऐ तिऊंकु पुछ़ौ, “तुमै का सौमझ़ा ई मुं (मैरै बारै दी)?” पतरसै ज़वाब दैऔ, “तुमै परमेश्‍वरा री तौरफा कु भेज़ै औन्दै मसीहा ई।” "
LUK,9,21,"तैबै यीशुऐ तिउंकै च़ितलाऔ कि, एथरै बारै दी कासी आइलै ना बोलेऊ। "
LUK,9,22,"और यीशुऐ तौंइऐ बोलौ, “कैलैकि, आदमी रै छ़ोहरुऐ भौरी दुःख उठाउणै। ई। यहुदी स्याणै लोग, बौड़ै याजक, और शास्त्री मुं नाईं मानदै, मेरी इज़्ज़त नाईं कौरदै। और मुं पोरु झ़ांगाई पर हाऊं चिजै दीनै ज़िउंदौ हुआ ऊ।” "
LUK,9,23,"तैबै यीशुऐ सारै लोगु लै बोलौ, “अगर कुण मुं पिछ़ु हाण्डणौ च़ाहा, (मैरौ च़ेलौ बौणनौ च़ाहा लौ) सेऊ आपणी इच़्छ़ा पोरु छ़ाड़ा लौ” और आपणौ क्रूस च़ुंगीयौ हर रोज़ मुं पिछ़ु हाण्डा लौ। "
LUK,9,24,"कैलैकि ज़ुण-कुण आपणौ प्राण बौच़ाउणौ च़ाहा लौ तेसलै परमेश्‍वरा आइलै सौदा री ज़िन्दगी नाईं मिलदी, पर ज़ो मुकालै तयार औलौ तेसलै परमेश्‍वरा आइलै सौदा री ज़िन्दगी मिला आ। "
LUK,9,25,"लोग पुरै सण्सार पाई बल़ा ई, पर एथरौ का फाइदौ आ आपणौ प्राण खोआ लै पोरु? "
LUK,9,26,"ज़ो मेरी ताईं और मेरी शिक्षा री ताईं शर्मिया लौ, ता ज़ेबी हाऊं आदमी रौ छ़ोहरु आपणी, बाबा री और, पवित्र दूतु री शाना देखाइयौ आशु लै, तैबै हाऊं भी शर्मिया ऊ। "
LUK,9,27,"पर, “हाऊं तुमुलै सौच़्च़ौ बोलाऊ कि इदै इऊं खौड़ै लोगु मांझ़िऐ कु कुछ़ आदमी तेबी झ़ाऊं ना मौरा लै ज़ेबी झ़ाऊं आपणी ज़िन्दगी दी ना देखा लै कि परमेश्‍वर शक्ति भौलौ राज़ कौरना लै आशौ आ।” "
LUK,9,28,"इऊं बुशेऊ कु आठा दिना बासिऐ यीशुऐ पतरस, यहुन्ना और याकूब आपु आइलै निंएउ प्राथना कौरना लै एकी धारा माथै डैऔ। "
LUK,9,29,"ज़ैबै यीशु प्राथना कौरदै लागौ, तैबै प्राथना कौरदै-कौरदै यीशु रै मुआं रौ रूप बौदल़ुई गौ, और यीशु रै जुड़कै उज़ल़ै हुईयौ च़मकदै लागै। "
LUK,9,30,"और तिंआ ताकै तिऐ यहुदी लोगु रै पुराणै ज़मानै रै दुई भविष्यवक्ता भी पौगड़ौ हुऐ ज़ासरै नाऊं मुसा और एलियाह थै, सै दुई थै लागै औन्दै यीशु आइलै बुशै लाइंदै। "
LUK,9,31,"सै शाना कौरीऐ दिशै, और यीशु रै मौरणै री बुशै लाइंदै थै लागै औन्दै ज़ो यरुशलेम दी हुणै वाल़ौ थौ यीशु आइलै। "
LUK,9,32,"पर पतरस और तेसरै साथी थै गहरी निजा दी सुतै औन्दै, ज़ैबै सै च़ेलै आच़्छ़ै कौरीऐ थौरकै तैबै तिंउऐ यीशु री महिमा और सै दुई आदमी देखै ज़ुण यीशु आइलै खौड़ै थै।, "
LUK,9,33,"ज़ैबै सै दुई भविष्यवक्ता यीशु काऐ कु डेऊंदै लागै, तैबै पतरसै यीशु लै बोलौ, “ओ गुरुजी, आमारौ इदै रौइणौ भौलौ आ, आबै आमै इदै चिन ताम्बु चाणी, एक ताऊं कालै, एक मुसा कालै और एक एलियाह कालै।” सेऊ नाईं ज़ाणा थौ कि हाऊं का बोलदै ऊ लागौ औन्दौ "
LUK,9,34,"ज़ेबी सेऊ बोलदै थौ लागौ औन्दौ, तेबी ई सौरगा दी बादल कौठै हुऐ और सै बादल़ा दी घेरुई गौऐ तैबै सै च़ेलै डौरी गौऐ। "
LUK,9,35,"तैबै बादल़ा मांझ़िऐ कु एक हाक शुणुई कि, “एऊ मैरौ गौरतौ छ़ोहरु आ, और मैरौ च़ुनौ औन्दौ आ एसरी शुणौ। "
LUK,9,36,"ज़िणी तिऊं च़ेलेऊ कै इऐ हाक शुणुई तेत बासिऐ तिंउऐ यीशु एखुली देखौ, तैबै सै च़ेलै च़ुटुकच़ार थाकै और ज़ो कुछ़ तिंउऐ तिऐ देखौ थौ सै बूश तिंउऐ सेज़ै दिना दी कासी आइलै ना लाई।” "
LUK,9,37,दुजै दीनै ज़ैबै यीशु और तेसरै च़ेलै पहाड़ी माथा कु तौल़ै आशै तैबै भौरी लोगु री भीड़ यीशु कु मिली। 
LUK,9,38,"तियें भीड़ा मांझ़िऐ कु एक आदमी राड़ै मारीयौ थौ बोलदै लागौ औन्दौ कि, “ओ गुरु हाऊं ताऊं कु औरज़ कौराऊ कि मैरै छ़ोहरु माथै दया कर कैलैकि सेऊ मैरौ एकलौतौ छ़ोहरु आ।” "
LUK,9,39,"एक बुरी आत्मा तेस छ़ोहरु पाकड़ा सा और सेऊ छ़ोहरु किचराल़ी मारा आ, सै बुरी आत्मा तेस इणौ मेका सा कि तेसरै मुंआ दी शेफै पा आशा ई बासिऐ तेस मेकीयौ और फैंच़ीयौ बौड़ी मुश्कल़ा कौरीऐ पोरु छ़ाड़ा सा। "
LUK,9,40,"मुंइऐ तैरै च़ेलेऊ कु औरज़ की थी कि इऐं बुरी आत्मा पोरु गाड़ौ, पर सै नाईं गाड़ी बौल़ै। "
LUK,9,41,"तैबै यीशुऐ बोलौ, “का कौरुलै, तुमुकै मुं माथै इबी झ़ांऊ विश्वास नाईं आसतौ? तुमारौ मन ता भौरी काठौ आ, हाऊं केबी झ़ांऊ रौआऊ तुमु आइलै और केबी झ़ांऊ सहन कौराऊ? आपणौ छ़ोहरु इदै आण।” "
LUK,9,42,"ज़ेबी सेऊ आदमी आपणै छ़ोहरु आणियौ आशदै लागौ, तेबी ई बुरी आत्मै सेऊ छ़ोहरु धौनी लोटाल़ौ और मेकौ पर यीशुऐ सै बुरी आत्मा डांटी और छ़ोहरु तेबी च़ांगौ कौरीयौ तेसरै बाबा कै सौंभाल़ौ। बिमार मांऊ च़ांगौ कियौ। "
LUK,9,43,"तैबै सारै लोग परमेश्‍वरा रै एज़ै बौड़ै शक्ति वाल़ै कामा देखीयौ हैरान हुऐ, ज़ैबै सारै लोग यीशु रै कामा देखीयौ हैरान थै, तैबै यीशुऐ आपणै च़ेलेऊ लै बोलौ, "
LUK,9,44,तुमै इऊं बुशेऊ दी कौन्थु लाऔ कैलैकि आदमी रौ छ़ोहरु लोगु रै हाथा दी पौकड़ाइणै वाल़ौ आ। 
LUK,9,45,"पर च़ेलै एज़ी बूश नाईं सौमझ़ा थै, और इऐ बुशै तिऊंकु च़ोरुई औन्दी थी ताकी सै ना सौमझ़ा, और च़ेलै इऊं बुशु रै बारै दी यीशु कु पुछ़णा लै डौरा थै। "
LUK,9,46,तैबै यीशु मसीह रै च़ेलै आपु मांझ़िऐ बोलिंदै लागै कि आमु मांझ़िऐ बौड़ौ कुण आ? 
LUK,9,47,"यीशुऐ तिंउरै मौना रै विच़ार सौमझ़ी गौऐ, यीशुऐ एक छ़ोहरु आणियौ आपु काऐ खौड़ौ कियौ। "
LUK,9,48,"और च़ेलेऊ लै बोलौ, “ज़ो एस ज़िणौ छ़ोहरु मैरै नावां कौरी अपणावा ई सै मुं अपणावा ई, और ज़ुण कुण मुं अपणावा ई सै मैरौ बाब ज़ुणिऐ हाऊं भेज़ोऊ तेस अपणावा ई। कैलैकि तुमु मांझ़िऐ ज़ुण सारेऊ कु छ़ोटौ बौणा लौ सेऊ बौड़ौ हुआ सा।” "
LUK,9,49,"तैबै यहुन्ना नावां रै च़ेलेऊ यीशु लै बोलौ, “ओ गुरुजी, आमुऐ एक आदमी देखौ आ ज़ुण तुमारै नावां कौरीऐ बुरी आत्मा गाड़दै थौ लागौ औन्दौ। आमुऐ कौरी तेसलै मौना। कैलैकि सेऊ तुमारै च़ुनै औन्दै च़ेलेऊ मांझ़िऐ कु नाईं थौ।” "
LUK,9,50,"यीशुऐ तेसलै बोलौ, “तेस आदमी लै मौना नाईं कौरौ कैलैकि ज़ुण आमारै विरोधा ई नाईं आसतौ सेऊ आमारै हक्क्का दी आ।” "
LUK,9,51,"ज़ैबै यीशु रै सौरगा लै डेऊणै रै दीन नज़दीक आशदै लागै, तैबै यीशुऐ यरुशलेमा लै डेऊणै रौ विच़ार पाकौ की गौ आ। "
LUK,9,52,डेऊणै कु पैहलै यीशुऐ सामरी इलाकै दी ज़ो गाऊं थै तिऊं गाँवा दी आपणै दूत भेज़ै कि सै यीशु कालै ज़ागाह तयार कौरा। 
LUK,9,53,पर तिऊं गाँवा रै लोगुऐ सै वापिस भेज़ै। कैलैकि यीशु यरुशलेम लै थौ डेउंदै लागौ औन्दौ। 
LUK,9,54,"ज़ैबै तेसरै च़ेलै याकुबै और यहुन्नै इणौ शुणौ, तैबै तिंउऐ यीशु लै बोलौ, “ओ प्रभु” आमुलै हुकम दै कि आमै सौरगा कु आग बरसाइयौ इऊं लोगु पोरु ज़ाल़ी। "
LUK,9,55,"पर यीशु तिऊं भिलै मुड़ै और सै डांटै और बोलौ, “तुमै नाईं ज़ाणदै कि तुमै किणी आत्मा रै सा। कैलैकि आदमी रौ छ़ोहरु लोगु रै प्राण नाश कौरदै नाईं बल्कि बौच़ाउणा लै आ आशौ औन्दौ। "
LUK,9,56,तैबै सै तिदरु दुजै गाँवा बाटीऐ निकल़ी गौऐ।” 
LUK,9,57,"ज़ैबै सै बाटा दी डेऊंदै थै लागै औन्दै, तैबै कुणीऐ यीशु लै बोलौ, “तुमै च़ाऊ ज़ियै भी डेवा लै हाऊं तुमु पिछ़ु आशाऊ।” "
LUK,9,58,"पर यीशुऐ तेसलै ज़वाब दैऔ, “शालटा, रै ता रौइणा लै डौई हुआई और च़िड़ु-च़िटकेरु रै रौइणा लै कोल़ै हुआई, पर आदमी रै छ़ोहरु कै मुंडा छ़ाड़नै री भी ज़ागाह नाईं आ।” "
LUK,9,59,"यीशुऐ दुजै आदमी लै बोलौ, “आश मैरौ च़ेलौ बण, सेऊ आदमी राज़ी हुऔ, पर सेऊ बोलदै लागौ, ‘प्रभु मुं पैहलै डेऊणै दै कि आपणौ बाब कौबरी दी दाबु।’ ” "
LUK,9,60,"यीशुऐ तेसलै बोलौ, “ज़ुण आत्मा कु मौरै औन्दै ई तिऊं आपणै मुर्दै दाबणै दैऔ। तैरौ काम एज़ौ कि तू परमेश्‍वरा रै राज़ा रौ खुशी री खौबर शुणाऊ।” "
LUK,9,61,"एकी आदमीऐ तौंइऐ बोलौ, “ओ प्रभु हाऊं ताऊं पिछ़ु आशाऊ पर पैहलै मुं डेऊणै दै कि आपणै टौबरा कु इज़ाज़त निऊं लौ।” "
LUK,9,62,"यीशुऐ तेसलै बोलौ, “ज़ो आदमी बाइंदी बारै हौल़ा री आड़ी माथै हाथ छ़ाड़ियौ पिछ़ाऊं देखा सेऊ परमेश्‍वरा रै राज़ा रै लायक नाईं आसतौ।” "
LUK,10,1,इऊं बूशेऊ बासिऐ प्रभुऐ सत्तर च़ेलै तौंइऐ छ़ांटै और ज़ेज़ै-ज़ेज़ै शहर और ज़ागाह दी सेऊ डेऊणै वाल़ौ थौ तिऐ-तिऐ यीशुऐ आपु कु पैहलै दुई-दुई च़ेलै भेज़ै। 
LUK,10,2,"तिउंरै डेउणै कु पैहलै, यीशुऐ तिउंलै बोलौ, “पाच़ी ऐन्दी फसल ता भौरी सी, पर तिऐं फसली मेटणे वाल़ै ज़िमदार भौरी कम ई। एथीलै डोखरै रै मालिका कु औरज़ कौरौ कि आपणै डोखरै दी पाच़ी ऐन्दी फसली लौइणा लै ज़िमदार भेज़।” "
LUK,10,3,"आबै डैऔ। और याद छ़ाड़ौ कि हाऊं तुमु भेरीऊ ज़िणै, इणै लोगु काऐ भेज़ाऊ ज़ुण खतरनाक शाल़टेऊ ज़िणै ई। "
LUK,10,4,"तुमै डेऊंदी बारै आपुकै ना बटुऐ, ना झ़ोल़ै, इदरा झ़ांऊ कि दुजी ज़ोड़ी बूट भी ना निऐऊ, और बाटा दी कासी काऐ टेकियौ ढाल भी ना कौरेऊ। "
LUK,10,5,"और ज़ेज़ै घौरा दी तुमै डिआलै, पैहलै बोलेऊ कि एस घौरा दी शान्ति मिला। "
LUK,10,6,"और अगर तेस घौरा दी परमेश्‍वरा कु शान्ति पाइणै रै लायक आदमी औलै, ता तिउंलै आशीष मिला सा, अगर सै एथरै लायक नाईं औलै ता सै आशीष और शान्ति वापिस तुमुकै आशा सा। "
LUK,10,7,"ज़ेज़ै घौरा दी तुमै डिआलै, सेज़ै घौरा दी रौएऊ, और ज़ो कुछ़ मिला लौ सेज़ौ खाऐ पिएऊ, कैलैकि मज़दुरा लै तेसरी मज़दुरी मिलणी च़ांई, घौरा-घौरा कै नाईं रिटणौ। "
LUK,10,8,ज़ेज़ै इलाकै दी तुमु खुशी कौरी माना लै और ज़ो कुछ़ सै तुमुलै खाणा लै दिआ लै तेस खुशी कौरीऐ खाएऊ। 
LUK,10,9,"तिदलै बिमार लोगु तुमै च़ांगै कौरेऊ, और तिउंलै बोलेऊ कि परमेश्‍वरा रौ राज़ तुमारै नज़दीक पौऊंच़ी गौ आ। "
LUK,10,10,"पर ज़ेज़ै इलाकै दी तुमु नाईं माना लै ता तुमै तेस इलाकै री सड़की दी डेईयौ बोलेऊ, "
LUK,10,11,"तुमारै इलाकै री धूड़ भी ज़ो आमारै बांगणै दी लागी ऐन्दी, इऐं धूड़ आमै तुमु काऐ झ़ाड़ी आ, तैबै भी तुमै इणौ ज़ाणौ कि, “परमेश्‍वरा रौ राज़ तुमारै नज़दीक पौऊंच़ी गौ आ। "
LUK,10,12,"हाऊं तुमु आइलै बोलाऊ कि, फैसलै रै दीनै तेस इलाकै री हालत सदोम शहरा कु भी बुरी हुणी आ।” "
LUK,10,13,"तैबै यीशुऐ दुई शहर खुराजीन और बैतसैदा लै दुखा कौरीऐ बोलौ, हाऐ खुराजीन और बैतसैदा: ज़ो शक्ति वाल़ै काम मुंइऐ तुमु मांझ़िऐ किएई अगर तिऊं काम हाऊं बुरै इलाकै सूर और सैदा दी कौरा थौ ता सै तिंउरै बौणै औन्दै बोरी रै जुड़कै भिड़ीयौ और आपणै ज़िवा दी छ़ारा मांडियौ केबकै आपणौ मन पापा कु बौदल़ा थै। "
LUK,10,14,पर फैसलै रै दिना दी तुमारी हालत तिऊं सूर-सैदा इलाकै कु भी ज़ादी बुरी हुणी आ। 
LUK,10,15,"ओ कफरनहूमा रै लोगुओ, का तुमु सौरगा झ़ांऊ उंच़ौ कौरा ई? तुमु ता तौल़ै उतारा ई पैताल़ा लै। "
LUK,10,16,"तैबै यीशुऐ आपणै बारह च़ेलेउलै बोलौ, “ज़ो लोग तुमारी शुणाई सै मेरी शुणाई, और ज़ो तुमारौ संदेश नाईं मानदै, सै मुं नाईं मानदै, और ज़ो मेरी बूश नाईं मानदै सै तेस भी ना मानदै ज़ुणिऐ हाऊं भेज़ौ ऊ।” "
LUK,10,17,"तैबै सै सत्तर च़ेलै यीशु काऐ खुशी कौरीऐ वापिस आशै, और सै बोलदै लागै, “ओ प्रभु तुमारै नावां कौरीऐ ता बुरी आत्मा भी आमारौ हुकम माना ई। "
LUK,10,18,"यीशुऐ बोलौ, ‘मुंइऐ शैतान बिज़ल़ी बाशीऐ सौरगा कु तौल़ै हारीयौ पौड़दै देखौ आ।’ "
LUK,10,19,"देखौ मुंइऐ तुमुकै साप और बिच़्छ़ु लाता थालै झ़ांगणै रौ, और शैताना री सारी शक्ति माथै हक्क्क आ दैऔ औन्दौ, और केज़ी भी च़िज़ा कु तुमुलै कोई भी नुकसान नाईं औन्दौ। "
LUK,10,20,"तैबै भी तुमै खुश नाईं हुएऊ कि बुरी आत्मा तुमारै हुकम माना आ, पर एथलै खुश हुएऊ कि तुमारै नाऊं सौरगा दी ई लीखै औन्दै।” "
LUK,10,21,"और सेज़ै बौगतै यीशुऐ पवित्र आत्मा दी खुशी कौरीऐ भौरुइऔ बोलौ, “ओ मैरौ बाब” सौरग और धौतरी रै प्रभु, हाऊं तैरौ धन्यबाद कौराऊ कि ताऐं इऐ बुशै ज्ञानी और सौमझ़दारु कु च़ोरी छ़ाड़ी और लोल़डेऊ माथै पौगड़ौ की, कैलैकि, “ओ बाब ताउंकै इणौ ई आच़्छ़ौ लागा।” "
LUK,10,22,"तैबै यीशुऐ आपणै च़ेलेऊ लै बोलौ, “मैरै बाबै मुकै सब कुछ़ सौंभाल़ी गौ आ। कोई ना ज़ाणदौ कि छ़ोहरु कुण आ, सिरफ बाब ज़ाणा सा, और बाब कुण आ इणौ भी कोई ना ज़ाणदौ सिरफ छ़ोहरु या ज़ास माथै छ़ोहरु तेस पौगड़ौ कौरणै च़ाहा लौ। "
LUK,10,23,"तैबै यीशुऐ आपणै च़ेलेऊ भिलै मुड़ीयौ एखुलै दी बोलौ, भौली सै आखी ज़ो इणौ देखदै ई लागी औन्दी। "
LUK,10,24,"कैलैकि हाऊं तुमुलै बोलाऊ कि भौरी भविष्यवक्तुऐ, और राज़ेऊ ऐ च़ाऔ कि सै तिऐं बूश देखा और शुणा, ज़ो बुशै तुमुऐ हाऊं कौरदै देखौ और बोलदै शुणौ ऊ, पर सै इऊं बुशै ना देखी बौल़ै और ना शुणी बौल़ै।” "
LUK,10,25,"एकी दिनै ज़ेबी यीशु शिक्षा दैंदै थौ लागौ औन्दौ ता एक शास्त्री उठौ और इणै बोलीयौ यीशु पौरखदै लागौ, कि सौदा री ज़िन्दगी पाइणा लै मुंइऐ का जा सा कौरणौ? "
LUK,10,26,"यीशुऐ तेसलै ज़वाब दैऔ, “मुसा रै नियमा दी का सा लिखौ औन्दौ? और ताऐं किणौ पौड़ौ आ? "
LUK,10,27,"तिणी आदमीऐ ज़वाब दैऔ, इणौ आ लिखौ औन्दौ कि, ‘तू आपणै ज़िवा कौरीऐ, आपणै पुरै प्राणा कौरीऐ, सारी शक्ति कौरीऐ और पुरै दिमागा कौरीऐ परमेश्‍वरा आइलै प्यार कर, और ज़िणौ प्यार तू आपु आइलै कौरा ई तिणौ प्यार तू आपणै आस-पड़ोसा रै लोगु आइलै भी कर।’ "
LUK,10,28,"यीशुऐ शास्त्री लै बोलौ, ‘तू ठीक बोलाई, इणौ ई कर तैबै ताउंलै सौदा री ज़िन्दगी मिला आ।’ "
LUK,10,29,"पर तिणी शास्त्री ऐ आपुलै धौर्मी सौमझ़िऔ यीशु कु पुछ़ौ कि, मैरौ पड़ोसी कुण आ? "
LUK,10,30,"यीशुऐ तेसलै बोलौ, ‘कि एक काआणी शुण, एक आदमी यरुशलेम शहरा कु यरीहो गाँवा लै थौ लागौ औन्दौ डेऊंदै, बाटा दी सेऊ च़ोर-डाकुऐ घेरौ और तेसरै जुड़कै च़िरै और सेऊ पिटीऔ अदमौरौ कियौ, और आपु भागै तिदरु पोरु। "
LUK,10,31,तैबै इणौ हुऔ कि सेज़ी बाटा दी एक यहुदी याजक आशौ तिणीऐ सेऊ अदमौरौ आदमी देखौ और तेसकु बारुइयौ तिदरु पोरु डैऔ। 
LUK,10,32,इणी एक लेवी ज़ाती रौ आदमी भी तेशी आलै आशौ और सेऊ भी तेसकु बारुइयौ तिदरु पोरु डैऔ। 
LUK,10,33,तैबै सामरी ज़ाती रौ आदमी तेशी आलै आशौ और तिणीऐ सेऊ अदमौरौ आदमी देखौ और तेस माथै तरस खाई। 
LUK,10,34,सेऊ तेस अदमौरै आदमी काऐ आशौ और तेसरै ज़खमा दी तेल और दवाई लाइयौ पट्टी बानी और आपणै गादै माथै बोशाल़ीयौ आपु आइलै एकी सरायं दी निऔं तिऐ तेसरी सेवा की। 
LUK,10,35,"दुजै दीनै तिणी सामरी आदमीऐ सरायं रै मालिका कै दुई दिनार दै, और बोलौ एसरी सेवा कौरै ज़ो कुछ़ तैरौ औज़ौ लागा लौ तेस हाऊं वापसी दी आशीयौ ताऊं कै दिआऊ।’ "
LUK,10,36,"तेथ बासिऐ यीशुऐ तेस शास्त्री लै बोलौ, ‘आबै तेरी सौमझ़ी दी तेस अदमौरै आदमी ज़ुण डाकुऐ पिटौ, तेसरौ पड़ोसी कुण बौणौ तिऊं चिआ मांझ़िया कु ज़ुण तेशी आलै बाटा दी आशै ई?’ "
LUK,10,37,"तिणी शास्त्री ऐ ज़वाब दैऔ, ‘सेऊ आदमी ज़ुणिऐ तेस अदमौरै आदमी माथै दया की आ।’ यीशुऐ बोलौ, ‘डेऊ तू भी इणौ कर।’ ” "
LUK,10,38,"ज़ैबै यीशु और तेसरै च़ेलै डेऊंदै थै लागै औन्दै तैबै यीशु एकी गाँवा दी डैऔ, तिऐ मारथा नावां री एकी छ़ेउड़ीऐ यीशु आपणै घौरै निऔं "
LUK,10,39,"तिंआरी एक बौइण थी ज़ासरौ नाऊं मरियम थौ, मरियम यीशु री लाता काऐ बोशियौ यीशु रै वच़न शुणा थी। "
LUK,10,40,"पर मारथा रोटी चाणदै-चाणदै निराश हुई गोई थी तैबै मारथा तिऊं काऐ आशीयौ बोलदै लागी, “ओ प्रभु का ताउंकै फिकर नाईं आसती कि मेरी बौइणीऐ हाऊं कामा कौरना लै एखुली छ़ाड़ी गो ऊ? आबै इआंलै बोल कि मेरी मज़द कर।” "
LUK,10,41,"यीशुऐ तिंआलै ज़वाब दैऔ, “मारथा ओ मारथा तू भौरी बुशा लै फिकर कैलै कौरा ई और तू घबरा कैलै ई? "
LUK,10,42,पर एक बूश ज़ुरुरी आ कि मरियमै सै आच़्छ़ी ज़ागाह च़ुनी गोई ज़ो तिंआकु कादी ना छ़ुड़ाइंदी।” 
LUK,11,1,"एकी ज़ागाह दी यीशु प्राथना कौरदै थौ लागौ औन्दौ, ज़ैबै यीशु प्राथना कौरीयौ उठौ, तैबै यीशु रै च़ेलेऊ मांझ़िया कु एकी च़ेलै यीशु लै बोलौ, “ओ प्रभु ज़िणौ यहुन्नै आपणै च़ेलेऊ कै प्राथना कौरणी शिखाई आ, तिणी तुमै भी आमुकै प्राथना कौरणी शिखाऔ।” "
LUK,11,2,"यीशुऐ आपणै च़ेलेउलै बोलौ, “ज़ेबी तुमै प्राथना कौरा, लै ता इणी कौरणी, ‘ओ आमारै बाब, तैरौ नाऊं पवित्र मानणौ च़ांई। तैरौ राज़ च़ांई आशौ। "
LUK,11,3,आमुलै हर दिना री रोटी रोज़ दै। 
LUK,11,4,और आमारै पाप माफ कर। कैलैकि आमै भी आपणै दुश्मना माफ कौरी ई। और आमु पौरखै नाईं।’ ” 
LUK,11,5,"तैबै यीशुऐ आपणै च़ेलेउलै बोलौ, “तुमु मांझ़िऐ इणौ कुण आ ज़ासरौ एक गोश्टण आधी राचीऐ तेस काऐ आशीयौ तेसलै बौल़ा लौ, ‘ओ गोश्टण मुकै चिन रोटी दै एरी। "
LUK,11,6,कैलैकि मैरै काऐ एक गोश्टण दुरा कु आशौ औन्दौ और मुकै तेसलै दैणा लै कुछ़ा ना आसतौ।’ 
LUK,11,7,"और तेसरौ गोश्टण भितरा कु बोलालौ इणौ कि, मुं आधी राचीऐ तंग ना कर कैलैकि आबै दार बंद हुई गौऐ और मैरै लोल़डै ई मुकाऐ सुतै औन्दै हाऊं तांऊकै उठीयौ रोटी नाईं देई बौल़दौ?” "
LUK,11,8,"तैबै यीशुऐ बोलौ, “हाऊं तुमुलै बोलाऊ अगर तेसरौ गोश्टण हुईयौ भी तेसकै रोटी नाईं दिआ लौ, तैबै भी तेसरै लाज़ शरम छ़ाड़ियौ मांगणै री वज़ाह कु, तेसकै ज़ेती ज़ुरत आ तेती तेसकै उठीयौ दिआ आ।” "
LUK,11,9,"और हाऊं तुमुकै बोलाऊ, “ज़ो तुमारी ज़ुरत आ परमेश्‍वरा कु मांगौ, ता सेऊ तुमुकै दिआ आ, लोड़ा लै ता तुमुकै मिला। खटखटावा लै, ता तुमुलै खुला सा। "
LUK,11,10,"कैलैकि ज़ुण मांगा तेसलै मिला, और ज़ुण लोड़ा लौ तेसकै मिला, और ज़ुण खटखटावा लौ तेसलै दार खुला सा। "
LUK,11,11,"तुमु मांझ़िऐ इणौ बाब कुण हुआ आ, कि ज़ेबी तेसरौ छ़ोहरु रोटी मांगा लौ, ता तेसलै पात्थर दिआ लौ, या माच़्छ़ी मांगा लौ, ता तेसलै माच़्छ़ी रै बौदल़ै साप दिआ? "
LUK,11,12,या हांडौ मांगा लौ ता तेसलै बिच़्छु दिआ? 
LUK,11,13,"ज़ैबै तुमै बुरै हुईयौ आपणै लोल़डेऊ कै आच़्छ़ी च़ीज़ै दैणौ ज़ाणाई, तैबै सौरगा दी रौइणै वाल़ौ सारेऊ रौ बाब आपणै मांगणै वाल़ै लोल़डेऊ कै पवित्र आत्मा कैलै ना दैंदौ।” "
LUK,11,14,"तैबै यीशुऐ एकी आदमी कु लाटी, बुरी आत्मा गाड़ी। ज़ैबै बुरी आत्मा तेस आदमी कु निकल़ी, तैबै सेऊ आदमी बुशै लाइंदै लागौ। इणै देखीयौ लोग हैरान हुऐ। "
LUK,11,15,"तिऊं लोगु मांझ़िया कु कुछ़ लोगुऐ बोलौ, “एऊ यीशु ता शैताना रै ज़ौरिऐ बुरी आत्माऐं गाड़ा सा।” "
LUK,11,16,और कुछ़ लोगुऐ यीशु परखुणा लै यीशु कु सौरगा रौ एक निशाण मांगौ। 
LUK,11,17,"पर यीशुऐ तिंउरै मौना री बूश ज़ाणीयौ तिउंलै बोलौ, “ज़ेज़ै राज़्य दी आपु मांझ़िऐ फूट पौड़ा ली सेऊ राज़्य पोरु उझ़ड़ा सा। और ज़ेज़ै टौबरा दी फूट औली सेऊ घौर नाश हुआ सा। "
LUK,11,18,अगर शैतान आपणौ विरोधी या दुश्मना औलौ ता तेसरौ राज़ किणै कौरीऐ बौणी रौआ सा? कैलैकि तुमै मैरै बारै दी ता बोलाई इणौ कि एऊ शैताना रै ज़ौरिऐ बुरी आत्मा गाड़ा सा। 
LUK,11,19,"अगर हाऊं शैताना रै ज़ौरिऐ बुरी आत्मा गाड़ाऊ ता, तुमारी सन्तान कासरै ज़ौरिऐ बुरी आत्मा गाड़ाई? आबै सै ई तुमारौ फैसलौ कौरा ई। "
LUK,11,20,अगर हाऊं परमेश्‍वरा री शक्ति कौरीऐ बुरी आत्मा गाड़ाऊ ता परमेश्‍वरा रौ राज़ तुमारै बिच़ा दी आशी गौ आ। 
LUK,11,21,अगर एक शक्ति वाल़ौ आदमी आपुकै हथियार छ़ाड़ियौ आपणै घौरा री च़ोउकीदारी कौरालौ ता तेसरी धन-ज़यदाद कोई ना नीं बौल़दौ। 
LUK,11,22,"पर ज़ैबै तेसकु भी ज़ादौ शक्ति वाल़ौ आदमी तेस हराइयौ ज़ीता सा, तैबै सेऊ तेसरै तिऊं हथियार ज़ेथरै ज़ौरिऐ सेऊ भरोसौ कौरा थौ तिऊं छ़ुड़ावा सा और तेसरी धन-ज़यदाद नींऔ बांटा सा।” "
LUK,11,23,"यीशुऐ तौंइऐ बोलौ, “ज़ुण मैरै साथा दी नाईं, सै मैरै विरोधा ई और ज़ुण मुं आइलै कौठै नाईं कौरदै सै ढाल़ा ई।” "
LUK,11,24,"“ज़ैबै आदमी कु बुरी आत्मा निकल़ा सा तैबै सै बुरी आत्मा आपु कालै खाली ज़ागाह दी आराम वाल़ी ज़ागाह लोड़ा आ, और ज़ैबै बुरी आत्मा कै किए भी ज़ागाह नाईं मिलदी, तैबै सै बोला सा हाऊं आबै आपणै सेज़ै घौरा दी डिआऊ ज़िदरु हाऊं निकल़ी ऊ। "
LUK,11,25,ज़ैबै सै बुरी आत्मा वापिस तिऐ आशा ज़ीदरु सै निकल़ी थी तिऐ तिआंकै सै ज़ागाह साफ-सुथरी और सज़ी औन्दी मिला सा। 
LUK,11,26,"और सै बुरी आत्मा डेइयौ आपु आइलै औज़ौ सात बुरी आत्माऐं आणा सा, ज़ो तियांकु भी बुरी हुआई। इणै कौरीऐ सै सारी बुरी आत्माऐं तेस शरीरा दी डेइयौ वास कौरा ई तेस आदमी री हालत ज़ासदी सै बुरी आत्माऐं हुआई पैहलै कु भी ज़ादी बुरी बौणा सा।” "
LUK,11,27,"ज़ेबी यीशु बुशै लाइंदै थौ लागौ औन्दौ तेबी ई भीड़ा मांझ़िऐ कु एकी छ़ेउड़ीऐ ज़ोरै हाक देइयौ बोलौ, “भौली आ सै छ़ेउड़ी ज़ुणीऐ ताउंलै ज़नम दैऔ आ, और तू धाचौ-पाल़ौ ई।” "
LUK,11,28,"यीशुऐ बोलौ, “ओ बा पर भौलै ता सै ई, ज़ुण परमेश्‍वरा रै वच़न शुणा और माना ई।” "
LUK,11,29,"ज़ैबै भौरी भीड़ कौठै हुंदै लागी तैबै यीशु बोलदै लागौ, “एज़ै पोस्तै रै लोग बुरै ई, ज़ुण निशाणी मांगा ई, पर योना भविष्यवक्ता री निशाणी छ़ाड़ियौ हाऊं केज़ी भी निशाणी नाईं देखाल़दौ। "
LUK,11,30,"ज़िणौ योना भविष्यवक्ता निनवे इलाकै रै लोगु लै निशाण बौणौ आ, तिणी आदमी रौ छ़ोहरु भी एज़ै पोस्तै रै लोगु लै निशाण बौणा आ। "
LUK,11,31,"दक्षिण तौरफा री राणी परमेश्‍वरा रै फैसलै रै दिना दी एज़ै पोस्तै रै लोगु आइलै उठीयौ तिऊं माथै इलज़ाम ला सा, कैलैकि इऐ राणी सुलेमान ज्ञानी रै ज्ञान शुणना लै धौतरी रै धुरै कु आशी थी, सुलेमान राज़ै काऐ। और देखौ इदै ता सुलेमान ज्ञानी कु भी बौड़ौ ज्ञानी आ। "
LUK,11,32,"और निनवे देशा रै लोग भी एज़ै पोसतै रै लोगु आइलै उठीयौ परमेश्‍वरा रै फैसलै रै दिना दी तिऊं माथै इलज़ाम ला ई, कैलैकि तिंउऐ योना भविष्यवक्ता रौ परचार शुणियौ आपणौ मन पापा कु बौदल़ौ आ और इदै ता योना भविष्यवक्ता रौ भी भविष्यवक्ता आ।” "
LUK,11,33,"यीशुऐ तौंइऐ बोलौ, “कोई भी आदमी लम्प ज़ाल़ियौ नीऊठी ज़ागाह दी नाईं छ़ाड़दौ, पर लम्प उंच़ी ज़ागाह दी छ़ाड़ाई ताकी भितरै आशणै वाल़ेऊ कै प्याशौ लागा। "
LUK,11,34,"तुमारै शरीरा रौ दियौ आख आ, एथीलै अगर तेरी आख नीम्बल़ी आ, ता तैरौ सारौ शरीर भी प्याशै दी आ। अगर तेरी आख शेड़ी आ ता तैरौ पुरौ शरीर भी न्यारे दी आ। "
LUK,11,35,आबै च़ोकसीऐ रौएऊ ताकी ज़ो प्याशौ तुमु दी आ सेऊ इशौ ना च़ांईं। 
LUK,11,36,"अगर तैरौ सारौ शरीर प्याशलौ आ और कोई भी शरीरा रौ आंग न्यारे दी नाईं आ तैबै सब कुछ़ प्याशलौ रौआ आ, ज़िणौ कि लम्पा ज़ाल़ियौ प्याशौ हुआ सा।” "
LUK,11,37,"ज़ेबी यीशु बुशै लाइंदै थौ लागौ औन्दौ, तैबै एकी फरीसीऐ सेऊ आपणै घौरै रोटी खान्दै औटाऔ। तैबै यीशु तेसरै काऐ भितरै डैऔ और रोटी खान्दै बोशौ। "
LUK,11,38,तेस फरीसी कै इणै देखीयौ हैरानी हुई कि यीशु बिणा धोउइयौ रोटी खान्दै बोशी गौ आ। 
LUK,11,39,"प्रभुऐ तेसलै बोलौ, “ओ फरीसी तुमै ज़ौंगटी, थाल़ी बाइठी मांज़णा लै बौड़ौ ख्याल छ़ाड़ाई, पर तुमु बितै ता इबी भी मौल़ आ, तुमु दी ता इबी भी लाल़च़ और बुराई भौरुई ऐन्दी।” "
LUK,11,40,"ओ मुर्ख लोगुओ, “का परमेश्‍वरै भितरी और बाइरी दुई भिलै ना चाणै? "
LUK,11,41,"ज़ो कुछ़ तुमारै कौमाऔ औन्दौ आ, तेस तुमै गरीबु मांझ़िऐ बांटौ, तैबै तुमै आच़्छ़ा कौरीऐ शुद्ध हुआई।” "
LUK,11,42,"“पर ओ फरीसीउओ, तुमुलै ता इऐ केती बुरी बूश आ। तुमै ता आपणी छ़ोटी कु छ़ोटी कौमाई रौ और पदीनै, सुदाब और सारी साल-फसली रौ दसवौ हिस्सौ दिआई, पर फैसलै और परमेश्‍वरा रौ प्यार टाल़ा ई पोरु। तुमु च़ांई थौ इणौ कौरणौ, दश्वांस भी च़ांई थौ दैणौ और परमेश्‍वरा री बुशै भी थै माना। "
LUK,11,43,"ओ फरीसीउओ तुमुलै ता इऐ केती बुरी बूश आ, कि तुमै ता आराधनालय दी भी उंच़ी ज़ागाह लोड़ाई बोशणा लै, और इणौ भी च़ाहा ई कि बज़ारा दी और बाटा-घाटा दी आशणै वाल़ै आदमी आमुकै ढाल कौरा। "
LUK,11,44,"तुमुलै एज़ी भी केती बुरी बूश आ, कि तुमै तिऊं च़ोरुई ऐन्दी कब्रा बाशीऐ ई ज़ेथ माथै लोग हांडा ई और तिउंकै इणौ पौतौ ना लागदौ कि इऊं भितै केती शौड़ी ऐन्दी च़िज़े ई।” "
LUK,11,45,"तैबै नियमा रै एकी शास्त्रिउऐ यीशु लै बोलौ, ओ गुरु ज़ो कुछ़ बुशै तुमुऐ इबी झ़ांऊ बोली ई तिऊं बुशु कौरी तुमुऐ आमारी बेइज़्ज़ती की आ। "
LUK,11,46,"यीशुऐ बोलौ, “ओ नियमा रै शास्त्रिउओ तुमुलै एज़ी भी केती बुरी बूश आ। ज़ो च़ीज़ च़ुंगणा लै गौरकी आ तिऐं च़ीज़ तुमै ओरी कु च़ुंगावा ई पर आपु नाईं तुमै तिऐं च़ीज़ औंउठी कौरीऐ भी छ़ुईंदै। "
LUK,11,47,"तुमुलै एज़ी केती बुरी बूश आ, कैलैकि तुमै पुराणै गुरु (नबीऊ) कालै कब्र चाणा ई ज़ुण तुमारै नाना-बुड़ुऐ झ़ांगै ई। "
LUK,11,48,"और तुमै गवाही आ, आपणै नाना बुड़ु रै काम ज़ाणाई कैलैकि तिंउऐ सै पुराणै ज़मानै रै भविष्यवक्ता झ़ांगेई, तुमै तिउंरी कब्रै चाणा ई। "
LUK,11,49,"परमेश्‍वरै री बुद्धी इऐ तुमुलै इणौ बोलौ आ, हाऊं तिऊं काऐ भविष्यवक्ता और प्रेरित भेज़ाऊ और सै तिऊं मांझ़िऐ कु कास झ़ांगाई और कास आइलै कौरा ई बुरौ। "
LUK,11,50,"धौतरी दी ज़ेती भी पैहलै ओउलै भविष्यवक्ता झ़ांगै ई, तिऊं रै ज़िमैबार एज़ै ज़ुगा रै लोग हुणेई। "
LUK,11,51,"हाबिल नावां रै धौर्मी आदमी कु, जकरयाह नावां रै पुराणै याजका झ़ांऊ, ज़ुण परमेश्‍वरा रै घौरा दी बेदी और पवित्र ज़ागाह रै बिच़ा दी झ़ांगौ थौ: तेथरै ज़िमबार एज़ै जुगा रै लोग हुणेई। "
LUK,11,52,"नियमा रै शास्त्रिऊ लै इऐ केती बुरी बूश हूणी आ कैलैकि तुमुऐ ज्ञाना री ताल़टी आपुकै नीं गोई आ, ना ता तुमै आपु परमेश्‍वरा रै राज़ा दी डेऊंदै और ना दुजेऊ दैंदै डेऊणै "
LUK,11,53,"यीशुऐ ज़ैबै आपणी बुशै बोली एरी, तैबै शास्त्री और फरीसी तेस आइलै दुश्मनी छ़ाड़दै लागै। और सै यीशु कु भौरी सवाल–ज़वाब कौरदै लागै। "
LUK,11,54,और एज़ी कोशिषा दी थाकै लागी कि यीशु रै मुआं कु कोई इणी बूश निकल़ा ज़ेज़ी बुशेऊ कौरी यीशु गलत साबित हुआ।” 
LUK,12,1,"सेज़ै बौगतै तिऐ कई हज़ार लोग कौठै हुई गौऐ और लोगु री भीड़ एती बौड़ी गोई कि, एकी दुजै माथै लागै लोटदै। यीशु सौभी कु पैहलै आपणै च़ेलेऊ भिलै मुड़ीयौ बोलदै लागौ, फरीसी रै कौपटी संज़ेड़ै कु बौच़ियौ रौएऊ। "
LUK,12,2,"सेऊ बौगत आशदै लागौ औन्दौ, ज़ेबी सारी बुशै पौगड़ौ हुआई। और ज़ो कुछ़ गुप्त आ सेऊ सामनै आशणौ आ। "
LUK,12,3,"ज़ो बुशै तुमुऐ पिठी पिछ़ु बोली आ सै बुशै छ़ापरा माथै खौड़ी हुईयौ हाके मारीयौ परचार कौरा ई, ताकी सारै लोग तिऊं बुशै शुणी बौल़ा। "
LUK,12,4,"यीशुऐ आपणै च़ेलेउलै बोलौ, मैरै प्यारै गोश्टणो, तुमै तिऊंकु ना डौरौ ज़ो सिरफ तुमारौ शरीर झ़ांगी बौल़ा ई तेथकु ज़ादौ सै कुछ़ नाईं कौरी बौल़दै। "
LUK,12,5,"पर हाऊं तुमुलै बोलाऊ, कि कासकु डौरनौ च़ांई, परमेश्‍वरा कु डौरौ ज़ासकै लोगु ज़ांगणै और नौरका दी पाइणै रौ हक्क्क आ। "
LUK,12,6,का पांज़ च़ौड़की दुई रुपाऐ दी ना बिकदी? तैबै भी परमेश्‍वर तिऊं मांझ़िया कु एक भी ना बिसुरदौ। 
LUK,12,7,"और तुमारै मुंडा रै बाल़ भी गौणै औन्दै ई, तुमै डौरौ नाईं कैलैकि तुमै परमेश्‍वरा लै तिऊं च़ौड़की रै बालरा कु भी ज़ादै किमत्ती ई। "
LUK,12,8,"हाऊं तुमुलै बोलाऊ, “कि ज़ुण-कुण मुं लोगु मांझ़िऐ माना लौ, ता हाऊं आदमी रौ छ़ोहरु तेस आदमी परमेश्‍वरा रै सौरगदूता रै सामनै माना ऊ। "
LUK,12,9,"पर अगर कुण, लोगु काऐ मैरौ इनकार कौरालौ, ता हाऊं तेस आदमी रौ परमेश्‍वरा रै सौरगदूता रै सामनै इनकार कौराऊ "
LUK,12,10,ज़ुण कुण आदमी रै छ़ोहरु रै विरोधा ई बोलालौ तेसलै ता माफी मिला सा। पर ज़ुण कुण पवित्र आत्मा री बुराई कौरालौ तेसलै केबी भी माफी नाईं मिलदी। 
LUK,12,11,"ज़ैबै तुमु आराधनालय दी राज़ च़लाऊणै वाल़ै, बाकी अधिकारी लोगु काऐ तुमारौ मुकदमौ च़लावा लै ता तुमुऐ फिकर नाईं कौरणी, कि आपु बौच़णा लै आमु का और किणौ जा बोलणौ? "
LUK,12,12,"कैलैकि ज़ैबै तुमै तिऐ खौड़ै औलै, सेज़ै बौगतै पवित्र आत्मा तुमु कु शिखावा कि तुमु का ज़वाब जा दैणौ।” "
LUK,12,13,"तैबै भीड़ा मांझ़िऐ कु एकी आदमीऐ यीशु लै बोलौ, ओ गुरु, “मैरै भाई लै बोल एरी कि आमै आपणै बाबा री ज़यदाद बांटी। "
LUK,12,14,"यीशुऐ तेसलै बोलौ, ‘ओ गोष्टण, हाऊं कुण औआ ऊ तुमारौ फैसलौ कौरणै वाल़ौ और तुमारी ज़यदाद बांटणै वाल़ौ?’ "
LUK,12,15,"यीशुऐ तिउंलै तौंइऐ बोलौ, ‘च़ोकस रौ और सारै लोभ लाल़च़ा कु आपु बौच़ी थाकौ। कैलैकि कासी री भी ज़िन्दगी धन-ज़यदादा कौरीऐ नाईं काटींदी।’ "
LUK,12,16,"यीशुऐ तिंउलै एक औनैणौ दैऔ, ‘एकी सेठा री ज़मीना दी भौरी नाज़ हुऔ। "
LUK,12,17,तैबै सेऊ सेठ आपणै मौना दी विच़ार कौरदै लागौ कि आबै हाऊं किणौ कौरुलौ कैलैकि मुकै इऐं फौसली छ़ाड़ना लै भौरी ज़ागाह नाईं आसती।’ 
LUK,12,18,"तैबै तिणी सेठै बोलौ कि हाऊं ज़ाणाऊ कि मुंइऐ का जा सा कौरणौ इऊं छ़ोटै कुठार ढाल़ीयौ बौड़ै चाणाऊ, और इऐं फसल तेथ भितै छ़ाड़ाऊ। "
LUK,12,19,"तैबै हाऊं आपुलै लै बोलाऊ, ‘ओ मैरै प्राण ताऊं कालै भौरी साला लै धन-ज़यदाद और नाज़ कौठै कियौ औन्दौ, खाऊ-पिऊ और मौज़ कर।’ "
LUK,12,20,"पर परमेश्‍वरै तेस सेठा लै बोलौ, ‘आज़ ई राचीऐ तैरौ प्राण ताऊं कु पोरु निंईआ ई, तैबै ज़ो कुछ़ तैरै कौठै कौरीयौ आ छ़ाड़ौ औन्दौ सेऊ कासरौ हुआ आ?’ "
LUK,12,21,"तिणौ सेऊ आदमी भी आ ज़ुण आपु कालै ज़यदाद कौठै कौरा सा, सेऊ आदमी परमेश्‍वरा री नौज़रीऐ सेठ नाईं आसतौ।” "
LUK,12,22,"तैबै यीशुऐ आपणै च़ेलेऊ लै बोलौ, “आबै हाऊं तुमुलै बोलाऊ आपणै ज़िन्दगी री फिकर नाईं कौरौ कि, आमै का खाऊ लै। और ना आपणै शरीरा री फिकर कौरौ कि आमै का भिड़ु लै। "
LUK,12,23,कैलैकि रोटी कु ज़िन्दगी और जुड़कै कु शरीर बौड़ीऔ आ। 
LUK,12,24,"कौअगै माथै ध्यान दैऔ। सै ना बौइंदै, ना लौइंदै, और ना तिंउरै कुठार औन्दै, और ना तिंउरै खातै औन्दै, तैबै भी परमेश्‍वर तिऊं धाचा सा। पर तुमारी किम्मत ता च़ौड़किउ कु भी काफी ज़ादी आ। "
LUK,12,25,"तुमु मांझ़िऐ इणौ कुण आ, ज़ो फिकर कौरीयौ आपणी उमर थोड़ी भी बड़ाई बौल़ा आ। "
LUK,12,26,अगर तुमै छ़ोटै कु छ़ोटौ काम नाईं कौरी बौल़दै तैबै बौड़ी बुशेऊ लै फिकर कैलै कौरा ई? 
LUK,12,27,ज़ांगल़ी फुला दी ध्यान दैऔ कि सै किणै बौड़ा ई सै ना ता मैहनत कौरदै और ना आपु कालै जुड़कै चाणदै तैबै भी केती बांठणै ई पर हाऊं तुमुलै बोलाऊ कि सुलेमान राज़ै भी आपणी सुखी ज़िन्दगी दी इऊं फुलु ज़िणै बांठणै जुड़कै नाईं भिड़ै 
LUK,12,28,अगर परमेश्‍वर इऐं धौतरी दी घास ज़मावा सा ज़ो घास आज़ औआ और बासिऐ ज़ौल़ा पोरु तैबै। ओ अविश्वासी लोगुओ तुमुकै सेऊ परमेश्‍वर जुड़कै कैलै ना भिड़ाऊंदौ। 
LUK,12,29,और ना तुमै एज़ी बुशेऊ री फिकर कौरौ कि आमै का खाऊ लै और का पिऊ लै और ना शक कौरौ। 
LUK,12,30,कैलैकि पुरी धौतरी री ज़ाती इऊं सारी च़िज़ा लै फिकर कौरदै थाका ई लागी पर तुमारौ बाब परमेश्‍वर ज़ाणा सा कि तुमुकै इऊं च़िज़ा री ज़ुरत आ। 
LUK,12,31,पर हाऊं तुमुलै बोलाऊ कि परमेश्‍वरा रौ राज़ लोड़ौ तैबै सारी च़िज़ै तुमुकै मिला सा।” 
LUK,12,32,"ओ छ़ोटी खुंबल़ी रै लोगुओ, “डौरौ नाईं कैलैकि तुमारौ बाब परमेश्‍वरा कै इणौ आच़्छ़ौ लागा कि सेऊ तुमारै ज़िवा दी राज़ कौरा। "
LUK,12,33,आपणी ज़यदाद बेच़ीयौ गरीबु लै दाण दैऔ और आपु कालै इणै बटुऐ चाणौ ज़ो केबी ना च़िरिंदै और आपु कालै सौरगा दी इणी धन-ज़यदाद सांज़ौ ज़ो कादी ना घौटदी ज़िऐ ना ता च़ोर च़ोरदौ और ना किड़ौ लागदौ। 
LUK,12,34,कैलैकि ज़ियै तुमारौ धन औलौ तिऐ तुमारौ मन भी लागा।” 
LUK,12,35,"“परमेश्‍वरा रै कामा लै सौदा तैयार थाकौ, ज़िणै कामा कौरना लै लोग कौमर कौशा ई और पुरी राचीऐ मशाल ज़ाल़ियौ तैयार रौआ ई। "
LUK,12,36,"तिऊं लोगु बाशीऐ बौणौ, ज़ुण आपणै मालिका ज़ागदै थाका ई लागी कि मैरौ मालिक शादी ब्याह कु वापिस केबड़ी आशा। और ज़िणी सेऊ मालिक दार खटखटावा लौ और सेऊ तेसलै खरकच़ार दार उगाड़ा और तेसरै स्वागत कौरना लै तैयार रौआ। "
LUK,12,37,"भौलै ई सै ज़ो तेस पौखदै ई लागै औन्दै, और सेज़ै बौगता लै तैयार ई, हाऊं तुमुलै सौच़्च़ौ बोलाऊ सेऊ मालिक तेस आपणौ नुकुर धौनी बोशाल़ा आ, रोटी खान्दै। और आपणी कमर कौशीयौ आपु तेस दासा री सेवा कौरा आ। "
LUK,12,38,"अगर सेऊ मालिक आधी राची, दोउत राची ई आशीयौ आपणौ दास उज़ीई देखा लौ ता सेऊ भौलौ आ। "
LUK,12,39,"और एज़ी बुशु माथै ध्यान दैऔ कि, अगर घौरा रौ मालिक ज़ाणालौ कि च़ोर केज़ै बौगतै आशा आ, तैबै सेऊ मालिक तेस च़ोर भितरै आशणै नाईं दैंदौ। "
LUK,12,40,"तुमुऐ हर बौगतै तैयार रौइणौ च़ांई, कैलैकि हाऊं आदमी रौ छ़ोहरु तेबी आशाऊ ज़ेबी तुमै सुंच़ा भी नाईं लै।” "
LUK,12,41,"पतरसै यीशु कु पुछ़ौ, “ओ प्रभु का एऊ औनैणौ आमुलै आ या सारेऊ लै आ?” "
LUK,12,42,"प्रभुऐ तेसलै ज़वाब दैऔ, “हाऊं केज़ै भी विश्वास वाल़ै, और बुद्धी वाल़ै लोगु रै बारै दी ऊ बोलदै लागौ औन्दौ, ज़ासकै तिऊंरौ मालिक आपणै घर-परिवारा री देखभाल़ कौरना री और रोटी दैणै री ज़िमैबारी दिआ लौ। "
LUK,12,43,अगर सेऊ मालिक आशीयौ देखाल़ौ कि तेसरै दासै आच़्छ़ा कौरीऐ ज़िमैबारी सौम्भाल़ी आ ता सेऊ भौलौ आ। 
LUK,12,44,"हाऊं तुमुलै सौच़्च़ बोलाऊ कि, मालिक आपणै तेस दासा कै आपणी सारी धन-ज़यदादा सौम्भाल़णै रौ हक्क्क दिआ सा। "
LUK,12,45,"अगर सेऊ दास सुंच़ा लौ मैरौ मालिक ता कुछ़ दिना झ़ांऊ वापिस ना आशदौ और दुजै नुकरा लै दुःख दैणौ शुरु कौरालौ, और आपुलै खाणै पिणै रौ इन्तज़ाम कौरालौ और सूर पिआ लौ। "
LUK,12,46,"ता तेसरौ मालिक बिण बोली तेबी आशा ज़ेबी तेसरै सुंच़ौ औन्दौ भी ना औलौ, और सेऊ मालिक तेस नुकरा लै सौज़ा दिआ और अविश्वासिऊ मांझ़िऐ भेज़ा। "
LUK,12,47,"तिऊं नुकरु लै काठी सौज़ा दिआई, कैलैकि ज़ैबै सेऊ आपणै मालिका री इच़्छ़ा ज़ाणा थौ, तैबै भी तिणीऐ आपणी ज़िमैबारी पुरी नाईं की। "
LUK,12,48,"पर सै लोग, ज़ुण नाईं ज़ाणा थै अगर सै गलत काम कौरा ई, तिउंलै थोड़ी सौज़ा मिला आ। ज़ासकै ज़ादौ दैऔ औन्दौ तेसकु ज़ादौ हिसाब मांगा ई और ज़ासकै ज़ादौ सम्भाल़ौ औन्दौ तेसकु भी तेती हिसाब मांगा ई ज़ेती तेसकै सम्भाल़ौ औन्दौ आ।” "
LUK,12,49,"“हाऊं धौतरी माथै आगी लाइंदै। ऊ आशौ औन्दौ, और हाऊं च़ाहा ऊ कि मैरौ एऊ काम इबी लै पुरौ च़ांई थौ हुऔ। "
LUK,12,50,"पर मुंइऐ ता तौंइऐ एक बपतिस्मौ निणौ आ, और ज़ेबी झ़ांऊ मुंइऐ सेऊ निऔं नाईं तेबी झ़ांऊ हाऊं परेशान रौआऊ। "
LUK,12,51,"तुमै का सुंच़ाई कि हाऊं धौतरी दी मेल मिलाप कौरदै ऊ आशौ औन्दौ? हाऊं तुमुलै बोलाऊ कि, नाईं बल्कि अलग कौरदै ऊ आशौ औन्दौ। "
LUK,12,52,"कैलैकि इबी कु एकी घौरा दी पांज़ आदमी आपु मांझ़िऐ बिरोध छ़ाड़ाई, चीन दुई आइलै और दुई चीआ आइलै। "
LUK,12,53,"बाब छ़ोहरु आइलै, छ़ोहरु बाबा आइलै बिरोध छ़ाड़ा, मां छ़ोटी आइलै, और छ़ोटी मां आइलै, शाशु बोऊ आइलै और बोऊ शाशु आइलै बिरोध छ़ाड़ाई।” "
LUK,12,54,"यीशुऐ भीड़ा रै लोगु आइलै भी बोलौ, “ज़ैबै तुमै बादल तिदै उड़दै देखा ई ज़ेज़ी भिलै सुरज छ़िपा सा, तैबै तुमै खरकच़ार बोलाई कि पाणी-बागुर लागणै वाल़ौ आ और तिणौ हुआ सा। "
LUK,12,55,और ज़ेबी सुल़टी भिलै बागुर फिरदै देखा लै ता तुमै फेटी बोलाई कि आबै गौरमी पौड़ा ई तैबै तिणौ हुआ सा। 
LUK,12,56,ओ कौपटी लोगुओ तुमै धौतरी और सौरगा रै भेद ज़ाणाई पर एज़ै जुगा रै बारै दी भेद कैलै ना ज़ाणदै?” 
LUK,12,57,“तुमै आपु ऊ एज़ी बुशु रौ फैसलौ कैलै ना निंदै कि किणौ कौरणौ ठीक आ। 
LUK,12,58,"अगर तुमु कोर्टा लै नींदै औलै लागै औन्दै और बाटा दी तुमुकै तुमारौ बिरोधी मिला लौ ज़ुणिऐ तुमु माथै केस कियौ थौ, तैबै तिऐ आपु मांझ़िऐ सुलौ कौरौ, नाईं ता तुमुलै सौज़ा भी हुई सौका और तुमु कास अधिकारी कै सम्भाल़ा और सेऊ पा तुमु ज़ेला दी। "
LUK,12,59,"अगर इणौ हुई जा लौ, ता तुमै आज़ाद नाईं हुई बौल़दै ज़ेबी झ़ांऊ तुमै एक-एक पाई रौ हिसाब ना दिआ लै।” "
LUK,13,1,"सेज़ै बौगतै कुछ़ लोगुऐ यीशु कै एज़ी खुशी री खौबर शुणाई कि ज़ेबी गलील परदेशा रै कुछ़ लोग यरुशलेम दी परमेश्‍वरा रै घौरा दी बौल़ी च़ड़ावा थै, तेबी पिलातुसै ज़ुण रोमी सरकारा रौ आफसर थौ, सै पोरु झ़ौंगाऐ। "
LUK,13,2,"इणै शुणियौ यीशुऐ बोलौ, “का तुमै ज़ाणाई कि इऐ गलीली लोग, ओरी गलीली लोगु कु ज़ादै पापी थै? का एज़ी तांइऐ तिऊं माथै एज़ी मुसीबत आशी आ? "
LUK,13,3,"हाऊं तुमुलै बोलाऊ, इणौ नाईं भी नाईं, पर, अगर तुमै आपणौ मन ना बौदल़ा लै ता तुमै सारै भी इणै कौरीऐ नाष हुआई। "
LUK,13,4,या तुमै तिऊं ठाहरा लोगु रै बारै दी का सौमझ़ा ई ज़ास माथै शिलोहा रौ गुम्मट ढौल़ौ थौ और सै सारै दाबुइयौ मौरी गौऐ। का सै यरुशलेम दी रौइणै वाल़ेऊ मांझ़िया कु ज़ादै पापी थै? 
LUK,13,5,"हाऊं तुमुलै बोलाऊ कि, इणौ नाईं भी नाईं, पर, अगर तुमै आपणौ मन ना बौदल़ा लै ता तुमै सारै भी इणै कौरीऐ नाष हुआई।” "
LUK,13,6,"तैबै यीशुऐ तिउंलै एज़ौ औनैणौ भी दैऔ। “एकी आदमी रै अंगुरा रै बगीच़ा दी फेड़ु रौ पेड़ थौ लागौ औन्दौ और सेऊ आदमी हर साल तेस फेड़ु रै पेड़ा दी फौल़ा लोड़दै आशा थौ, पर तेसकै फल़ नाईं मिलै।” "
LUK,13,7,"तैबै तिणीऐ बगीच़ा रै च़ोकीदारा कै बोलौ, “देख चीआ साला ओउलै एस फेड़ु रै पेड़ा दी हाऊं फौल़ा लोड़दै आशाऊ पर फल़ नाईं मिलदै एस पोरु काट, एसरै फाल़तू आ आच़्छ़ी ज़बीन घेरी ऐन्दी। "
LUK,13,8,"च़ोकीदारै बोलौ, ‘ओ मालिक! एज़ी सालै भी एस रौअणै दै कि हाऊं एथरै च़ारौ तौरफा दी खोदियौ खाद पा आ ऊ।’ "
LUK,13,9,अगर आगली बारै फौल़ा लौ ता ठीक आ नाईं ता काटाऊ एस पोरु (फेड़ु रै पेड़ा रौ मतलब इस्राइली लोग)।” 
LUK,13,10,आरामा वाल़ै दिना दी यीशु आराधनालय दी परचारा कौरदै थौ लागौ औन्दौ। 
LUK,13,11,"तिऐ एक छ़ेउड़ी थी ज़ासदी कमज़ोर कौरणै वाल़ी बुरी आत्मा थी लागी ऐन्दी, और सै ठाहरा बौरशा ओउलै कुबड़ी थी, तिआंकै सिधौ नाईं हुइया थौ। "
LUK,13,12,"ज़ैबै यीशुऐ सै देखी, “तिंआलै औटाइयौ बोलौ, ‘ओ बौइण तू आपणी बीमारी कू ठीक हुई गोई आ।’ "
LUK,13,13,इणै बोलीयौ यीशुऐ तिंआ माथै हाथ छ़ाड़ौ सै खरकच़ार सिधी हुई गोई और परमेश्‍वरा री बौड़ाई कौरदै लागी 
LUK,13,14,"एथीलै कि यीशुऐ सै आरामा रै दिना दी ठीक की थी, आराधनालय रौ मुख्यौ यीशु लै रोशुऔ और लोगु आइलै बोलदै लागौ, छ़ौ दीन ई ज़ेज़े दिना दी काम च़ांई कौरणौ और सेज़ै दिना दी आशीयौ ठीक भी हुऔ, पर आरामा रै दिना दी इणौ नाईं च़ांई कौरणौ।” "
LUK,13,15,"इणै शुणियौ प्रभुऐ ज़वाब दैऔ, “ओ कौपटीउओ का तुमैं आरामा रै दिना दी आपणै बौल़दा या गादै आशणै रै दिना दी खुंटे कु खोलियौ पाणी पिआउणा लै नाईं नींदै? "
LUK,13,16,"का ठीक नाईं थौ कि इऐ छ़ेउड़ी ज़ुण अब्राहमा रै वंशा री छ़ोटूड़ आ, ज़ुण शैताना रै अठाराह बौरशा ओ लै बीमार थी की ऐन्दी, आरामा रै दिना दी इऐं बीमारी कू ठीक हुई आ? "
LUK,13,17,"ज़ैबै यीशुऐ एज़ी बुशै बोली, ता तेसरै सारै विरोधी रै शरम पौड़ी और सारी भीड़ तिऊं हैरानी वाल़ै कामा कु ज़ो यीशु कौरा थौ खुश हुऐ।” "
LUK,13,18,"तैबै यीशुऐ तौंइऐ बोलौ, “परमेश्‍वरा रौ राज़ कास ज़िणौ आ? हाऊं परमेश्‍वरा रै राज़ा री बराबरी कास आइलै कौरु? "
LUK,13,19,"परमेश्‍वरा रौ राज़ एक राई रै गुल़ै ज़िणौ आ। बौइयौ सेऊ बौड़ा सा और पेड़ बौणा आ, और आसमाना रै च़ड़कु आशीयौ तेसरी डाल़ी दी वास कौरा ई।” "
LUK,13,20,"यीशुऐ तौंइऐ बोलौ, “परमेश्‍वरा रै राज़ा री बराबरी कास आइलै कौरु? "
LUK,13,21,"परमेश्‍वरा रौ राज़ एक संज़ेड़ै ज़िणौ आ, ज़ो एकी छ़ेउड़ीऐ चिन पाथै पिठै मांझ़िऐ मुछ़ौ आ, और देखदै-देखदै सारौ पिठौ ओसरी गौ आ।” "
LUK,13,22,यीशु इलाकै-इलाकै और गाँवा-गाँवा बाटीऐ परचार कौरदै-कौरदै यरुशलेम लै थौ डेउंदै लागौ औन्दौ आपणै च़ेलेऊ आइलै। 
LUK,13,23,"तैबै बाटा दी एकी आदमीऐ यीशु कु पुछ़ौ, “ओ प्रभु का सौदा री सौज़ा कु भौरी कम लोग बौच़णै ई? तिणीऐ ज़वाब दैऔ, "
LUK,13,24,‘परमेश्‍वरा रै राज़्य दी सांगड़ै दारा बाटीऐ डेउणौ भौरी कठिण आ कैलैकि हाऊं तुमुलै बोलाऊ कि भौरी लोग सांगड़ै दारा बाटीऐ डेऊणै री कोशिष कौरा ई पर डेई नाईं बौल़दै’ 
LUK,13,25,"ज़ैबै परमेश्‍वर ज़ुण घौरा रौ मालिक आ उठीयौ दार उढ़ी एरा लौ और तुमै बाइरी बिलै दार खटखटाइयौ औरज़ कौरीयौ बोलदै लागा लै, ‘ओ प्रभु आमुलै दार खोल और सेऊ मालिक ज़वाब दिआ लौ कि, हाऊं तुमु नाईं ज़ाणदौ कि तुमै किदले ई?’ "
LUK,13,26,"तैबै तुमै बोलदै लागा लै कि, ‘आमुऐ ताऊं काऐ खाऔ-पिऔ और ताऐं आमारै बज़ारा दी परचार कियौ।’ "
LUK,13,27,"पर सेऊ बोलालौ कि, ‘हाऊं तुमुलै बोलाऊ कि हाऊं तुमु नाईं ज़ाणदौ कि तुमै किदले ई? ओ बुरै काम कौरणै वाल़ै लोगुओ तुमै सारै मुकाऐ कु दूर डैऔ।’ "
LUK,13,28,"तिऐ लेरनौ और दाँद चाकणौ औणौ आ। तुमै तिऐ अब्राहम, इसहाक, याकूब और सारै पुराणै भविष्यवक्ता परमेश्‍वरा रै राज़ा दी देखाल़ै और आपु दिशा लै बाइरी गाड़ै औन्दै। "
LUK,13,29,"तैबै पुरी दुनिया कु दुजी ज़ाती रै लोग आशीयौ परमेश्‍वरा रै राज़ा दी रोटी खान्दै बोशा ई, "
LUK,13,30,और देखौ ज़ुण आपुलै बौड़ै बौणा ई। ज़ेबी हाऊं राज़ौ बौणियौ आशु लै तेबी सै लोग छ़ोटै हुआई। ज़ुण आपुलै छ़ोटै सौमझ़ा ई सै हुआई बौड़ै।” 
LUK,13,31,"तेबी कुछ़ फरीसीउऐ आशीयौ यीशु लै बोलौ, “इदरा कु पोरु भाग कैलैकि हेरोदेस ताऊं झ़ागणौ च़ाहा सा।” "
LUK,13,32,"यीशुऐ तिउंलै बोलौ, “डैऔ तेस शाल़टै ज़िणै च़लाक आदमी लै बोलौ, ‘कि हाऊं आज़ और कालै बुरी आत्मा गाड़ाऊ और बिमार आदमी च़ांगै कौराऊ और चिजै दीनै आपणौ काम पुरौ कौराऊ।’ "
LUK,13,33,"तैबै भी आज़, कालै और पौरशी हांडणौ ज़ुरुरी आ, कैलैकि इणौ नाईं हुन्दौ कि कोई भी भविष्यवक्ता यरुशलेम कु बाइरै झ़ांगा,” "
LUK,13,34,"“ओ यरुशलेम रै लोगुओ! ओ यरुशलेमा रै लोगुओ! तू एक इणौ इलाकौ ई कि तांइऐ पुराणै भौरी भविष्यवक्ता झ़ांगै ई, और ज़ो लोग परमेश्‍वरा रै खुशी री खौबर शुणाउवाई सै तांइऐ ढोल़ीयाऐ ई! मुंइऐ कई बारै सुंच़ौ कि ज़िणी कुखड़ी आपणै टैऐणु आपणै पांखै थालै च़ोरा तिणी ई मुंइऐ भी तैरै छ़ोहरु बौच़ाउणा लै कौठै कौरणै च़ाऐ, पर तांऐ हाऊं इणौ नाईं दैऔ कौरणै। "
LUK,13,35,"और आबै देखौ तुमारौ घौर तुमुलै शुनौ छ़ाड़ाऊ, और हाऊं तुमुलै बोलाऊ, ज़ेबी झ़ांऊ तुमै नाईं बोलालै कि, ‘भौलौ सेऊ ज़ुण परमेश्‍वरा रै नावां कौरी आशा सा, और तेबी झ़ांऊ मुं तुमै केबी ना देखाल़ै।’ ” "
LUK,14,1,तैबै यीशु आरामा रै दिना दी फरीसीउ रै मुख्यै मांझ़िया कु कास एकी रै काऐ रोटी खान्दै डैऔ और सै यीशु ताकी दी थै ताकी सै तेस माथै आरोप लाई सौका। 
LUK,14,2,तिऐ तेसरै मुआं काऐ एक इणौ आदमी थौ ज़ासदी पुरै शरीरा दी दुखणै थै लागै औन्दै और दुखणेऊ कु पाणी च़ुड़ा थौ। 
LUK,14,3,"इणै देखीयौ यीशुऐ नियमा रै शास्त्री और फरीसीउ कु पुछ़ौ, “का आरामा रै दिना दी च़ांगौ कौरणौ ठीक आ या नाईं?” "
LUK,14,4,पर सै च़ुटुकच़ार थाकै। तैबै तिणीऐ सेऊ आदमी ज़ासदी दुखणै री बिमारी थी लागी ऐन्दी छ़ुईंयौ च़ांगौ कियौ और तिदरु डेउणै दैऔ। 
LUK,14,5,"और तिउंलै बोलौ, “तुमु मांझ़िऐ इणौ कुण आ, ज़ासरौ छ़ोहरु या बौल़द आरामा रै दिनै कुंऐ दी पौड़ालौ ता का सेऊ तेस फेटी बाइरै नाईं गाड़ा लौ?” "
LUK,14,6,सै इऊं बुशु रौ कोई भी ज़वाब नाईं देई बौल़ै। 
LUK,14,7,"ज़ैबै यीशुऐ देखौ कि औटाऐ औन्दै पाउणै बोशणा लै किणी आच़्छ़ी-आच़्छ़ी ज़ागाह छ़ांटाई। तैबै यीशुऐ एक औनैणै देइयौ तिउंलै बोलौ, "
LUK,14,8,"“ज़ैबै ताऊं कुण शादी-ब्याह दी औटावा लौ ता आच़्छ़ी ज़ागाह दी नाईं बोशणौ, केशी इणौ ना च़ांई हुऔ कि तिणी आदमीऐ ताऊं कु भी बौड़ौ आदमी औलौ औटाऔ औन्दौ। "
LUK,14,9,"और ज़ुणिऐ ताउंलै और तेसलै नीऊंदौ औलौ दैऔ औन्दौ और सेऊ आशीयौ ताउंलै बोलालौ, ‘एस कालै ज़ागाह दै तैबै ताऐं बेशर्म हुईयौ निउठी ज़ागाह दी जा लौ बोशणौ ज़िऐ सारेऊ कु कामती इज़्ज़त मिला आ’ "
LUK,14,10,"पर ज़ैबै ताऊं औटावा लै ता सौभी कु निउठी ज़ागाह दी बोशणी। ताकी ज़ैबै सेऊ ज़ुणिऐ तू औटाऔ औन्दौ ई आशा लौ, ता ताउंलै बोला, ‘ओ गोश्टण, आच़्छ़ी इज़्ज़तदार ज़ागाह दी बोश, तैबै ताऊं आइलै बोशणै वाल़ेऊ मांझ़िऐ तेरी बौड़ाई हुआ सा।’ "
LUK,14,11,"कैलैकि ज़ुण आपुलै बौड़ौ बौणा आ तेस छ़ोटौ चाणा ई, और ज़ुण कुण आपुलै छ़ोटौ बौणा लौ तेस चाणा ई बौड़ौ। "
LUK,14,12,"तैबै यीशुऐ तेस फरीसी लै बोलौ ज़ुणिऐ यीशु औटाऔ औन्दौ थौ, ‘ज़ेबी तू दुसकी या ब्याल़की रोटी दिया लौ ता आपणै भाई, गोश्टण या पड़ोसिऊ और सेठ लोगु ना औटाऐ, कैलैकि सै भी ताऊं औटावा ई और तैरौ बौदल़ौ वापिस कौरा ई।’ "
LUK,14,13,"पर ज़ेबी तू रोटी दिया लौ ता गरीब, लौंगड़ै, टुण्डै और शेड़ै लोग औटाऐ। "
LUK,14,14,"तैबै तू भौलौ हुआई, कैलैकि तिउंकै वापिस दैणा लै कुछ़ ना आसतौ, पर ज़ेबी धौर्मी लोग ज़िउंदै औआ लै तेभी ताउंलै एथरौ इनाम मिला।” "
LUK,14,15,"यीशु आइलै ज़ो लोग रोटी खान्दै थै बोशै औन्दै इऊं बुशै शुणियौ एकी आदमीऐ बोलौ, “भौलौ सेऊ ज़ुण परमेश्‍वरा रै राज़्य दी रोटी खा सा।” "
LUK,14,16,"यीशुऐ तेसलै ज़वाब दैऔ, “एकी आदमीऐ बौड़ी धाम देई और भौरी लोग थै औटाऐ औन्दै। "
LUK,14,17,"ज़ैबै धाम तैयार हुई गोई, ता तिणीऐ आपणै नुकरा लै बोलौ, ज़ासलै निऊंदौ आ दैऔ औन्दौ तिऊं औटाऊ कि धाम तैयार हुई गोई आ।” "
LUK,14,18,"पर सै सारै माफी मांगदै लागै। पैहलै आदमीऐ तेसलै बोलौ, मैरै डोखरौ किमतिऐ निऔं औन्दौ, और ज़ुरुरी आ कि तेस डोखरौ देखु हाऊं ताऊं कु औरज़ कौराऊ कि मुं माफ कौरै। "
LUK,14,19,"दुजै आदमीऐ बोलौ, “मुंइऐ पांज़ ज़ोड़ी बौल़द खरीदै औन्दै, हाऊं डिआऊ तिऊं परखदै, हाऊं ताऊं कु औरज़ कौराऊ कि मुं माफ कौरै।” "
LUK,14,20,"औज़ौ एकीऐ बोलौ, “मुंइऐ नौईं-नौईं शादी कौरी ऐन्दी मुकै नाईं आशींदौ।” "
LUK,14,21,"तिणी नुकरै आपणै मालिका काऐ आशीयौ इऐ सारी बुशै शुणाई, तैबै घौरा रै मालिकै रोशुईयौ आपणै नुकरा लै बोलौ, “एस इलाकै रै बज़ारा और गल़ीऊ दी फेटी डेईयौ, गरीब, टुण्डै, लौंगड़ै और शेड़ै इदै आण।” "
LUK,14,22,"नुकरै तौंइऐ बोलौ, “ओ मालिका ज़िणौ ताऐं बोलौ आ तिणी ई कौरी गौ आ तौंइऐ भी ज़ागाह आसती आ।” "
LUK,14,23,"मालिकै आपणै नुकरा लै बोलौ, “सौड़की और डोखरेऊ दी डैऔ और लोगु ज़ौबरीयै आणौ ताकी मैरौ घौर पुरौ भौरीया।” "
LUK,14,24,"कैलैकि हाऊं तुमुलै बोलाऊ कि, “ ज़ुण लोग मुंइऐ पैहलै औटाऐ औन्दै थै तिऊं मांझ़िया कु कोई भी मेरी इंऐ धाम नाईं च़ाखी बौल़दौ।” "
LUK,14,25,"ज़ैबै यीशु आइलै बौड़ी भीड़ थी डेऊंदै लागी ऐन्दी तैबै तिणीऐ पिछ़ांऊ मुड़ीयौ तिउंलै बोलौ, "
LUK,14,26,"“अगर कुण मुकाऐ आशा लौ, सेऊ आपणै मां-बाब, छ़ेउड़ी, छ़ोहरु और भाई बौइणी इदरा झ़ांऊ कि आपणै प्राणा कु भी ज़ादौ मुं आइलै प्यार कौरा। नाईं ता सेऊ मैरौ च़ेलौ नाईं बौणी बौल़दौ। "
LUK,14,27,"और ज़ुण-कुण आपणौ क्रूस नाईं उठावा लौ, और मुं पिछ़ु नाईं आशा लौ सेऊ भी मैरौ च़ेलौ नाईं बौणी बौल़दौ। "
LUK,14,28,तुमु मांझ़िऐ इणौ कुण आ ज़ुण बड़ौ घौर चाणनौ च़ाहा लौ और बोशियौ पैहलै कीमत नाईं ज़ोड़ा लौ कि मुकै एती बजट आसती की नाईं? 
LUK,14,29,"कियै इणौ ना च़ांई हुऔ कि पौई पाईयौ उपरै ना चाणुऔ नाईं, और लोग इणै देखीयौ तेसरौ मज़ाक उड़ाउंदै लागा, "
LUK,14,30,कि एऊ आदमी चाणदै लागौ पर उपरै ना चाणी बौल़ौ। 
LUK,14,31,"या इणौ कुण राज़ौ आ ज़ो दुजै राज़ै आइलै लौड़दै डिआलौ और पैहलै विच़ार नाईं लौ कौरा कि, बिश हज़ार लोग मुं आइलै लौड़ाई का मैरै दस हज़ार लोगु कौरीऐ तिऊंरौ मुकाबलौ कौरुई जा सा? या नाईं कौरींदौ? "
LUK,14,32,नाईं ता तेस राज़ै काऐ आपणै दूता भेज़ीयौ तेस आइलै तिदै डेईयौ सुलौ कौरणौ च़ाहा सा। 
LUK,14,33,"इणै कौरीऐ तुमु मांझ़िऐ कु, ज़ुण-कुण आपणौ सब कुछ़ ना छ़ाड़ा लौ सेऊ मैरौ च़ेलौ नाईं बौणी बौल़दौ।” "
LUK,14,34,"“लूण ता आच़्छ़ौ आ पर अगर लुणा रौ स्वाद बिगड़ी जा लौ, ता तेस केज़ी च़िज़ा कौरी लुणुऔ चाणा ई? "
LUK,14,35,"सेऊ ना ता ज़मीना दी खादी रै कामा दी आशदौ, तेस ता लोग बाइरै शोटाई। अगर तुमै सौमझ़णौ च़ाहा ई, ता तुमै ध्याना दैऔ कि तुमै का शुणाई।” "
LUK,15,1,भौरी सारै मामलै निणै वाल़ै और पापी लोग यीशु काऐ आशा थै तेसरी बुशै शुणदै। 
LUK,15,2,"पर फरीसी और यहुदी शास्त्रिउ आपु मांझ़िऐ गुणमुणांदै लागै, “कि एऊ ता पापी लोगु आइलै मिला और रोटी भी खा सा।” "
LUK,15,3,"तैबै यीशुऐ तिउंलै एज़ौ औनैणौ दैऔ, "
LUK,15,4,"“तुमु मांझ़िऐ इणौ कुण आ ज़ासरी शौ भेरी औली और तिऊं मांझ़िया कु एक औच़ा ली पोरु, तैबै तिऊं बाकी बौच़ी ऐन्दी नड़ीनवे भेरी तिऐ शुनशान ज़ागाह दी छ़ाड़ियौ तिंऐ औच़ी ऐन्दी नड़ीनवे भेरी तेबी झ़ांऊ ना लोड़ा लौ ज़ेबी झ़ांऊ सै ओरु ना मिला? "
LUK,15,5,और ज़ेबी सै औच़ी ऐन्दी भेर ओरु मिला आ तैबै सेऊ भेराल़डु तिऐं भेर खुशी कौरीऐ आपणै काछ़ा माथै च़ुंगा सा। 
LUK,15,6,"और आपणै घौरा कै आशीयौ आपणै गोश्टण और पड़ोसिऊ औटाइयौ तिउंलै बोला मुं आइलै खुशी मौनाऔ, कैलैकि मेरी औच़ी ऐन्दी भेर मिली गोई आ। "
LUK,15,7,"हाऊं तुमुलै बोलाऊ इणी ई सौरगा दी भी तिऊं बाकी धौर्मी छ़ाड़ियौ ज़ासकै पापा कु मन बौदुल़णै री ज़ुरत नाईं आसती, पर मन बौदुल़णै वाल़ै एक पापी लै इणी खुशी हुणी आ।” "
LUK,15,8,"“या कुण छ़ेउड़ी इणी आ ज़ासकै च़ांदी रै दस डौलर औलै, और तिऊं मांझ़िया कु एक औच़ा लौ पोरु, और सै छ़ेउड़ी तेस डौलर लौम्पा ज़ाल़ियौ और घौरा दी एज़ियौ और लोड़ीयौ ज़ेबी झ़ांऊ सेऊ मिला नाईं लौ का तेबी झ़ांऊ तेस नाईं लोड़दी? "
LUK,15,9,"और ज़ेबी सेऊ डौलर मिला लौ तैबै सै छ़ेउड़ी आपणी सहेलीऊ और आपणी पड़ोसीऊ औटाइयौ तिऊं लै बोला आ! मुं आइलै खुशी मौनाऔ, ‘कैलैकि मैरौ औच़ौ औन्दौ डौलर मिली गौ आ।’ "
LUK,15,10,हाऊं तुमुलै बोलाऊ कि इणी ई खुशी एक पापी रै मन बौदुल़णै कु परमेश्‍वरा रै सौरगदूता रै सामनै हुआ सा।” 
LUK,15,11,"यीशुऐ तौंइऐ एक औनैणै देइयौ बोलौ, “एकी आदमी रै दुई छ़ोहरु थै। "
LUK,15,12,"तिऊं मांझ़िऐ कु छ़ोटै छ़ोहरुऐ आपणै बाबा लै बोलौ, ‘ओ बाब ज़बीन-ज़यदादा दी ज़ो मैरौ हिस्सौ आ, तेस मुकै इबी दैऔ’ तैबै तेसरै बाबै तिउंकै ज़बीन-ज़यदाद बांटी। "
LUK,15,13,कुछ़ दिना बासिऐ तिणी छ़ोटै छ़ोहरुऐ आपणी सारी धन-ज़यदाद कौठै की और दूर देशा लै डैऔ। तिऐ तिणीऐ आपणी ज़यदाद बुरै कामा दी खौर्च़ की। 
LUK,15,14,ज़ेबी तिणीऐ आपणी सारी धन-ज़यदाद खौर्च़ की एरी। तेबी तेस देशा दी बौड़ौ काल़ पौड़ौ और सेऊ छ़ोहरु कंगाल बौणौ तेसकै खाणा लै कुछ़ भी नाईं थौ। 
LUK,15,15,"तैबै सेऊ तेस देशा रै एकी ज़िमदारा रै काऐ डैऔ, तिऐ तिणी ज़िमदारै सेऊ आपणै डोखरै दी सुंगरु च़ारदै लाऔ। "
LUK,15,16,"सेऊ भौरी भुखौ थौ और च़ाहा थौ की ज़ेज़ौ चापण इऐ सुंगुर खा ई, सेज़ै चापणा खाइयौ आपणौ पेट भौरु, और तेसलै कोइयौ कुछ़ा ना दिआ थै। "
LUK,15,17,"ज़ैबै सेऊ छ़ोहरु होशी-बाशी दी आशौ। तैबै बोलदै लागौ, ‘कि मैरै बाबा रै केती मज़दूर ई ज़ो पेटा भौरीयौ रोटी खा ई, पर हाऊं इदै भुखौ मौरदै लागौ औन्दौ।’ "
LUK,15,18,"आबै हाऊं उठीयौ आपणै बाबा काऐ डिआऊ, और बोलाऊ, ‘ओ बाब मुंइऐ परमेश्‍वरा रै खिलाफ और तुमारी नौज़रीऐ पाप कियौ आ, "
LUK,15,19,"आबै हाऊं इणै जोगी नाईं रौ कि तुमै मुलै छ़ोहरु बोला, मुं तुमै आपु काऐ एक मज़दुरा बाशीऐ छ़ाड़ौ।’ "
LUK,15,20,"तैबै सेऊ तेस देशा छ़ाड़ियौ आपणै बाबा भिलै च़ाल पौड़ौ सेऊ औज़ौ आपणै घौरा कु दख दुडड़ै थौ कि तेसरै बाबै सेऊ आपणौ छ़ोहरु दुरा कु देखौ और तेसरी आखी भौरुई। तेस छ़ोहरु फेट मारीयौ डैऔ, तेसदी घीण लाई और सेऊ खोबीयाऔ। "
LUK,15,21,"तिणी छ़ोहरुऐ आपणै बाबा लै बोलौ, ‘ओ बाब, मुंइऐ परमेश्‍वरा रै खिलाफ और तुमारी नौज़रीऐ पाप कियौ आ, आबै हाऊं इणै जोगी नाईं रौ कि तुमै मुलै आपणौ छ़ोहरु बोला।’ "
LUK,15,22,पर तेसरै बाबै आपणै नुकरू लै बोलौ फेटी आच़्छ़ै-आच़्छ़ै जुड़कै आणौ और एसकै भिड़ाऔ और एसरै हाथा दी कांगणी और लाता दी बूट लाऔ। 
LUK,15,23,और धाचै औन्दै पशु मांझ़िया कु एक काटौ ताकी आमै खाइयौ खुशी मौनाई लै। 
LUK,15,24,"कैलैकि मैरौ एऊ छ़ोहरु मौरी गौ थौ। आबै ज़िउंदौ हुई गौ आ, औच़ी गौ थौ आबै मिली गौ आ। तैबै सै खुशी मौनाउंदै लागै। "
LUK,15,25,"पर तेसरौ ज़ेठौ छ़ोहरु थौ डोखरै दी, ज़ेबी सेऊ वापिस आपणै घौरा रै नज़दीक पौउंच़ौ, ता तेसकै गाइणौ बज़ाउणौ और नाच़णौ शुणुऔ। "
LUK,15,26,"तैबै तिणीऐ एक नुकुर औटाइयौ तेसकु पुछ़ौ, ‘भितै का सा औन्दै लागौ औन्दौ?’ "
LUK,15,27,"तिणी नुकरै तेसलै बोलौ, ‘तैरौ भाईटु वापिस आशी गौ आ।’ और तैरै बाबै तेसरै आशणै री खुशी दी बौड़ी धाम आ देई ऐन्दी, कैलैकि तैरौ भाई भौलौ-च़ांगौ वापिस आशौ आ। "
LUK,15,28,"इणै शुणियौ तेसरै भौरी रोश आशै, और सेऊ भितरै डेउणौ नाईं च़ाहा थौ, तैबै तेसरौ बाब बाइरै आशीयौ तेस मौनाउंदै लागौ। "
LUK,15,29,"तिणीऐ आपणै बाबा लै ज़वाब देइयौ बोलौ, ‘देखौ हाऊं एती बौरशा ओउलै तुमारी सेवा कौरदै ऊ लागौ औन्दौ, मुंइऐ केबी भी तुमारौ हुकम नाईं टाल़ी। तैबै भी तुमुऐ मुलै केबी एक बाकरी रौ च़ेल़टु भी ना दैऔ, कि हाऊं आपणै गोश्टणु आइलै खुशी मौनाऊं।’ "
LUK,15,30,"पर ज़ेबी तुमारौ इयौ छ़ोहरु ज़ुणिऐ तुमारी ज़यदाद गान्दै कामा दी खौर्च़ की, वापिस आशौ आ ता तेसलै तुमुऐ धाचौ औन्दौ पशु पा कौटाऔ आ। "
LUK,15,31,"तेसरै बाबै तेसलै बोलौ, ‘छ़ोहरु आ तू ता सौदा मुंई आइलै ई, ज़ो कुछ़ मैरौ आ, सेऊ सारौ तैरौ आ। "
LUK,15,32,"पर आबै च़ांई आमुऐ खुशी मौनाउंणी कैलैकि एऊ तैरौ भाई मौरी गौ थौ आबै ज़िउंदौ हुई गौ आ, औच़ी गौ थौ आबै मिली गौ आ।’ ” "
LUK,16,1,"तैबै यीशुऐ आपणै च़ेलेऊ लै भी एक औनैणौ दैऔ, “एकी सेठा रौ एक खज़ान्च़ी थौ, और लोग तेस सेठा काऐ तेस खज़ान्च़ी माथै इलज़ाम लाइंदै लागै कि इयौ खज़ान्च़ी तेरी सारी धन ज़यदाद उड़ाउंदै आ लागौ औन्दौ। "
LUK,16,2,"तैबै सेठै सेऊ खज़ान्च़ी आपु काऐ औटाऔ और बोलौ तैरै बारै दी हाऊं का बूश ऊ शुणदै लागौ औन्दौ, तांऐ मैरै रुपाऐ-पैसै रौ का कियौ आ? तू आबै आपणौ खज़ान्च़ी वाल़ौ हिसाब किताब दै ओरु कैलैकि तू आबै खज़ान्च़ी रै लायक नाईं रौ। "
LUK,16,3,"तैबै सेऊ खज़ान्च़ी आपणै ज़िवा दी सुच़दै लागौ, कि आबै हाऊं का कौरुलै, कैलैकि आबै मैरौ बाबु ता मुं खज़ान्च़ी रै कामा कु पोरु गाड़दै लागौ औन्दौ, बांजर मुकै खोदिंदौ नाईं और भीखा मांगणा री लागा मुकै शौरम। "
LUK,16,4,"इणै सुंच़ीयौ तिणी आपणै ज़िवा दी बिच़ार कियौ कि, आबै मेरी सौमझ़ी दी आशी गौ आ कि मुंइऐ का जा कौरणौ, ताकी ज़ेबी मुं मैरौ मालिक खज़ान्च़ी रै कामा कु पोरु गाड़ा लौ, तेबी लोग मुं आपणै घौरै निआं। "
LUK,16,5,"तैबै तिणी खज़ान्च़ीऐ आपणै मालिका रै सारै करज़दार एक-एक कौरीऐ आपु काऐ औटाऐ और पैहलै करज़दारा कु पुछ़ौ, ‘ताऊं माथै मैरै मालिका रौ केती कौरज़ौ आ? "
LUK,16,6,तिणीऐ बोलौ शौ मण तेल खज़ान्च़ीऐ बोलौ की आपणौ बौई-खातौ कर और फेटी पचास लिख।’ 
LUK,16,7,"तैबै पुछ़ौ तिणीऐ दुजै कु, ‘ताऊं माथै केती कौरज़ौ आ? तिणीऐ बोलौ, शौ मण गीऊं तैबै खज़ान्च़ीऐ बोलौ आपणौ बौई खातौ कर और आस्सी लिख।’ "
LUK,16,8,"तैबै यीशुऐ बोलौ, ‘तिणी सेठै तेस च़लाक खज़ान्च़ी री तारीफ की, कि तांऐ केती च़ालाकी कौरीऐ काम कियौ आ, कैलैकि इणी ई इंऐ धौतरी रै लोग आपणै साथा रै लोगु आइलै रीती-रिवाज़ा और च़ाल-च़ालना दी धौर्मी लोगु कु भौरी च़लाक ई।’ "
LUK,16,9,"और हाऊं तुमुलै बोलाऊ, ‘कि एस धौतरी रै धन-ज़यदादा कौरीऐ आपु कालै इणै गोश्टण चाणौ, ताकी ज़ेबी तुमुकै सै धन-ज़यदाद पोरु सौंबड़ा ली तेबी सै गोश्टण तुमु केबी ना सौम्बुड़नै वाल़ै घौरा दी निआं।’ "
LUK,16,10,"ज़ुण छ़ोटी-छ़ोटी बूशेऊ दी सौच़्च़ौ रौआ सा सेऊ बौड़ी-बौड़ी बुशेऊ दी भी सौच़्च़ौ रौआ, और ज़ुण छ़ोटी-छ़ोटी बूशेऊ दी बेईमान औआ सा, सेऊ बौड़ी-बौड़ी बुशेऊ दी भी बेईमान औआ। "
LUK,16,11,एथीलै ज़ैबै तुमै धौतरी रै धन-ज़यदादा दी सौच़्च़ै नाईं रौआ लै ता तुमुकै आत्मिक (सौरगा रौ) धन-ज़यदाद कुण दिआ सा? 
LUK,16,12,"और ज़ैबै तुमै बिगानै धन-ज़यदादा दी सौच़्च़ै विश्वास वाल़ै नाईं रौआ लै ता, तैबै ज़ो तुमुकै आपणौ आ तेस तुमुकै कुण दिआ सा? "
LUK,16,13,"‘कोई भी नुकुर दुई मालिका री सेवा नाईं कौरी बौल़दौ, कैलैकि सेऊ या कौरा एकी आइलै नफरत और दुजै आइलै कौरा प्यार या, एकी आइलै रौआ मिली झ़ुलीऔ दुजै आइलै छ़ाड़ा राग।’ इणी ई तुमै भी परमेश्‍वर और धौतरी री धन-ज़यदाद, दुइया री सेवा नाईं कौरी सौकदै।” "
LUK,16,14,फरीसी लोग ज़ुण लाल़च़ी थै सै इऊं बुशेऊ शुणियौ यीशु रौ मज़ाक उड़ाउंदै लागै। 
LUK,16,15,"यीशुऐ तिउंलै बोलौ, “तुमै ता इणै लोग ई ज़ो लोगु मांझ़िऐ आपुलै धौर्मी बौणा ई, पर परमेश्‍वर तुमारै मन ज़ाणा सा। कैलैकि ज़ो चीज़ लोगु री नौज़रीयै आच़्छ़ी आ, सै च़ीज़ परमेश्‍वरा री नौज़रीयै बुरी आ।” "
LUK,16,16,"यीशुऐ बोलौ, “मुसा रै नियम और भविष्यवक्ता री शिक्षा ता तुमुलै यहुन्ना रै बौगता झ़ांऊ थी तेथ बासिऐ ता परमेश्‍वरा रै राज़्य री खुशी री खौबर आ शुणाउणी लाई ऐन्दी। और हर आदमी परमेश्‍वरा री बाटा दी पुरी शक्ति कौरीऐ आ आशदै लागौ औन्दौ। "
LUK,16,17,सौरग और धौतरी टौल़ी सौका ई पर परमेश्‍वरा रै चाणै औन्दै नियम रौ एक भी बिन्दु नाईं टौल़ी सौकदौ। 
LUK,16,18,"ज़ुण आदमी आपणी बोऊटी गाड़ीयौ दुजी शादी कौरालौ सेऊ गलत काम कौरा आ, और ज़ुण आदमी दुजै री गाड़ी ऐन्दी छ़ेउड़ी आइलै शादी कौरालौ सेऊ भी कौरा गान्दै काम।” "
LUK,16,19,"“एक आदमी थौ ज़ुण मैंहगै-मैंहगै और मखमला रै जुड़कै भीड़ा थौ, और रोज़ आच़्छ़ी-आच़्छ़ी रोटी खा थौ। "
LUK,16,20,"और लाज़र नावां रौ थौ एक गरीब ज़ासरै पुरै ज़िसमा दी दुखणै थै, लोग तेस रोज़ च़ुंगीयौ सेठा री खोल़ी काऐ छ़ाड़ा थै। "
LUK,16,21,कैलैकि सेऊ च़ाहा थौ कि सेठा री फोकुई ऐन्दी ज़ुठी रोटी खाइयौ आपणौ पेट भौरु। तिऐ कुकुर भी आशीयौ तेसरै दुखणै च़ाटा थै। 
LUK,16,22,"इणौ हुऔ कि एकी दीनै सेऊ गरीब आदमी मौरौ, और परमेश्‍वरा रै दूतुऐ सेऊ च़ुंगीयौ अब्राहमा आइलै इज़्ज़तदार ज़ागाह छ़ाड़ौ। तैबै सेऊ सेठ आदमी भी मौरौ और लोगुऐ सेऊ दाबौ। "
LUK,16,23,और सेऊ डैऔ नौरका दी तिऐ सेऊ भौरी दुखा दी थौ तौड़पदै लागौ औन्दौ ज़ैबै तिणीऐ आपणी नौज़र उपरै लाई तैबै तिणीऐ दुरा कु सेऊ लाज़र अब्राहमा आइलै देखौ। 
LUK,16,24,"तैबै तिणीऐ हाकै मारीयौ बोलौ, ‘ओ बाब अब्राहम मुं माथै दया कौरौ एस लाज़र मुकाऐ भेज़ौ ताकी एऊ आपणी औंउठी री मुंडकी पाणी दी भिज़ाइयौ मेरी ज़ीभ शेल़ावा, कैलैकि हाऊं इऐं नौरका री आगी दी तड़पदेऊ लागौ औन्दौ।’ "
LUK,16,25,"पर अब्राहमै बोलौ, ‘ओ छ़ोहरु याद कर कि ताऐं ता आपणी ज़िन्दगी दी आच़्छ़ी-आच़्छ़ी च़िज़ेऊ कौरीऐ आराम कियौ।’ और इणी लाज़रै भी गौऐ दुःख झ़ेली। आबै एऊ इदै सुख शान्ति दी, और तू ई तड़पदै लागौ औन्दौ। "
LUK,16,26,"‘इऊं सारी बुशै छ़ाड़ियौ आमारै और तैरै बिच़ा दी एक बौड़ी खाल़ आ ताकी ज़ो इदरु ताऊं काऐ आशणौ च़ाहा लौ सेऊ नाईं आशी बौल़ा, और ना ताऊं काऐ कु इदै आमु काऐ आशी बौल़ा।’ "
LUK,16,27,"तिणीऐ बोलौ, ‘ओ बाब अब्राहम इणौ कर हाऊं ताऊं कु औरज़ कौराऊ कि तू एस लाज़र मैरै बाबा रै घौरै भेज़। "
LUK,16,28,"कैलैकि मैरै पाँज़ भाई ई, और एऊ लाज़र तिऊं च़ितलावा, इणौ नाईं च़ांई हुऔ कि सै भी इदै नौरका दी आशा।’ "
LUK,16,29,"अब्राहमै तेसलै बोलौ, ‘तिउंकै च़ितलाउणा लै ता मुसा रै नियम और भविष्यवक्तु री लिखी ऐन्दी किताबै ई, तिंउऐ च़ांई तेथरी शुणनी।’ "
LUK,16,30,"तिणीऐ बोलौ, ‘ओ बाब अब्राहम इणौ नाईं भी नाईं, अगर तिऊं काऐ कुण मौरै औन्दै मांझ़िया कु ज़िउंदै हुईयौ डिआलौ तैबै बौदल़ा ई सै पापा कु आपणौ मन।’ "
LUK,16,31,"अब्राहमै तेसलै बोलौ, ‘ज़ैबै सै मुसा और भविष्यवक्ताऔं रै नियम नाईं मानदै, तैबै सै तेसरी भी नाईं शुणदौ ज़ुण तिऊं काऐ मौरै औन्दै मांझ़िया कु ज़िउंदै हुइयौ डिआलौ।’ ” "
LUK,17,1,"तैबै यीशुऐ आपणै च़ेलेऊ लै बोलौ, “लोगु कै पाप कौरना लै मुसीबत ता आशा ई, पर फिटकार तिऊं लोगु लै ज़ासरी वज़ाह कु इऐ मुसीबत आशा ई। "
LUK,17,2,"ज़ुण इऊं छ़ोटेऊ मांझ़िया कु कास एक भी ज़ौबरीयै मुसीबता दी पा लौ, तेसलै ता आच़्छ़ौ इणौ हुआ थौ कि तेस आदमी रै गौल़ै दी घौरटा रौ ज़ौंदर बानियौ समुन्दरा दी पा। "
LUK,17,3,"हाऊं तुमु खौबरदार कौराऊ। अगर तैरौ विश्वासी भाई तैरै विरोधा दी बुरौ कौरालौ, ता तेस डांटियौ सौमझ़ाऔ। अगर सेऊ पछता लौ ता तेस माफ कौरौ। "
LUK,17,4,"अगर सेऊ दिना दी साता बारै भी तैरै विरोधा ई बुरौ कौरा, और आशीयौ बोला कि हाऊं पछताऊ मुं माफ कर, ता तू तेस माफ कर।” "
LUK,17,5,"तैबै भेज़ै औन्दै च़ेलेउऐ प्रभु लै बोलौ, “आमारौ विश्वास बौड़ाऊ।” "
LUK,17,6,"यीशुऐ तिउंलै ज़वाब दैऔ, “अगर तुमारौ विश्वास राई रै गुल़ै ज़ेती भी औआ थौ, ता तुमै एस किमु रै पेड़ा लै बोलालै, कि तू ज़ौड़ी कु पोटुइयौ समुन्दरा दी लाग। ता सेऊ तुमारी बूश माना थौ।” "
LUK,17,7,"ज़ैबै कुण नुकुर डोखरै बाइयौ या भेरी च़ारीयौ आशा सा, “का तेसरौ मालिक तेसलै इणौ बोला कि फेटी आश रोटी खा? "
LUK,17,8,"का सेऊ इणौ ना बोलदौ, ‘पैहलै मुलै रोटी चाण, ज़ेबी झ़ांऊ हाऊं खाई-पी औ फारीक ना औलौ, तेबी झ़ांऊ मेरी सेवा कर तेथ बासिऐ खाऐ तू।’ "
LUK,17,9,आपणौ हुकम पुरौ कौरना लै सेऊ मालिक आपणै तेस नुकरा लै शाबाशी केभी ना दैंदौ। 
LUK,17,10,"इणै ऐ कौरीऐ ज़ैबै तुमै मैरौ हुकम माना लै, ता तुमुऐ भी इणौ बोलणौ आ कि आमै तारीफा रै जोगी नाईं आसतै। आमै ता नुकुर ई ज़ुण आपणौ फरज़ पुरौ कौरदै ई लागै औन्दै।” "
LUK,17,11,"यीशु आपणै च़ेलेऊ आइलै यरुशलेम लै च़ाल पौड़ौ, तैबै सै सामरीया और गलील इलाकै बाटीऐ लागै डेउंदै। "
LUK,17,12,ज़िणी सै एकी गाँवा दी डेवै तिऐ दख दुडड़ै तिउंकै दस कोढ़ी मिलै। 
LUK,17,13,"तिंउऐ ज़ोरै हाकै मारीयौ बोलौ, “ओ यीशु, ओ मालिक आमु माथै दया कर।” "
LUK,17,14,"यीशुऐ तिऊं भिलै देखीयौ बोलौ, “डैऔ यरुशलेमा दी परमेश्‍वरा रै घौरा दी आपणै याजकु कै देखाल़ियौ। तैबै खरकच़ार डेउंदै-डेउंदै तिऊंरौ कोढ़ ठीक हुई गौ आ।” "
LUK,17,15,"तिऊं मांझ़िऐ ज़ैबै एकीऐ देखौ कि हाऊं च़ांगौ हुई गो ऊ, ता सेऊ वापिस यीशु काऐ आशौ और ज़ोरै-ज़ोरै बोलदै लागौ, “हाऊं ठीक हुई गो ऊ परमेश्‍वरा री बौड़ाई च़ांई हुई।” "
LUK,17,16,सेऊ यीशु रै बांगणै माथै पौड़ीयौ यीशु रौ धन्यबाद कौरदै लागौ सेऊ आदमी एक सामरी थौ। 
LUK,17,17,"यीशुऐ तेसकु पुछ़ौ, “का मुंइऐ दस कोढ़ी आदमी ठीक नाईं कियै, तैबै नौ आदमी किएई?” "
LUK,17,18,का परमेश्‍वरा री बौड़ाई कौरदै एका परदेशी वापस आशौ आ? 
LUK,17,19,"यीशुऐ तेस आदमी लै बोलौ, “आबै उठ, और डेऊ तैरौ ज़ो विश्वास आ तिणीऐ तू च़ांगौ कियौ ई।” "
LUK,17,20,"ज़ैबै फरीसी लोगुऐ यीशु कु पुछ़ौ, “परमेश्‍वरा रौ राज़ केबी आशा आ?” तैबै यीशुऐ तिउंलै ज़वाब दैऔ, “परमेश्‍वरा रौ राज़ दिशणै रै रुपा दी नाईं आशदौ, "
LUK,17,21,"और ना लोग इणौ बोलदै कि देखौ परमेश्‍वरा रौ राज़ इदै आ या तिऐ आ, देखौ परमेश्‍वरा रौ राज़ ता तुमु मांझ़िऐ आ।” "
LUK,17,22,"तैबै यीशुऐ च़ेलेऊ लै बोलौ, “इणै दीन आशणै ई ज़ेथदी तुमै मुं आदमी रै छ़ोहरु मांझ़िया कु एक दीन देखणौ च़ाहा लै पर नाईं देखी बौल़दै।” "
LUK,17,23,"लोग तुमुलै बोलालै, देखौ मसीह तिऐ आ या इदै आ। पर तुमुऐ डेऊणौ नाईं और ना तिऊं पिछ़ु हुणौ। "
LUK,17,24,"कैलैकि ज़िणी, बीज़ल़ी सौरगा रै एकी धुरे कु दुजै धुरा झ़ांऊ च़ौमका आ, तिणी हाऊं आदमी रौ छ़ोहरु भी आपणै दिना दी पौगड़ौ हुआ सा। "
LUK,17,25,पर एथकु पैहलै मुं आदमी रै छ़ोहरुऐ भौरी दुःख जा ई उठाउणै। और एस जुगा रै लोग मुं बिगानौ सौमझ़ा ई। 
LUK,17,26,"ज़िणौ आमारै पुराणै स्याणै नूह रै बौगता दी हुऔ आ, तिणी मुं आदमी रै छ़ोहरु रै बौगता दी भी हुआ सा। "
LUK,17,27,"ज़ेबी झ़ांऊ नूह समुन्दरी ज़हाज़ा दी ना डैऔ, सेज़ै दिना झ़ांऊ लोग खा-पिआ थै और तिऊं मांझ़िऐ शादी-ब्याह हुआ थै। तैबै इणौ पाणी लागौ कि सब कुछ़ खातम हुऔ। "
LUK,17,28,"और तिणी ई, ज़िणौ लूत नावां रै आदमी रै बौगता दी, ज़ुण आमारौ पुराणौ स्याणौ थौ, कि लोग थै खान्दै-पिंदै और लेन-देण कौरदै, पेड़-पौधै लाइंदै, और घौर बार चाणदै लागै औन्दै। "
LUK,17,29,पर ज़ेज़ै दीनै लूत सदोम इलाकै कु निकल़ौ सेज़ै दीनै सौरगा कु आग और दारु बौरसै और तिदलै सारै लोग खातम कियै। 
LUK,17,30,हाऊं आदमी रौ छ़ोहरु पौगड़ौ हुणै रै दिना दी भी इणौ हुणौ आ। 
LUK,17,31,"सेज़ै दीनै ज़ुण छ़ापरा माथै औलौ और तेसरौ सामान औलौ घौरा बितै, तैबै सेऊ तेस समाना निंदै नाईं आशा, तिणी ज़ुण डोखरै दी औलौ सेऊ भी वापिस घौरै नाईं आशा। "
LUK,17,32,लुता री छ़ेउड़ी याद छ़ाड़ौ (ज़ुणीऐ परमेश्‍वरा रौ हुकम नाईं मानौ और पिछ़ाऊं मुड़ीयौ देखौ और सै तेबी ई लुणा रौ खाम्बौ बौणी)। 
LUK,17,33,"ज़ुण-कुण आपणै प्राण बौच़ाउणै च़ाहा लौ सेऊ तेस खातम कौरा, और ज़ुण कौरा तेस खातम सेऊ आ बौच़ावा। "
LUK,17,34,"हाऊं तुमुलै बोलाऊ, “सेज़ी राचीऐ दुई आदमी एकी च़ारपाई माथै औलै सुतै औन्दै तिऊं मांझ़िऐ कु एक निणौ और दुजौ छ़ाड़नौ तिऐ।” "
LUK,17,35,दुई छ़ेउड़ी ज़ांज़ै पिशदै औली तिऊं मांझ़िऐ कु एक निणी दुजी छ़ाड़नी तिऐ। 
LUK,17,36,दुई ज़ौणै डोखरै दी औलै एक निणौ एक छ़ाड़नौ तिऐ। 
LUK,17,37,"इणै शुणियौ तिंउऐ यीशु कु पुछ़ौ, “ओ प्रभु आ एज़ी बुशै किऐ औणी आ?” यीशुऐ तिउंलै बोलौ, “ज़िणौ गौरुड कौठै हुणै कु पौतौ लागा कि इदरा बाटीऐ कुछ़ मौरौ औन्दौ आ, तिणी ज़ेबी तुमै भी इणी बुशै शुणा लै या देखा लै तैबै तुमुकै भी पौतौ लागा कि सेऊ बौगत नज़दीक आ।” "
LUK,18,1,तैबै यीशुऐ आपणै च़ेलेऊ कै एथरै बारै दी औनैणौ दैऔ कि आमु रोज़ प्राथना कौरणी और हिम्मत च़ांई छ़ाड़नी। 
LUK,18,2,"एकी इलाकै दी एक फैसलौ कौरणै वाल़ौ रौआ थौ, ज़ुण ना परमेश्‍वरा कु डौरा थौ और ना कासी आदमी री परवाह कौरा थौ। "
LUK,18,3,"सेज़ै इलाकै दी एक विधवा भी रौआ थी ज़ो तेस फैसलै कौरणै वाल़ै काऐ घौड़ी-घौड़ीऐ आशीयौ बोला थी, मैरौ फैसलौ कर और मुं मैरै दुश्मना कु बौच़ाऊ। "
LUK,18,4,काफी बौगता झ़ांऊ ता तिणीऐ तिंआरी कौन्थशुणी की पर आखरी दी तिणीऐ आपणै ज़िवा दी विच़ार कियौ कि ना ता हाऊं परमेश्‍वरा कु डौरदौ और ना कासी आदमी री परवाह कौरदौ। 
LUK,18,5,"तैबै भी इऐ विधवा मुं रोज़ आशीयौ तंग कौरा, आबै हाऊं इऐं विधवा लै फैसलौ दिलावाऊ। केशी इणौ ना च़ांई हुऔ कि इऐ घौड़ी-घौड़ीऐ आशीयौ मुं भौरी परेशान कौरा। "
LUK,18,6,"प्रभु यीशुऐ बोलौ, “शुणौ, एऊ बुरौ फैसलै कौरणै वाल़ौ का बोला आ? "
LUK,18,7,तैबै का परमेश्‍वर आपणै च़ुनै औन्दै लोगु रौ फैसलौ नाईं कौरालौ? ज़ुण राच दीन तेसकु प्राथना कौरा ई? का परमेश्‍वर आपणै लोगु लै बेर पा? 
LUK,18,8,"हाऊं तुमुलै बोलाऊ परमेश्‍वर आपणै लोगु रौ फैसलौ फेटी कौरा! तैबै भी पर ज़ेबी हाऊं आदमी रौ छ़ोहरु आशु लौ, ता तेबी धौतरी केती लोग हुणै ई ज़ो मुं माथै विश्वास कौरा ई?” "
LUK,18,9,"ज़ुण आपुलै धौर्मी बौणा थै और दुजै लोगु सौमझ़ा थै बेकार तिउंलै यीशुऐ एज़ौ औनैणौ दैऔ कि, "
LUK,18,10,"“दुई आदमी परमेश्‍वरा रै घौरा दी प्राथना कौरदै डेवै, एक थौ फरीसी दुजौ थौ मामलै निणै वाल़ौ, "
LUK,18,11,"फरीसी आपणै मौना दी इणी प्राथना कौरदै लागौ कि, ‘ओ परमेश्‍वर, हाऊं तैरौ धन्यबाद कौराऊ कि हाऊं दुजै लोगु ज़िणौ डाकु, ठौगणै वाल़ौ और गान्दै काम कौरणै वाल़ौ नाईं आसतौ, और ना एस मामलै निणै वाल़ै ज़िणौ आसतौ ज़ो इदै आ।’ "
LUK,18,12,"हाऊं हफ्ते दी दुई बारै ब्रौत छ़ाड़ाऊ, और हाऊं आपणी सारी कौमाई रौ दसवौ हिस्सौ भी दिआऊ। "
LUK,18,13,"पर मामलै निणै वाल़ै दूर खौड़ी हुइयौ सौरगा भिलै देखणौ भी ना च़ाऔ, और आपणै हिकड़ै पिटी-पिटीऔ बोलदै लागौ, ‘ओ परमेश्‍वर’ मुं पापी माथै दया कर। "
LUK,18,14,"तैबै यीशुऐ बोलौ, ‘हाऊं तुमुलै बोलाऊ, कि सेऊ फरीसी नाईं बल्कि एऊ मामलै निणै वाल़ौ आदमी परमेश्‍वरा री नौज़री दी धौर्मी बौणीयौ आपणै घौरै डैऔ आ, कैलैकि ज़ुण आपुलै बौड़ौ बौणा लौ सेऊ छ़ोटौ बौणनौ आ।’ और ज़ुण बौणा लौ आपुलै छ़ोटौ सेऊ बौणनौ आ बौड़ौ।” "
LUK,18,15,"तैबै लोग आपणै लोल़डेऊ भी यीशु काऐ लागै आणदै ताकी यीशु तिऊं माथै हाथ छ़ाड़ा, पर च़ेलै लागै तिऊं धौमकाउंदै। "
LUK,18,16,"यीशुऐ लोल़डै आपु काऐ औटाऐ और बोलौ, “लोल़डेऊ मुं काऐ आशणै दैऔ, इऊं नाईं रोकौ कैलैकि परमेश्‍वरा रौ राज़ इणेऊ ज़िणौ आ। "
LUK,18,17,हाऊं तुमुलै सौच़्च़ौ बोलाऊ ज़ुण परमेश्‍वरा रौ राज़ इऊं लोल़डेऊ ज़िणौ नाईं माना लौ सेऊ परमेश्‍वरा रै राज़ा दी केबी भी नाईं डेई बौल़दौ।” 
LUK,18,18,"तैबै यहुदिऊ रै एक मुख्यै यीशु कु पुछ़ौ, “ओ महान गुरु, ‘सौदा री ज़िन्दगी पाइणा लै हाऊं का कौरु?’ "
LUK,18,19,"यीशुऐ तेसलै बोलौ, ‘तू मुलै सारेउ कु भौलौ कैलै बोलाई?’ कोई भी भौलौ नाईं आसतौ परमेश्‍वरा रै सिवाऐ। "
LUK,18,20,"तू हुकम ता ज़ाणदौ औलौ, ‘गान्दै काम ना कौरणी, खून ना कौरणौ, च़ोरी ना कौरणी, ना झ़ुठी गवाही दैणी, और आपणै मां-बाबा री इज़्ज़त कौरणी।’ "
LUK,18,21,"तिणी मुख्यै बोलौ, इऊं आज्ञाऐं ता हाऊं लोल़डी ओउलै मानाऊं। "
LUK,18,22,"इणै शुणियौ यीशुऐ तेसलै बोलौ, ‘ताऊं दी औज़ौ भी एकी बुशा री कामी आ। आपणी सारी ज़यदाद बेच़ीयौ गरीबु लै बांट, ताउंलै मिला सौरगा दी धन-ज़यदाद, और आपु हांड मुं आइलै।’ "
LUK,18,23,इणै शुणियौ सेऊ मुख्यौ भौरी दुखी हुऔ कैलैकि सेऊ भौरी सेठ थौ।” 
LUK,18,24,"यीशुऐ सेऊ सेठ दुखी देखीयौ आपणै च़ेलेऊ लै बोलौ, “सेठ लोगु कै आपणै ज़िवा दी परमेश्‍वर राज़ कौरणै री ज़ाज़त देणी केती मुश्कल़ आ। "
LUK,18,25,उंटा रै सिउणी री पाशी बाटीऐ डेउणौ आसान आ। तेथकु भी कठिण आ सेठ लोगु लै आपणै ज़िवा दी राज़ कौरणै दैणौ।” 
LUK,18,26,"इणै शुणियौ लोगुऐ बोलौ, तैबै कासरौ छ़ुटकारौ हुई बौल़ा सा? "
LUK,18,27,"यीशुऐ बोलौ, “ज़ो आदमी रै बोलै नाईं औन्दौ सेऊ परमेश्‍वरा रै बोलै औआ सा।” "
LUK,18,28,"पतरसै बोलौ, “देखौ आमै ता आपणौ घौर-बार छ़ाड़ियौ ताऊं पिछ़ु च़ाल पौड़ै ई।” "
LUK,18,29,"यीशुऐ बोलौ, “हाऊं तुमुलै सौच़्च़ौ बोलाऊ इणौ कोई ना आसतौ ज़ुणिऐ परमेश्‍वरा रै राज़ा री ताइंऐ, आपणौ घौर, छ़ेउड़ी, भाई और मां-बाब या लोल़डै छ़ाड़ै औलै, "
LUK,18,30,और तेसलै इऐं ज़िन्दगी दी कई गुणौ ज़ादौ और आशणै वाल़ै जुगा दी सौदा री ज़िन्दगी ना मिला।” 
LUK,18,31,"तैबै यीशुऐ आपणै बारह च़ेलै आपु काऐ औटाऐ और तिउंलै बोलौ, “देखौ आमै यरुशलेम लै ई लागै औन्दै डेउंदै, ज़ो-ज़ो बुशै आदमी रै छ़ोहरु रै बारै दी पुराणै भविष्यवक्तुऐ लिखी सै सारी पुरी हुणी आ। "
LUK,18,32,"कैलैकि तेस दुजी ज़ाती रै लोगु रै हाथा दी दिआई, सै तेसरौ मज़ाक उड़ावा ई। सै तेसरी बेइज़्ज़ती कौरा ई और तेस माथै थुकाई। "
LUK,18,33,"और तेसदी कोड़ै ला ई, तेस पोरु झ़ांगाई पर सेऊ चिजै दीनै ज़िउंदौ हुआ सा।” "
LUK,18,34,"पर तिऊं च़ेलेउऐ यीशु री केज़ी भी बूश नाईं सौमझ़ी और इऐ बुशै तिऊंकु च़ोरुई थाकी, ज़ो बोलौ थौ सेऊ तिउंरी सौमझ़ी दी ना आशौ। "
LUK,18,35,"ज़ैबै यीशु यरीहो इलाकै रै नज़दीक पौउंच़ौ, तिऐ बाटा दी एकी भिलै बोशियौ एक शेड़ौ भीखा मांगदै थौ लागौ औन्दौ। "
LUK,18,36,"तिणी शेड़ै भीड़ा री हाक शुणियौ पुछ़ौ, “एऊ का औन्दै लागौ औन्दौ? "
LUK,18,37,"भीड़ा रै लोगुऐ बोलौ, नासरत गाँवा रौ यीशु आ इदरा बाटीऐ डेउंदै लागौ औन्दौ।” "
LUK,18,38,"इणै शुणियौ सेऊ शेड़ौ भीखारी च़िलांदै लागौ “ओ यीशु, राज़ै दाऊदा री खानदानी रौ, मुं माथै दया कर।” "
LUK,18,39,"ज़ो लोग औगाड़िऐ थै लागै औन्दै डेउंदै तिंउऐ तेसलै डांटीयौ बोलौ, “च़ुटुक थाक” पर सेऊ तौंइऐ भी ज़ोरै-ज़ोरै लागौ च़िलांदै, “ओ दाऊदा रौ छ़ोहरु मुं माथै दया कर।” "
LUK,18,40,"ज़ैबै यीशुऐ तेसरी हाक शुणी, ता यीशु खौड़ी टेकौ और हुकम दैऔ कि “एस मुं काऐ आणौ” ज़ैबै सेऊ शेड़ौ भीखारी यीशु रै नज़दीक आशौ ता यीशुऐ तेसकु पुछ़ौ, "
LUK,18,41,"“तू का च़ाहा ई? हाऊं ताउंलै का कौरु? तैबै तिणीऐ बोलौ, ‘ओ प्रभु हाऊं च़ाहा ऊ की हाऊं देखदै लागु।’ ” "
LUK,18,42,"यीशुऐ बोलौ, “ठीक आ तू देखी बौल़ा ई, तैरै विश्वासै तू ठीक कियो ई।” "
LUK,18,43,"तेबी ई सेऊ शेड़ौ भीखारी देखदै लागौ, और परमेश्‍वरा री बौड़ाई कौरीयौ यीशु पिछ़ु आण्डदै लागौ। ज़ुणिऐ भी एज़ौ च़मतकार देखौ सै सारै परमेश्‍वरा री महिमा कौरदै लागै। "
LUK,19,1,यीशु यरीहो इलाकै बाटीऐ थौ डेउंदै लागौ औन्दौ। 
LUK,19,2,तिऐ जक्कई नावां रौ एक आदमी थौ ज़ुण मामलै निणै वाल़ेऊ रौ मुख्यौ थौ और सेऊ बौड़ौ सेठ थौ। 
LUK,19,3,सेऊ यीशु देखणे री कोशिष थौ लागौ औन्दौ कौरदै कि सेऊ कुण आ पर भीड़ा री वज़ाह कु सेऊ यीशु नाईं देखी बौल़ौ कैलैकि सेऊ कौदा रौ छ़ोटौ थौ। 
LUK,19,4,तैबै यीशु देखणा लै सेऊ भीड़ा कु औगाड़िऐ फेटा मारीयौ डैऔ और एक गुलरा रै पेड़ा दी च़ौड़ौ कैलैकि यीशु सेज़ी बाटा दी डेउणै वाल़ौ थौ। 
LUK,19,5,"ज़ैबै यीशु तेस पेड़ा काऐ पौउंच़ौ, तैबै उपरै देखीयौ तेस जक्कई लै बोलौ, “ओ जक्कई फेटी धौनी उतुर कैलैकि आज़ मुंइऐ तैरै घौरा कै रौइणौ आ।” "
LUK,19,6,"जक्कई फेटी उतरौ, और यीशु खुशी कौरीऐ आपणै घौरै नियौं। "
LUK,19,7,"इणै देखीयौ सारै लोग आपु मांझ़िऐ गुणमुणांइयौ बोलदै लागै, “यीशु ता पापी आदमी रै काऐ पा डेई गौ आ।” "
LUK,19,8,"ज़ेबी सै रोटी खांदै थै लागै औन्दै ता जक्कई खौड़ौ उठौ और यीशु लै बोलदै लागौ, “ओ प्रभु हाऊं आपणी आधी ज़यदाद गरीबु लै दिआऊ और अगर मुंइऐ कासी कु भी दोखै देइयौ ज़ादौ मामलौ निऔं आ तेसकै हाऊं च़ार गुणौ वापिस दिआऊ।” "
LUK,19,9,"यीशुऐ तेसलै बोलौ, “आज़ एस घौरा दी छ़ुटकारौ हुई आ कैलैकि एऊ आदमी भी अब्राहमा रै वंशा रौ आ। "
LUK,19,10,कैलैकि हाऊं आदमी रौ छ़ोहरु इणै लोगु ज़ो परमेश्‍वरा कु दूर पापा दी ई डुबै औन्दै तिऊं लोड़दै और सौदा री मौउता कु बौच़ाउंदे ऊ आशौ औन्दौ।” 
LUK,19,11,"ज़ैबै लोग इऊं बुशु शुणदै थै लागै औन्दै तैबै यीशुऐ एक औनैणै देइयौ बोलौ, “कैलैकि सेऊ यरुशलेम रै नज़दीक थौ, और लोग सौमझ़ा थै कि परमेश्‍वरा रौ राज़ शिगरी पौगड़ौ हुणौ आ। "
LUK,19,12,"एथीलै यीशुऐ बोलौ, ‘एक सेठ आदमी दूर देशा लै डैऔ ताकी सेऊ राज़ै रौ हक्क्क पाइयौ वापिस आशा। "
LUK,19,13,"तैबै तिणीऐ आपणै नुकरा मांझ़िया कु दस नुकुर औटाऐ, और तिउंकै दस शर्फी मुहरै देइयौ तिउंलै बोलौ, मैरै आशणै झ़ांऊ एथरौ लेण-देण कौरेऊ।’ "
LUK,19,14,"और तेस सेठा रै इलाकै रै लोग तेस आइलै दुश्मनी छ़ाड़ा थै, तैबै तिंउऐ तेस सेठा पिछ़ु आपणै कुछ़ दूत खौबरी कौरी भेज़ौ कि आमै नाईं च़ांअदै कि एऊ आदमी आमु माथै राज़ कौरा। "
LUK,19,15,"ज़ैबै सेऊ आपणै राज़ा रौ हक्क्क पाइयौ वापिस आशौ तैबै तिणीऐ आपणै नुकुर औटाऐ ज़ासकै तिणीऐ शर्फी मुहरै थी देई ऐन्दी, ताकी सेऊ तिऊंकु लेण-देणा रै बारै दी पौतौ कौरा कि तिंउऐ का-का कौमाऔ आ? "
LUK,19,16,"तैबै पैहलै नुकरै बोलौ, ‘मालिक तेरी देई ऐन्दी शर्फी मुहरी माथै मुंइऐ दस औज़ौ कौमाई।’ "
LUK,19,17,"तिणी सेठै तेस नुकरा लै बोलौ, ‘ओ मैरै सौभी कु आच़्छ़ै नुकुर शाबाश’ तू भौरी थोड़ै दी भी विश्वास वाल़ौ निकल़ो ई आबै तू दस इलाकै माथै राज़ कर। "
LUK,19,18,"तैबै दुजै नुकरै भी आशीयौ बोलौ, मुंइऐ तेरी शर्फी मुहरी कौरी पांज़ औज़ौ कौमाई। "
LUK,19,19,तिणी सेठै तेसलै भी बोलौ ‘शाबाश’ तू भी पांज़ इलाकै माथै राज़ कर। 
LUK,19,20,"चिजै नुकरै भी आशीयौ बोलौ, ओ मालिक तेरी देई ऐन्दी शर्फी मुहर इदै आ, ज़ो मैरै च़ादरु रै धुरे दी थी बानियौ छ़ाड़ी ऐन्दी। "
LUK,19,21,हाऊं ताऊं कु भौरी डौरा थौ कैलैकि तू काठौ आदमी ई ज़ियै तैरौ नाईं आ तिदरु भी तू निंआई ज़ो तू नाईं बौइंदौ तेस भी तू लौआ ई। 
LUK,19,22,"सेठै तेसलै बोलौ, ओ दुष्ट नुकुर हाऊं तैरै मुआं कौरीऐ ताऊं आरोपी चाणाऊ, ज़ैबै तू ज़ाणा थौ कि हाऊं काठौ लोगु ज़ो मैरौ नाईं आ तेस हाऊं च़ुंगाऊ और ज़ो हाऊं नाईं बौइंदौ तेस हाऊं लौआऊ। "
LUK,19,23,तैबै ताऐं मेरी शर्फी मुहरै ब्याज़ा माथै कैलै ना देई ताकी ज़ेबी हाऊं आशा थौ ता तेबी सित ब्याज़ै निआं थौ। 
LUK,19,24,"तिणी सेठै तिउंलै बोलौ ज़ो तिऐ खौड़ै थै, इऐं शर्फी मुहरै एसकु ओरु छ़ुड़ाऔ और तेसकै दैऔ ज़ासकै दस शर्फी मुहरै ई। "
LUK,19,25,"तिंउऐ तेस सेठा लै बोलौ, ओ मालिक तेसकै ता ई आसती दस शर्फी मुहरै। "
LUK,19,26,"हाऊं तुमुलै बोलाऊ, ज़ासकै आसती आ और सेऊ ठीक ढौंगारौ बौरता लौ तेसकै औज़ौ मिला। ज़ुण ठीक ढौंगारौ ना बौरता लौ तेसकु सेऊ भी ओरु निंईआ सा ज़ो तेसकै औलौ। "
LUK,19,27,"पर मैरै तिऊं दुश्मना ज़ो नाईं च़ाहा थै कि हाऊं तिउंरौ राज़ौ बौणु, तिऊं इदै मुकाऐ आणियौ पोरु झ़ांगौ।” "
LUK,19,28,इऊं बुशै बोलीयौ यीशु आपणै च़ेलेऊ आइलै यरुशलेम लै तिऊं सौभीऊ कु औगाड़िऐ आण्डदै लागौ। 
LUK,19,29,"ज़ैबै सै जैतून नावां री पहाड़ी काऐ पौउंच़ै तिऐ बैतफगै और बेतनियाह नावां रै दुई गाऊं थै। तैबै यीशुऐ च़ेलेऊ मांझ़िया कु दुई च़ेलै इणै बोलीयौ भेज़ै कि, "
LUK,19,30,"आपणै सामनै वाल़ै गाँवा दी डैऔ, तिऐ पौउंच़िऔ तुमुकै एक गौधेटु मिला खुंटी दी बानौ औन्दौ। ज़ास माथै इबी झ़ांऊ कोई ना बोशौ, तेस खोलियौ ओरु आणेऊ। "
LUK,19,31,अगर तुमु कु कुण पुछ़ा लौ कि एस कैलै खोलाई? तैबै तुमै बोलेऊ प्रभु कै एसरी ज़ुरत आ। 
LUK,19,32,ज़ो च़ेलै यीशुऐ भेज़ै औन्दै थै तिंउऐ तिऐ डेइयौ तिणौ देखौ ज़िणौ यीशुऐ तिउंलै बोलौ थौ। 
LUK,19,33,"ज़ैबै सै च़ेलै गौधेटु खोलदै लागै तैबै तेसरै मालिकुऐ तिऊं लै बोलौ, एस गौधेटु कैलै खोलाई? "
LUK,19,34,तिंउऐ बोलौ प्रभु कै एसरी ज़ुरत आ। 
LUK,19,35,तैबै च़ेलेउऐ सेऊ गौधेटु खोलियौ यीशु काऐ आणौ और तेस माथै आपणै जुड़कै पाईयौ यीशु तेस माथै बोशाल़ौ। 
LUK,19,36,"ज़ैबै यीशु आण्डदै लागौ तैबै लोग आपणै जुड़कै बाटा दी बिछ़ाऊंदै लागै, यीशु रै स्वागता लै। यीशु रौ स्वागत "
LUK,19,37,"ज़ैबै यीशु जैतून पहाड़ी री उतराई दी पौउंच़ौ, तैबै च़ेलेऊ री सारी भीड़ यीशु रै सारै शक्ति वाल़ै कामा देखीयौ खुश हुऐ और परमेश्‍वरा री बौड़ाई कौरदै लागै। "
LUK,19,38,"“भौलौ सेऊ राज़ौ ज़ुण प्रभु रै नावां दी आशा आ, सौरगा दी शान्ति और परमेश्‍वरा री बौड़ाई हो। "
LUK,19,39,"तैबै भीड़ा मांझ़िया कु कुछ़ फरीसी लोगुऐ यीशु लै बोलौ, ‘ओ गुरु, आपणै च़ेलेऊ धौमकाऊ कि च़ुटुक थाका।’ "
LUK,19,40,"यीशुऐ ज़वाब दैऔ, ‘हाऊं तुमुलै बोलाऊ अगर इऐ लोग च़ुटुक थाका लै तैबै ढोल़ च़िलांदै लागा।’ ” "
LUK,19,41,“ज़ैबै यीशु यरुशलेम रै नज़दीक पौउंच़ौ तैबै यीशु यरुशलेम शहरा देखीयौ लेरौ। 
LUK,19,42,"और बोलौ, केती भौलौ औआ थौ कि तू, ओ तू ई, आज़कै दिना री शान्ति री बुशै ज़ाणा थौ। पर आबै इऐ बुशै तेरी नौज़री कु च़ोरुई गोई। "
LUK,19,43,कैलैकि ताऊं माथै इणै दीन आशणै ई कि तैरै दुश्मना कौठै हुईयौ ताऊं च़ारौ तौरफा कु घेरीयौ दबाउआ ई। 
LUK,19,44,"ताऊं और तैरै लोल़डै ज़ो ताऊं भितै ई माटै दी मिलावा ई ताऊं दी पात्थरा माथै पात्थर भी ना छ़ाड़नै, कैलैकि ताऐं सेज़ौ मौकौ नाईं रवावौ ज़ेबी परमेश्‍वरै मसीह तुमु बौच़ाउणा लै भेज़ौ थौ।” "
LUK,19,45,तैबै यीशु परमेश्‍वरा रै घौरा दी डैऔ और समान बेच़णै वाल़ै बाइरै भौगाऐ। यीशु परमेश्‍वरा रै घौरा दी 
LUK,19,46,"और बोलौ, “पवित्रशास्त्रा दी इणौ आ लिखौ औन्दौ कि मैरौ घौर प्राथना कौरणै रौ घौर आ। पर तुमुऐ ता एऊ लुटणै वाल़ेऊ रौ आड्डौ चाणी गौ आ।” "
LUK,19,47,यीशु रोज़ परमेश्‍वरा रै घौरा दी लोगु लै शिक्षा दिआ थौ। पर बौड़ै याजक यहुदी शास्त्री और लोगु रै बौड़ै नेतै यीशु झ़ांगणै रौ मौकौ लोड़ा थै। 
LUK,19,48,पर तिउंकै यीशु झ़ांगणै रौ कोई मौकौ ना मिलौ कैलैकि सारै लोग यीशु री बुशै बौड़ै ध्याना कौरी शुणा थै। 
LUK,20,1,"एकी दीनै इणौ हुऔ कि ज़ेबी यीशु परमेश्‍वरा रै घौरा दी लोगु लै शिक्षा दैंदै और खुशी री खौबर शुणाऊंदै थौ लागौ औन्दौ, ता बौड़ै याजक, यहुदी शास्त्री, और स्याणै लोग यीशु काऐ आशै, "
LUK,20,2,"और बोलदै लागै, “आमुकै बोल, तू इणै काम केज़ै हक्क्का कौरीऐ कौरा ई? और सेऊ कुण आ ज़ुणिऐ ताउंकै एऊ हक्क्क दैऔ आ?” "
LUK,20,3,"यीशुऐ बोलौ, “हाऊं भी तुमु कु एक सवाल पुछ़ाऊ, तुमै भी तेथरौ ज़वाब दैऔ, "
LUK,20,4,यहुन्ना रौ बपतिस्मौ सौरगा री तौरफा कु थौ या आदमी री तौरफा कु थौ?” 
LUK,20,5,"तैबै सै आपु मांझ़िऐ चौपड़ींदै लागै, “अगर आमै बोलु लै परमेश्‍वरा री तौरफा कु दिआ थौ, तैबै इणीऐ बोलणौ आ इणौ कि, तुमुऐ तेस माथै विश्वास कैलै ना कियौ?” "
LUK,20,6,"अगर बोलु लै आमै आदमी री तौरफा कु तैबै ई लोग आमु डोल़ीयावा, कैलैकि इऐ ज़ाणाई कि यहुन्ना भविष्यवक्ता थौ। "
LUK,20,7,"तैबै तिंउऐ यीशु लै ज़वाब दैऔ, “आमै नाईं ज़ाणदै कि सेऊ कासरी तौरफा कु थौ।” "
LUK,20,8,"यीशुऐ तिउंलै बोलौ, “हाऊं भी तुमुकै नाईं बोलदौ कि हाऊं एज़ौ काम केज़ै हक्क्का कौरीऐ कौराऊ।” "
LUK,20,9,"तैबै यीशुऐ लोगु कै एक औनैणौ दैऔ, “कि एकी आदमीऐ अंगुरा रौ बौगीच़ौ लाऔ, और तेथरौ ठेकौ ज़िमदारु कै देइयौ आपु डैऔ भौरी दिना लै परदेशा लै। "
LUK,20,10,"ज़ैबै अंगूर चोड़नै रौ बौगत आशौ ता तिणी मालिकै आपणौ एक नुकुर ज़िमदारु काऐ आपणै हिस्सै मांगदै भेज़ौ, पर तिऊं ज़िमदारुऐ सेऊ नुकुर पिटौ और तिदरु खाली हाथ भेज़ौ। "
LUK,20,11,"तैबै तिणी मालिकै तौंइऐ एक नुकुर भेज़ौ, पर तिऊं ज़िमदारुऐ सेऊ भी पिटौ और तेसरी बेइज़्ज़ती कौरीयौ सेऊ भी खाली हाथ वापिस भेज़ौ। "
LUK,20,12,"तैबै भेज़ौ तिणीऐ चिजौ नुकुर, तैबै तिंउऐ सेऊ भी पिटीयौ घायल कियौ और तिदरु पोरु गाड़ौ। "
LUK,20,13,"तैबै तिणी बगीच़ै रै मालिकै आपणै ज़िवा दी सुंच़ौ, ‘आबै हाऊं का कौरुलै? आबै हाऊं आपणौ गौरतौ छ़ोहरु भेज़ाऊ, हुई सौका कि सै तेसरी इज़्ज़त कौरा।’ "
LUK,20,14,"पर ज़ेबी तिऊं ज़िमदारुऐ सेऊ मालिका रौ छ़ोहरु देखौ ता सै आपु मांझ़िऐ चौपड़ींदै लागै, कि एऊ ता एस बौगीच़ै रौ हक्क्कदार आ। आशौ आमै एस पोरु झ़ांगी ई, ताकी एऊ बौगीच़ौ आमारौ हुआ। "
LUK,20,15,तैबै तिऊं ज़िमदारुऐ सेऊ मालिका रौ छ़ोहरु बौगीच़ै कु बाइरै गाड़ीयौ पोरु झ़ांगौ। आबै सेऊ मालिक तिऊं ज़िमदारु आइलै का कौरा? 
LUK,20,16,"आशीयौ तिऊं ज़िमदारु पोरु झ़ांगा और अंगुरा रौ बौगीच़ौ ओरी लोगु कै सौंभाल़ा। इणै शुणियौ लोगुऐ बोलौ, परमेश्‍वर कौरा, कि इणौ केबी ना च़ांई हुऔ।” "
LUK,20,17,"यीशुऐ तिऊं लोगु भिलै देखीयौ बोलौ, तैबै एऊ का सा लिखौ औन्दौ, “कि ज़ेज़ौ पात्थर घौरा चाणनै वाल़ै मिस्त्रीऊऐ बेकार ज़ाणीयौ पोरु शोटी गौ थौ, सेज़ौ पात्थर कुणे दी लागणै वाल़ौ बौणौ। "
LUK,20,18,"ज़ुण-कुण तेस पात्थरा माथै लोटालौ सेऊ च़ूर-च़ूर हुआ, और ज़ास माथै पौड़ालौ सेऊ पात्थर सेऊ पिशीया पोरु पा।” "
LUK,20,19,"यहुदी शास्त्रिउऐ और बौड़ै याजकुऐ ज़िणी ई एऊ औनैणौ शुणौ, ता तिंउऐ यीशु पाकुड़नौ च़ाऔ कैलैकि सै सौमझ़ी गौऐ थै कि एऊ औनैणौ आमुलै बोलौ आ, पर सै लोगु कु डौरा थै। "
LUK,20,20,"और सै एज़ै मौकै देखदै लागै कि, केबड़ी एऊ इणी बूश बोला, कि ज़ेज़ी बुशा दी एस फसाइयौ पाकड़िलै। इणै कामा लै तिंउऐ आपणै दुई गुप्त आदमी भेज़ै तिंउरै भेषा दी। "
LUK,20,21,"तिंउऐ यीशु कु पुछ़ौ, “ओ गुरु आमै ज़ाणी कि तू बिल्कुल ठीक बोलाई और शिखावा ई, और कासी रौ पक्ष भी नाईं कौरदौ। तुमै सौच़्च़ाई कौरीऐ परमेश्‍वरा री बाट देखाल़ाई।” "
LUK,20,22,"तुमै इणौ बोलौ, का कैसर राज़ै लै मामलै दैणै रौ हक्क्क आमुकै आसती कि नाईं? "
LUK,20,23,"यीशुऐ तिउंरी च़ालाकी सौमझ़ी गोई, और तिउंलै बोलौ, "
LUK,20,24,"“मुकै एक सिक्कौ (एक दिनार) देखाल़ौ और बोलौ, एस सिक्के दी कासरौ नाऊं और फोटु आ छ़ापौ औन्दौ? तिंउऐ बोलौ रोमी बौड़ै राज़ै रौ।” "
LUK,20,25,"यीशुऐ बोलौ, “तैबै ठीक आ, ज़ो कैसर राज़ै रौ आ तेस कैसर राज़ै कै दैऔ, पर ज़ो परमेश्‍वरा रौ आ तेस सिरफ परमेश्‍वरा लै दैऔ।” "
LUK,20,26,"सै लोगु रै सामनै एज़ी बुशा दी यीशु पाकड़ी ना बौल़ै, और तेसरै ज़वाबा शुणियौ च़ुटुकच़ार थाकै। "
LUK,20,27,"तैबै सदुकी लोग ज़ो इणौ माना ई कि ज़ुण मौरा ई सै ज़िउंदै नाईं हुंदै, तिऊं मांझ़िऐ कु कुछ़ लोगुऐ यीशु काऐ आशीयौ पुछ़ौ, "
LUK,20,28,"“ओ गुरु, मुसा भविष्यवक्तुऐ आमुलै इणौ लिखौ आ, कि अगर कासरौ भाई, शादी-शुदा औइयौ बिण औलादीऐ मौरा लौ, ता तेसरौ भाई तेसरी छ़ेउड़ी आइलै शादी कौरालौ, और आपणै भाई कालै वंश पैदौ कौरा।” "
LUK,20,29,"सात भाई थै, पैहलौ भाई शादी कौरीयौ बिणा औलादीऐ मौरी गौ आ, "
LUK,20,30,"तैबै दुजै भाईऐ तिंया विधवा आइलै शादी की पर सेऊ भी बिणा औलादीऐ मौरी गौ, "
LUK,20,31,तैबै एक-एक कौरीऐ सारै भाईउऐ तिंऐ विधवा आइलै शादी की और सारै बिणा औलादीऐ मौरी गौऐ। 
LUK,20,32,और बासिऐ सै विधवा भी मौरी पोरु? 
LUK,20,33,"आबै आमु आइलै इणौ बोलौ, “ज़ैबै सै सारै ज़िउंदै औलै ता, तिंया लै कासरी छ़ेउड़ी बोलाई? कैलैकि तिऊं साता भाईऊ ऐ तिंया आइलै शादी की थी?” "
LUK,20,34,"यीशुऐ तिऊं लै ज़वाब दैऔ, “शादी ता इऐं धौतरी माथै लोगु लै औआ ई। "
LUK,20,35,"पर आशणै वाल़ै बौगतै, इणौ कुछ़ ना हुन्दौ। कैलैकि ज़ो मौरै औन्दै मांझ़िया कु ज़िउंदै हुणै लायक लोग ई। सेज़ै जुगा दी तिऐ ना ता आदमी शादी कौरदै और ना छ़ेउड़ी शादी लै दैंदै। "
LUK,20,36,और सै तेथ बासिऐ केबी ना मौरदै। कैलैकि सै सौरगदूता बाशीऐ हुणै ई। ज़िउंदै हुइयौ तिउंलै परमेश्‍वरा री सन्तान बोलाई। 
LUK,20,37,"पर मौरै औन्दै ज़िउंदै हुआई कि नाईं, एथरै बारै दी शुणौ। मुसा भविष्यवक्तुऐ भी इऐ बुशै साबित की आ, ज़ैबै तिणीऐ तिऊं झ़ाड़ी रै बारै दी लिखौ ज़ो तिणीऐ परमेश्‍वरा री बौरसाई ऐन्दी आगी कौरी ज़ौल़दै देखी आ। और मुसा भविष्यवक्ता अब्राहमा रौ परमेश्‍वर, इसहाक और याकुबा रौ परमेश्‍वरा कौरीऐ औटावा थौ, ज़ो कई साल पैहलै मौरी गौऐ थै। "
LUK,20,38,"और सेऊ ज़िउंदै रौ परमेश्‍वर आ, मौरै औन्देऊ रौ नाईं भी नाईं। परमेश्‍वरा आइलै सै सारै ज़िउंदै ई।” "
LUK,20,39,"तिऐ मौज़ूद यहुदी शास्त्रिउ मांझ़िया कु काइएउऐ बोलौ, “गुरुजी तुमुऐ ठीक बोलौ। "
LUK,20,40,तेथ बासिऐ कासी री भी प्रभु यीशु कु केज़ी बूश पूछ़णे री हिम्मत नाईं रौई।” 
LUK,20,41,"तैबै यीशुऐ तिऊंकु पुछ़ौ, “मसीही लै दाऊदा री सन्तान कैलै बोलाई?” "
LUK,20,42,"कैलैकि दाऊदै आपु भजन सहिंता री किताबी दी बोलौ आ, “प्रभुऐ मैरै प्रभु लै बोलौ” "
LUK,20,43,"मेरी सुल़टी भिलै बोश, “ज़ेबी झ़ांऊ हाऊं तैरै दुश्मनु तेरी लाता थालै ना कौरु।” "
LUK,20,44,दाऊद ता तेसलै प्रभु बोला आ। तैबै मसीह दाऊदा री सन्तान किणौ हुई सौका? 
LUK,20,45,"ज़ेबी सारै लोग बुशै शुणदै थै लागै औन्दै, तेबी यीशुऐ आपणै च़ेलेऊ लै बोलौ, "
LUK,20,46,“इऊं यहुदी शास्त्रिउ कु बौच़ियौ रौएऊ। ज़ासकै लाम्बै-लाम्बै जुड़कै भिड़ीयौ घुमणौ आच़्छ़ौ लागा सा। ज़ेबी सै बज़ारा दी घुमाई तिउंकै आच़्छ़ौ लागा कि लोग तिऊं कै झुकियौ ढाल कौरा। आराधनालय और ज़िऐ धाम दिआई तिऐ भी सै च़ाहा ई कि आमु आच़्छ़ी और पैहली ज़ागाह दी बोशाल़ा तिऐ तिउंकै आच़्छ़ौ लागा आ। 
LUK,20,47,पर सै विधवा छ़ेउड़ी रै घौर-बार लुटा ई और देखाउणा लै सै काफी बौगता झ़ांऊ प्राथना कौरा ई। इणै लोग भौरी बौड़ी सौज़ा पा ई।” 
LUK,21,1,"ज़ेज़ै बौगतै यीशु परमेश्‍वरा रै घौरा दी थौ, तेबी तिणीऐ सेठ आदमी पेटी दी आपणी भैंटा पाइंदै देखौ। "
LUK,21,2,और तिणीऐ विधवा भी तिऐ भैंटा री पेटी दी दुई दामड़ी पाइंदै देखी। 
LUK,21,3,"तैबै यीशुऐ बोलौ, “हाऊं तुमुलै सौच़्च़ौ बोलाऊ कि इऐं गरीब विधवै सौभी कु ज़ादी भेंट देई आ। "
LUK,21,4,कैलैकि इऊं सौभीयै ता आपणी भौरी कौमाई कु सिरफ थोड़ी भेंट परमेश्‍वरा लै देई। पर इऐं गरीब विधवै आपणी ज़िन्दगी री सारी कौमाई भैंटा दी पाई आ।” 
LUK,21,5,"ज़ैबै कुछ़ च़ेलै परमेश्‍वरा रै घौरा रै बारै दी बुशै लाइंदै थै लागै औन्दै, कि एऊ घौर बांठणै पात्थरा कौरीऐ और भैंटा री देई ऐन्दी च़िज़ा कौरीऐ किणौ बांठणौ आ चाणौ औन्दौ। तैबै यीशुऐ बोलौ। "
LUK,21,6,"“इणै दीन आशणै ई ज़ेज़ै दिना दी ज़ो तुमै देखदै ई लागै औन्दै, इऊं मांझ़िया कु पात्थरा माथै पात्थर भी ना रौउणै। सब कुछ़ ढाल़ीयौ नाष कौरा ई।” "
LUK,21,7,"तैबै तिऊं च़ेलेउऐ यीशु कु पुछ़ौ, “ओ गुरु” इणौ केबी हुणौ आ? और इऊं बुशै पुरी औन्दी बारै का निशाण औआ ई? "
LUK,21,8,"यीशुऐ बोलौ, “बौच़ियौ रौएऊ तुमै कासी कु ठौगाइएऊ नाईं। कैलैकि कई लोग मैरै नावां कौरीऐ आशीयौ बोलाई कि हाऊं मसीहा ऊ सेज़ौ बौगत आशी गौ आ। तैबै तुमै तिऊं पिछ़ु ना डेवेऊ।” "
LUK,21,9,ज़ेबी तुमै शुणा लै कि ज़ागाह-ज़ागाह दी लौड़ाई-झ़ौगड़ै ई हुंदै लागौ औन्दै तेबी तुमै घौबराएऊ नाईं। कैलैकि इऐ बुशै पैहलै हुणी ज़ुरुरी ई। तैबै भी सेज़ौ बौगत आखरी नाईं हुन्दौ। 
LUK,21,10,"तैबै यीशुऐ बोलौ, “एकी ज़ाती रै लोग दुजी ज़ाती रै लोगु रौ विरोध कौरा ई। एक देश दुजै देशा रौ विरोध कौरा। "
LUK,21,11,भौरी ज़ागाह दी बौड़ै-बौड़ै भुईंच़ल़ हुणेई और ज़ागाह-ज़ागाह दी काल़ पौड़ने ई और बौड़ी बिमारी हुणी। सौरगा दी डराऊंदी बुशै और बौड़ै-बौड़ै निशाण पौगड़ौ हुणै ई। 
LUK,21,12,"पर इऊं सब बुशै हुणै कु पैहलै सै मैरै नावां री वज़ाह कु तुमु पाकड़ाई और तंग कौरीयौ आराधनालय दी निआं ई और ज़ेला दी पा ई, और राज़ेऊ और जजा काऐ निआं ई। "
LUK,21,13,एऊ तुमुकै मैरै बारै दी गवाही दैणै रौ मौकौ औआ सा। 
LUK,21,14,"और तुमै ज़वाब दैणा लै पैहलै कु आपणै ज़िवा दी तयारी नाईं कौरणी और ना फीकर कौरणी, "
LUK,21,15,"कैलैकि, हाऊं तुमुलै इणी बुद्धी दिआऊ और तुमारै मुआं कु इणी बूश बोलावा ऊ कि तुमारै कोई भी दुश्मना तुमारौ सामनौ नाईं कौरी बौल़दौ, "
LUK,21,16,"इदरा झ़ांऊ कि तुमारै मां-बाब, भाई-भौगीयाल़, और रिश्तैदार तुमारै गोश्टण भी तुमु पौकड़ावा ई और कई ता झ़ंगावा भी ई। "
LUK,21,17,मैरै नावां री वज़ाह कु भौरी लोग तुमु आइलै दुश्मनी छ़ाड़ाई। 
LUK,21,18,तैबै भी तुमारै मुंडा रौ एक भी बाल़ बांगौ नाईं औन्दौ। 
LUK,21,19,और आपणी सौबरी कौरीऐ तुमै आपणै प्राण बौच़ाई छ़ाड़ाई।” 
LUK,21,20,ज़ैबै तुमै यरुशलेम भौरी लोगु मांझ़िऐ घेरु औन्दौ देखाल़ै तैबै तुमै सौमझ़ेऊ कि तेसरै नाष हुणै रौ बौगत आशणै वाल़ौ आ। 
LUK,21,21,"तैबै ज़ेज़ै लोग यहुदी परदेशा दी औलै तिंउऐ बौच़णा लै पहाड़ी दी जा डेऊणौ, और ज़ुण औलै यरुशलेम शहरा बितै तिंउऐ निकल़ेऊ बाइरै, और ज़ुण औलै गाँवा दी तिंउऐ ना डेवेऊ शहरा लै। "
LUK,21,22,"कैलैकि एज़ै दीन बदला निणा रै दीन हुणै ई। ताकी सै बुशै ज़ो धौर्म शास्त्रा दी लिखी ऐन्दी, सै सारी पुरी हुआई। "
LUK,21,23,सेज़ै दिना दी तिऊं छ़ेउड़ीऊ लै फिटकार ज़ुण गौरकै ज़िवा री औली और ज़ासकै दुधा पिणै वाल़ै लोल़डै औलै। कैलैकि सारी धौतरी माथै भौरी दुःख हुणौ और इऊं लोगु माथै परमेश्‍वरा रै भौरी रोश आशणै ई। 
LUK,21,24,तिऊं तलवारी कौरीऐ झ़ांगाई और भौरी देशा रै लोगु मांझ़िऐ कैदी बाशी बानियौ आणाई ज़ेबी झ़ांऊ दुजी ज़ाती रौ बौगत पुरौ ना हुआ लौ तेबी झ़ांऊ यरुशलेम दुजी ज़ाती रै लोगु थालीऐ दबाउआ ई। 
LUK,21,25,“सुरज ज़ून और तारेऊ दी निशाण दिशा ई और धौतरी दी सारै लोगु माथै मुसीबत आशणी आ। कैलैकि सै समुन्दरा रै छ़ालै और शोरा कौरीऐ डौराई। 
LUK,21,26,धौतरी दी आशणै वाल़ी मुसीबत पौखदै-पौखदै लोगु रै मन घौबरा ई। कैलैकि सौरगा री सारी शक्ति हिलाईआ ई। 
LUK,21,27,"तैबै लोग मुं, ज़ुण परमेश्‍वरा री तौरफा कु भेज़ौ औन्दौ ऊ पुरी शक्ति और बौड़ै शाना कौरीऐ बादल़ा माथै आशदै देखा ई। "
LUK,21,28,ज़ैबै इणौ हुंदै लागा लौ तैबै तुमै खौड़ै हुईयौ सौरगा भिलै देखेऊ कैलैकि तेबी तुमारौ छ़ुटकारौ हुणौ आ।” 
LUK,21,29,"यीशुऐ तिउंकै एक औनैणै देइयौ बोलौ, “फेड़ु रौ पेड़ और सारै पेड़ देखौ, "
LUK,21,30,ज़ैबै तिऊंदी मिण्डु निकल़ा ई तैबै तुमुकै तिऊं देखीयौ पौतौ लागा कि आबै गौरमी आशणै वाल़ी आ।” 
LUK,21,31,तिणी ज़ेबी तुमै इऊं मुसीबता री बुशै औन्दै देखा लै तैबै तुमै सौमझ़ेऊ कि परमेश्‍वरा रौ राज़ आशणै वाल़ौ आ। 
LUK,21,32,"हाऊं तुमुलै सौच़्च़ौ बोलाऊ कि ज़ेबी झ़ांऊ इऐ सारी बुशै पुरी ना औली, “तेबी झ़ांऊ एज़ी पिड़ी रौ नाष नाईं औन्दौ। "
LUK,21,33,सौरग और धौतरी टौल़ी सौका ई पर मेरी बुशै केबी ना टौल़दी।” 
LUK,21,34,"एथीलै च़ोकस रौएऊ इणौ ना च़ांई हुऔ कि तुमारै ज़िऊ मस्त और माच़ै औन्दै, और इऐं ज़िन्दगी री फीकरी कौरी सुस्त पौड़ा सेज़ौ दीन तुमु माथै खरकच़ार आशा, ज़िणी ज़िबाल़ बिण खौबरदार कौरीयौ एकदम बंद हुआ आ "
LUK,21,35,कैलैकि सेज़ौ दीन धौतरी माथै सब रौइणै वाल़ेऊ मांझ़िऐ इणै कौरी खरकच़ार आशणौ आ। 
LUK,21,36,शुणौ उज़ीई रौ और हर बौगतै रोज़ प्राथना कौरदै थाकौ लागी ताकी तुमै इऊं सारी मुसीबता कु बौच़णै और आदमी रै छ़ोहरु रै सामनै खौड़ी औणै जोगी बौणा। 
LUK,21,37,यीशु हर दिना दी परमेश्‍वरा रै घौरा दी शिक्षा दिआ थौ और राची लै डिआ थौ जैतूना री पहाड़ी दी रौउंदै। 
LUK,21,38,और दोउत राची भौरी लोग उठीयौ यीशु री शिक्षा शुणदै परमेश्‍वरा रै घौरा दी यीशु काऐ आशा थै। 
LUK,22,1,"बिण संज़ेड़ै री रोटी रौ साज़ौ, ज़ेथरी शुरुआत फसह रै साज़ै कु औआ थी, सेऊ साज़ौ नौज़दीक आशी गौ आ। "
LUK,22,2,"सेज़ै बौगतै बौड़ै याजक लोग और यहुदी शास्त्री यीशु पाकुड़नै और झ़ांगणै रौ मौकौ लोड़दै थै लागै औन्दै, पर सै लोगु कु डौरा थै। "
LUK,22,3,"तैबै शैतान यहुदा भितै आशौ, ज़ासलै इस्करियोती बोला थै और सेऊ यीशु रै बारह च़ेलेऊ मांझ़िऐ कु एक थौ। "
LUK,22,4,सेऊ बौड़ै याजकु और परमेश्‍वरा रै घौरा रै च़ोकीदारु रै मुख्यै काऐ डैऔ। ताकी यीशु पाकुड़नै रै तरीका रै बारै दी चौपड़ा। 
LUK,22,5,"सै भौरी खुश हुऐ, और तेसलै इनाम दैणै रौ वायदौ भी कियौ। "
LUK,22,6,"यहुदा सेज़ी बुशा लै तैयार हुई गौ, और तेभी कु सेऊ यीशु पकड़ाउणा री ताकी दी रौ, कि ज़ेबी यीशु काऐ भौरी भीड़ ना औली, सेज़ै बौगतै सेऊ, यीशु पौकड़ाई बौल़ा। "
LUK,22,7,तैबै बिणा संज़ेड़ै री रोटी रै साज़ै रौ दीन आशौ ज़ेबी यहुदी लोगु रै हर टबर फसह रै साज़ै दी गाबड़ु री बौल़ी च़ड़ावा थै। 
LUK,22,8,"यीशुऐ पतरस और यहुन्ना इणै बोलीयौ भेज़ै कि, “डैऔ आमारै फसह रै साज़ै री रोटी खाणै रौ इन्तज़ाम कौरौ।” "
LUK,22,9,"च़ेलेउऐ यीशु कु पुछ़ौ, “गुरुजी तुमै कियै च़ाहा ई कि आमै फसह रै साज़ै री रोटी रौ इन्तज़ाम कौरी?” "
LUK,22,10,"यीशुऐ तिउंलै बोलौ, “देखौ शहरा दी पौउंच़िऔ तुमुकै एक आदमी मिला काछ़ा माथै पाणी री बोटलोई कौरी डेउंदै लागौ औन्दौ, ज़ेज़ै घौरा दी सेऊ डिआलौ, तुमै भी तेस पिछ़ु सेज़ै घौरा दी डेवेऊ।” "
LUK,22,11,और तेस घौरा रै स्याणै लै बोलेऊ। “गुरु ताउंलै इणौ बोला कि मुकालै तैयार कियौ औन्दौ कौमरौ केज़ौ आ? ज़ियै हाऊं आपणै च़ेलेऊ आइलै फसह रै साज़ै री रोटी खाऊ।” 
LUK,22,12,"तैबै सेऊ तुमुकै माथली मंज़ली दी सज़ाऔ औन्दौ कौमरौ देखाल़ा, तिऐ तुमै फसह री रोटी रौ इन्तज़ाम कौरेऊ। "
LUK,22,13,"तैबै ज़िणौ यीशुऐ तिउंलै बोलौ थौ, तिऊं च़ेलेउऐ तिऐ डेईयौ तिणौ देखौ, और तिंउऐ तिऐ फसह रै साज़ै री रोटी तैयार की। "
LUK,22,14,ज़ेबी रोटी खाणै रौ बौगत आशौ ता यीशु आपणै बारह च़ेलेऊ आइलै रोटी खान्दै बोशौ। यीशु च़ेलेउ आइलै आखरी बारै रोटी खाआ 
LUK,22,15,"तैबै यीशुऐ तिउंलै बोलौ, “मेरी बौड़ी इच़्छ़ा थी कि हाऊं दुःख भोगणे और मौरणै कु पैहलै तुमु आइलै बोशियौ एज़ै फसह रै साज़ै री रोटी खाऊ।” "
LUK,22,16,"कैलैकि हाऊं तुमुलै बोलाऊ, “कि ज़ेबी झ़ांऊ इऐ बुशै परमेश्‍वरा रै राज़्य दी पुरी नाईं औआ ली, तेबी झ़ांऊ हाऊं इऐं फसह री रोटी दुजी बारै केबी ना खान्दौ।” "
LUK,22,17,"तैबै यीशुऐ अंगुरा रै रसा रौ खोरु च़ुंगौ और परमेश्‍वरा रौ धन्यबाद की इयौ, आपणै च़ेलेऊ लै देइयौ बोलौ एस आपु मांझ़िऐ बांटौ। "
LUK,22,18,कैलैकि हाऊं तुमुलै बोलाऊ कि ज़ेबी झ़ांऊ परमेश्‍वरा रौ राज़ नाईं आशा लौ तेबी झ़ांऊ हाऊं अंगुरा रौ रस केबी ना पिन्दौ। 
LUK,22,19,"तैबै यीशुऐ रोटी च़ुंगी और परमेश्‍वरा रौ धन्यबाद कौरीयौ चोड़ी और इणै बोलीयौ आपणै च़ेलेऊ कै देई कि, “इयौ मैरौ ज़िसम आ ज़ो तुमुलै दैऔ औन्दौ,। मुं याद कौरना लै इणौ कौरेऊ।” "
LUK,22,20,"इणै कौरीऐ रोटी खाइयौ यीशुऐ अंगुरा रै रसा रौ खोरु भी इणै बोलीयौ दैऔ, “एस अंगुरा रौ रस तुमै मैरौ लोऊ सौमझ़ौ ज़ो भौरी लोगु तिंउरै पापा कु बौच़ाऊणा लै बौइणै वाल़ौ आ। मैरै मौरणै कु परमेश्‍वर लोगु आइलै एक नौऐं रिश्तै रौ वायदौ पाकौ कौरा आ। "
LUK,22,21,पर देखौ मुं पौकड़ाउणै वाल़ौ इदै आ आमु आइलै रोटी खान्दै लागौ औन्दौ। 
LUK,22,22,"कैलैकि हाऊं ज़ुण परमेश्‍वरा री तौरफा कु भेज़ौ औन्दौ ऊ मैरौ मौरणौ ता इणी भी आ, ज़िणौ पवित्रशास्त्रा दी आ लिखौ औन्दौ। पर फिटकार आ तेस आदमी लै ज़ुण मुं पकड़ावा आ। "
LUK,22,23,तैबै सै च़ेलै आपु मांझ़िऐ एकी दुजै कु पुछ़दै लागै कि आमु मांझ़िऐ कुण औलौ ज़ुण इणै काम कौरा?” 
LUK,22,24,तैबै तिऊंरौ झ़ौगड़ौ भी हुऔ कि आमु मांझ़िऐ कु बौड़ौ कुण आ? 
LUK,22,25,"यीशुऐ तिउंलै बोलौ, “दुजी ज़ाती रै राज़ै आपणै लोगु माथै राज़ कौरा ई, और तिऊं माथै हक्क्क छ़ाड़ाई, और सै तिउंलै फाइदै वाल़ौ बोलाई।” "
LUK,22,26,"पर तुमै इणौ ना बोलेऊ, ज़ुण तुमु मांझ़िऐ बौड़ौ आ तिणीऐ छ़ोटौ बौणनी, और ज़ुण आ परधान तिणीऐ बौणनी सेवा कौरणै वाल़ौ। "
LUK,22,27,कैलैकि बौड़ौ कुण आ सेऊ ज़ुण रोटी खान्दै आ बोशौ औन्दौ या सेऊ ज़ुण तिउंरी सेवा कौरदै आ लागौ औन्दौ? का सेऊ नाईं ज़ुण रोटी खान्दै आ बोशौ औन्दौ? और हाऊं तुमु मांझ़िऐ सेवा कौरणै वाल़ै ज़िणौ ऊ। 
LUK,22,28,और तुमै भी मुं आइलै परखणै रै बौगतै दी सौदा रौऐ ई। 
LUK,22,29,ज़िणौ मैरै बाबै परमेश्‍वरै मुकालै राज़ दैऔ औन्दौ तिणी हाऊं भी तुमु कालै राज़ दिआऊ। 
LUK,22,30,ताकी तुमै मैरै राज़ा दी मुं आइलै बोशियौ खा पिआ लै और राज़गादी माथै बोशियौ इस्राइला रै बारह गोत्रा रै लोगु रौ फैसलौ कौरा। 
LUK,22,31,"प्रभुऐ बोलौ, “शमौन! ओ शमौन, देख शैतानै तुमै गीऊं बाशी छ़ांटणा लै मुकु मांगी गौऐ। "
LUK,22,32,"पर मुंइऐ तैरै बारै दी परमेश्‍वरा कु औरज़ कौरी एरी आ ताकी तैरौ मुं माथै विश्वास खातम ना हुआ। और ज़ेबी तू पौरखणै बासिऐ, वापिस आशा लौ तेबी आपणै भाईऊ भी विश्वासा दी मज़बूत कौरा।” "
LUK,22,33,"शमौनै यीशु लै बोलौ, “प्रभु हाऊं ताऊं आइलै ज़ेला ई डेऊणा लै और मौरणा लै भी तैयार ऊ। "
LUK,22,34,"यीशुऐ शमौना लै बोलौ, ‘हाऊं ताऊं लै बोलाऊ कि आज़ राची कुखड़ै रै बाशणे कु पैहलै आपणै मुंआ कु चिआ बारै बोलाई कि तू मुं नाईं ज़ाणदौ।’ ” "
LUK,22,35,"तैबै यीशुऐ आपणै च़ेलेऊ कु पुछ़ा, “ज़ेबी मुंइऐ तुमै बिण बटुऐ, बिण झ़ोल़ै, और बिण बुटै खुशी री खौबर शुणाउणा लै भेज़ै थै का तुमुलै केज़ी च़िज़ा री कामी हुई आ?” च़ेलेउऐ बोलौ! “केज़ी च़िज़ा री नाईं।” "
LUK,22,36,"यीशुऐ तिउंलै बोलौ, “पर आबै ज़ासकै बटुऔ औलौ सेऊ आपुकै निआंलौ, झ़ोल़ौ भी निऔं, और ज़ासकै तलवार नाईं औली सेऊ आपणै जुड़कै बेच़ीयौ खरीदा लौ। "
LUK,22,37,"कैलैकि हाऊं तुमुलै बोलाऊ, ‘ज़ो पवित्रशास्त्रा दी आ लिखौ औन्दौ। कि सेऊ बुरै लोगु आइलै गिणुऔ औन्दौ सेऊ मुलै पुरौ हुणौ ज़ुरुरी आ, कैलैकि मैरै बारै दी लिखी ऐन्दी बुशै सौच़्च़ी पुरी औणै वाल़ी आ।’ "
LUK,22,38,"च़ेलेउऐ बोलौ, ‘देख इदै दुई तलवारी ई, यीशुऐ बोलौ मोकती ई।’ ” "
LUK,22,39,"तैबै यीशु तेस कौमरै कु निकल़ियौ रोज़कै ज़िणौ जैतून नावां री पहाड़ी माथै डैऔ, और तेसरै च़ेलै भी तेस आइलै च़ाल पौड़ै। "
LUK,22,40,"तिऐ पौउंच़िऔ यीशुऐ आपणै च़ेलेऊ लै बोलौ, “प्राथना कौरदै थाकौ लागी ताकी तुमै मुसीबता दी ना पौड़ा” "
LUK,22,41,"सेऊ च़ेलेऊ कु तकरीबन तीस मिटर दूर डैऔ और धौनी घुंडै माथै टेकियौ प्राथना कौरदै लागौ, "
LUK,22,42,"“ओ बाब, अगर तू च़ाहा ई ता, मुकाऐ कु एस दुखा रौ खोरु पोरु निऊं। तैबै भी मेरी नाईं तुमारी मौरज़ी पुरी च़ांई हुई।” "
LUK,22,43,"तैबै सौरगा कु एक दूत पौगड़ौ हुऔ, और तिणीऐ यीशु लै शक्ति देई। "
LUK,22,44,"यीशु भौरी दुखी हुईयौ प्राथना कौरदै लागौ, यीशु रै ज़िवा रौ दुःख एती बौड़ी गौ कि तेसरौ पसिनौ मानौ लोऊ रै टिपु बौणीयौ ज़मीना माथै पौड़दै लागौ। "
LUK,22,45,तैबै यीशु प्राथना कौरीयौ उठौ और आपणै च़ेलेऊ काऐ आशौ पर निराशा री वज़ाह कु यीशुऐ सै च़ेलै सुतै औन्दै देखै। 
LUK,22,46,"यीशुऐ तिउंलै बोलौ, “तुमै कैलै ई सुतदै लागै औन्दै? ‘उठौ और प्राथना कौरौ’ नाईं ता मुसीबता ई पौड़ा ई।” "
LUK,22,47,"ज़ेबी यीशु प्राथना रै बारै दी थौ बोलदै लागौ औन्दौ, तेबी लोगु री बौड़ी भीड़ तिऐ पौउंच़ी गोई। तिऊं बारह च़ेलेऊ मांझ़िया कु एक च़ेलौ ज़ासरौ नाऊं यहुदा थौ, तिऐं भीड़ा कु औगाड़ी-औगाड़िऐ थौ आण्डदै लागौ औन्दौ। यहुदा यीशु खोबीयाऊंदै यीशु काऐ आशौ। "
LUK,22,48,"यीशुऐ तेसलै बोलौ, “ओ यहुदा का तू खोबु देइयौ आदमी रौ छ़ोहरु पौकड़ावा ई?” "
LUK,22,49,"यीशु रै साथीऊ ऐ ज़ैबै देखौ कि का हुणै वाल़ौ आ, यीशु लै बोलौ “का आमै तलवार च़लाउलै? "
LUK,22,50,तिऊं मांझ़िऐ कु एकीऐ परधान याजका रै नुकरा दी तलवारी री लाई और तेसरौ सुल़टौ कौन्थु काटौ।” 
LUK,22,51,"तेथ माथै यीशुऐ बोलौ, “बस आबै नाईं कौरौ इणौ और यीशुऐ तेस नुकरा रौ कौन्थु छ़ुंऔ और च़ांगौ कियौ। "
LUK,22,52,"तैबै यीशुऐ बौड़ै याजकु और परमेश्‍वरा रै घौरा रै च़ोकीदारु रै मुख्यै और स्याणेऊ लै बोलौ, ज़ुण यीशु पाकुड़दै थै आशै औन्दै, का तुमै डाकु सौमझ़ियौ तलवारी और डिंगै कौरीऐ ई मुं पाकुड़दै आशै औन्दै? "
LUK,22,53,"ज़ेबी हाऊं परमेश्‍वरा रै घौरा दी हर दिना दी तुमु आइलै थौ तेबी ता तुमुऐ हाऊं पाकड़ौ नाईं। पर एज़ौ तुमारौ बौगत आ, और नयारै रौ हक्क्क आ।” "
LUK,22,54,तैबै तिंउऐ यीशु पाकड़ीयौ परधान याजका रै घौरै निऔं। और पतरस यीशु पिछ़ु दूर-दूर थौ आण्डदै लागौ औन्दौ। 
LUK,22,55,"च़ोकीदारुऐ याजका रै गौड़ा दी आग ज़ाल़ी और फिदीआलै बोशी गौऐ, पतरस भी तिऊं मांझ़िऐ आशीयौ बोशी गौ। "
LUK,22,56,"एकी नुकराणीऐ आगी रै प्याशै दी पतरस देखौ और तेसलै बोलौ, “एऊ भी ता यीशु आइलै साथाई थौ।” "
LUK,22,57,"पर पतरसै तिंआलै इणै बोलीयौ इनकार कियौ, “ओ बौइण हाऊं ता एस नाईं ज़ाणदौ।” "
LUK,22,58,"थोड़ै बौगता बासिऐ तौंइऐ एकी आदमीऐ पतरसा देखीयौ बोलौ, “तू भी ता तिऊं मांझ़िया कु ई।” पतरसै बोलौ, “ओ भाई, हाऊं नाईं ऊ।” "
LUK,22,59,"करीब एकी घन्टै बासिऐ तौंइऐ एक आदमी काठै कौरीऐ बोलदै लागौ, “एऊ भी ज़रूर यीशु आइलै थौ, कैलैकि एऊ गलीली आ।” "
LUK,22,60,"पतरसै बोलौ, “ओ भाई, हाऊं नाईं ज़ाणदौ कि तू का ई बोलदै लागौ औन्दौ।” और सेऊ बोलदै ई थौ लागौ औन्दौ कि तेबी कुखड़ौ बाशौ। "
LUK,22,61,"तैबै प्रभु यीशुऐ पतरसा भिलै मुड़ीयौ देखौ और पतरसा कै सै बुशै याद आशी गोई, ज़ो यीशुऐ पतरसा लै बोली थी कि, “आज़ कुखड़े री बाच़ा देणै कु पैहलै चिया बारै तू मैरौ इनकार कौरा ई।” "
LUK,22,62,सेऊ बाइरै डेइयौ डीकरी-डीकरीयौ लेरदै लागौ। 
LUK,22,63,"आबै ज़ुणी च़ोकीदारुऐ यीशु पाकड़ौ औन्दौ थौ, सै यीशु री मज़ाका उड़ाइयौ यीशु पिटदै लागै। "
LUK,22,64,"और यीशु री आखी माथै हाथा लाइयौ पुछ़दै लागै कि, “भविष्यवाणी कौरीयौ बोल कि ताऊं दी कुणीऐ लाई आ।” "
LUK,22,65,और तिंउऐ यीशु री भौरी बुराई की और यीशु रै विरोधा ई भौरी बुशै बोली। 
LUK,22,66,"ज़ैबै दुजौ दीन हुऔ तैबै लोगु रै स्याणै, बौड़ै याजक और यहुदी शास्त्री कौठै हुऐ और यीशु आपणी खुंबल़ी दी आणियौ तेसकु पुछ़दै लागै, "
LUK,22,67,"“अगर तू मसीहा ई ता आमु आइलै बोल।” यीशुऐ तिउंलै बोलौ, “अगर हाऊं तुमु आइलै बोलु लै ता तुमै विश्वास नाईं कौरदै।” "
LUK,22,68,"और अगर पुछ़ुलै, ता तुमुऐ ज़वाब ना दैणौ। "
LUK,22,69,"पर इबी कु आदमी रौ छ़ोहरु ज़ो सौभी कु शक्ति वाल़ौ आ, परमेश्‍वरा री सुल़टी भिलै बोशी थाका सा। "
LUK,22,70,"एज़ी बुशा माथै सारेऊ ऐ बोलौ, “तैबै का तू परमेश्‍वरा रौ छ़ोहरु ई?” यीशुऐ तिउंलै बोलौ, “तुमै ठीक ई बोलाई कैलैकि हाऊं परमेश्‍वरा रौ छ़ोहरु ऊ।” "
LUK,22,71,"तैबै तिंउऐ बोलौ, “आमुकै आबै तौंइऐ गवाही री ज़ुरत नाईं आसती कैलैकि आमुऐ आपु ई एसरै मुआं कु बोलदै शुणी गौ आ।” "
LUK,23,1,तैबै सारी खुंबल़ीउऐ उठीयौ यीशु पिलातुसा काऐ नींऔ ज़ो रोमी सरकारा रौ हाकीम थौ। 
LUK,23,2,"सै तेभी यीशु माथै इलज़ाम लाइंदै लागै, कि “एऊ आदमी आमारै लोगु बहकाउंदै लागौ औन्दौ। और रोमी कैसरा कै मामलै दैणा लै मौना कौरा और आपुलै मसीहा, राज़ौ बोला।” "
LUK,23,3,"पिलातुसै यीशु कु पुछ़ौ, “का तू यहुदी लोगु रौ राज़ौ ई?” यीशुऐ तेसलै ज़वाब दैऔ, “तू आपु ई बोलदै लागौ औन्दौ।” "
LUK,23,4,"तैबै पिलातुसै बौड़ै याजकु और लोगु लै बोलौ, “मुकै एस आदमी दी केज़ी भी गौलती नाईं दिशदी।” "
LUK,23,5,"पर सै खुंबल़ी रै लोग सौख्ती कौरी बोलदै लागै, “एऊ गलील परदेशा कु इदै झ़ांऊ और सारै यहुदिया देशा दी परचार कौरीयौ लोगु बहकाउंदै लागौ औन्दौ।” "
LUK,23,6,"इणै शुणियौ पिलातुसै पुछ़ौ, “का एऊ आदमी गलीली आ?” "
LUK,23,7,"ता इणै ज़ाणियौ कि एऊ हेरोदेसा रै परदेशा रौ आ तैबै सेऊ हेरोदेसा काऐ भेज़ी ऐरौ आ, कैलैकि हेरोदेस सेज़ै बौगतै यरुशलेम दी थौ। "
LUK,23,8,"हेरोदेस यीशु देखीयौ भौरी खुश हुऔ, कैलैकि तिणीऐ यीशु रै बारै दी शुणौ थौ सेऊ तेस और तेसरै च़मतकार देखणै च़ाहा थौ। "
LUK,23,9,"हेरोदेस यीशु कु भौरी सवाल पुछ़दै थौ लागौ औन्दौ, पर यीशुऐ तेसलै कुछ़ भी ज़वाब नाईं दैऔ "
LUK,23,10,बौड़ै याजक और शास्त्री खौड़ै हुइयौ यीशु माथै तौना मौना कौरीऐ झ़ुठै आरोप थै लाइंदै लागै औन्दै। 
LUK,23,11,"तैबै हेरोदेसै आपणै सिपाईउ आइलै यीशु री बेइज़्ज़ती की और मज़ाक उड़ाऔ, और च़ोगै-बोगै भिड़ाइयौ पिलातुसा काऐ बापिस भेज़ौ "
LUK,23,12,"हेरोदेस और पिलातुस ज़ो पैहलै एकी दुजै रै दुश्मना थै, सेज़ै दीनै सै गोश्टण बौणी गोऐ। "
LUK,23,13,"पिलातुसै बौड़ै याजक, धौर्मा रै गुरु और सारै लोग आपु काऐ औटाऐ और तिउंलै बोलौ, "
LUK,23,14,"“तुमुऐ एऊ आदमी बहकाऊणै वाल़ौ चाणियौ मुकाऐ आणौ आ, और देखौ, मुंइऐ तुमु काऐ एऊ पुछ़ौ और पौरखौ, पर ज़ेज़ी बुशा रौ तुमै एस माथै आरोप ला ई सेज़ी बुशै रै बारै दी मुंइऐ कुछ़ भी ना देखौ।” "
LUK,23,15,"और ना हेरोदेसै कैलैकि तिणीऐ एऊ यीशु मुकाऐ वापिस भेज़ी गौ आ, और देखौ इणीऐ कुछ़ भी नाईं कियौ कि हाऊं एसलै मौरणै री सौज़ा देऊ। "
LUK,23,16,एथीलै हाऊं एस कोड़ै लौआइयौ पोरु छ़ाड़ाऊ। 
LUK,23,17,पिलातुस साज़ै रै बौगतै तिऊं कालै एक कैदी छ़ाड़ना लै मज़बूर थौ और तादु बाटै साज़ौ नज़दीक थौ 
LUK,23,18,"तैबै सारै मीलियौ ज़ोरै-ज़ोरै बोलदै लागै, “एसरौ काम खातम कौरौ आमु कालै बरअब्बा नावां रौ कैदी छ़ाड़ौ।” "
LUK,23,19,बरअब्बा यरुशलेम शहरा दी लोगु पिटाऊणै और लोऊ रै केसा दी कैदा दी थौ पाऔ औन्दौ। 
LUK,23,20,"पर पिलातुस यीशु छ़ाड़ना री ताइंऐ भीड़ा रै लोग तौंइऐ सौमझ़ाऐ, "
LUK,23,21,"पर भीड़ा रै लोग चिल्लांदै थाकै लागी और बोलदै लागै कि, “यीशु क्रुसा माथै चौड़ाऔ क्रुसा माथै।” "
LUK,23,22,पिलातुसै चीज़ी बारै तौंइऐ बोलौ। “कैलै इणीऐ का बुराई की आ? मुंइऐ झ़ांगणै रै हुकमा लायक केज़ी भी बूश एसदी नाईं देखी। एथीलै हाऊं एस पिटाइयौ पोरु छ़ाड़ाऊ।” 
LUK,23,23,पर सै ज़ोरै-ज़ोरै च़िल्लाइयौ पिछ़ै पौड़ी गोऐ कि एऊ क्रुसा माथै च़ांई च़ौड़ाउऔ। और तिऊंरौ चिल्लाणौ पिलातुसा माथै भारी पौड़ी गौ आ। 
LUK,23,24,"और पिलातुसै हुकम दैऔ, ज़िणौ भीड़ लागी ऐन्दी बोलदै तिणौ कौरौ। "
LUK,23,25,"तिणीऐ सेऊ आदमी ज़ो खून कौरणै और आदमी पिटाउणा रै केसा दी ज़ेला दी थौ पाऔ औन्दौ और ज़ो भीड़ा रै लोगुऐ मांगौ, सेऊ छ़ाड़ी गौ, और यीशु भीड़ा रै लोगु कै देई ऐरौ ज़िणौ सै च़ाहा थै। "
LUK,23,26,"ज़ैबै सै यीशु निंदै थै लागै औन्दै, तैबै तिऊं भीड़ा रै लोगुऐ एक शमौन नावां रौ आदमी पाकड़ौ ज़ुण कुरैन देशा रौ रौइणै वाल़ौ थौ, तेसकु क्रूस च़ुंगाऔ और बोलौ यीशु पिछ़ु हांड। "
LUK,23,27,"लोगु री बौड़ी भीड़ यीशु पिछ़ु हुई गोई और तिऊं मांझ़िऐ भौरी छ़ेउड़ी भी थी, ज़ुण यीशु लै हिकड़ै पिटी-पिटीयौ लेरा थी। "
LUK,23,28,"यीशुऐ तिऊं छ़ेउड़ी भिलै मुड़ीयौ बोलौ, “ओ यरुशलेम री छ़ोटीयो, मुलै नाईं लेरौ, पर आपणेऊ लै और आपणै लोल़डेऊ लै लेरौ। "
LUK,23,29,"कैलैकि देखौ, सै मुश्कल़ वाल़ै दीन आशणै वाल़ै ई ज़ेज़ै दिना दी लोग बोलालै, भौली सै मां ज़ासरै लोल़डै ना हुऐ, और ज़ासकै लोल़डै ना आसतै, और ज़ुणीऐ लोल़ड़ै नाईं धाचै-पाल़ै।” "
LUK,23,30,"सेज़ै बौगतै “सै धारा टिरा लै बोलालै आमु माथै ढौल़ौ, और टिबु लै बोलालै आमु च़ोराऔ। "
LUK,23,31,कैलैकि ज़ैबै सै हौरै पेड़ा आइलै इणौ कौरा ई ता शुकै पेड़ा आइलै का कुछ़ ना कौरालै?” 
LUK,23,32,यीशु आइलै झ़ांगणा लै दुई आदमी ओर भी निऐं ज़ो भौरी गुनागार थै। 
LUK,23,33,"ज़ैबै सै सेज़ी ज़ागाह दी पौउंच़ै ज़ेज़ी ज़ागाह लै खोपड़ी री ज़ागाह बोला थै, तिऐ यीशु और सै बुरै आदमी, एक यीशु री सुल़टी भिलै और दुजौ उल़टी भिलै क्रुसा माथै च़ौड़ाई गौऐ। "
LUK,23,34,"तैबै यीशुऐ बोलौ, “ओ बाब इऊं माफ कर, कैलैकि इऐ नाईं ज़ाणदै कि इऐ का ई लागै औन्दै कौरदै।” और तिंउऐ पर्च़ी पाइयौ यीशु रै जुड़कै बांटी गौऐ। "
LUK,23,35,"लोग खौड़ै-खौड़ै देखदै थै लागै औन्दै, और धौर्मा रै गुरु भी मज़ाक कौरीयौ बोला थै। इणीऐ दुजै बौच़ाऐ ई, अगर एऊ परमेश्‍वरा रौ मसीहा, और च़ुनौ औन्दौ आ, ता आपु ता बौच़ियौ देख। "
LUK,23,36,"और सिपाईउ ऐ भी नज़दीक डेइयौ यीशु रौ मज़ाक उड़ाऔ और पिणा लै कौड़ुऐ अंगुरा रौ रस दैऔ, और ज़ोरै औटाइयौ बोला थै, "
LUK,23,37,"“अगर तू यहुदिया रौ राज़ौ ई, ता आपु ता बौच़।” "
LUK,23,38,"और यीशु रै मुंडा माथै क्रुसा दी एक तौखती भी थी लाई ऐन्दी, ज़ेथदी इणौ थौ लिखौ औन्दौ, “एऊ यहुदिऊ रौ राज़ौ आ।” "
LUK,23,39,"ज़ुण दुई कैदी यीशु री उल़टी और सुल़टी भिलै थै क्रुसा माथै च़ौड़ाऐ औन्दै, तिऊं मांझ़िऐ कु एकीऐ यीशु री बेइज़्ज़ती कौरीयौ बोलौ, “का तू मसीह नाईं ई? आपु भी बौच़ और आमु भी बौच़ाऊ। "
LUK,23,40,"एज़ी बुशा माथै दुजै कैदीयै तेसलै डांटीयौ बोलौ, का तू परमेश्‍वरा कु भी ना डौरदौ? तू भी ता सेज़ी सौज़ा भुगतदै ता ई लागौ औन्दौ। "
LUK,23,41,"और आमै ता नियमा कौरीऐ सौज़ा पाइंदै लागै औन्दै, आमुलै ता आपणै बुरै कामा री सौज़ा मिलदै लागी ऐन्दी, पर इणीऐ ता केज़ौ भी बुरौ काम नाईं कियौ।” "
LUK,23,42,"तैबै तिणीऐ यीशु लै बोलौ, “ओ यीशु जी, ज़ेबी तू राज़ै बौणीयौ आशा लौ ता मैरौ ध्यान भी छ़ाड़ै।” "
LUK,23,43,"यीशुऐ तेसलै बोलौ, “हाऊं ताउंलै सौच़्च़ौ बोलाऊ, कि आज़ ई तू मुं आइलै सौरगा i दी औआ ई।” "
LUK,23,44,दुसकौ बौगत हुई गौ आ। बारह बाज़ै कु चिआ बाज़ै झ़ांऊ सारै देशा दी न्यारौ पौड़ी रौ। 
LUK,23,45,"सुरजा रौ प्याशौ भी बन्द हुऔ, और परमेश्‍वरा रै घौरा रौ पौरदौ बिच़ा कु चिरुईयौ दुई भिलै हुऔ। "
LUK,23,46,"तैबै यीशुऐ ज़ोरै बोलौ, “ओ बाब, हाऊं आपणी आत्मा तैरै हाथा दी सौम्भाल़ा ऊ।” एती बोलीयौ यीशुऐ आपणै प्राण छ़ाड़ै। "
LUK,23,47,"ज़ैबै रोमी सिपाईउ रौ आफसर इणौ सारौ देखदै थौ लागौ औन्दौ तैबै तिणीऐ परमेश्‍वरा री बौड़ाई कौरीयौ बोलौ, “सौच़्च़ी एऊ आदमी धौर्मी थौ। "
LUK,23,48,भीड़ा रै सारै लोग ज़ो यीशु री क्रुसा री सौज़ा देखदै थै आशै औन्दै सै भौरी दुखी हुईयौ और आपणै हिकड़ै पिटियौ आपणै घौरै डेई गौऐ।” 
LUK,23,49,"पर यीशु रै ज़ाणनै वाल़ै ज़ास आइलै गलील परदेशा री छ़ेउड़ी भी थी आशी ऐन्दी, सै दूर खौड़ी हुईऔ इणौ सारौ कुछ़ थी देखदै लागी ऐन्दी। "
LUK,23,50,"तिऐ एक युसुफ नावां रौ आदमी थौ, सेऊ यहुदी फैसलै कौरणै वाल़ी खुंबल़ी रौ एक नेतौ थौ, सेऊ आच़्छ़ौ और धौर्मी थौ। "
LUK,23,51,"सेऊ तिउंरी सलाह और इणै कामा कु राज़ी नाईं थौ। सेऊ यहुदिया रै इलाकै अरिमतिया रौ रौइणै वाल़ौ थौ, और सेऊ परमेश्‍वरा रै राज़ा आशणै री आशी दी थौ। "
LUK,23,52,सेऊ पिलातुसा काऐ डैऔ और किरया करम कौरना लै यीशु रौ मौड़ौ मांगौ। 
LUK,23,53,"और युसुफै यीशु रौ मौड़ौ, क्रुसा कु उतारीयौ मखमला री च़ादरी दी मेटौ और एकी ओडाच़ी दी छ़ाड़ौ ज़ो डोकै दी थी खोदियौ चाणी ऐन्दी तेथदी पैहलै कोई भी नाईं थौ छ़ाड़ौ औन्दौ। "
LUK,23,54,एज़ौ बौगत तैयारी रै आधै दिना बासिऐ रौ थौ और आरामा रौ दीन शुरु हुणै वाल़ौ थौ। 
LUK,23,55,तिऊं छ़ेउड़ीउऐ ज़ो यीशु रै पिछ़ाड़ी-पिछ़ाड़ीयै आशी थी तिंउऐ सै ओडाच़ी देखी और इणौ भी देखौ कि एऊ मौड़ौ किणै तरिकै कौरीऐ छ़ाड़ौ औन्दौ। 
LUK,23,56,"तैबै सै छ़ेउड़ी आपणै घौरै वापिस डेई और यीशु रै मौड़ै दी लाइणा लै खुश्बुदार च़िज़ै और मैंहगै वाल़ौ तेल कियौ। पर ज़ैबै तिउंकै यीशु रै मौड़ै दी लाइणा लै सारी च़िज़ै तैयार हुई, तेथ बासिऐ आरामा रौ दीन शुरु हुई गौ आ। और तिंउऐ मुसा रै नियमा कौरीऐ पुरै दिना दी आराम कियौ। "
LUK,24,1,"पर सप्ताह रै पैहलै दीनै दोउत राची सै छ़ेउड़ी ज़ुणिऐ खुश्बुदार च़िज़ै और मैहंगौ तेल तैयार कियौ थौ, तिऊं च़िज़ु कौरीऐ ओडाच़ी काऐ आशी। "
LUK,24,2,"तिंउऐ सेऊ पात्थर, ज़ो ओडाच़ी रै दारा दी थौ लाऔ औन्दौ एकी भिलै घिसरौ औन्दौ देखौ। ओडाच़ी रौ पात्थर घिसरौ औन्दौ "
LUK,24,3,तैबै सै भितरै डेई पर तिंउऐ यीशु रौ मौड़ौ तिऐ नाईं देखौ। 
LUK,24,4,"सै छ़ेउड़ी हैरान हुई गोई, और सुंच़दै लागी कि यीशु आइलै का हुऔ औलौ? तैबै खरकच़ार दुई आदमी च़ौमकिलै जुड़कै भिड़ीयौ आशै और तिऊं काऐ खौड़ै हुऐ। "
LUK,24,5,"सै छ़ेउड़ी डौरी गोई और मुंडा झुकाई खौड़ी रौई। तिऊं दुई आदमीउऐ तिउंलै बोलौ, “ज़ो ज़िउंदौ आ, तेस तुमै मौरै औन्दै मांझ़िऐ कैलै लोड़ाई?” "
LUK,24,6,यीशु इदै नाईं आ पर ज़िउंदौ हुई गौ आ। का तुमुकै याद नाईं आसती कि यीशुऐ तुमु आइलै गलील इलाकै दी का बोलौ आ? 
LUK,24,7,कि हाऊं आदमी रौ छ़ोहरु पापी रै हाथै सौंभाल़नौ ज़रूरी आ और क्रुसा माथै च़ौड़ाइयौ झ़ांगणौ और चिजै दीनै ज़िउंदौ हुणौ आ। 
LUK,24,8,तैबै तिऊं छ़ेउड़ीऊ कै याद आशी कि यीशुऐ एज़ी बुशै ज़रूर बोली थी। 
LUK,24,9,"और सै ओडाच़ी काऐ कु वापिस आशी, सै बुशै तिंउऐ ग्यारह च़ेलेऊ और ओरी सभीउकै शुणाई। "
LUK,24,10,"ज़ुणिऐ इऐ बुशै च़ेलेउ आइलै लाई सै मरियम मगदलीनी, योअन्ना और याकुबा री आमा मरियम और तिंउरै साथा री ओर छ़ेउड़ी भी थी। "
LUK,24,11,पर च़ेलेऊ कै इऐ बुशै काआणी ज़िणी लागी कैलैकि तिउंकै तिऊं छ़ेउड़ीऊ री बुशु माथै विश्वास नाईं हुऔ। 
LUK,24,12,"तैबै पतरस उठौ और फेटा मारीयौ ओडाच़ी काऐ पौउंच़ौ और झुकीयौ भितरै जाचदै लागौ। तिऐ तेसकै सिरफ सेऊ कापड़ौ दिशौ ज़ेथदी यीशु रौ मौड़ौ थौ मेटाऔ औन्दौ, तैबै सेऊ हैरान हुइयौ वापिस आशौ। "
LUK,24,13,"सेज़ै दीनै यीशु मानणै वाल़ै दुई च़ेलै इम्माउस नावां रै एकी गाँवा दी थै लागै औन्दै डेउंदै, ज़ो यरुशलेम कु तकरीबन सात मील दूर थौ। "
LUK,24,14,बाटा दी सै आपु मांझ़िऐ एज़ी बुशै थै लाइंदै लागै औन्दै ज़ो इबी झ़ांऊ यीशु आइलै हुऔ थौ। 
LUK,24,15,ज़ैबै सै आपु मांझ़िऐ बुशै-धाशै और स्वाल-ज़वाब थै कौरदै लागै औन्दै तेभी खरकच़ार आपु यीशु तिऊं काऐ पौगड़ौ हुऔ और तिऊं आइलै साथाई आण्डदै लागौ। 
LUK,24,16,तिऊं च़ेलेऊ कै यीशु नाईं प्राणुऔ कैलैकि परमेश्‍वरै सेऊ प्राणनै ना दैऔ। 
LUK,24,17,यीशुऐ तिऊंकु पुछ़ौ तिणी का बूश आ इऐ इणी पा ज़ो तुमै आण्डदै-आण्डदै आपु मांझ़िऐ ई लागै औन्दै लाइंदै। सै उदासी कौरी खौड़ै रौई गौऐ। 
LUK,24,18,"तैबै तिऊं मांझ़िया कु एकीऐ बोलौ, ज़ासरौ नाऊं क्लियोपास थौ, “का तू यरुशलेम शहरा दी एखुली इणौ आदमी ई ज़ो इबी झ़ांऊ इणौ नाईं ज़ाणदौ कि यरुशलेम शहरा दी पिछ़लै बौगता दी का हुऔ?” "
LUK,24,19,"यीशुऐ तिउंकु पुछ़ौ, “केज़ी बुशै?” तैबै तिंउऐ बोलौ, “सै बुशै ज़ो यीशु नासरी रै बारै दी हुई आ सेऊ एक भविष्यवक्ता थौ, ज़ुणिऐ नोखै च़मतकार कियै थै। सेऊ परमेश्‍वर और सारै लोगु रै सामनै परचार कौरा थौ। "
LUK,24,20,पर आमारै बौड़ै याजकुऐ और धौर्मा रै गुरुऐ यीशु लै मौरणै री सौज़ा देइयौ क्रुसा माथै च़ड़ाऔ। 
LUK,24,21,पर आमुकै आश थी कि एऊ सेऊ मसीहा आ ज़ुण इस्राइल देशा लै रोमी राज़्य कु छ़ुटकारौ दिया आ। इऊं बुशै बितीऔ आज़ चिज़ौ दीन आ। 
LUK,24,22,"आज़ दोअती ज़ैबै आमु मांझ़िया कु कुछ़ छ़ेउड़ी तिऐ डेई ज़िऐ यीशु रौ मौड़ौ थौ छ़ाड़ौ औन्दौ, तिंउऐ एक इणी नोखी बूश शुणाई ज़ेथ कौरीऐ आमै हैरान ई। "
LUK,24,23,"सै बोलाई यीशु रौ मौड़ौ तिऐ नाईं आसतौ, और तिंउऐ सौरगदूत देखै ज़ुणिऐ तिऊं आइलै बोलौ कि यीशु ज़िउंदौ हुई गौ आ। "
LUK,24,24,आमारै साथी भी कुछ़ ओडाच़ी काऐ डेवै ज़िणौ तिऊं छ़ेउड़ीउऐ बोलौ थौ तिंउऐ तिऐ तिणौ देखौ यीशु नाईं थौ तिऐ।” 
LUK,24,25,"यीशुऐ तिऊं दुई च़ेलेऊ लै बोलौ, “तुमै केती मुर्ख लोग ई! पवित्र आत्मा कौरीऐ गुरुऐ ज़ो कुछ़ लिखौ औन्दौ आ तेथ माथै तुमुलै विश्वास कौरणौ केती काठौ लागा? "
LUK,24,26,का एऊ ज़रूरी नाईं थौ कि मसीह एस दु:ख उठाइयौ आपणी महिमा दी डिआ? 
LUK,24,27,तैबै मुसा और सारै भविष्यवक्तुऐ ज़ो बुशै पवित्रशास्त्रा दी यीशु रै बारै दी लिखी ऐन्दी सै बुशै तिउंकै एक-एकी कौरीऐ सारी सौमझ़ाई।” 
LUK,24,28,तेतीयै सै इम्माउस गाँवा काऐ पौउंच़ै और तिऊंरौ सफर खातम हुऔ। यीशुऐ इणौ देखाऔ कि सेऊ औगाड़ी-औगाड़िऐ लागौ औन्दौ डेउंदै। 
LUK,24,29,"पर तिऊं दुई लोगुऐ यीशु काठै कौरी औरज़ की, “कि आमु आइलै रौऊ, कैलैकि ब्याल़ हुई गोई और दीन ओउड़ी गौ आ, तैबै यीशु तिऊं आइलै रौइणा लै भितरै डेई गौ आ।” "
LUK,24,30,"तैबै यीशु तिऊं आइलै रोटी खान्दै बोशी गौ आ, तैबै यीशुऐ रोटी हाथा दी की और परमेश्‍वरा रौ धन्यबाद कियौ, और चोड़ीयौ तिउंकै देई। "
LUK,24,31,खरकच़ार तिउंरी आखी खुली गोई और तिंउऐ यीशु प्राणी गौ और यीशु तेबी छ़ुपी गौ। 
LUK,24,32,"सै दुई आदमी आपु मांझ़िऐ बोलदै लागै, “ज़ेबी एऊ आमु आइलै थौ बाटा दी बुशै लाइंदै लागौ औन्दौ और पवित्रशास्त्रा रौ मतलब थौ सौमझ़ाउंदै लागौ औन्दौ का आमारै ज़िवा दी आग ज़ेई ना लागी?” "
LUK,24,33,और सै तेबी ई उठीयौ यरुशलेम लै आशीयौ तिंउऐ सै ग्यारह च़ेलै और बाकी आदमी कौठै देखै। 
LUK,24,34,"ज़ैबै सै तिऐ पौउंच़ै, ता तिंउऐ सारेऊ लै बोलौ, “कि प्रभु यीशु मसीह सौच़्च़ी ज़िउंदौ हुई गौ आ और पतरसा कै दीशौ आ। "
LUK,24,35,तैबै तिंउऐ बाटा री सारी बुशै तिऊं आइलै लाई और इणौ भी बोलौ कि यीशु आमुऐ रोटी चोड़दी बारै प्राणौ आ।” 
LUK,24,36,"और ज़ैबै सै बुशै लाइंदै थै लागै औन्दै कि यीशु तेभी खरकच़ार पौगड़ौ हुऔ यीशुऐ बोलौ, “तुमुलै शान्ति च़ांई मिली।” यीशु च़ेलेउ कै मिला आ "
LUK,24,37,"पर सै सारै डौरी गौऐ, तिंउऐ ज़ाणौ भूत आशी गौ आ। "
LUK,24,38,"यीशुऐ पुछ़ौ, “तुमै कैलै घौबरा ई? आपणै ज़िवा दी शक कैलै कौरा ई?” "
LUK,24,39,मैरै हाथ बांगणै देखौ! तैबै तुमुकै पौतौ लागा कि हाऊं सेज़ौ यीशु ऊ। छ़ुईंयौ देखौ कि हाऊं भूत नाईं आसतौ कैलैकि भूता दी मांस और हाड़कै नाईं औन्दै ज़िणौ तुमै मुं देखदै ई लागै औन्दै मुंदी ता शरीर आ। 
LUK,24,40,इणै बोलदै-बोलदै यीशुऐ आपणै हाथ तिऊं भिलै बौड़ाऐ और देखाल़ै। और बांगणै भी देखाल़ै। 
LUK,24,41,"सै ग्यारह च़ेलै और बाकी ज़ो यीशु माथै विश्वास कौरा थै सै हैरानी और खुशी कौरीऐ मस्त हुई गौऐ एज़ै कारणै की तिउंकै विश्वास नाईं थौ औन्दै लागौ औन्दौ यीशु ज़िउंदौ हुई गौ आ। ता यीशुऐ पुछ़ौ, “का तुमुकै कुछ़ खाणा लै आसती आ?” "
LUK,24,42,"तिंउऐ यीशु लै भुज़ी ऐन्दी माच़्छ़ी रौ कापटु दैऔ, "
LUK,24,43,यीशुऐ सेऊ माच़्छ़ी रौ कापटु पाकड़ौ और च़ेलेऊ काऐ खाऔ। 
LUK,24,44,"तैबै तौंइऐ यीशुऐ बोलौ, “ज़ेबी हाऊं तुमु आइलै साथा दी थौ तेबी मुंइऐ तुमु आइलै बोलौ थौ कि, मुसा रै नियमा और पुराणै भविष्यवक्तु री किताबीऊ और भजन सहिंता दी ज़ो कुछ़ मैरै बारै दी लिखौ औन्दौ आ सै सारी बुशै पुरी हुणी आ।” "
LUK,24,45,तैबै यीशुऐ तिउंरी सौमझ़ खोली एरी आ ताकी सै पवित्रशास्त्रा री सारी बुशै सौमझ़ा। 
LUK,24,46,"यीशुऐ तौंइऐ बोलौ, “इणौ भौरी पैहलै पवित्रशास्त्रा दी थौ लिखौ औन्दौ कि मसीह दुःख उठावा और मौरा और चिजै दीनै ज़िउंदौ हुआ आ। "
LUK,24,47,और मसीहा रै नावां कौरी यरुशलेम रै शहरा कु शुरु हुइयौ सारै देशा दी मन बौदुल़णै और पापा कु माफी पाइणा रौ संदेश शुणाउवाई। 
LUK,24,48,तुमै इऊं सारी बुशा रै गवाह ई। 
LUK,24,49,"और देखौ, ज़ेथरौ वायदौ मैरै बाबै कियौ आ, आबै हाऊं तुमु माथै पवित्र आत्मा उतारा ऊ और ज़ेबी झ़ांऊ तुमै सौरगा कु शक्ति नाईं पा लै तेबी झ़ांऊ तुमै एज़ै शैहरा दी रौएऊ।” "
LUK,24,50,"“यीशुऐ सै बेतनियाह काऐ नीं गौऐ, और आपणै हाथ उठाइयौ च़ेलेऊ लै आशीष देई। "
LUK,24,51,तिउंलै आशीष दैंदी बारै यीशु आपणै च़ेलेऊ कु अलग हुऔ और देखण-देखदु सौरगा लै उठाई गौऐ। 
LUK,24,52,च़ेलेऊ ऐ प्रभु यीशु री आराधना की और भौरी खुश हुइयौ यरुशलेम लै वापिस आशै। 
LUK,24,53,और सै परमेश्‍वरा रै घौरा दी डेइयौ हर रोज़ आराधना कौरा थै।” 
JHN,1,1,"पुरै संसार चाणनै कु पैहलै वचन थौ, और वचन परमेश्‍वरा आइलै थौ, और वचन ई परमेश्‍वर थौ। "
JHN,1,2,एऊ ई पैहलै परमेश्‍वरा आइलै थौ। 
JHN,1,3,"परमेश्‍वरै सारौ कुछ़ तेसी कौरी चाणौ, ज़ो कुछ़ हुऔ आ तिऊं मांझ़िआ कु केज़ी भी च़िज़ै तेसरै बगैर नाईं हुई। "
JHN,1,4,सेऊ सारी ज़िन्दगी रौ मूल़ आ और सेऊ आ ज़ुण सारै लोगु लै प्याशौ दिआ आ। 
JHN,1,5,"प्याशौ न्यारै दी च़ौमका आ, और न्यारै सेऊ नाईं इशाऔ। "
JHN,1,6,परमेश्‍वरै एक आदमी भेज़ौ ज़ासरौ नाऊं यहुन्ना थौ। 
JHN,1,7,"सेऊ एथीलै आशौ कि प्याशै री गवाही दिआ, ताकी सारै तेसरी गवाही कौरी तेस प्याशै माथै विश्वास कौरा। "
JHN,1,8,"यहुन्ना आपु ता सेज़ौ प्याशौ नाईं थौ, पर सेऊ सेज़ै प्याशै री गवाही दैंदै आशौ थौ। "
JHN,1,9,"सौच़्च़ौ प्याशौ ज़ुण हर एक आदमी प्याशलौ कौरा सा, सेऊ दुनिया रै लोगु मांझ़िऐ पौगड़ौ हुणै वाल़ौ थौ "
JHN,1,10,"सेऊ दुनिया दी थौ, पुरी दुनिया तेसी कु हुई, पर दुनिया रै लोगुऐ सेऊ नाईं रवावौ। "
JHN,1,11,सेऊ आपणै लोगु काऐ आशौ पर तेसरै आपणै लोगुऐ सेऊ नाईं अपणाऔ। 
JHN,1,12,"पर ज़ुणिऐ सेऊ अपणाऔ, तिउंकै तिणीऐ परमेश्‍वरा री सन्तान हुणै रौ हक्क्क दैऔ, तिउंकै भी ज़ुण तेस माथै विश्वास छ़ाड़ाई। "
JHN,1,13,"सै ना ता आपणै मां-बाबा कु, ना शरीरा री मौरज़ी कु, ना आदमी री मौरज़ी कु, पर परमेश्‍वरा कु पैदै हुऐ ई। "
JHN,1,14,"और वचन आदमी बौणौ। बौड़ी दया और सौच़्च़ाई कु भरपूर हुईऔ आमु मांझ़िऐ वास कियौ, और आमुऐ तेसरी इणी महिमा देखी, ज़िणी बाबा रै एकलौतै री बौड़ाई। "
JHN,1,15,"यहुन्नै तेसरै बारै दी गवाही देई, और हाका देइऔ बोलौ, “एऊ सेज़ौ आ, ज़ासरै बारै दी मुंइऐ बोलौ की ज़ुण मुं बासिऐ आशा आ, सेऊ मुकु भी बौड़ौ आ, कैलैकि सेऊ मुकु पैहलै थौ।” "
JHN,1,16,कैलैकि तेसरी भरपुरी कौरी आमु सौभी माथै बौड़ी दया मिली। 
JHN,1,17,"एथीलै कि नियम ता मुसा रै ई दैऔ ऐन्दै, पर परमेश्‍वरै बौड़ी दया और सौच़्च़ाई यीशु मसीह रै ज़ौरिऐ देखा ई। "
JHN,1,18,"परमेश्‍वर कोईऐ केभी नाईं देखौ, सिरफ एकलौतौ छ़ोहरु ज़ुण आपु ई परमेश्‍वर आ और बाबा री उंगाल़ी दी आ, तिणिऐ परमेश्‍वर पौगड़ौ कियौ। "
JHN,1,19,"यहुन्ना री गवाही एज़ी आ, कि ज़ेबी यहुदिऊ रै मुख्यै लोगुऐ यरुशलेमा कु याजक और लेवी तेसकु इणौ पुछ़णा लै भेज़ै, “कि तू कुण ई?” "
JHN,1,20,"तैबै तिणिऐ सौच़्च़ौ बोलौ, “हाऊं मसीह नाईं ऊ।” "
JHN,1,21,"तैबै तिंउऐ तेसकु पुछ़ौ, “तैबै तू कुण ई? का तू एलियाह भविष्यवक्ता ई?” तिणीऐ बोलौ, “हाऊं नाईं ऊ।” “तैबै का तू भविष्यवक्ता ई?” तिणीऐ ज़वाब दैऔ, “नाईं।” "
JHN,1,22,"तैबै तिंउऐ तेसकु पुछ़ौ, “तैबै तू कुण ई? ताकी आमै आपणै भेज़णै वाल़ेऊ कै ज़वाब दैऔ।” तू आपणै बारै दी का बोलाई? "
JHN,1,23,"यहुन्नै यशायाह भविष्यवक्ता रै लिखै औन्दै वचना रै ज़ौरिऐ बोलौ, कि “हाऊं शुनशान ज़ागाह दी एक आदमी री हाक ऊ, प्रभु कालै आशणा लै बाट त्यार कौरौ, ज़ो बिल्कुल साफ और सिधी आ।” "
JHN,1,24,सै फरीसीउ री तरफा कु थै भेज़ै औन्दै। 
JHN,1,25,"तिंउऐ तेसकु एज़ौ सवाल पुछ़ौ, “अगर तू मसीह नाईं ई, और ना एलियाह आसतौ, ना सेज़ौ भविष्यवक्ता, तैबै बपतिस्मौ कैलै दिआई?” "
JHN,1,26,"यहुन्नै तिउंलै ज़वाब दैऔ, “हाऊं ता पाणी कौरी बपतिस्मौ दिआऊ पर तुमु मांझ़िऐ एक आदमी खौड़ौ आ ज़ास तुमै नाईं ज़ाणदै। "
JHN,1,27,"ज़ुण मुं बासिऐ आशणै वाल़ौ आ, ज़ासरै बुटा रै हाऊं तसमै खोलणै रै लाईक भी नाईं।” "
JHN,1,28,"एज़ी बुशै यरदन नौईं पारभिलै बैतनिय्याह गांवा दी हुई, ज़िऐ यहुन्ना बपतिस्मौ दिया थौ। "
JHN,1,29,"दुजै दिनै तिणिऐ यीशु आपु बिलै आशदै देखीयौ बोलौ, “देखौ, एऊ परमेश्‍वरा रौ च़ेल़टु आ ज़ुण आपु बौल़ी हुइयौ धौतरी रै पाप उठाइयौ नियां सा। "
JHN,1,30,"एऊ सेऊ आ, ज़ासरै बारै दी मुंइऐ बोलौ थौ, ‘कि एक मौरद मुं पिछ़ु आशा आ ज़ुण मुकु भी बौड़ौ सा, कैलैकि सेऊ मुकु भी पैहलै थौ।’ "
JHN,1,31,"हाऊं ता तेस ज़ाणा भी नाईं थौ कि सेऊ मसीही आ, पर एथीलै हाऊं पाणी कौरी बपतिस्मौ दैंदै लागौ औन्दौ कि सेऊ इस्राइला माथै पौगड़ौ हुआ।” "
JHN,1,32,"और यहुन्नै एज़ी गवाही देई, “कि मुंइऐ आत्मा कबुतरा ज़िणी सौरगा कु उतुरदै देखी आ, और सै तेस माथै रुकी गोई। "
JHN,1,33,"हाऊं ता तेस नाईं रवावा थौ, पर ज़ुणिऐ हाऊं पाणी कौरी बपतिस्मौ दैंदै भेज़ौ ऊ, तिणीऐ मुलै बोलौ, ‘ज़ास माथै तू आत्मा उतुरदै और रुकदै देखा लौ, सेऊ पवित्र आत्मा कौरी वपतिस्मा दैणै वाल़ौ आ।’ "
JHN,1,34,"मुंइऐ सेऊ देखौ, और तुमुकै सौच़्च़ौ बोलौ आ कि एऊ परमेश्‍वरा रौ छ़ोहरु आ।” "
JHN,1,35,"दुजै दिनै तौंइऐ यहुन्ना और तेसरै च़ेलेऊ मांझ़िया कु दुई ज़ौणै खौड़ै थै हुऐ औन्दै, "
JHN,1,36,"और तिणीऐ यीशु ज़ुण डेऊंदै थौ लागौ औन्दौ, देखीयौ बोलौ, “देखौ, एऊ परमेश्‍वरा रौ च़ेल़टु आ।” "
JHN,1,37,तैबै सै दुई च़ेलै तेसरी इणी बुशै शुणियौ यीशु पिछु च़ाल पौड़ै। 
JHN,1,38,"यीशुऐ सै मुड़ियौ पिछ़ाड़िऐ आशदै देखै और तिउंलै बोलौ, “तुमै कास लोड़दै ई लागै औन्दै?” तिंउऐ तेसलै बोलौ, “ओ गुरु, तू कियै रौआ ई?” "
JHN,1,39,"यीशुऐ तिउंलै बोलौ, “च़ालौ, पोरु देखौ।” तैबै तिंउऐ डेइयौ तेसरी रौइणै री ज़ागाह देखी, और सेज़ै दिनै तेसीई आइलै रौऐ। कैलैकि ब्याल़कै लगभग च़ार बाज़ी गौऐ थै। "
JHN,1,40,"तिऊं दुई मांझिया कु, ज़ुण यहुन्ना री बुशै शुणियौ यीशु पीछ़ु आशै थै, एक शमौन पतरसा रौ भाई आन्द्रियास थौ। "
JHN,1,41,"तिणीऐ पैहलै आपणै सगै भाई शमौना कु मिलियौ तेसलै बोलौ, “आमुकै ख्रिस्ट, या मसीह, मिली गौ आ।” "
JHN,1,42,"तिणिऐ सेऊ यीशु काऐ नियौं। यीशुऐ तेस देखीयौ बोलौ, “तू यहुन्ना रौ छ़ोहरु शमौन ई, ताउंलै कैफा बोलाई,” या पतरस ज़ेथरौ मतलब पात्थर आ। "
JHN,1,43,"दुजै दिनै यीशुऐ सुंच़ी गौ आ कि हाऊं गलील परदेशा लै डिआऊ। सेऊ फिलिप्पुसा कु मिलौ और बोलौ, “मुं आइलै च़ाल।” "
JHN,1,44,"फिलिप्पुस, आन्द्रियास और पतरसा रै इलाकै बैतसैदा रौ रौइणै वाल़ौ थौ। "
JHN,1,45,"फिलिप्पुस नतनएला कु मिलौ और तेसलै बोलौ, “ज़ासरै बारै दी मुसा भविष्यवक्तुऐ पवित्रशास्त्रा दी और भविष्यवक्तुऐ बोलौ आ, सेऊ आमुकै मिली गौ आ। सेऊ युसुफा रौ छ़ोहरु, यीशु नासरी आ।” "
JHN,1,46,"नतनएलै तेसलै बोलौ, “का कोई आच़्छ़ी च़ीज़ भी नासरता कु निकल़ा आ?” फिलिप्पुसै तेसलै बोलौ, “च़ालियौ देख।” "
JHN,1,47,"यीशुऐ नतनएल आपु भिलै आशदै देखीयौ, तेसरै बारै दी बोलौ, “देखौ, एऊ पाकौ इस्राइली आ, एसदी कोई कपट नाईं।” "
JHN,1,48,"नतनएलै तेसलै बोलौ, “तू मुं किणै कौरीऐ ज़ाणाई?” यीशुऐ तेसलै ज़वाब दैऔ, “एथकु पैहलै कि फिलिप्पुसे तू औटाऔ, ज़ेबी तू फेड़ु रै पेड़ा थालै थौ, तेभी मुंइऐ तू देखौ ई।” "
JHN,1,49,"नतनएलै तेसलै ज़वाब दैऔ, “ओ गुरु, तू परमेश्‍वरा रौ छ़ोहरु ई। तू इस्राइला रौ महाराज़ौ ई।” "
JHN,1,50,"यीशुऐ तेसलै ज़वाब दैऔ, “मुंइऐ ज़ो कुछ़ ताऊं लै बोलौ कि मुंइऐ तू फेड़ु रै पेड़ा थालिऐ देखोई, का तू तैबै कौरा ई विश्वास? तू एथकु भी बौड़ै-बौड़ै काम देखा ई।” "
JHN,1,51,"यीशुऐ तौंइऐ बोलौ, “हाऊं तुमुलै सौच़्च़ौ-सौच़्च़ौ बोलाऊ कि तुमै सौरग खुलौ औन्दौ, और परमेश्‍वरा रै सौरगदूतु मुं आदमी रै छ़ोहरु माथै उतुरदै और उपरै डेऊंदै देखा ई।” "
JHN,2,1,तैबै चिजै दिनै गलीला परदेशा रै काना गाँवा दी कासरी शादी थी और यीशु री आमा भी तियै थी। 
JHN,2,2,यीशु और तेसरै च़ेलै भी तिऐ शादी दी थै औटाऐ औन्दै। 
JHN,2,3,"ज़ेबी अंगुरा रौ रस खातम हुऔ, तैबै यीशु री आमै तेसलै बोलौ, “तिउंकै अंगुरा रौ रस नाईं रौ।” "
JHN,2,4,"यीशुऐ तिंआलै बोलौ, “ओ आमा, तुमै मुलै कैलै बोलाई? इबी मैरौ आपु पौगड़ौ कौरणै रौ बौगत नाईं आशौ।” "
JHN,2,5,"पर तेसरी आमै नुकरु लै बोलौ, “ज़ो कुछ़ सेऊ तुमुलै बोलालौ तिणी कौरेऊ।” "
JHN,2,6,"तियै यहुदिऊ रै शुद्ध कौरणै रै रिवाज़ा रै मुताबिक पात्थरा रै छ़ौ बौड़ै घौड़ै थै छ़ाड़ै औन्दै, ज़ेथदी दुई चीन मण आशा थौ। "
JHN,2,7,"यीशुऐ तिउंलै बोलौ, “घौड़ै दी पाणी भौरौ।” तिंउऐ सै घौड़ै टिब-टिबै भौरी गौऐ। "
JHN,2,8,"तैबै यीशुऐ तिउंलै बोलौ, “आबै पाणी गाड़ीयौ रोटी चाणनै वाल़ै मुख्यै काऐ निऔं।” और तिंउऐ तिणौ कियौ, "
JHN,2,9,"ज़ेबी रोटी चाणनै वाल़ै मुख्यै सेऊ पाणी च़ाखौ, ज़ो अंगुरा रौ रस बौणी गौ थौ, और तेसकै पौतौ नाईं थौ, कि सेऊ किदरु आशौ आ, पर ज़ेज़ै नुकरै पाणी गाड़ौ थौ, सेऊ ज़ाणा थौ तैबै रोटी चाणनै वाल़ै मुख्यै लाड़ौ औटाइयौ तेसलै बोलौ, "
JHN,2,10,"“हर आदमी पैहलै आच़्छ़ौ अंगुरा रौ रस दिया आ और ज़ैबै लोग पीईयौ रौज़ा ई, तैबै दौख हौल़्कौ दिआई। पर तांइऐ आ आच़्छ़ौ अंगुरा रौ रस इबी झ़ांऊ छ़ाड़ौ औन्दौ।” "
JHN,2,11,यीशुऐ गलीला परदेशा रै काना गाँवा दी आपणौ एज़ौ पैहलौ च़मतकार देखाइयौ आपणी महिमा पौगड़ौ कौरी और तेसरै च़ेलेउऐ तेस माथै विश्वास कियौ कि सौच़्च़ी एऊ मसीहा आ। 
JHN,2,12,"तेथ बासिऐ यीशु और तेसरी आमा, तेसरौ भाई और तेसरै च़ेलै कफरनहूम गाँवा लै डेवै और तिऐ कुछ़ दिना झ़ांऊ रौऐ। "
JHN,2,13,यहुदिऊ रै फसह रै साज़ै रौ दीन नज़दीक आशणै वाल़ौ थौ और यीशु यरुशलेम शहरा लै डैऔ। 
JHN,2,14,और तिणीऐ परमेश्‍वरा रै घौरा दी बौल़द और भेरी और कबुतर बेच़णै वाल़ै और खरीदणै वाल़ै बोशै औन्दै देखै। 
JHN,2,15,"तैबै तिणीऐ लोऊल़ी रौ (कोड़ौ) चाणियौ सारै भेरी और बौल़द परमेश्‍वरा रै घौरा कु गाड़ी गौऐ, और खरीददारा रै पैसै फोकी गौऐ, और ठेलै उल़टाई गौऐ। "
JHN,2,16,"और कबुतर बेच़णै वाल़ेऊ लै बोलौ, “इऊं इदरा कु निऔं। मैरै बाबा रौ घौर व्यपारा रौ घौर नाईं चाणौ।” "
JHN,2,17,"तेसरै च़ेलेऊ कै याद आशौ कि पवित्रशास्त्रा दी लिखौ औन्दौ आ, “मैरौ प्यार तैरै घौरा लै मुं भितै आगी बाशीऐ ज़ौल़ा आ।” "
JHN,2,18,"एथ माथै यहुदिऊ रै मुख्यै लोगुऐ तेसलै बोलौ, “तू ज़ो एस कौरा ई ता आमुकै केज़ौ निशाण देखाल़ाई?” "
JHN,2,19,"यीशुऐ तिउंलै ज़वाब दैऔ, “एस परमेश्‍वरा रौ घौर पोरु ढाल़ौ, और हाऊं एस चिन दिना दी चाणाऊ।” "
JHN,2,20,"यहुदिऊ रै मुख्यै लोगुऐ बोलौ, “एस परमेश्‍वरा रै घौरा चाणना लै दुई बिऐ छ़ौ साल लागै ई, और का तू एस चिया दिना दी खौड़ौ कौरा ई?” "
JHN,2,21,पर तिणीऐ आपणै शरीरा रै बारै दी बोलौ थौ ज़ो परमेश्‍वरा रौ घौर आ। 
JHN,2,22,"ज़ेबी सेऊ मौरै औन्दै मांझिया कु ज़िउंदौ हुऔ तेसरै च़ेलेउ कै याद आशौ कि तिणीऐ एऊ बोलौ थौ। और तिंउऐ पवित्रशास्त्र और सेज़ौ वचन ज़ो यीशुऐ बोलौ थौ, मानी गौऐ। "
JHN,2,23,"ज़ेबी यीशु यरुशलेम शहरा दी फसह रै साज़ै दी थौ, तेबी भौरी लोगुऐ सै निशाण ज़ो सेऊ देखाल़ा थौ देखीयौ तेस माथै विश्वास कियौ। "
JHN,2,24,"पर यीशुऐ तिऊं कै इणै बोलणै रौ मौकौ नाईं दैऔ कि तिणीऐ मसीही रै हुणै री वज़ाह कु का च़ांई कौरणौ, कैलैकि सेऊ सब कुछ़ ज़ाणा थौ। "
JHN,2,25,"तेसकै ज़ुरत नाईं थी कि आदमी रै बारै दी कोई गवाही दिआ, कैलैकि आपु ज़ाणा थौ कि आदमी रै मौना दी का सा? "
JHN,3,1,"नीकुदेमुस नावां रौ एक आदमी ज़ुण फरीसी थौ, ज़ुण यहुदिऊ रौ खास स्याणौ थौ। "
JHN,3,2,"तिणीऐ राची यीशु काऐ आशीयौ तेसलै बोलौ, “ओ गुरु, आमै ज़ाणी कि तू परमेश्‍वरा री तौरफा कु आशौ औन्दौ गुरु ई, कैलैकि कोई इऊं नोखै काम ज़ेज़ै तू देखाल़ाई, अगर परमेश्‍वर तेस आइलै नाईं औआ थौ, ता नाईं देखाल़ी बौल़दौ।” "
JHN,3,3,"यीशुऐ तेसलै ज़वाब दैऔ, “हाऊं तुमुलै सौच़्च़ौ-सौच़्च़ौ बोलाऊ, अगर कुण दुजी बारै पैदौ नाईं हुआ लौ ता परमेश्‍वरा रौ राज़ नाईं देखी बौल़दौ।” "
JHN,3,4,"नीकुदेमुसै तेसलै बोलौ, “आदमी ज़ेबी बुड़ौ औई जाआ, तैबै सेऊ किणै कौरीऐ जनम नी सौका? का सेऊ आपणी आमारै गौरबा दी दुजी बारै डेईयौ जनम नीं बौल़ा आ?” "
JHN,3,5,"यीशुऐ ज़वाब दैऔ, कि हाऊं तुमुलै सौच़्च़ौ-सौच़्च़ौ बोलाऊ, “ज़ेबी झ़ांऊ केज़ौ भी आदमी पाणी और आत्मा कु पैदौ नाईं हुआ लौ सेऊ परमेश्‍वरा रै राज़्य दी नाईं डेई बौल़दौ। "
JHN,3,6,"कैलैकि ज़ुण शरीरा कु आ ज़न्मौ औन्दौ। सेऊ शरीर आ, और ज़ुण आ पवित्र आत्मा कु ज़न्मौ औन्दौ। सेऊ आ आत्मा। "
JHN,3,7,"हैरान ना हुऐ कि मुंइऐ ताउंलै बोलौ आ, ‘तुमुऐ दुजी बारै ज़नम निणौ ज़ुरूरी आ।’ "
JHN,3,8,"बागुर ज़ेज़ी भिलै बौइणौ च़ाहा सा, सेज़ी भिलै बौआ सा और तू बागुरा री हाक शुणाई, पर नाईं ज़ाणदौ कि सै किदरौ बौआ और केशी डिया? ज़ुण भी आत्मा कु ज़न्मौ औन्दौ आ, सेऊ इणी ई आ”। "
JHN,3,9,"नीकुदेमुसै तेसलै ज़वाब दैऔ, “एज़ी बुशै किणै कौरीऐ हुआई?” "
JHN,3,10,"इणै शुणियौ यीशुऐ तेसलै बोलौ, “तू इस्राइलिऊ रौ गुरु हुईऔ भी इऊं बुशै नाईं सौमुझ़दौ? "
JHN,3,11,"हाऊं ताउंलै सौच़्च़ौ-सौच़्च़ौ बोलाऊ कि आमै ज़ो कुछ़ ज़ाणी ई, तेसी बोली ई, और ज़ो आमुऐ देखौ औन्दौ आ, तेसी री गवाही देई ई, और तुमै आमारी गवाही नाईं मानदै। "
JHN,3,12,"ज़ेबी मुंइऐ तुमुलै धौतरी री बुशै बोली, और तुमैं विश्वास नाईं कौरदै, अगर हाऊं तुमुकै सौरगा री बुशै बोलु लै, ता तैबै तुमै किणै कौरीऐ कौरा ई विश्वास? "
JHN,3,13,"मुं आदमी रै छ़ोहरु छ़ाड़ियौ कोई भी सौरगा दी नाईं डैऔ, सिरफ सेऊ ज़ुण सौरगा कु तौल़ै आशौ, ज़ुण सौरगा दी आ। "
JHN,3,14,"और ज़ेज़ी रीती कौरी मुसै ज़ांगला दी साप उंच़ै माथै चौड़ाऔ, सेज़ी रीती कौरी ज़ुरुरी आ की मुं आदमी रौ छ़ोहरु भी उंच़ै माथै चौड़ाऊणौ च़ांई। "
JHN,3,15,ताकी ज़ुण मुं माथै विश्वास कौरालौ सेऊ सौदा री ज़िन्दगी पा। 
JHN,3,16,"“कैलैकि परमेश्‍वरै धौतरी रै लोगु आइलै इणौ प्यार छ़ाड़ौ कि परमेश्‍वरै आपणौ एकलौतौ छ़ोहरु दैऔ, ताकि ज़ुण-कुण भी तेस माथै विश्वास कौरालौ सेऊ नाश नाईं औआ, पर सौदा री ज़िन्दगी पा। "
JHN,3,17,"परमेश्‍वरै आपणौ छ़ोहरु धौतरी दी एज़ी ताइंऐ नाईं भेज़ौ, कि धौतरी रै लोगु माथै सौज़ा रौ हुकम दिआ, पर एज़ी ताइंऐ कि धौतरी रै लोग तेसरै ज़ौरिऐ छ़ुटकारौ पा। "
JHN,3,18,"ज़ुण मुं माथै विश्वास कौरा आ, तेस माथै सौज़ा रौ हुकम नाईं औन्दौ, पर ज़ुण विश्वास नाईं कौरदौ, सेऊ आरोपी बौणी जा। एथीलै की तिणीऐ परमेश्‍वरा रै एकलौतै छ़ोहरु रै नावां माथै विश्वास नाईं कियौ। "
JHN,3,19,"और सौज़ा रै हुकमा रौ कारण एऊ आ की प्याशौ धौतरी दी आशौ आ, और आदमीउऐ न्यारौ प्याशै कु प्यारौ ज़ाणौ कैलैकि तिंउरै काम बुरै थै। "
JHN,3,20,"कैलैकि ज़ुण बुराई कौरा सा, सेऊ सौच़्च़ाई कु नफरत छ़ाड़ा सा, और प्याशै रै नज़दीक नाईं आशदौ, इणौ ना च़ांई हुऔ कि तेसरै बुरै कामा माथै आरोप लागा। "
JHN,3,21,"पर ज़ुण सौच़्च़ाई माथै आण्डा सा, सेऊ प्याशै रै नज़दीक आशा आ ताकी तेसरै काम पौगड़ै औआ, कि सै परमेश्‍वरा री तौरफा कु ई किऐ औन्दै।” "
JHN,3,22,तेथ बासिऐ यीशु और तेसरै च़ेलै यहुदिया परदेशा दी आशै। और सेऊ तिऊं आइलै रौइयौ बपतिस्मौ दैंदै लागौ। 
JHN,3,23,"यहुन्ना भी शालेमा शहरा रै नज़दीक ऐनोन गाँवा दी बपतिस्मौ दिआ थौ, कैलैकि तिऐ भौरी पाणी थौ, और लोग आशीयौ बपतिस्मौ नीयां थै। "
JHN,3,24,यहुन्ना तेबी झ़ांऊ ज़ेला दी नाईं पाऔ थौ 
JHN,3,25,तिऐ यहुन्ना रै च़ेलेऊ रौ कास यहुदी आइलै शुद्धी रै बारै दी सवाल-ज़वाब हुऐ। 
JHN,3,26,"और तिंउऐ यहुन्ना काऐ आशीयौ तेसलै बोलौ, “ओ गुरु, ज़ेज़ौ आदमी यरदना नौईं पार भिला रौ ताऊं आइलै थौ, और ज़ासरी ताइंऐ गवाही देई आ। देख, सेऊ बपतिस्मौ दिआ सा, और सारै लोग तेस काऐ आशा ई।” "
JHN,3,27,"यहुन्नै ज़वाब दैऔ, ज़ेबी झ़ांऊ आदमी लै सौरगा कु नाईं दिआ लै, तेबी झ़ांऊ सेऊ कुछ़ नाईं पाई बौल़दौ। "
JHN,3,28,"तुमै ता आपु ई मैरै गवाह, कि मुंइऐ बोलौ, “हाऊं मसीह नाईं, पर तेसकु औगाड़िऐ ऊ भेज़ौ औन्दौ।” "
JHN,3,29,"लाड़ी ता लाड़ै री हुआ आ पर लाड़ै रौ गोष्टण ज़ुण खौड़ौ तेसरी शुणा, लाड़ै री बुशेऊ शुणियौ भौरी खुश हुआ। ऐबै मेरी बौड़ी खुशी पुरी हुई आ। "
JHN,3,30,"ज़ुरूरी आ कि सेऊ बौड़ा, और हाऊं घौटू। "
JHN,3,31,"“ज़ो सौरगा कु आशा सा, सेऊ सारेऊ कु आच़्छ़ौ आ। ज़ो आशा सा धौतरी कु सेऊ आ धौतरी रौ। और धौतरी री ई बुशै बोला सा: ज़ो सौरगा कु आशा आ सेऊ सारेऊ कु माथै आ। "
JHN,3,32,"ज़ो कुछ़ तिणीऐ देखौ, और शुणौ आ, तेथी री गवाही दिआ आ। और कुछ़ ई लोग तेस माथी विश्वास कौरा ई। "
JHN,3,33,पर ज़ुणिऐ तेसरी गवाही मानी गोई तिणीऐ एज़ी बुशु माथै मोहर लाई गोई कि परमेश्‍वर सौच़्च़ौ आ। 
JHN,3,34,"कैलैकि ज़ो परमेश्‍वरै आ भेज़ौ औन्दौ, सेऊ परमेश्‍वरा री बुशै बोला सा। कैलैकि परमेश्‍वर तेसकै पवित्र आत्मा नापी–तोलीऔ नाईं पर रौज़ीयौ दिया आ। "
JHN,3,35,"बाब परमेश्‍वर छ़ोहरु कु प्यार छ़ाड़ा आ, और तिणीऐ सारी च़ीज़ै तेसरै हाथा दी देई गोई आ। "
JHN,3,36,"ज़ुण परमेश्‍वरा रै छ़ोहरु माथै विश्वास कौरा सा, सौदा री ज़िन्दगी तेसरी आ। पर ज़ुण परमेश्‍वरा रै छ़ोहरु री नाईं मानदौ, तेसलै सौदा री ज़िन्दगी नाईं मिलदी, पर परमेश्‍वरा रै सौज़ा तेस माथै रौआ ई।” "
JHN,4,1,तैबै ज़ेबी प्रभु कै पौतौ लागौ कि फरीसीउऐ शुणी गौ कि यीशु यहुन्ना कु ज़ादै च़ेलै चाणा और बपतिस्मौ दिआ आ। 
JHN,4,2,पर यीशु आपु नाईं तेसरै च़ेलै बपतिस्मौ दिआ थै। 
JHN,4,3,"तैबै सेऊ यहुदिया परदेशा छ़ाड़ियौ दुजी बारै गलीला परदेशा लै डैऔ, "
JHN,4,4,और तिऊं सामरीया परदेशा बाटीऐ डेऊणौ ज़ुरूरी थौ। 
JHN,4,5,"एथीलै सेऊ सामरीया परदेशा रै सूखार नावां रै शहरा दी आशौ, ज़ो सेज़ी ज़मीना काऐ आ ज़ो याकुबै आपणै छ़ोहरु युसुफा कालै देई थी। "
JHN,4,6,ज़ो कुंऔ याकुबै कोतौ थौ सेऊ कुंऔ भी तिऐ थौ। और यीशु बाटा ई हांडियौ खौड़ौ औन्दौ तेस कुंऐ काऐ बोशी गौ। एज़ी बूश दुसकै बौगता री आ। 
JHN,4,7,"तेतिऐ एक सामरी छ़ेउड़ी पाणी भौरदै आशी। यीशुऐ तियांलै बोलौ, “मुलै पाणी पिलाऊ।” "
JHN,4,8,कैलैकि तेसरै च़ेलै इलाकै दी खाणै-पिणै री च़ीज़ै खरीद दै थै डैऔ औन्दै। 
JHN,4,9,"तिंऐ सामरी छ़ेउड़ीऐ यीशु लै बोलौ, “तू यहुदी हुईयौ मुं सामरी छ़ेउड़ी कु पाणी कैलै मांगा ई?” कैलैकि यहुदी सामरिउ आइलै केज़ी भी च़िज़ा रौ वास्तौ नाईं छ़ाड़ा थै। "
JHN,4,10,"यीशुऐ ज़वाब दैऔ, “अगर तू परमेश्‍वरा रै वरदान ज़ाणा थी, और इणौ भी ज़ाणा थी कि सेऊ कुण आ ज़ो ताउंलै बोला सा, ‘मुलै पाणी पिलाऊ’ ता तू तेसकु मांगा थी, और सेऊ ताउंलै ज़िन्दगी रौ पाणी दिआ थौ।” "
JHN,4,11,"छ़ेउड़ीऐ तेसलै बोलौ, “ओ प्रभु, ताऊं कै पाणी भौरना लै ता कुछ़ आसतौ भी नाईं, और कुंऔ डुंगौ आ। तैबै सेऊ ज़िन्दगी रौ पाणी ताऊं कै किदरा कु आशौ आ? "
JHN,4,12,"का तू आमारै पुराणै स्याणै याकुबा कु बौड़ौ ई, ज़ुणिऐ आमुलै एऊ कुंऔ दैऔ आ। और आपु ई आपणी सन्तान, और आपणै धौण-चाणा आइलै एथीई कु पिऔ?” "
JHN,4,13,"यीशुऐ तियांलै ज़वाब दैऔ, “ज़ुण-कुण एज़ौ पाणी पिया आ सेऊ औज़ौ चिशौ हुआ आ, "
JHN,4,14,"पर ज़ुण-कुण तेस पाणी कु पिया लौ ज़ो हाऊं तेसलै देउलै, सेऊ तैबै केबी भी चिशौ नाईं रौआ लौ। (ज़ेबी झ़ांऊ धौतरी रौआ ली) पर ज़ो पाणी हाऊं तेसलै देउलै, सेऊ तेसदी एक मूल़ बौणा आ ज़ो सौदा री ज़िन्दगी झ़ांऊ बौइंदै रौआ आ।” "
JHN,4,15,"छ़ेउड़ीऐ तेसलै बोलौ, “ओ प्रभु, तेस पाणी मुलै दै ताकी हाऊं चिशौ नाईं रौऊ और ना पाणी भौरना लै एती दूर आशु।” "
JHN,4,16,"यीशुऐ तिंया लै बोलौ, डेऊ, “आपणौ बोउटौ इदै औटाऊ।” "
JHN,4,17,"छ़ेउड़ीऐ ज़वाब दैऔ, “कि हाऊं बिण बोउटै री ऊ।” यीशुऐ तियांलै बोलौ, “तू ठीक बोलाई, ‘ हाऊं बिण बोउटै री ऊ।’ "
JHN,4,18,"कैलैकि तांई ऐ पांज़ बोउटै चाणी गौऐ ई, और ज़ास आदमी आइलै तू इबी ई सेऊ भी तैरौ बोउटौ नाईं आ एऊ तांइऐ सौच़्च़ौ ई बोलौ आ।” "
JHN,4,19,"छ़ेउड़ीऐ यीशु लै बोलौ, “ओ प्रभु, मुकै लागा की तू भविष्यवक्ता ई। "
JHN,4,20,"आमारै नाना बुढ़ुऐ एज़ै धारा माथै आराधना की आ, और तुमै यहुदी बोलाई की सेज़ी ज़ागाह ज़िऐ आराधना कौरणी च़ांई यरुशलेमा दी आ”। "
JHN,4,21,"यीशुऐ तियांलै बोलौ, “ओ बौइण, मेरी बुशु रौ विश्वास कर कि सेऊ बौगत आशणै वाल़ौ आ कि तुमै ना ता इऐं धारा माथै बाबा री आराधना कौरालै ना यरुशलेमा ई। "
JHN,4,22,"तुमै सामरी लोग ज़ास नाईं ज़ाणदै, तेसरी आराधना कौरा ई और आमै यहुदी ज़ास ज़ाणी ई तेसी री आराधना कौरी ई। कैलैकि छ़ुटकारौ यहुदिऊ मांझ़िया कु आ। "
JHN,4,23,"पर सेऊ बौगत आशा सा, और इबी भी आ, ज़ेथदी सौच़्च़ै भौगत बाबा री आराधना आत्मा और सौच़्च़ाई कौरी कौरा ई, कैलैकि बाब आपुलै इणै ई आराधना कौरणै वाल़ै लोड़ा आ। "
JHN,4,24,परमेश्‍वर आत्मा आ एथीलै ज़ुरूरी सा कि तेसरी आराधना कौरणै वाल़ै आत्मा और सौच़्च़ाई कौरी आराधना कौरा।” 
JHN,4,25,"छ़ेउड़ीऐ तेसलै बोलौ, “हाऊं ज़ाणाऊ कि मसीह ज़ासलै ख्रिस्ट बोलाई, आशणै वाल़ौ आ। ज़ेबी सेऊ आशा लौ ता आमुकै सारी बुशै बोल़ा आ।” "
JHN,4,26,"यीशुऐ तियांलै बोलौ, “हाऊं ज़ो ताऊं आइलै बोलदेऊ लागौ औन्दौ, सेऊ ऊ।” "
JHN,4,27,"तेतिऐ तेसरै च़ेलै आशी गौऐ, और हैरान हुऐ कि यीशु छ़ेउड़ी आइलै बूशै लाइंदै लागौ औन्दौ। तैबै भी कोइऐ ना पुछ़ौ, “तू का च़ाहा ई?” या “तिंया आइलै बूशै कैलै ला ई?” "
JHN,4,28,"तैबै तिंऐ छ़ेउड़ीऐ आपणौ पाणी रौ घौड़ौ तिऐ छ़ाड़ियौ इलाकै लै डेई गोई, और लोगु आइलै बोलदै लागी, "
JHN,4,29,"“आशौ, एक आदमी देखौ, ज़ो कुछ़ मुंइऐ कियौ आ मुलै बोली गौ आ। हाऊं ता एस ज़ाणदौ भी नाईं का एऊ ता नाईं मसीह?” "
JHN,4,30,और सै गाँवा कु निकल़ियौ यीशु काऐ आशदै लागै। 
JHN,4,31,"एथरै बिच़ा दी तेसरै च़ेलेऊ ऐ यीशु कु इणी औरज़ कौरी, “ओ गुरु, कुछ़ खा एरी।” "
JHN,4,32,"पर तिणीऐ तिऊं लै बोलौ, “मुं काऐ खाणा लै इणी रोटी आ ज़ास तुमै नाईं ज़ाणदै।” "
JHN,4,33,"तैबै च़ेलेऊ ऐ आपु मांझ़िऐ बोलौ, “ज़ेबी आमै इदै नाईं थै तेबी का कुणीऐ गुरु लै कुछ़ खाणा लै आणौ आ?” "
JHN,4,34,"यीशुऐ तिउंलै बोलौ, “मेरी रोटी एज़ी आ कि आपणै भेज़णै वाल़ै री मौरज़ी रै मुताबिक च़ालू और तेसरौ काम पुरौ कौरु। "
JHN,4,35,"का तुमै इणौ नाईं बोलदै, ‘लौइणा लै इबी च़ार मिहनै ई पौड़ै औन्दै?’ देखौ, हाऊं तुमुलै बोलाऊ, आपणी आखी खोलियौ डोखरै दी नौदर लाऔ कि सै लौइणा लै आशी गौऐ। "
JHN,4,36,"लौइणै वाल़ौ मज़दुरी पा आ और सौदा री ज़िन्दगी लै नाज़ कौठै कौरा आ, ताकी बौइणै वाल़ौ और लौइणै वाल़ौ दूईया मिलियौ खुशी मौनावा। "
JHN,4,37,"कैलैकि इदै एज़ी काहवत ठीक बोशा आ: ‘बौइणै वाल़ौ ओर आ, और लौइणै वाल़ौ ओर।’ "
JHN,4,38,"मुंइऐ तुमै एस डोखरै लौइणा लै भेज़ै ज़ासदी तुमुऐ मैहनत नाईं कि, दुज़ेऊ ऐ मैहनत की और तुमै तिउंरी मैहनता रै फल़ा दी साज़ी हुऐ।” "
JHN,4,39,"तेस इलाकै रै भौरी सामरिउऐ तिऐं छ़ेउड़ी री बुशै शुणियौ यीशु माथै विश्वास कियौ। कैलैकि तिआऐं यीशु रै बारै दी बोलौ थौ, “तिणीऐ भौरी कुछ़ ज़ो मुंइऐ कियौ आ, मुलै बोलौ आ।” "
JHN,4,40,"एथीलै ज़ेबी सै सामरी तेस काऐ आशै, तैबै तेसकु औरज़ कौरदै लागै कि आमारै काऐ रौऔ। तैबै यीशु तिऐ दुई दिना झ़ांऊ रौ। "
JHN,4,41,तेसरै वचना शुणियौ तौंइऐ भी भौरी लौगुऐ विश्वास कियौ 
JHN,4,42,"और तिऐं छ़ेउड़ी लै बोलौ, “ऐबै आमै तैरै बोलणै माथै विश्वास नाईं कौरदै। कैलैकि आमुऐ आपु ई शुणी गौ आ, और ज़ाणी गौ आ कि एऊ सौच़्च़ी धौतरी रौ छ़ुटकारौ कौरणै वाल़ौ आ।” "
JHN,4,43,"तैबै तिऊं दुई दिना बासिऐ सेऊ तिदरा कु निकल़ियौ गलीला लै डैऔ, "
JHN,4,44,कैलैकि यीशुऐ आपु ई गवाही देई कि भविष्यवक्ता लै आपणै देशा दी इज़्ज़त नाईं मिलदी 
JHN,4,45,"ज़ेबी सेऊ गलीला दी आशौ, ता गलीली खुशी कौरीऐ तेसकु मिलै। कैलैकि ज़ेती काम तिणीऐ यरुशलेमा दी साज़ै रै बौगता दी किऐ थै, तिंउऐ सै काम सब देखै थै, कैलैकि सै भी साज़ै दी थै डै औन्दै। "
JHN,4,46,"तैबै सेऊ तौंइऐ गलील परदेशा रै काना गाँवा दी आशौ, ज़िऐ तिणीऐ पाणी अंगुरा रौ रौसा दी बौदल़ौ थौ। तिऐ राज़ै रौ एक नुकुर थौ ज़ासरौ छ़ोहरु कफरनहूम गाँवा दी बीमार थौ। "
JHN,4,47,"सेऊ इणौ शुणियौ कि यीशु यहुदिया कु गलीला दी आशी गौ आ, तेस काऐ डैऔ और तेसकु औरज़ कौरदै लागौ कि च़ाल मैरौ छ़ोहरु ठीक कर: कैलैकि सेऊ मौरणै वाल़ौ थौ। "
JHN,4,48,"यीशुऐ तेसलै बोलौ, “ज़ेबी झ़ांऊ तुमै निशाण और नोखै काम नाईं देखाल़ै तेबी झ़ांऊ तुमै केबी भी विश्वास नाईं कौरालै।” "
JHN,4,49,"राज़ा रै नुकरै तेसलै बोलौ, “ओ प्रभु, मैरै छ़ोहरु रै मौरणा कु पैहलै च़ाल।” "
JHN,4,50,"यीशुऐ तेसलै बोलौ “डेऊ, तैरौ छ़ोहरु ज़िउंदौ आ।” तिणी आदमीऐ यीशु री बोली औन्दी बूश मानी एरी और डेई गौ। "
JHN,4,51,"सेऊ बाटा ई थौ कि तेसरै साथी तेसकु आशीयौ मिलै और बोलदै लागै, “तैरौ छ़ोहरु ज़िउंदौ आ।” "
JHN,4,52,"तिणीऐ तिऊंकु पुछ़ौ, सेऊ “केज़ै बौगतै आच़्छ़ौ हुंदै लागौ?” तिंउऐ तेसलै बोलौ, “ईज़ दुसकै एकी बाज़ै तेसरौ बुखार उतरी गौ।” "
JHN,4,53,"तैबै तिणी छ़ोहरु रै बाबै ज़ाणी गौ कि एऊ सेज़ै बौगतै ठीक हुऔ ज़ेज़ै बौगतै यीशुऐ मुलै बोलौ, “तैरौ छ़ोहरु ज़िउंदौ आ,” और तिणीऐ और तेसरै सारै टौबरुऐ विश्वास कियौ। "
JHN,4,54,एऊ दुजौ च़मतकार थौ ज़ो यीशुऐ वापिस आशीयौ गलील परदेशा दी देखाल़ौ। 
JHN,5,1,"इऊं बुशु बासिऐ यहुदिऊ लोगु रौ एक साज़ौ हुऔ, और यीशु यरुशलेम शहरा लै डैऔ। "
JHN,5,2,यरुशलेमा दी भेरी रै बौड़ै-दारा काऐ एक पाणी रौ ताल (सौर) आ ज़ेथलै इब्रानी बोली दी बैतसैदा बोलाई। तेसरी पांज़ देउड़ी ई (पांज़ बाटै थी ज़ो बौड़ै दारा बाशीऐ थी ज़ेथ माथै छ़ापर भी थौ)। 
JHN,5,3,"इऊं धुरै दी भौरी बिमार, आखी रै शेड़ै, लौंगड़ै और शुकै औन्दै शरीरा रै (पाणी हिलणै री आशा दी तिऐ रौआ थै।) "
JHN,5,4,कैलैकि खास बौगता दी सौरगदूत तेस सौरा दी उतरियौ पाणी हिलावा थै। पाणी हिलदी बारै ज़ुण-कुण पैहलै तेस सौरा दी डिया थौ ता सेऊ ठीक हुआ थौ च़ाउ तेसदी केज़ी भी बिमारी कैलै ना औआ थी। 
JHN,5,5,"तिऐ एक आदमी थौ, ज़ो एक बिऐ ठाहरा साला ओउलै बिमारी दी थौ पौड़ौ औन्दौ। "
JHN,5,6,"यीशुऐ सेऊ पौड़ौ औन्दौ देखीयौ और इणौ ज़ाणियौ कि सेऊ भौरी दिना ओउलै आ एज़ी हालता दी पौड़ौ औन्दौ, तिणीऐ पुछ़ौ, “का तू ठीक हुणौ च़ाहा ई?” "
JHN,5,7,"तिणी बिमार आदमीऐ तेसलै ज़वाब दैऔ, “ओ प्रभु, ज़ेबी पाणी हिला आ, ता मुं एस पाणी रै सौरा दी निणै वाल़ौ कोई नाईं। पर मैरै पहुंच़णै कु पैहलै दुजौ आदमी पाणी मांझ़िऐ डिया आ।” "
JHN,5,8,"यीशुऐ तेसलै बोलौ, “उठ, आपणौ बिस्तरौ च़ुंग और आण्ड-फिर।” "
JHN,5,9,"सेऊ आदमी खरकच़ार ठीक हुई गौ, और आपणै बिस्तरै च़ुंगीयौ आण्डदै-फिरदै लागी गौ। "
JHN,5,10,"सेऊ आरामा रौ दीन थौ। एथीलै यहुदी मुख्यै लोग तेसलै ज़ो ठीक हुऔ थौ, बोलदै लागै, “मुसा रै नियमा रै मुताबिक ताउंलै बिस्तरौ उठाउणौ ठीक नाईं।” "
JHN,5,11,"तिणीऐ तिउंलै ज़वाब दैऔ, “ज़ुणिऐ हाऊं ठीक कियो ऊ, तिणीऐ मुलै बोलौ, ‘आपणौ बिस्तरौ च़ुंग, और आण्ड-फिर।’ ” "
JHN,5,12,"तिंउऐ तेसकु पुछ़ौ, “सेऊ कुण आदमी आ, ज़ुणिऐ ताउंलै बोलौ, ‘बिस्तरौ च़ुंग, और आण्ड-फिर?’ ” "
JHN,5,13,"पर ज़ुण आदमी ठीक हुई गौ थौ सेऊ भी नाईं ज़ाणा थौ कि मुं च़ांगौ कौरणै वाल़ै कुण आ?, कैलैकि सेज़ी ज़ागाह दी भौरी भीड़ हुणै री वज़ाह कु यीशु तिदरु डेई गौ थौ। "
JHN,5,14,"इऊं बुशु बासिऐ सेऊ यीशु कु परमेश्‍वरा रै घौरा दी मिलौ। यीशुऐ तेसलै बोलौ, “देख, तू ठीक हुई गोई: दुजी बारै पाप ना कौरै, इणौ ना च़ांई हुऔ कि इणै कौरी ताउंलै कोई बौड़ी मुसीबत आशा।” "
JHN,5,15,तिणी आदमीऐ डेईयौ यहुदी स्याणेऊ लै बोली गौ कि ज़ुणिऐ हाऊं ठीक कियो ऊ सेऊ यीशु आ। 
JHN,5,16,"एथ कौरी यहुदी यीशु सताउंदै लागै, कैलैकि सेऊ इणै काम आरामा रै दिना दी कौरा थौ। "
JHN,5,17,"एथीई बुशा माथै यीशुऐ तिउंलै बोलौ, “परमेश्‍वर ज़ुण मैरौ बाब आ सेऊ सौदा काम कौरा आ, और मुंइऐ भी तिणी कौरणौ च़ांई।” "
JHN,5,18,"यीशु री एज़ी बुशै शुणियौ यहुदी स्याणेउऐ तेस झ़ांगणा री भौरी कोशिष कौरदै लागै, कैलैकि तिणीऐ आरामा रै दिना रौ रिवाज़ चोड़ौ, और परमेश्‍वरा लै आपणौ बाब बोलीयौ आपुलै परमेश्‍वरा रै बराबर माना थौ। "
JHN,5,19,"एथ माथै यीशुऐ तिउंलै बोलौ, “हाऊं तुमुलै सौच़्च़ौ-सौच़्च़ौ बोलाऊ, छ़ोहरु आपु ई कुछ़ नाईं कौरदौ, सिरफ सेऊ ज़ो बाब परमेश्‍वर कौरदै देखा आ। कैलैकि ज़ो-ज़ो काम बाब कौरा आ तिऊं काम छ़ोहरु भी तिणै कौरीऐ कौरा सा। "
JHN,5,20,"पर बाब परमेश्‍वर छ़ोहरु आइलै प्यार छ़ाड़ा सा और ज़ो-ज़ो काम सेऊ आपु कौरा आ, तिऊं सारै काम तेसकै देखाल़ा आ। और सेऊ एथकु भी बौड़ै काम तेसकै देखाल़ा, ताकी तुमै हैरान हुआ। "
JHN,5,21,"ज़िणौ बाब परमेश्‍वर मौरै औन्दै उठावा और तौंइऐ ज़िउंदै कौरा, तिणी ई छ़ोहरु भी ज़ास च़ाहा लौ तिऊं ज़िउंदौ कौरा आ। "
JHN,5,22,"बाब परमेश्‍वर कासी रौ फैसलौ नाईं कौरदौ, पर फैसलै रौ सारौ हक्क्क छ़ोहरु कै सौंभाल़ी गौ आ, "
JHN,5,23,"कि सारै लोग ज़िणौ बाब परमेश्‍वरा री इज़्ज़त कौरा ई, तिणी ई छ़ोहरु री भी इज़्ज़त कौरा। ज़ो छ़ोहरु री इज़्ज़त नाईं कौरदौ, सेऊ बाब परमेश्‍वरा री ज़ुणिऐ सेऊ भेज़ौ औन्दौ आ, इज़्ज़त नाईं कौरदौ। "
JHN,5,24,"हाऊं तुमुलै सौच़्च़ौ-सौच़्च़ौ बोलाऊ, ज़ुण मैरौ वचन शुणियौ मैरै भेज़णै वाल़ै माथै विश्वास कौरा आ। सौदा री ज़िन्दगी तेसरी आ। तेसलै सौज़ा नाईं मिलदी नाईं औन्दौ। पर सेऊ मौरणै कु पार हुईयौ सौदा री ज़िन्दगी दी पहुंच़ी गौ आ। "
JHN,5,25,"“हाऊं तुमुलै सौच़्च़ौ-सौच़्च़ौ बोलाऊ सेऊ बौगत आशा सा, और आबै आ, ज़ेथदी मौरै औन्दै आदमी परमेश्‍वरा रै छ़ोहरु री आवाज़ शुणा लै, और ज़ुण शुणा लै सै ज़िवा लै। "
JHN,5,26,"कैलैकि ज़ेज़ी रीती कौरी बाब आपु दी ज़िन्दगी छ़ाड़ा सा, तिणी रीती कौरी तिणीऐ आपणै छ़ोहरु कै भी एऊ हक्क्क दैऔ आ कि आपु दी ज़िन्दगी छ़ाड़ा। "
JHN,5,27,"और तेसकै दुनिया रै सारै लोगु रौ फैसलै कौरणै रौ हक्क्क भी दैऔ औन्दौ आ, एथीलै कि सेऊ आदमी रौ छ़ोहरु आ। "
JHN,5,28,इणै कौरी हैरान नाईं हुऔ। कैलैकि सेज़ौ बौगत आशा आ कि ज़ेती मौरै औन्दै ई सै तेसरी आवाज़ शुणियौ निकल़ियौ आशा ई। 
JHN,5,29,"ज़ुणिऐ भौलाई आ कौरी ऐन्दी सै ज़िन्दगी दी दुजी बारै ज़िउणा लै उठाई, और ज़ुणिऐ आ बुराई कौरी ऐन्दी सै सौज़ा लै दुजी बारै ज़िउंदै हुआई। "
JHN,5,30,"“हाऊं आपु कौरी कुछ़ नाईं कौरी बौल़दौ। ज़िणौ बाब परमेश्‍वरा कु शुणाऊ, तिणी ई लोगु रौ फैसलौ कौराऊ, और मैरौ फैसलौ सौच़्च़ौ आ, कैलैकि हाऊं आपणी मौरज़ी कौरी नाईं पर आपणै भेज़णै वाल़ै री मौरज़ी च़ाहा ऊ। "
JHN,5,31,"अगर हाऊं आपु ई आपणी गवाही देऊ, ता मेरी गवाही सौच़्च़ी नाईं। "
JHN,5,32,"एक ओर आ ज़ुण मेरी गवाही दिआ सा, और हाऊं ज़ाणाऊ कि ज़ुण मेरी गवाही दिआ आ, सै सौच़्च़ी आ। "
JHN,5,33,ज़ेबी तुमुऐ लोग यहुन्ना बपतिस्मौ दैणै वाल़ै काऐ मैरै बारै दी पुछ़णा लै भेज़ै ई और तिणीऐ सौच़्च़ाई री गवाही देई आ। 
JHN,5,34,पर हाऊं आपणै बारै दी आदमी री गवाही नाईं च़ांहादौ। तैबै भी हाऊं इऊं बुशै एथलै बोलाऊ कि तुमुलै छ़ुटकारौ मिला। 
JHN,5,35,"यहुन्ना ता ज़ौल़दौ और च़मकदै दिवै ज़िणौ थौ, और तुमुलै कुछ़ बौगता झ़ांऊ तेसरै प्याशै दी मौगन हुणौ आच़्छ़ौ लागौ। "
JHN,5,36,"पर ज़ो मुकै गवाही आ सै यहुन्ना री गवाही कु बौड़ी आ। कैलैकि ज़ो काम बाब परमेश्‍वरै मुकै पुरौ कौरना लै आ दैऔ औन्दौ मतलब ज़ो हाऊं कौराऊ, सै काम मैरै गवाह ई कि बाबा रै हाऊं भेज़ौ औन्दौ ऊ। "
JHN,5,37,"और बाब ज़ुणिऐ हाऊं भेज़ौ औन्दौ ऊ, तिणीऐ मेरी गवाही देई आ, तुमुऐ ना केबी तेसरी हाक शुणी, ना तेसरौ रूप देखौ। "
JHN,5,38,"और तेसरौ वचन मौना दी टेकाल़ी नाईं छ़ाड़दै, कैलैकि तुमै मैरौ विश्वास नाईं कौरदै ज़ुण परमेश्‍वरै भेज़ौ आ। "
JHN,5,39,"तुमै पवित्रशास्त्रा दी लोड़ाई, कैलैकि सौमझ़ा ई कि तेथदी सौदा री ज़िन्दगी तुमुलै मिला आ। और एऊ पवित्रशास्त्र ई आ ज़ो मेरी गवाही दिया आ। "
JHN,5,40,तैबै भी तुमै सौदा री ज़िन्दगी पाइणा लै मुं काऐ आशणौ नाईं च़ांहदै। 
JHN,5,41,हाऊं लोगु कु इज़्ज़त नाईं च़ांहादौ। 
JHN,5,42,पर हाऊं तुमु ज़ाणाऊ कि तुमु दी परमेश्‍वरा लै प्यार नाईं। 
JHN,5,43,"हाऊं आपणै बाब परमेश्‍वरा रै हक्क्का कौरीऐ ऊ आशौ औन्दौ, और तुमै मुं नाईं अपणाउंदै। अगर दुजौ कोई आपणै हक्क्का कौरी आशा, ता तेस तुमै अपणावा ई। "
JHN,5,44,तुमै मुं माथै विश्वास नाईं कौरदै कैलैकि तुमै दुजै कु इज़्ज़त च़ाहा ई और परमेश्‍वरा री इज़्ज़त तुमै नाईं कौरणौ अपणाउंदै ज़ो सिरफ सौच़्च़ै परमेश्‍वरा री तौरफा कु आ। 
JHN,5,45,"इणौ नाईं ज़ाणौ कि हाऊं बाब परमेश्‍वरा काऐ तुमु दी आरोप ला ऊ। तुमु दी आरोप लाइणै वाल़ौ ता मुसा आ, ज़ास माथै तुमारै भरोसौ आ छ़ाड़ौ औन्दौ। "
JHN,5,46,"कैलैकि अगर तुमै मुसा रौ विश्वास कौरा थै, ता मैरौ भी विश्वास कौरा थै, एथीलै कि तिणीऐ मैरै बारै दी लिखौ औन्दौ आ। "
JHN,5,47,"पर अगर तुमै मुसा रै लिखी औन्दी बुशु माथै विश्वास नाईं कौरदै, ता मेरी बुशु माथै किणौ विश्वास कौरा ई?” "
JHN,6,1,इऊं बुशु बासिऐ यीशु गलील परदेशा री झ़िला मतलब कि तिबिरियासा री झ़िला कु पारभिलै डैऔ। 
JHN,6,2,और एक बौड़ी भीड़ तेस पिछ़ू हुई गोई कैलैकि ज़ो च़मतकार सेऊ बिमारु माथै देखाल़ा थौ सै तिऊं देखौ थै। 
JHN,6,3,तैबै यीशु पाहाड़ा दी च़ौड़ियौ आपणै च़ेलेऊ आइलै तिऐ बोशी गौ। 
JHN,6,4,यहुदिऊ रै फसह रौ साज़ौ नज़दीक थौ। 
JHN,6,5,"ज़ेबी यीशुऐ आपणी आखी उठाइयौ एक बौड़ी भीड़ आपु काऐ आशदै देखी, ता फिलिप्पुसा लै बोलौ, “आमै इउंलै खाणा लै रोटी किदरा कु खरीदियौ आणी लै?” "
JHN,6,6,"तिणीऐ एज़ी बूश तेस पौरखणा लै बोली, कैलैकि सेऊ आपु ई ज़ाणा थौ कि सेऊ का कौरा। "
JHN,6,7,"फिलिप्पूसै तेसलै ज़वाब दैऔ, “दूई शौ दिनारा री रोटी भी इउंलै पुरी नाईं औन्दी कि इऊं मांझ़िया कु हर एकी लै थोड़ी-थोड़ी मिला।” "
JHN,6,8,"तिऊं च़ेलेऊ मांझ़िया कु शमौन पतरसा रौ भाई अन्द्रियासै तेसलै बोलौ, "
JHN,6,9,“इदै एक छ़ोहरु आ ज़ासकै ज़ौआ री पांज़ रोटी और दूई माच़्छ़ी आ। पर एती लोगु लै सै का सा?” 
JHN,6,10,"यीशुऐ बोलौ, “लोगु बोशाल़ौ।” सेज़ी ज़ागाह दी भौरी घास थौ: तैबै लोग बोशी गौऐ, ज़ास मांझ़िऐ मौरद कुल-मिलाइयौ पांज़ हज़ार थै। "
JHN,6,11,"तैबै यीशुऐ रोटी कौरी, और धन्यबाद कौरीयौ बोशणै वाल़ेऊ लै बांटी गोई। और तिणी ई माच़्छ़ी मांझ़िया कु ज़ेती सै च़ाहा थै बांटी गोई। "
JHN,6,12,"ज़ेबी सै खाइयौ निपटी गौऐ ता तिणीऐ आपणै च़ेलेऊ लै बोलौ, “बौच़ै औन्दै गासड़ु कौठै कौरौ कि कुछ़ डोकै, ना पाईयौ।” "
JHN,6,13,"तैबै तिंउऐ कौठै किऐ, और ज़ौआ री पांज़ रोटी रै टुकड़ै कु ज़ो खाणै वाल़ेउ कु बौच़ै औन्दै थै, बारह छ़ाबड़ै भौरै। "
JHN,6,14,"तैबै ज़ो च़मतकार तिणीऐ कौरीऔ देखाल़ौ तेस देखीयौ सै लोग बोलदै लागै, “सेऊ भविष्यवक्ता ज़ो धौतरी दी आशणै वाल़ौ थौ पाकौ एऊ आ।” "
JHN,6,15,"यीशुऐ इणौ ज़ाणियौ कि इऐ मुं राज़ौ चाणना लै पाकुड़नौ च़ाहा ई, तैबै पहाड़ी माथै एखुली डेई गौ। "
JHN,6,16,"ज़ेबी राच हुई, ता तेसरै च़ेलै झ़िला रै डिका काऐ डेवै, "
JHN,6,17,"और किशती दी च़ौड़ियौ झ़िला दी पारै कफरनहूमा लै डेऊंदै लागै। सेज़ै बौगतै राच हुई गोई थी, और यीशु इबी झ़ांऊ तिऊं काऐ नाईं आशौ थौ। "
JHN,6,18,तेज़ बागुरा कौरीऐ झ़िला दी पाणी रै छ़ालै उपरै उठदै लागै। 
JHN,6,19,"ज़ेबी सै सुलै-सुलै पांज़-छ़ौ किलोमिटर दूर निकल़ी गौऐ, ता तिंउऐ यीशु पाणी दी आण्डदै और किश्ती रै नज़दीक आशदै देखौ, और डौरी गौऐ। "
JHN,6,20,"पर तिणीऐ तिउंलै बोलौ, “हाऊं ऊ। डौरौ नाईं।” "
JHN,6,21,तैबै सै तेस किश्ती दी च़ड़ाउणा लै तैयार हुई गौऐ और तेबी सै किश्ती सेज़ी ज़ागाह दी पहुंच़ी ज़िऐ सै डेऊंदै थै लागै औन्दै। 
JHN,6,22,"दुजै दिनै ज़ो लोग झ़िला पारभिलै रौई गौऐ थै, तिंउऐ देखौ कि झ़िला दी सिरफ एका किश्ती आ और यीशु आपणै च़ेलेऊ आइलै तिंऐ किश्ती दी नाईं डेवै थै सै च़ेलै एखुली डेई गौऐ थै। "
JHN,6,23,"तैबै ओर किश्ती तिबिरियासा कु तिऐं ज़ागाह रै नज़दीक आशी, ज़िऐ तिंउऐ प्रभु रौ धन्यबाद कौरणै बासिऐ रोटी खाई थी। "
JHN,6,24,"एथीलै ज़ेबी भिड़ै देखौ कि इदै ना ता यीशु आसतौ और ना ता तेसरै च़ेलै, तैबै सै भी किश्ती दी च़ौड़ियौ यीशु लोड़दै-लोड़दै कफरनहूमा दी पहुंच़ै। "
JHN,6,25,"झ़िला पारभिलै ज़ेबी सै तेसकु मिलै ता बोलौ, “ओ गुरु, तू इदै केबी आशौ ई?” "
JHN,6,26,"यीशुऐ तिउंलै ज़वाब दैऔ, “हाऊं तुमुलै सौच़्च़ौ-सौच़्च़ौ बोलाऊ, तुमै मुं एथलै नाईं लोड़दै कि तुमुऐ च़मतकार देखौ पर एथलै कि तुमै रोटी खाइयौ डौटी गौऐ। "
JHN,6,27,"नाष हुणै वाल़ी रोटी लै तुमै मैहनत नाईं कौरौ, पर तिऊं रोटी लै ज़ो लोगु लै सौदा री ज़िन्दगी दिया आ, ज़ो हाऊं आदमी रौ छ़ोहरु तुमुलै दिआऊ। कैलैकि बाब परमेश्‍वरै मुकै एस दैणै रौ हक्क्क आ दैऔ औन्दौ।” "
JHN,6,28,"तिंउऐ तेसलै बोलौ, “परमेश्‍वरा रै कामा कौरना लै आमै का कौरी लै?” "
JHN,6,29,"यीशुऐ तिउंलै ज़वाब दैऔ, “परमेश्‍वरा रौ काम एऊ आ कि तुमै, ज़ुणिऐ सेऊ भेज़ौ औन्दौ आ, तेस माथै विश्वास कौरौ।” "
JHN,6,30,"तैबै तिंउऐ तेसलै बोलौ, “तैबै तू केज़ौ निशाण देखाल़ाई कि आमै तेस देखीयौ तैरौ विश्वास कौरु? तू केज़ौ काम देखाल़ाई?” "
JHN,6,31,"आमारै नाना-बुढ़ुऐ ज़ांगल़ा दी मन्नौ (सौरगा री रोटी) खाऔ। ज़िणौ पवित्रशास्त्रा दी आ लिखौ औन्दौ, “तिणीऐ तिउंलै खाणा लै सौरगा कु रोटी देई।” "
JHN,6,32,"यीशुऐ तिउंलै बोलौ, “हाऊं तुमुलै सौच़्च़ौ-सौच़्च़ौ बोलाऊ कि मुसै तुमुलै सै रोटी सौरगा कु नाईं देई, पर मैरौ बाब तुमुलै सौच़्च़ी रोटी सौरगा कु दिआ आ। "
JHN,6,33,कैलैकि परमेश्‍वरा री रोटी सै ई आ ज़ो सौरगा कु उतरियौ दुनिया रै लोगु लै सौदा री ज़िन्दगी दिआ आ”। 
JHN,6,34,"तैबै तिंउऐ तेसलै बोलौ, “ओ प्रभु, एज़ी रोटी आमुलै सौदा देई लाऐ।” "
JHN,6,35,"यीशुऐ तिउंलै बोलौ, “सौदा री ज़िन्दगी दैणै वाल़ी रोटी हाऊं ऊ, ज़ुण मुं काऐ आशा आ सेऊ केबी भी भुखौ नाईं रौइंदौ, और ज़ुण मुं माथै विश्वास कौरा आ सेऊ केबी भी चीशौ नाईं रौंइदौ। "
JHN,6,36,पर मुंइऐ तुमुलै पैहलै बोलौ थौ कि तुमुऐ हाऊं देखी भी गो ऊ तैबै भी विश्वास नाईं कौरदै। 
JHN,6,37,"ज़ो कुछ़ बाब मुलै दिआ आ हाऊं तेस अपणावा ऊ, और ज़ुण भी मुं काऐ आशा लौ तेस हाऊं केबी नाईं गाड़दौ। "
JHN,6,38,कैलैकि हाऊं आपणी मौरज़ी नाईं पर आपणै बाबा री मौरज़ी पुरी कौरना लै ज़ुणीऐ हाऊं भेज़ौ ऊ सौरगा कु आशौ ऊ। 
JHN,6,39,"और मैरै भेज़णै वाल़ै री मौरज़ी एज़ी आ कि ज़ो कुछ़ तिणीऐ मुकै दैऔ आ, तेथ मांझ़िया हाऊं कुछ़ ना खोऊ, पर तेस आखरी दिना दी तौंइऐ ज़िउंदौ कौरु। "
JHN,6,40,"कैलैकि मैरै बाबा री मौरज़ी इणी आ कि ज़ुण-कुण छ़ोहरु देखा लौ और तेस माथै विश्वास कौरा, सेऊ सौदा री ज़िन्दगी पा आ। और हाऊं तेस आखरी दिनै तौंइऐ ज़िउंदौ कौरु।” "
JHN,6,41,"एथीलै यहुदी लोग तेसलै घुणमुणांदै लागै, कैलैकि तिणीऐ बोलौ थौ, “ज़ो रोटी सौरगा कु उतरी आ, सै रोटी हाऊं ऊ।” "
JHN,6,42,"और तिंउऐ बोलौ, “का एऊ युसुफा रौ छ़ोहरु यीशु नाईं, ज़ासरै मां-बाब आमै ज़ाणी ई? ता एऊ किणौ बोला कि हाऊं सौरगा कु उतरौ ऊ?” "
JHN,6,43,"यीशुऐ तिउंलै ज़वाब दैऔ, “आपु मांझ़ी नाईं घुणमुणाऔ। "
JHN,6,44,"कोई मुं काऐ नाईं आशी बौल़दौ ज़ेबी झ़ांऊ बाब, ज़ुणिऐ हाऊं भेज़ौ औन्दौ ऊ, तेस मुकाऐ ना आणा। और हाऊं तेस आखरी दिनै तौंइऐ ज़िउंदौ कौराऊ। "
JHN,6,45,"भविष्यवक्ता रै लेखा दी इणौ आ लिखौ औन्दौ: ‘सै सारै परमेश्‍वरा री तौरफा कु शिखाऐ औन्दै औलै।’ ज़ुण-कुणिऐ बाबा कु शुणौ और शिखौ आ, सेऊ मुं काऐ आशा आ। "
JHN,6,46,"कोइएउऐ भी बाब नाईं देखौ। पर मुंइऐ ज़ो परमेश्‍वरा री तौरफा कु आशौ औन्दौ, सिरफ मुंइऐ बाब देखौ आ। "
JHN,6,47,"हाऊं तुमुलै सौच़्च़ौ-सौच़्च़ौ बोलाऊ कि ज़ुण-कुण विश्वास कौरा सा, सौदा री ज़िन्दगी तेसी री आ। "
JHN,6,48,हाऊं सेज़ी रोटीऊ ज़ो सौदा री ज़िन्दगी दिया आ। 
JHN,6,49,तुमारै नाना-बुढ़ुऐ ज़ांगल़ा दी मन्ना खाऔ और मौरी गौऐ। 
JHN,6,50,इऐ सेज़ी रोटी आ ज़ो सौरगा कु उतरी आ ताकी आदमी तिंआ मांझ़िया कु खा और नाईं मौरा। 
JHN,6,51,"सौदा री ज़िन्दगी री रोटी हाऊं ज़ो सौरगा कु उतरी। अगर कोई इऐं रोटी कु खा लौ, ता सौदा लै ज़िउंदौ रौआ। और ज़ो रोटी हाऊं दुनिया रै लोगु री सौदा री ज़िन्दगी लै दिआऊ, सेऊ मैरौ शरीर आ।” "
JHN,6,52,"एथ माथै यहुदी लोग इणै बोलीयौ आपु मांझ़ी लौड़दै लागै, “एऊ आदमी किणै कौरी आमुलै आपणौ मांस खाणा लै देई बौल़ा आ?” "
JHN,6,53,"यीशुऐ तिउंलै बोलौ, “हाऊं तुमुलै सौच़्च़ौ-सौच़्च़ौ बोलाऊ कि ज़ेबी झ़ांऊ तुमै आदमी रै छ़ोहरु रौ शरीर नाईं खा लै, और तेसरौ लोऊ नाईं पिआ लै, ता सौदा री ज़िन्दगी तुमुलै नाईं मिलदी। "
JHN,6,54,"ज़ो मैरौ शरीर और मैरौ लोऊ पिया आ, सौदा री ज़िन्दगी तेसी री आ। और हाऊं आखरी दिना दी तौंइऐ तेस ज़िउंदौ कौराऊ। "
JHN,6,55,"कैलैकि मैरौ शरीर सौच़्च़ी ई खाणै री च़ीज़ आ, और मैरौ लोऊ सौच़्च़ी ई पिणै री च़ीज़ आ। "
JHN,6,56,"ज़ुण मैरौ मांस खा और मैरौ लोऊ पिया आ सेऊ मुंदी पाकौ बौणी रौआ आ, और हाऊं तेसदी। "
JHN,6,57,"ज़िणौ ज़िउंदै बाबै हाऊं भेज़ौ, और हाऊं बाबा री वज़ाह कु ज़िउंदौ ऊ, तिणी ई सेऊ भी ज़ो मुं खा लौ मेरी वज़ाह कु ज़िउंदौ रौआ आ। "
JHN,6,58,"ज़ो रोटी सौरगा कु उतरी आ एज़ी आ, तेस मन्ना ज़िणी नाईं ज़ो नाना-बुढ़ुऐ खाई और मौरी गौऐ। ज़ुण-कुण एज़ी रोटी खा लौ, सेऊ सौदा ज़िउंदौ रौआ।” "
JHN,6,59,यीशुऐ एज़ी बुशै तेबी बोली ज़ेबी सेऊ कफरनहूम शहरा रै एकी आराधनालय दी शिक्षा दैंदै थौ लागौ औन्दौ। 
JHN,6,60,"तेसरै च़ेलेऊ मांझ़िया कु भौरी आदमीउऐ इणौ शुणियौ बोलौ, “एज़ी काठी बूश आ। इणौ कुण मानी बौल़ा आ?” "
JHN,6,61,"यीशुऐ आपणै मौना दी इणौ ज़ाणियौ कि मैरै च़ेलै आपु मांझ़िऐ एज़ी बुशा माथै घुणमुणा ई, तिऊंकु पुछ़ौ, “का एज़ी बूश तुमु विश्वास कौरणै कु रोका आ? "
JHN,6,62,"अगर तुमै आदमी रौ छ़ोहरु सौरगा लै डेऊंदै देखाल़ै, ज़िऐ सेऊ पैहलै थौ, ता का औलौ? "
JHN,6,63,"परमेश्‍वरा री आत्मा ता सौदा री ज़िन्दगी देणै वाल़ी आ, पर शरीरा री तागत नाईं। ज़ो बूश मुंइऐ तुमुलै बोली आ सै आत्मा आ, और सौदा री ज़िन्दगी भी आ। "
JHN,6,64,"पर तुमु मांझ़िया कु कुछ़ इणै ई ज़ो विश्वास नाईं कौरदै।” कैलैकि यीशु पैहलै कु ज़ाणा थौ कि ज़ो विश्वास नाईं कौरदै, सै कुण ई। और मुं कुण पकड़ावा ई। "
JHN,6,65,"और तिणीऐ बोलौ, “एथीलै मुंइऐ तुमुलै बोलौ थौ कि ज़ेबी झ़ांऊ कासलै बाबा री तौरफा कु एऊ वरदान नाईं मिला लौ तेबी झ़ांऊ सेऊ मुं काऐ नाईं आशी बौल़दौ।” "
JHN,6,66,एथ माथै तेसरै च़ेलेऊ मांझ़िया कु भौरी वापिस डेई गौऐ और तेथ बासिऐ यीशु आइलै नाईं डेवे। 
JHN,6,67,"तैबै यीशुऐ तिऊं बारह च़ेलेऊ लै बोलौ, “का तुमै भी डेऊणौ च़ाहा ई?” "
JHN,6,68,"शमौन पतरसै तेसलै ज़वाब दैऔ, “ओ प्रभु, आमै कास काऐ डेऊ लै तेरी बुशै ता सौदा री ज़िन्दगी दिआई। "
JHN,6,69,आमुऐ तुमु माथै विश्वास कियौ और ज़ाणी गौऐ कि परमेश्‍वरा री तौरफा कु भेज़ौ औन्दौ पवित्र ज़ौणौ तू ई।” 
JHN,6,70,"यीशुऐ तिउंलै ज़वाब दैऔ, “का मुंइऐ तुमै बारह च़ेलै नाईं छ़ांटै? तैबै भी तुमु मांझ़िया कु एक आदमी शैताना रै बौशा दी आ।” "
JHN,6,71,"एज़ी बूश तिणीऐ शमौन इस्करियोती रै छ़ोहरु यहुदा रै बारै दी बोलौ थौ, कैलैकि एऊ ई थौ ज़ुण बारह च़ेलेऊ मांझ़िया कु एक थौ, यीशु लै धोखौ दैणै वाल़ौ। "
JHN,7,1,"इऊं बुशु बासिऐ यीशु गलील परदेशा दी घुमदै थाकौ लागी। कैलैकि यहुदी मुख्यै तेस झ़ांगणै री कोशिष थै कौरदै लागै औन्दै, एथीलै सेऊ यहुदी परदेशा दी घुमणौ नाईं च़ाआ थौ। "
JHN,7,2,यहुदिऊ रै ताम्बु रौ साज़ौ नज़दीक थौ। 
JHN,7,3,"एथीलै तेसरै भाईउऐ तेसलै बोलौ, “इदरा कु यहुदिया परदेशा लै डेऊ, कि ज़ो काम तू कौरा ई तिऊं तैरै च़ेलै तिऐ भी देखा। "
JHN,7,4,"कैलैकि इणौ कोइयौ ना औलौ ज़ुण मशहूर हुणौ च़ाहा और च़ोरुइयौ काम कौरा। अगर तू एज़ौ काम कौरा ई, ता आपु इऐं धौतरी दी पौगड़ौ औऊ।” "
JHN,7,5,कैलैकि तेसरै भाई भी तेस माथै विश्वास नाईं कौरा थै। 
JHN,7,6,"तैबै यीशुऐ तिउंलै बोलौ, “मैरौ बौगत इबी झ़ांऊ नाईं आशौ, पर तुमुलै सारौ बौगत आ। "
JHN,7,7,"दुनिया रै लोग तुमु कु दुश्मनी नाईं कौरी सौकदै, पर दुनिया रै लोग मुकु दुश्मनी छ़ाड़ाई कैलैकि हाऊं तेसरै विरोधा ई इऐं गवाही दिआऊ कि तेसरै काम बुरै ई। "
JHN,7,8,"तुमै साज़ै दी डैऔ। हाऊं इबी एज़ै साज़ै दी नाईं डेउंदौ, कैलैकि इबी मैरै डेउणै रौ बौगत नाईं आशौ।” "
JHN,7,9,सेऊ तिऊंकु एज़ी बुशै बोलीयौ गलीला दी ई रौई गौ। 
JHN,7,10,"पर ज़ेबी तेसरै भाई साज़ै दी डेई गौऐ ता यीशु आपु भी, पौगड़ै दी नाईं पर मानौ च़ोरुइयौ डैऔ। "
JHN,7,11,"साज़ै दी यहुदी मुख्यै लोग यीशु लोड़दै थै लागै औन्दै और लोगु कु पुछ़ा थै कि, “का यीशु आशी गौ आ?” "
JHN,7,12,"और लोगु मांझ़िऐ तेसरै बारै दी च़ोरी-च़ोरीऔ भौरी का बुशै हुई: कुछ़ बोला थै, “सेऊ भौलौ आदमी आ।” और कुछ़ बोला थै, “नाईं, सेऊ लोगु बिशवाशा आ।” "
JHN,7,13,तैबै भी यहुदिऊ रै डौरै कोई भी आदमी यीशु रै बारै दी खुलियौ नाईं बोला थै। 
JHN,7,14,ज़ेबी साज़ै रै आधै दूस बिती गौऐ। ता यीशु परमेश्‍वरा रै घौरा रै खौल़ै दी डेईयौ शिक्षा दैंदै लागौ। 
JHN,7,15,"तैबै यहुदी रै स्याणै हैरान हुइयौ बोलौ, “एसकै बिण पौड़ी विद्या किणी आशी गोई?” "
JHN,7,16,"यीशुऐ तिउंलै ज़वाब दैऔ, “मेरी शिक्षा मेरी आपणी नाईं, पर मैरै भेज़णै वाल़ै बाब परमेश्‍वरा री आ। "
JHN,7,17,"अगर कोई परमेश्‍वरा री इच़्छ़ा दी हांडणौ च़ाहा, ता सेऊ इऐं शिक्षा रै बारै दी ज़ाणालौ कि इऐ परमेश्‍वरा री तौरफा कु आ या हाऊं आपणी तौरफा कु बोलाऊ। "
JHN,7,18,"ज़ो आपणी तौरफा कु कुछ़ बोला आ, सेऊ आपणी ई बौड़ाई च़ाहा सा। पर ज़ो आपणै भेज़णै वाल़ै री बौड़ाई च़ाहा सा सेऊ ई इमानदार आ, और तेसदी कोई बेइमानी नाईं। "
JHN,7,19,का मुसै तुमुलै नियम नाईं दैऔ? तैबै भी तुमु मांझ़िया कु कोई नियमा दी नाईं हाण्डदौ। तुमै मुं कैलै झ़ांगणौ च़ाहा ई?” 
JHN,7,20,"लोगुऐ ज़वाब दैऔ, “तुमु दी बुरी आत्मा आ! तुमु कुण झ़ांगणौ च़ाहा सा?” "
JHN,7,21,"यीशुऐ तिउंलै ज़वाब दैऔ, “मुंइऐ एक आरामा रै दिनै च़मतकार किऔ, और तुमै सारै हैरान हुआई। "
JHN,7,22,"तुमै बोलाई कि मुसै तुमुलै खतनौ कौरणै रौ हुकम आ दैऔ औन्दौ, एथीलै तुमै आरामा रै दिनै आदमी रौ खतनौ कौरा ई, पर इणौ नाईं सेऊ मुसा री तौरफा कु आ पर इऐ ता नाना-बुड़ु कु च़ाली ऐन्दी रीती आ। "
JHN,7,23,"ज़ेबी आरामा रै दिना दी आदमी रौ खतनौ कौरा ई ताकि मुसा रै नियमा रौ हुकम टौल़ौ ना च़ांई, ता तुमै मुं माथै एज़ी ताइंऐ रोश कैलै गाड़ाई कि मुंइऐ आरामा रै दिना दी एक आदमी आच़्छ़ा कौरीऐ च़ांगौ किऔ। "
JHN,7,24,"मूंह देखीयौ फैसलौ नाईं कौरौ, पर ठीक-ठीक फैसलौ कौरौ।” "
JHN,7,25,"तैबै कुछ़ यरुशलेमा दी रौइणै वाल़ै बोलदै लागै, “का एऊ सेऊ नाईं ज़ास यहुदी मुख्यै झ़ांगणै री कोशिष कौरदै ई लागै औन्दै?” "
JHN,7,26,"पर देखौ, “एऊ ता खुलम-खुलौ बुशै ला सा और कोई भी तेसलै कुछ़ नाईं बोलदै। का मुख्यैउऐ सौच़्च़ौ-सौच़्च़ौ ज़ाणी ऐरौ आ कि एऊ ई मसीह आ? "
JHN,7,27,एस ता आमै ज़ाणी ई कि एऊ किदलौ आ। पर ज़ेबी मसीह आशा लौ ता कोई नाईं ज़ाणालौ कि सेऊ किदलौ आ।” 
JHN,7,28,"तैबै यीशुऐ परमेश्‍वरा रै घौरा रै खौल़ै दी शिक्षा दैंदी बारै औटाइयौ बोलौ, “तुमै मुं ज़ाणाई, और इणौ भी ज़ाणाई कि हाऊं किदलौ ऊ, हाऊं ता आपु नाईं आशौ, पर मैरौ भेज़णै वाल़ौ सौच़्च़ौ आ, तेस तुमै नाईं ज़ाणदै, "
JHN,7,29,पर हाऊं तेस ज़ाणाऊ कैलैकि हाऊं तेसरी तौरफा कु और तिणीऐ हाऊं भेज़ौ ऊ।” 
JHN,7,30,"एज़ी बुशा माथै तिऊं मुख्यैउऐ सेऊ पाकुड़नौ च़ाऔ, तैबै भी कोइऐ तेसदी हाथ नाईं लाऔ कैलैकि यीशु रै मौरणै रौ ठीक बौगत इबी झ़ांऊ नाईं आशौ थौ। "
JHN,7,31,"तैबै भी भीड़ा रै भौरी लोगुऐ तेस माथै विश्वास कियौ, और बोलदै लागै, “मसीह ज़ेबी आशा लौ ता का एथकु भी बौड़ै च़मतकार देखाल़ाई ज़िणै इणीऐ देखाल़ै ई?” "
JHN,7,32,फरीसीउऐ लोगु कु यीशु रै बारै दी एज़ी बुशै च़ोरी-च़ोरीऔ लाइंदै शुणी। और बौड़ै याजकु और फरीसीउऐ तेस पाकुड़ना लै परमेश्‍वरा रै घौरा रै च़ोउकीदार भेज़ै। 
JHN,7,33,"एथ माथै यीशुऐ बोलौ, “हाऊं थोड़ै बौगता झ़ांऊ तौंइऐ तुमु आइलै ऊ, तैबै आपणै भेज़णै वाल़ै काऐ वापिस डिआऊ। "
JHN,7,34,"तुमै मुं लोड़ाई, पर नाईं मिलु लौ। और ज़िऐ हाऊं ऊ, तिऐ तुमैं नाईं आशी बौल़दै।” "
JHN,7,35,"एथ माथै यहुदी मुख्यै आपु मांझ़िऐ बोलदै लागै, “एऊ किऐ डिआ कि एऊ आमुकै नाईं मिला लौ? का एऊ तिऊं यहुदी लोगु काऐ डिआ ज़ो युनानिया दी तितर-बितर हुइयौ रौआ ई, और युनानिऊ मांझ़िऐ भी परचार कौरा? "
JHN,7,36,"एऊ का बोलणौ च़ाहा सा ज़ो इणीऐ बोली, कि ‘तुमै मुं लोड़ाई, पर नाईं मिलु लौ। और ज़ियै हाऊं ऊ, तिऐ तुमै नाईं आशी बौल़दै?’ ” "
JHN,7,37,"साज़ै रै आखरी दिनै, ज़ो बौड़ौ दिन आ, यीशु खौड़ौ हुऔ और औटाइयौ बोलौ, “अगर कोई चिशौ आ ता मुं काऐ आशा और पिया।” "
JHN,7,38,"ज़ुण मुं माथै विश्वास कौरालौ, ज़िणौ पवित्रशास्त्रा दी आ लिखौ औन्दौ, “तेसरै ज़िवा कु ज़िन्दगी दैणै वाल़ी पाणी री नौईं ज़ेथ कौरी ज़िन्दगी मिला बौइयौ निकल़ा।” "
JHN,7,39,"तिणीऐ एऊ वचन तिऐं पवित्र आत्मा रै बारै दी बोलौ, ज़ो विश्वास कौरणै वाल़ेऊ लै मिलणै वाल़ी थी। कैलैकि आत्मा इबी झ़ांऊ नाईं उतरौ थौ, यीशु इबी झ़ांऊ आपणी महिमा दी नाईं आशौ थौ। "
JHN,7,40,"तैबै भीड़ा मांझ़िया कु कुणिऐ एज़ी बुशै शुणियौ बोलौ, “सौच़्च़ी ई एऊ सेज़ौ भविष्यवक्ता आ ज़ास आमै ज़ागदै थै लागै औन्दै।” "
JHN,7,41,"दुजै आदमीऐ बोलौ, “एऊ मसीह आ।” पर केज़ेउऐ बोलौ, “कैलै? का मसीह गलील परदेशा कु आशा आ? "
JHN,7,42,का पवित्रशास्त्र दी इणौ नाईं आ लिखौ औन्दौ कि मसीह दाऊद रै वंशा कु और बैतलहम गाँवा कु आशा ज़िऐ दाऊद रौआ थौ?” 
JHN,7,43,तैबै तेसरी वज़ाह कु लोगु मांझ़िऐ फूट पौड़ी। 
JHN,7,44,"तिऊं मांझ़िऐ कुछ़ तेस पाकुड़नौ च़ाहा थै, पर कोइऐ तेसदी हाथ नाईं लाऔ। "
JHN,7,45,"तैबै सै परमेश्‍वरा रै घौरा रै च़ोउकीदार बौड़ै याजकु और फरीसीउ काऐ आशै। तिंउऐ तेसलै बोलौ, “तुमुऐ सेऊ कैलै नाईं आणौ?” "
JHN,7,46,"च़ोउकीदारुऐ ज़वाब दैऔ, “केज़ै आदमीऐ केबी भी इणी बुशै नाईं लाई।” "
JHN,7,47,"फरीसीउऐ तिउंलै ज़वाब दैऔ, “का तुमै भी ठौगुई गौऐ? "
JHN,7,48,का सरदारु या फरीसीउ मांझ़िया कु कोइऐ भी तेस माथै विश्वास कियौ आ? 
JHN,7,49,"पर इऐ लोग ज़ो मुसा रै नियम नाईं ज़ाणदै, सै परमेश्‍वरा री तौरफा कु शापित ई।” "
JHN,7,50,"नीकुदेमुसै, ज़ो पैहलै एकी राचीऐ यीशु काऐ आशौ थौ और तिऊं मांझ़िआ कु एक थौ, तिणीऐ बोलौ, "
JHN,7,51,"“का आमारौ नियम केज़ै आदमी लै, ज़ेबी झ़ांऊ पैहलै तेसरी शुणियौ सौमझ़ा नाईं लै कि सेऊ का कौरा आ, आरोपी चाणा ई?” "
JHN,7,52,"तिंउऐ तेसलै ज़वाब दैऔ, “का तू भी गलीला परदेशा रौ ई? पवित्रशास्त्रा दी पढ़ तैबै ताउंकै पौतौ लागा कि गलील परदेशा कु कोई भविष्यवक्ता पौगड़ौ ता ना हुऔ।” "
JHN,7,53,तैबै सौभी आपणै-आपणै घौरै डेई गौऐ। 
JHN,8,1,पर यीशु आपणै च़ेलेऊ आइलै जैतूना री पहाड़ी माथै डैऔ। 
JHN,8,2,दोउत राची ई सेऊ तौंइऐ परमेश्‍वरा रै घौरा रै खौल़ै दी आशौ। और भौरी लोग तेस काऐ आशै और सेऊ बोशीयौ तिऊं लै शिक्षा दैंदै लागौ। 
JHN,8,3,"तैबै शास्त्री और फरीसीऐ एक छ़ेउड़ी आणी ज़ो गान्दै काम कौरदी बारै पाकड़ुई गोई थी, और सै मांझ़ा दी खौड़ी कौरीयौ यीशु लै बोलौ, "
JHN,8,4,"“ओ गुरु, इऐ छ़ेउड़ी गान्दै कामा कौरदी बारै पाकड़ुई आ। "
JHN,8,5,मुसा रै नियमा दी मुसै आमुलै हुकम दैऔ आ कि इणी छ़ेउड़ी ढोल़ीयाइयौ पोरु झांगणी। आबै तू इऐं छ़ेउड़ी रै बारै दी का बोलाई?” 
JHN,8,6,तिंउऐ यीशु अज़माउणा लै एज़ी बूश बोली ताकी तेस माथै गौलती लाइणा लै केज़ी बूश पाकड़ा। पर यीशु उटै झुकियौ औंउठी कौरी ज़मीना दी लिखदै लागौ। 
JHN,8,7,"ज़ैबै सै काठै-काठै पुछ़दै लागै, ता यीशुऐ सिधौ हुईयौ बोलौ, “तुमु मांझ़िया कुण आ ज़ुणीऐ पाप नाईं कियौ, सेऊ पैहलै इयां दी ढोल़ा री ला लौ।” "
JHN,8,8,और तैबै उटै पौड़ीयौ ज़मीना दी लिखदै लागौ। 
JHN,8,9,"पर सै इणै ज़ाणीयौ कि आमै पापी तिदरु बौड़ै कु छ़ोटै झ़ांऊ, एक-एक कौरीऐ निकल़ी गौऐ, और यीशु एखुली रौई गौ। "
JHN,8,10,"यीशुऐ खौड़ै हुईयौ तियांलै बोलौ, “ओ बौइण, सै कियै डेवै ई? का कोइऐ ताऊं माथै सौज़ा रौ हुकम नाईं दैऔ?” "
JHN,8,11,"तिआऐं बोलौ, “ओ प्रभु, कोइऐ नाईं।” यीशुऐ बोलौ, “हाऊं भी ताऊं माथै सौज़ा रौ हुकम नाईं दैंदौ। आपणै घौरै डेऊ, और आबै केभी भी पाप नाईं कौरणौ।” "
JHN,8,12,"यीशुऐ तौंइऐ लोगु लै बोलौ, “धौतरी रौ प्याशौ हाऊं ऊ। ज़ुण मुं पिछ़ू आशा लौ सेऊ न्यारै दी नाईं औआ लौ, पर ज़िन्दगी रौ प्याशौ पा लौ ज़ेथ कौरी ज़िन्दगी मिला आ।” "
JHN,8,13,"फरीसीउऐ तेसलै बोलौ, “तू आपणी गवाही आपु दिआई, तेरी गवाही सौच़्च़ी नाईं।” "
JHN,8,14,"यीशुऐ तिउंलै ज़वाब दैऔ, “अगर हाऊं आपणी गवाही आपु ई दिआऊ, तैबै भी मेरी गवाही ठीक आ, कैलैकि हाऊं ज़ाणाऊ कि हाऊं किदरा कु ऊ आशौ औन्दौ और केशी डिआऊ? पर तुमै नाईं ज़ाणदै कि हाऊं किदरा कु आशौ औन्दौ या केशी डिआऊ। "
JHN,8,15,तुमै शरीरा रै मुताबिक फैसलौ कौरा ई। हाऊं कासी रौ फैसलौ नाईं कौरदौ। 
JHN,8,16,"और अगर हाऊं फैसलौ कौरुलौ भी, ता मैरौ फैसलौ सौच़्च़ौ आ। कैलैकि हाऊं एखुली नाईं, पर हाऊं ऊ, और बाब आ ज़ुणिऐ हाऊं भेज़ौ औन्दौ ऊ। "
JHN,8,17,तुमारै मुसा रै नियमा दी भी लिखौ औन्दौ आ कि दुई ज़ौणा री गवाही मिलियौ ठीक हुआ आ। 
JHN,8,18,एक ता हाऊं आपणी गवाही आपु ई दिआऊ और दुजौ मैरौ बाब मेरी गवाही दिआ सा ज़ुणिऐ हाऊं भेज़ौ औन्दौ ऊ।” 
JHN,8,19,"तिंउऐ तेसलै बोलौ, “तैरौ बाब किऐ आ?” यीशुऐ ज़वाब दैऔ, “ना ता तुमै मुं ज़ाणदै और ना मैरौ बाब, अगर मुं ज़ाणाई ता मैरौ बाब भी ज़ाणाई।” "
JHN,8,20,"एज़ी बुशै तिणीऐ परमेश्‍वरा रै घौरा रै खौल़ै दी शिक्षा दैंदी बारै नाज़ा रै कोठारा दी बोली ई, और कोइऐ सेऊ नाईं पाकड़ौ, कैलैकि तेसरौ दु:खा रौ और मौरणै रौ बौगत इबी झ़ांऊ नाईं आशौ थौ। "
JHN,8,21,"तैबै यीशुऐ तिउंलै बोलौ, “हाऊं डिआऊ, और तुमै मुं लोड़ाई और आपणै पापा दी मौरा ई। ज़िऐ हाऊं डिआऊ तिऐ तुमै नाईं आशी बौल़दै।” "
JHN,8,22,"एथ माथै यहुदी मुख्येउऐ बोलौ, “का एऊ आपु ई झ़ांगिया मौरा। ज़िणौ एऊ बोला आ, ज़िऐ हाऊं डिआऊ तिऐ तुमै नाईं आशी बौल़दै?” "
JHN,8,23,"यीशुऐ तिउंलै बोलौ, “तुमुऐ दुनिया दी जनम नियौं आ और हाऊं सौरगा कु आशौ ऊ। तुमै दुनिया रै ई पर हाऊं दुनिया रौ नाईं। "
JHN,8,24,"एथीलै मुंइऐ तुमुलै बोलौ कि तुमै आपणै पापा दी मौरा लै, कैलैकि अगर तुमै विश्वास नाईं कौरालै कि हाऊं सेऊ ऊ, ता आपणै पापा दी मौरा लै।” "
JHN,8,25,"यहुदी मुख्येउऐ यीशु लै बोलौ, “तू कुण ई?” तिणीऐ तिउंलै बोलौ, “सेऊ ऊ ज़ो तुमुकै पैहलै ओउलै ऊ बोलदै लागौ औन्दौ। "
JHN,8,26,"तुमारै बारै दी मुंइऐ भौरी कुछ़ बोलणौ और फैसलौ कौरणौ आ। पर मैरौ भेज़णै वाल़ौ सौच़्च़ौ आ, ज़ो मुंइऐ तेसकु शुणौ आ तेसीई दुनिया रै लोगु लै बोलाऊ।” "
JHN,8,27,सै इणौ नाईं सौमझ़ै कि एऊ आमुकै आपणै बाब परमेश्‍वरा रै बारै दी बोलदै लागौ औन्दौ। 
JHN,8,28,"तैबै यीशुऐ बोलौ, “ज़ेबी तुमै मुं आदमी रौ छ़ोहरु उंच़ै माथै च़ुंगालै, ता ज़ाणालै कि हाऊं सेऊ ऊ। हाऊं आपु कु कुछ़ नाईं कौरदौ पर ज़िणौ मैरै बाबै मुकै शिखाऔ तिणी ई एज़ी बुशै बोलाऊ। "
JHN,8,29,मैरौ भेज़णै वाल़ौ मुं आइलै आ। तिणीऐ हाऊं एखुली नाईं छ़ाड़ौ कैलैकि हाऊं सौदा सेज़ौ काम कौराऊ ज़ेथ कौरी सेऊ खुश हुआ आ।” 
JHN,8,30,सेऊ एज़ी बुशै बोलदै ई थौ लागौ औन्दौ थौ कि भौरी आदमीऐ यीशु माथै विश्वास किऔ। 
JHN,8,31,"तैबै यीशुऐ तिऊं यहुदिऊ लै बोलौ ज़ुणिऐ तेस माथै विश्वास किऔ थौ, “अगर तुमै मैरै वचना शुणियौ माना ई, ता सौच़्च़ी मैरै च़ेलै बौणा ई। "
JHN,8,32,"तुमै सौच़्च़ाई ज़ाणालै, और सौच़्च़ाई तुमु आज़ाद कौरा आ।” "
JHN,8,33,"तिंउऐ तेसलै ज़वाब दैऔ, “आमै ता अब्राहमा रै वंशा कु ई, और केबी भी कासी रै नुकुर नाईं हुऐ। तैबै तू किणौ बोलाई कि तुमै आज़ाद हुआई?” "
JHN,8,34,"यीशुऐ तिउंलै ज़वाब दैऔ, “हाऊं तुमुलै सौच़्च़ौ-सौच़्च़ौ बोलाऊ कि ज़ुण-कुण पाप कौरा सेऊ पापा रौ नुकुर औआ। "
JHN,8,35,नुकुर सौदा घौरा दी नाईं रौइंदौ। छ़ोहरु सौदा रौआ आ। 
JHN,8,36,"एथीलै अगर छ़ोहरु तुमु आज़ाद कौरालौ, ता सौच़्च़ी तुमै आज़ाद हुआई। "
JHN,8,37,"हाऊं ज़ाणाऊ कि तुमै अब्राहमा रै वंशा कु ई। तैबै भी तुमै मैरौ वचन नाईं अपणाउंदै, एथीलै तुमै मुं झ़ांगणौ च़ाहा ई। "
JHN,8,38,"हाऊं तुमुलै सेज़ी बुशै बोलाऊ, ज़ो मुइंऐ देखी ई, ज़ेबी हाऊं आपणै बाबा आइलै थौ। और तुमै तेसीई कौरा ई ज़ो तुमुऐ आपणै बाबा कु शुणौ आ।” "
JHN,8,39,"तिंउऐ तेसलै ज़वाब दैऔ, “आमारौ पुरखा ता अब्राहम आ।” यीशुऐ तिउंलै बोलौ, “अगर तुमै अब्राहमा री सन्तान औलै, ता अब्राहमा ज़िणौ काम कौरा थै। "
JHN,8,40,"पर आबै तुमै मुं ज़िणौ आदमी झ़ांगणौ च़ाहा ई, कैलैकि मुइंऐ तुमुलै सेज़ौ सौच़्च़ाई रौ वचन बोलौ ज़ो परमेश्‍वरा कु शुणौ। इणौ ता अब्राहमै भी नाईं किऔ थौ। "
JHN,8,41,"तुमै आपणै बाबा ज़िणौ काम कौरा ई।” तिंउऐ तेसलै बोलौ, “आमै गान्दै कामा कु पैदै नाईं हुऐ, आमारौ एका बाब आ मतलब कि परमेश्‍वर।” "
JHN,8,42,"यीशुऐ तिउंलै बोलौ, “अगर परमेश्‍वर तुमारौ बाब हुआ थौ, ता तुमै मुं आइलै प्यार कौरा थै। कैलैकि हाऊं परमेश्‍वरा री तौरफा कु आशौ औन्दौ ऊ। हाऊं आपु कु नाईं आशौ, पर तिणीऐ हाऊं भेज़ौ। "
JHN,8,43,तुमै मेरी बुशै कैलै नाईं सौमुझ़दै? एथीलै कि तुमै मैरौ वचन नाईं शुणी बौल़दै। 
JHN,8,44,"तुमै आपणै बाब शैताना कु ई और आपणै बाबा री मौरज़ी पुरी कौरणी च़ाहा ई। सेऊ ता पैहलै कु खुनी आ और सेऊ सौच़्च़ाई माथै नाईं टेकौ, कैलैकि सौच़्च़ाई तेसदी आसती नाईं। ज़ेबी सेऊ झ़ूठ बोला आ, ता सेऊ आपणै स्वभाव कु बोला आ। कैलैकि सेऊ झ़ुठौ आ और झ़ुठा रौ बाब आ। "
JHN,8,45,"पर हाऊं ज़ो सौच़्च़ौ बोलाऊ, एथीलै तुमै मैरौ विश्वास नाईं कौरदै। "
JHN,8,46,"तुमु मांझ़िआ कु कुण मुं पापी माना ई? अगर हाऊं सौच़्च़ौ बोलाऊ, ता तुमै मैरौ विश्वास नाईं कौरदै? "
JHN,8,47,"ज़ो कुछ़ परमेश्‍वरा री तौरफा कु हुआ सा, सेऊ परमेश्‍वरा री बुशै शुणा सा। और तुमै एथीलै नाईं शुणदै कि परमेश्‍वरा री तौरफा कु नाईं आ।” "
JHN,8,48,"इणौ शुणियौ यहुदिउऐ तेसलै बोलौ, “का आमै ठीक नाईं बोलदै कि तू सामरी ई, और ताऊं दी बुरी आत्मा आ?” "
JHN,8,49,"यीशुऐ ज़वाब दैऔ, “मुंदी बुरी आत्मा नाईं आ। पर हाऊं आपणै बाबा री इज़्ज़त कौराऊ और तुमै मेरी बुराई कौरा ई।” "
JHN,8,50,पर हाऊं आपणी तारीफ नाईं च़ांहादौ। ओ एक आसती आ ज़ुण च़ाहा सा कि मेरी तारीफ हुआ और एथरौ फैसलौ कौरा सा। 
JHN,8,51,"हाऊं तुमुलै सौच़्च़ौ-सौच़्च़ौ बोलाऊ कि, “अगर केज़ौ आदमी मैरै वच़ना माथै च़ाला लौ ता सेऊ केबी भी ना मौरदौ।” "
JHN,8,52,"यहुदिउऐ तेसलै बोलौ, “आबै आमुऐ ज़ाणी गौ कि ताऊं दी बुरी आत्मा सा। अब्राहम मौरी गौ आ, और भविष्यवक्ता भी गौऐ मौरी, और तू बोलाई ‘अगर कोई मैरै वचना माथै च़ाला लौ ता सेऊ केबी भी नाईं मौरदौ।’ "
JHN,8,53,आमारौ पुरखा अब्राहम ता गौ मौरी। का तू तेसकु बौड़ौ ई? और भविष्यवक्ता भी गौऐ मौरी। तू आपुलै का सौमझ़ाई?” 
JHN,8,54,"यीशुऐ ज़वाब दैऔ, “अगर हाऊं आपणी बौड़ाई कौरुलौ, ता मेरी बौड़ाई कुछ़ नाईं, पर मेरी बौड़ाई कौरणै वाल़ौ मैरौ बाब आ, ज़ासलै तुमै बोलाई कि सेऊ तुमारौ परमेश्‍वर आ। "
JHN,8,55,"तुमुऐ ता सेऊ नाईं ज़ाणौ। पर हाऊं तेस ज़ाणाऊ। अगर हाऊं बोलु कि हाऊं तेस नाईं ज़ाणदौ तैबै हाऊं तुमु ज़िणौ झ़ुठौ बौणा ऊ, पर हाऊं तेस ज़ाणाऊ और तेसरै वचना माथै च़ालाऊ। "
JHN,8,56,तुमारौ पुरखा अब्राहम मैरै दिना देखणे री आशी दी भौरी मौगन थौ। और तिणीऐ देखौ और खुश हुऔ।” 
JHN,8,57,"यहुदिउऐ तेसलै बोलौ, “इबी झ़ांऊ ता तू पचास साला रौ भी नाईं, तैबै भी तांइऐ अब्राहम देखौ आ?” "
JHN,8,58,"यीशुऐ तिउंलै बोलौ, “हाऊं तुमुलै सौच़्च़ौ-सौच़्च़ौ बोलाऊ, कि हाऊं अब्राहमा रै पैदै हुणै कु पैहले ऊ।” "
JHN,8,59,"तैबै तिंउऐ इऊं बुशै शुणीयौ तेसदी लाइणा लै पात्थर च़ुंगै, पर यीशु च़ोरुइयौ परमेश्‍वरा रै घौरा कु निकल़ी गौ। "
JHN,9,1,यीशुऐ डेउंदी बारै एक आदमी देखौ ज़ुण ज़नमा कु शेड़ौ थौ। 
JHN,9,2,"तेसरै च़ेलेउऐ तेसकु पुछ़ौ, “ओ गुरु, कुणिऐ पाप किऔ थौ कि एऊ शेड़ौ पैदौ हुऔ, इणी आदमीऐ या एसरै मां-बाबै?” "
JHN,9,3,"यीशुऐ ज़वाब दैऔ, “ना ता इणीऐ पाप किऔ थौ, ना ता एसरै मां-बाबै, पर एऊ एथीलै हुऔ कि परमेश्‍वरा रै काम एसदी पौगड़ौ हुआ।” "
JHN,9,4,"“ज़ुणिऐ हाऊं भेज़ौ औन्दौ ऊ, आमै तेसरै काम दिन ई दिना दी कौरणै ज़ुरुरी ई। सै राच आशणै वाल़ी आ ज़ेथदी कोई काम नाईं कौरी बौल़दै। "
JHN,9,5,ज़ेबी झ़ांऊ हाऊं धौतरी दी ऊ तेबी झ़ांऊ हाऊं धौतरी रौ प्याशौ ऊ।” 
JHN,9,6,"इणौ बोलीयौ तिणीऐ ज़मीना दी थुकौ। और तेस थुका कौरी माटौ सीनौ किऔ, और सेऊ माटौ तेस शेड़ै री आखी दी लाइऔ, "
JHN,9,7,"तेसलै बोलौ, “डेऊ, शिलोमा रै कुंऐ दी आखी धोऊ” (शिलोह रौ मतलब आ “भेज़ौ औन्दौ”)। तिणीऐ डेइऔ आखी धोई, और देखदै हुइयौ वापिस आशौ। "
JHN,9,8,"तैबै तेसरै पड़ोसी और ज़ुणिऐ सेऊ भीखा मांगदै देखौ थौ, बोलदै लागै, “का एऊ सेऊ नाईं, ज़ुण बोशियौ भीख मांगा थौ?” "
JHN,9,9,"कुछ़ लोगुऐ बोलौ, “एऊ सेऊ ऊ आ।” दुजेउऐ बोलौ, “नाईं, पर तेसी ज़िणौ कुण ओर आ।” तिणीऐ बोलौ, हाऊं सेऊ ऊ। "
JHN,9,10,"तैबै सै तेसकु पुछ़दै लागै, “तू देखदै किणै कौरी लागौ ई?” "
JHN,9,11,"तिणीऐ ज़वाब दैऔ, “यीशु नावां रै एकी आदमीऐ माटौ सीनौ किऔ, और मेरी आखी दी लाइऔ बोलौ, ‘शिलोह रै कुंऐ दी डेइऔ धोऊ,’ तैबै हाऊं डैऔ और आखी धोई और देखदै लागौ।” "
JHN,9,12,"तिंउऐ तेसकु पुछ़ौ, “सेऊ किऐ आ? तिणीऐ बोलौ, हाऊं नाईं ज़ाणदौ।” "
JHN,9,13,लोगुऐ सेऊ ज़ुण पैहलै शेड़ौ थौ फरीसीउ काऐ नीं गौ। 
JHN,9,14,"ज़ेज़ै दिनै यीशुऐ माटौ सीनौ कौरीयौ तेसरी आखी खोली थी, सेऊ आरामा रौ दीन थौ। "
JHN,9,15,"तैबै फरीसीउऐ भी तेसकू पुछ़ौ कि तू देखदै किणै कौरी लागौ ई। तिणीऐ तिउंलै बोलौ, “तिणीऐ मेरी आखी दी माटौ लाऔ, तैबै मुंइऐ आखी धोई ई, आबै देखाऊ ऊ।” "
JHN,9,16,"एथ माथै कुछ़ फरीसी लोग बोलदै लागै, “एऊ आदमी परमेश्‍वरा री तौरफा कू नाईं, कैलैकि सेऊ आरामा रौ दीन नाईं मानदौ।” दुजेउऐ बोलौ, “पापी आदमी इणै निशाण किणै कौरीऐ देखाल़ी बौल़ा आ?” और तिऊं मांझ़िऐ फूट पौड़ी गोई। "
JHN,9,17,"तिंउऐ तेस शेड़ै आदमी लै तौंइऐ बोलौ, “तिणीऐ तेरी आखी खोली गोई। तू तेसरै बारै दी का बोलाई?” तिणीऐ बोलौ, “सेऊ भविष्यक्ता आ।” "
JHN,9,18,"पर यहुदी मुख्यै कै विश्वास नाईं हुऔ कि सेऊ शेड़ौ थौ और आबै देखा आ, ज़ेबी झ़ांऊ तिंउऐ तेसरै, ज़ासरी आखी खुली गोई थी, मां-बाब औटाइयौ "
JHN,9,19,"तिऊंकु पुछ़ौ, “का एऊ तुमारौ छ़ोहरु आ, ज़ासलै तुमै बोलाई कि शेड़ौ पैदौ हुऔ थौ? तैबै आबै एऊ किणौ देखी बौल़ा आ?” "
JHN,9,20,"तेसरै मां-बाबै ज़वाब दैऔ, “आमै ता ज़ाणी कि एऊ आमारौ छ़ोहरु आ, और शेड़ौ पैदौ हुऔ थौ। "
JHN,9,21,"पर आमै इणौ नाईं ज़ाणदै कि आबै एऊ किणै कौरीऐ देखा आ, और ना इणौ ज़ाणदै कि कुणिऐ एसरी आखी ठीक की ई। एऊ स्याणौ आ। एसी कु पुछ़ौ। एऊ आपणै बारै दी आपु बोला आ।” "
JHN,9,22,"एज़ी बुशै तेसरै मां-बाबै एथीलै बोली कैलैकि सै यहुदी मुख्यै कु डौरा थै, कैलैकि यहुदी मुख्यै कौट्ठै हुई गौऐ थै कि अगर कुण विश्वास कौरालौ कि एऊ मसीह आ, ता आराधनालय कु पोरु गाड़ी ई। "
JHN,9,23,"एथीलै तेसरै मां-बाबै बोलौ, “एऊ स्याणौ आ, एसी कु पुछ़ौ।” "
JHN,9,24,"तैबै तिंउऐ तेस आदमी कु ज़ो शेड़ौ थौ, दुजै बारै औटाइयौ तेसलै बोलौ, “सौच़्च़ौ बोलीयौ परमेश्‍वरा री बौड़ाई कर। आमै ता ज़ाणी कि सेऊ आदमी पापी आ।” "
JHN,9,25,"तिणीऐ ज़वाब दैऔ, “हाऊं नाईं ज़ाणदौ कि सेऊ पापी आ कि नाईं। हाऊं एक ई बूश ज़ाणाऊ कि हाऊं शेड़ौ थौ और आबै देखाऊ।” "
JHN,9,26,"तिंउऐ तेसलै तौंइऐ बोलौ, “तिणीऐ ताऊं आइलै का किऔ? और किणै कौरी तेरी आखी ठीक कौरी आ?” "
JHN,9,27,"तिणीऐ तिउंलै बोलौ, “मुंइऐ ता तुमुलै बोली गौ आ, और तुमुऐ नाईं शुणौ। आबै दुजै बारै कैलै शुणनौ च़ाहा ई? का तुमै भी तेसरै च़ेलै हुणौ च़ाहा ई?” "
JHN,9,28,"तैबै सै तेसलै बुरौ-भौलौ बोलीयौ बोलदै लागै, “तू ई तेसरौ च़ेलौ, आमै ता मुसा रै च़ेलै ई। "
JHN,9,29,आमै ज़ाणी कि परमेश्‍वरै मुसा आइलै बुशै लाई। पर एस आदमी नाईं ज़ाणदै कि एऊ केशी कु आशौ आ।” 
JHN,9,30,"तिणीऐ तिऊं लै ज़वाब दैऔ, “एज़ी ता हैरानी री बूश आ कि तुमै नाईं ज़ाणदै कि सेऊ किदलौ आ, तैबै भी तिणीऐ मेरी आखी खोली गोई। "
JHN,9,31,"आमै ज़ाणी कि परमेश्‍वर पापीऊ री नाईं शुणदौ, पर अगर कोई परमेश्‍वरा रौ भौगत आ और तेसरी मौरज़ी माथै हाण्डा आ, ता सेऊ तेसरी शुणा आ। "
JHN,9,32,ज़ेबी कु धौतरी चाणी आ तेबी ओउलै केबी भी आमुऐ नाईं शुणौ कि कुणिऐ पैदाइशी कु शेड़ै री आखी ठीक कौरी ई। 
JHN,9,33,"अगर एऊ आदमी परमेश्‍वरा री तौरफा कु नाईं औलौ, ता कुछ़ भी नाईं कौरी बौल़ा थौ।” "
JHN,9,34,"तिंउऐ तेसलै ज़वाब दैऔ, “तू ता बिल्कुल ई पापा दी पैदौ हुऔ ई, तू आमुलै का शिखावा ई?” और तिंउऐ सेऊ बाइरै गाड़ी गौ। "
JHN,9,35,"यीशुऐ शुणौ कि तिंउऐ सेऊ बाइरै गाड़ी गौ आ, और ज़ेबी सेऊ मिलौ ता तेसलै बोलौ, “का तू आदमी रै छ़ोहरु माथै विश्वास कौरा ई?” "
JHN,9,36,"तिणीऐ ज़वाब दैऔ, “ओ प्रभु, सेऊ कुण आ, कि हाऊं तेस माथै विश्वास कौरु?” "
JHN,9,37,"यीशुऐ तेसलै बोलौ, “ताइंऐ सेऊ देखौ भी आ, और ज़ुण ताऊं आइलै बुशै लाइंदै आ लागौ औन्दौ सेऊ आ।” "
JHN,9,38,"तिणीऐ बोलौ, “ओ प्रभु, हाऊं ताऊं माथै विश्वास कौराऊ।” और तेसलै ढाल की ई। "
JHN,9,39,"तैबै यीशुऐ बोलौ, “हाऊं एस धौतरी दी फैसलौ कौरदै ऊ आशौ औन्दौ ताकी ज़ुण नाईं देखदै सै देखा और ज़ुण देखा आ सै शेड़ै औआ।” "
JHN,9,40,"ज़ुण फरीसी तेस आइलै थै तिंउऐ एज़ी बुशै शुणियौ तेसलै बोलौ, “का आमै भी शेड़ै ई?” "
JHN,9,41,"यीशुऐ तिउंलै बोलौ, “अगर तुमै शेड़ै औलै ता पापी नाईं औआ थै पर आबै बोलाई कि आमै देखी ई, एथीलै तुमुलै माफी नाईं मिलदी।” "
JHN,10,1,"“हाऊं तुमुलै सौच़्च़ौ-सौच़्च़ौ बोलाऊ कि ज़ुण-कुण दारा बाटीऐ भेरी रै बाड़ै दी नाईं आशा लौ, पर और केशी यालै आशा लौ, सेऊ च़ोर और डाकू आ। "
JHN,10,2,पर सेऊ भेरी रौ भेराल़ड़ु आ ज़ुण दारा बाटीऐ भितरै आशा आ। 
JHN,10,3,"तेसलै दारा खोलणै वाल़ै दार खोलाई, और भेरी तेसरी बाच़ शुणीयौ रवावा ई, और सेऊ आपणी भेरीउ लै नावां कौरीऐ औटाइया और बाइरै नियां आ। "
JHN,10,4,"ज़ेबी सेऊ आपणी सारी भेरी बाइरै च़ौराउणा लै गाड़ा सा, ता तिऊंकु औगाड़ी-औगाड़िऐ आण्डा सा, और भेरी तेस आइलै पिछ़ाड़ी-पिछ़ाड़ी हुआई, कैलैकि सै भेरी तेसरी बाच़ शुणीयौ रवावा ई। "
JHN,10,5,"पर सै बिगानै पीछ़ु नाईं डेउंदी, और तेसकु ओरु-पोरु भागा ई, कैलैकि सै ओरी री बाच़ नाईं रवाउंदी।” "
JHN,10,6,"यीशुऐ तिउंलै एऊ औनैणौ दैऔ आ, पर सै नाईं सौमझ़ै कि इऊं बुशु रौ का मतलब आ ज़ो आमु आइलै बोला आ। "
JHN,10,7,"तैबै यीशुऐ तिउंलै तौंइऐ बोलौ, “हाऊं तुमु आइलै सौच़्च़ौ-सौच़्च़ौ बोलाऊ, कि ‘भेरीऊ लै भितरै आशणै रौ दार हाऊं ऊ।’ "
JHN,10,8,"ज़ेती मुकु पैहलै आशै ई सै सारै च़ोर और डाकू ई, पर मेरी भेरीउऐ तिउंरी नाईं शुणी। "
JHN,10,9,"‘दार हाऊं ऊ।’ परमेश्‍वर मैरै ज़ौरिऐ आशणै वाल़ै लोगु बौच़ावा आ, और ज़ुण भितरै-बाइरै आशदै डेउंदै थाका लौ लागी तेसलै खाणा लै रोटी मिला आ। "
JHN,10,10,"च़ोर केज़ै दुजै कामा लै नाईं पर सिरफ च़ोरी कौरदै और झ़ांगदै और नाश कौरदै आशा आ। हाऊं एथलै आशौ ऊ कि सौभी लै ज़िन्दगी मिला, और भौरी मिला।” "
JHN,10,11,“आच़्छ़ौ भेराल़ड़ु हाऊं ऊ। आच़्छ़ौ भेराल़डु भेरीऊ लै आपणी ज़ान दिआ आ। 
JHN,10,12,"ज़ो नुकुर औआ सेऊ ना ता भेराल़डु आ, और ना भेरीऊ रौ मालिक आ, शाल़टौ आशदै देखीयौ सेऊ भेरीऊ छ़ाड़िऔ भागा आ। और शाल़टौ तिऊं भेरीऊ माथै हामलौ कौरा आ और एक भेर पाकड़ीयौ ओरीऊ तितर-बितर कौरा आ। "
JHN,10,13,"सेऊ एथीलै भागा आ कि सेऊ नुकुर आ, और तेसकै भेरी री फिकर नाईं आसती। "
JHN,10,14,"आच़्छ़ौ भेराल़ड़ु हाऊं ऊ। और हाऊं आपणी भेरीऊ ज़ाणाऊ, और मेरी भेरी मुं ज़ाणाई। "
JHN,10,15,ज़िणौ बाब मुं ज़ाणा आ तिणी ई हाऊं बाब ज़ाणाऊ और हाऊं आपणी भेरीऊ लै आपणी ज़ान दिआऊ। 
JHN,10,16,"मेरी तौंइऐ भी भेरी ई, ज़ो एस बाड़ै री नाईं ई। मुं सै भी आणनी ज़ुरुरी ई। सै मेरी बाच़ शुणाली रवावा ई, तैबै एका शाल़ और एका भेराल़ड़ु हुआ। "
JHN,10,17,बाब एथीलै मुं आइलै प्यार छ़ाड़ा आ कैलैकि हाऊं आपणै प्राण दिआऊ ताकी हाऊं तौंइऐ ज़िउंदौ ऊ। 
JHN,10,18,"कोई मैरै प्राण मुकु नाईं नींई बौल़दौ, पर हाऊं आपु ई दिआऊ, मुकै तेस प्राण देणै रौ भी हक्क्क आ और, तेस नीणा रौ भी हक्क्क आ, कैलैकि एज़ौ हुकम मैरै बाबा कु आ मुलै मिलौ औन्दौ।” "
JHN,10,19,इऊं बुशु कौरीऐ यहुदिऊ दी आपु मांझ़िऐ फूट पौड़ी गोई। 
JHN,10,20,"तिऊं मांझ़िऊ कु भौरी ज़ौणै बोलदै लागै, “तेसदी बुरी आत्मा आ, और सेऊ पागल आ। तेसरी कैलै शुणाई?” "
JHN,10,21,"ओरी लोगुऐ बोलौ, “एज़ी बुशै इणै आदमी री नाईं ज़ासदी बुरी आत्मा आ। का बुरी आत्मा शेड़ै री आखी ठीक कौरी बौल़ा आ?” "
JHN,10,22,यरुशलेमा दी स्थापना रौ साज़ौ हुऔ। और हिऊंदा रौ मौसम थौ। 
JHN,10,23,यीशु परमेश्‍वरा रै घौरा दी सुलैमाना री खौल़ै दी घूमदै थौ लागौ औन्दौ। 
JHN,10,24,"तैबै यहुदिउऐ सेऊ आशीयौ घेरौ और पुछ़ौ, “तू आमारौ ज़िऊ केबी झ़ांऊ धोखा दी छ़ाड़ाई? अगर तू मसीह ता आमु आइलै साफ-साफ बोल।” "
JHN,10,25,"यीशुऐ तिउंलै ज़वाब दैऔ, “मुंइऐ तुमुलै बोली गौ पर तुमै विश्वास ई ना कौरदै। ज़ो काम हाऊं आपणै बाबा रै हक्क्का कौरीऐ कौराऊ सै काम ई मैरै गवाह ई, "
JHN,10,26,पर तुमै एथीलै विश्वास नाईं कौरदै कैलैकि तुमै मेरी भेरी मांझ़िया कु नाईं आसती। 
JHN,10,27,"मेरी भेरी मेरी हाक शुणीयौ रवावा ई। हाऊं तिऊं ज़ाणाऊ, और सै मुं पीछ़ु-पीछ़ु आण्डाई। "
JHN,10,28,"और हाऊं तिउंलै सौदा री ज़िन्दगी दिआऊ। सै केबी भी नाश नाईं औआ ली, और कोई तिऊं मैरै हाथा कु नाईं नींई। "
JHN,10,29,"मैरौ बाब, ज़ुणिऐ सै मुकै देई ऐन्दी ई, सारेऊ कु बौड़ौ आ और कोई तिऊं बाबा रै हाथा कु नाईं नींई बौल़दौ। "
JHN,10,30,हाऊं और मैरौ बाब एका ई।” 
JHN,10,31,यहुदी मुख्येउऐ तेसदी पात्थरै लाइणा लै तौंइऐ पात्थर च़ुंगै। 
JHN,10,32,"एथ माथै यीशुऐ तिउंलै बोलौ, “मुंइऐ तुमुकै बाबा री तौरफा कु भौरी भौलै काम देखाल़ै ई। तिऊं मांझ़िआ कु केज़ै कामा लै तुमै मुंदी पात्थरै लाआ ई?” "
JHN,10,33,"यहुदी मुख्येउऐ तेसलै ज़वाब दैऔ, “भौलै कामा लै आमै ताऊं दी पात्थरै नाईं लाइंदै पर परमेश्‍वरा री बुराई कौरना लै। और एथलै कि तू आदमी हुईयौ आपु ई परमेश्‍वर बौणा ई।” "
JHN,10,34,"यीशुऐ तिउंलै ज़वाब दैऔ, “का तुमारै पवित्रशास्त्रा दी नाईं आ लिखौ औन्दौ, ‘मुंइऐ बोलौ, तुमै ईश्वर ई?’ "
JHN,10,35,"अगर तिणीऐ तिउंलै ईश्वर बोलौ ज़ास काऐ परमेश्‍वरा रौ वचन पौउंच़ौ (और पवित्रशास्त्रा री बूश गलत नाईं हुई बौल़दी), "
JHN,10,36,"ता ज़ुण बाबै पवित्र चाणीऔ धौतरी दी भेज़ौ आ, तुमै तेसलै बोलाई, ‘तू बुराई कौरा ई,’ एथीलै कि मुंइऐ बोलौ, ‘हाऊं परमेश्‍वरा रौ छ़ोहरु ऊ?’ "
JHN,10,37,"अगर हाऊं बाबा रौ काम नाईं कौरदौ, ता मैरौ विश्वास नाईं कौरौ। "
JHN,10,38,"पर अगर हाऊं कौराऊ, ता च़ाऊ मैरौ विश्वास नाईं भी कौरौ। पर तिऊं कामा रौ ता विश्वास कौरौ, ताकी तुमै ज़ाणा और सौमझ़ा कि बाब मुंदी आ और हाऊं बाबा दी।” "
JHN,10,39,तैबै तिंउऐ तौंइऐ तेस पाकुड़नै री कोशिष की पर सेऊ तिंउरै हाथा कु निकल़ी गौ। 
JHN,10,40,"तैबै यीशु यरदना नौईं पारभिलै सेज़ी ज़ागाह दी डेई गौ, ज़िऐ यहुन्ना पैहलै बपतिस्मौ दिआ थौ, और तिऐ रौऔ। "
JHN,10,41,"भौरी लोग तेस काऐ आशीयौ बोला थै, “यहुन्नै ता कोई हैरानी वाल़ै काम नाईं देखाऐ, पर ज़ो कुछ़ यहुन्नै एसरै बारा दी बोलौ थौ, सेऊ सारौ सौच़्च़ौ थौ।” "
JHN,10,42,और तिऐ भौरी लोगुऐ यीशु माथै विश्वास कियौ। 
JHN,11,1,मरियम और तियांरी बौइण मारथा रै गाऊं बैतनिय्याह रौ लाज़र नावां रौ एक आदमी बिमार थौ। 
JHN,11,2,"इऐ सेज़ी मरियम थी ज़ुणिऐ बासीऐ प्रभु तौल़ै किमती तेल पाईयौ तेसरै बांगणै आपणै बाल़ा कौरी गुशै थै, इंयारौ भाई लाज़र बिमार थौ। "
JHN,11,3,"तैबै तियांरी बौइणिऐ तेस औटाउणा लै आदमी भेज़ीयौ बोलौ, “ओ प्रभु, देख, ज़ास आइलै तू प्यार छ़ाड़ाई, सेऊ बिमार आ।” "
JHN,11,4,"इणै शुणियौ यीशुऐ बोलौ, “एज़ी बिमारी मौरणै री नाईं। पर परमेश्‍वरा री बौड़ाई लै आ, कि तेथ कौरी परमेश्‍वरा रै छ़ोहरु री बौड़ाई औआ।” "
JHN,11,5,यीशु ता मारथा और तियांरी बौइण और लाज़रा कु प्यार कौरा थौ। 
JHN,11,6,"पर ज़ेबी तिणीऐ शुणौ कि सेऊ बिमार आ, ता ज़ेज़ी ज़ागाह दी सेऊ थौ, तिऐ दुई दिन औज़ौ रुकी गौ। "
JHN,11,7,"तेत बासिऐ तिणीऐ आपणै च़ेलेऊ लै बोलौ, “च़ालौ, आमै तौंइऐ यहुदिया परदेशा लै डेई।” "
JHN,11,8,"च़ेलेउऐ यीशु लै बोलौ, “ओ गुरुजी, इबी ता यहुदी मुख्यै ताऊं ढोल़ीयाउणौ च़ाहा थै, आबै का तू औज़ौ भी तिऐ डिआई?” "
JHN,11,9,"यीशुऐ ज़वाब दैऔ, “का दिना रै बारह घंटै नाईं औन्दै? अगर कुण दुसै हाण्डा लौ, ता ठोकर नाईं लागदी, कैलैकि सेऊ इऐं धौतरी रौ प्याशौ देखा आ। "
JHN,11,10,"पर अगर कुण राची हाण्डा लौ ता ठोकर लागा आ, कैलैकि तिउंकै कोई प्याशौ नाईं आ।” "
JHN,11,11,"एज़ी बुशै बोलणै बासिऐ तिणीऐ तिउंलै बोलौ, “आमारौ गोष्टण लाज़र सुती गौ आ, पर हाऊं तेस उज़ीयाउंदै डिआऊ।” "
JHN,11,12,"तैबै च़ेलेउऐ यीशु लै बोलौ, “ओ प्रभु, अगर सेऊ सुती गौ आ, ता च़ांगौ औआ सा।” "
JHN,11,13,"यीशुऐ ता तेसरै मौरणै रै बारै दी बोलौ थौ, पर सै सौमझ़ै कि सेऊ निजा दी सुतणै रै बारै दी बोलौ। "
JHN,11,14,"तैबै यीशुऐ तिउंकै साफ-साफ बोली गौ, “लाज़र मौरी गौ आ। "
JHN,11,15,"और हाऊं तुमारी वज़ाह कु खुश ऊ कि हाऊं तिऐ नाईं थौ ज़ेथकु तुमै विश्वास कौरा। पर आबै च़ालौ, आमै तेस काऐ डेई।” "
JHN,11,16,"तैबै थोमै ज़ासलै दिदुमुस भी बोला थै, आपणै साथी च़ेलेउलै बोलौ, “च़ालौ, आमै भी एस आइलै मौरदै डेई।” "
JHN,11,17,बैतनिय्याह गाँवा रै नज़दीक पौउंच़िऔ यीशु कै पौतौ लागौ कि लाज़रा री लाश ओडाच़ी दी छ़ाड़ियौ च़ार दिन हुई गौऐ ई। 
JHN,11,18,बेतनिय्याह यरुशलेमा कु कोई चिन किलोमिटर दूर थौ। 
JHN,11,19,भौरी यहुदी लोग मार्था और मरियमा काऐ तिंउरै भाई रौ पसताऔ दैंदै थै आशै औन्दै। 
JHN,11,20,"ज़ेबी मार्थै यीशु रै आशणै री खुशी री खौबर शुणी ता सै तेस मिलदै डेई, पर मरियम रौई घौरा कै बोशी। "
JHN,11,21,"मार्थै यीशु लै बोलौ, “ओ प्रभु, अगर तू इदै औआ थौ, ता मैरौ भाई नाईं मौरा थौ। "
JHN,11,22,"और इबी भी हाऊं ज़ाणाऊ कि ज़ो कुछ़ तू परमेश्‍वरा कु मांगा लौ, परमेश्‍वर ताउंलै दिआ आ।” "
JHN,11,23,"यीशुऐ तिंआलै बोलौ, “तैरौ भाई तौंइऐ ज़िउंदौ औआ आ।” "
JHN,11,24,"मार्थै यीशु लै बोलौ, “हाऊं ज़ाणाऊ कि आखरी दिना दी मौरणै बासिऐ ज़िउणै रै बौगतै सेऊ ज़िउंदौ औआ।” "
JHN,11,25,"यीशुऐ तियांलै बोलौ, “हाऊं ऊ सेऊ ज़ो मौरै औन्दै ज़िउंदै कौराऊ। ज़ुण मुं माथै विश्वास छ़ाड़ा आ, अगर सेऊ मौरा भी लौ, तैबै भी ज़िउंदौ औआ, "
JHN,11,26,"ज़ुण ज़िउंदै ई और मुं माथै विश्वास छ़ाड़ाई, सै केबी भी ना मौरदै। का तू एज़ी बुशा माथै विश्वास कौरा ई?” "
JHN,11,27,"तिंआऐ यीशु लै बोलौ, “ओ प्रभु, हाऊं विश्वास कौराऊ कि परमेश्‍वरा रौ छ़ोहरु मसीहा आ ज़ुण धौतरी माथै आशणै वाल़ौ थौ सेऊ तू ई।” "
JHN,11,28,"इणै बोलीयौ सै डेई गोई, और आपणी बौइण मरियम औटाइयौ च़ुटुकच़ार बोलौ, “गुरु इदरी आ और ताऊं औटावा आ।” "
JHN,11,29,इणै शुणियौ सै फेटी उठीयौ तेस काऐ आशी। 
JHN,11,30,यीशु इबी झ़ांऊ गाँवा दी नाईं पौउंच़ौ थौ पर सेज़ी ज़ागाह दी थौ ज़िऐ मार्था तेसकु मिली थी। 
JHN,11,31,"तैबै ज़ो यहुदी लोग तिंआ आइलै घौरा दी थै और तियांलै पसताऔ दैंदै थै आशै औन्दै, ज़ेबी तिंउऐ देखौ कि मरियम फेटी उठीयौ बाइरै डेई गोई ता इणै सौमझ़ियौ कि सै ओडाच़ी दी लेरदै डिआ सा, ता तिंआ पीछ़ु डेई गौऐ। "
JHN,11,32,"ज़ेबी मरियम तिऐ पौउंच़ी ज़िऐ यीशु थौ ता तेस देखीयौ ई तेसरै बांगणै माथै पौड़ी और बोलौ, “ओ प्रभु, अगर तू इदै औआ थौ, ता मैरौ भाई नाईं मौरा थौ।” "
JHN,11,33,"ज़ेबी यीशुऐ सै और तिंआ आइलै आशै औन्दै यहुदी लोग, लेरदै देखै, ता सेऊ आत्मा दी निराश और भौरी दुखी हुऔ, "
JHN,11,34,"और बोलौ, “तुमुऐ तेसरौ मौड़ौ किऐ आ दाबौ औन्दौ?” तिंउऐ तेसलै बोलौ, “ओ प्रभु, हाण्डियौ देख।” "
JHN,11,35,यीशु लेरौ। 
JHN,11,36,"तैबै यहुदी बोलदै लागै, “देखौ, एऊ तेस आइलै केती प्यार कौरा थौ।” "
JHN,11,37,"पर तिऊं मांझ़िऐ कई लोगुऐ बोलौ, “का एऊ ज़ुणिऐ शेड़ै री आखी ठीक कौरी थी, इणौ भी नाईं कौरी बौल़ौ कि एऊ आदमी नाईं मौरा?” "
JHN,11,38,यीशु तौंइऐ ज़िवा कु भौरी दुखी हुईयौ ओडाच़ी काऐ आशौ। सेऊ एक ढवार थौ और तेस माथै एक पात्थर थौ छ़ाड़ौ औन्दौ। 
JHN,11,39,"यीशुऐ बोलौ, “एस पात्थर पोरु कौरौ।” तेस मौरै औन्दै री बौइण मार्थै तेसलै बोलौ, “ओ प्रभु, एथकु ता आबै बास आशा आ, कैलैकि एस मारीयौ आबै च़ार दिन हुई गौऐ ई।” "
JHN,11,40,"यीशुऐ तिंआलै बोलौ, “का मुंइऐ ताउंलै नाईं बोलौ थौ कि अगर तू विश्वास कौरा ली, ता परमेश्‍वरा री महिमा देखाल़ी।” "
JHN,11,41,"तैबै तिंउऐ सेऊ पात्थर तिदरा कु पोरु कियौ। यीशुऐ सौरगा भिलै देखीयौ बोलौ, “ओ बाब, हाऊं तैरौ धन्यबाद कौराऊ कि ताइंऐ मेरी प्राथना शुणी गोई आ। "
JHN,11,42,"हाऊं ज़ाणा थौ कि तू सौदा मेरी शुणाई, पर ज़ो भीड़ ओरु-पोरु खौड़ी आ, तिउंरी बजह कु मुंइऐ इणौ ज़ोरै बोलौ आ, ज़ेथ कौरी इऐ विश्वास कौरा कि ताइंऐ हाऊं भेज़ौ ऊ।” "
JHN,11,43,"इणौ बोलीयौ यीशुऐ ज़ोरै हाका देइयौ बोलौ, “ओ लाज़र, निकल़ियौ आश!” "
JHN,11,44,"ज़ुण मौरी गौ थौ, सेऊ कफना कौरी हाथा लाता कु बानुऔ औन्दौ निकल़ियौ आशौ, और तेसरौ मुं थौ कापड़ै दी मेटुऔ औन्दौ। यीशुऐ तिउंलै बोलौ, “एस पोरु खोलौ और डेउणै दैऔ।” "
JHN,11,45,"तैबै ज़ुण यहुदी लोग मरियमा काऐ थै आशै औन्दै और ज़ुणिऐ तेसरौ एज़ौ काम देखौ ज़ो तिणीऐ कियौ थौ, तिऊं मांझ़िआ कु भौरी लोगुऐ तेस माथै विश्वास कियौ। "
JHN,11,46,पर तिऊं मांझ़िआ कु कुछ़ लोगुऐ फरीसीउ काऐ डेइयौ यीशु रै कामा रै बारै दी बोलौ। 
JHN,11,47,"एथीलै बौड़ै याजकु और फरीसीउऐ बौड़ी खुंबल़ी औटाई और बोलौ, “आमै कौरी का ई? एऊ आदमी ता भौरी हैरानी वाल़ै काम देखाल़ा आ। "
JHN,11,48,"अगर आमै एस इणी छ़ाड़ुलै, ता सारै तेस माथै विश्वास कौरा ई, और रोमी राज़ आशीयौ आमारी ज़ागाह और ज़ाती, दुइया माथै राज़ कौरा।” "
JHN,11,49,"तैबै तिऊं मांझ़िआ कु काइफा नावां रै एकी आदमीऐ ज़ुण सेज़ी साला दी परधान याजक थौ, बोलौ, “तुमै कुछ़ भी नाईं ज़ाणदै। "
JHN,11,50,"और ना इणौ सौमझ़दै कि तुमुलै इणौ भौलौ आ कि आमारै लोगु लै एक आदमी मौरा, और सारै इस्राइली लोगु नाश ना औआ।” "
JHN,11,51,"एज़ी बुशै तिणीऐ आपणी तौरफा कु नाईं बोली, पर सेज़ी साला रै परधान याजक हुइयौ भविष्यवाणी की, कि यीशु इस्राइली लोगु लै मौरा आ। "
JHN,11,52,और ना सिरफ इस्राइली लोगु लै पर एथलै भी कि परमेश्‍वरा री भटकी ऐन्दी सन्तान कौट्ठै कौरा। 
JHN,11,53,सेज़ै दिना कु सै यहुदी मुख्यै तेस झ़ांगणै री कोशिष कौरदै लागै। 
JHN,11,54,"एथीलै यीशु तेभी कु यहुदिऊ मांझ़िऐ पौगड़ै हुईयौ नाईं हान्डौ, पर तिदरा कु डेइऔ ज़ांगल़ा रै नज़दीका रै परदेशा दी इफ्राईम नावां रै एकी इलाकै दी डैऔ। और आपणै च़ेलेऊ आइलै तिदरी रौउंदै लागौ। "
JHN,11,55,"यहुदिऊ रै फसह रौ साज़ौ नज़दीक थौ, और भौरी लोग साज़ै कु पैहलै गाँवा कु यरुशलेमा दी परमेश्‍वरा रै घौरा डेवै ताकी आपु शुद्ध हुआ। "
JHN,11,56,"बौड़ै याजकु और फरीसीउऐ एज़ौ हुकम थौ दैऔ औन्दौ कि अगर कासकै इणौ पौतौ लागा लौ कि यीशु किऐ आ, ता आमुकै बोलेऊ, ताकी आमै तेस पाकड़ी बौल़ी। "
JHN,11,57,"तैबै बौड़ै याजक और फरीसी यीशु लोड़दै लागै और परमेश्‍वरा रै घौरा दी खौड़ै हुइयौ आपु मांझ़िऐ बोलदै लागै, “तुमै का सुंच़ाई? का सेऊ साज़ै दी नाईं आशदौ?” "
JHN,12,1,"यीशु फसह रै साज़ै रै छ़ौ दिन पैहलै बैतनिय्याह गांवा दी आशौ ज़िऐ लाज़र ज़िउंदौ कियौ थौ, ज़ो यीशुऐ ज़िउंदौ कियौ थौ। "
JHN,12,2,"तिऐ तिंउऐ तेसलै रोटी तैयार की। और मार्था थी सेवा कौरदै लागी ऐन्दी, और लाज़र तिऊं मांझ़िऐ एक थौ ज़ुण यीशु आइलै रोटी खान्दै थौ बोशौ औन्दौ। "
JHN,12,3,"तैबै मरियमै जटामांसी रौ आधौ सेर भौरी किमत्ती खुश्बुदार तेल आणियौ यीशु री लाता माथै पाऔ, और आपणै बाल़ा कौरी तेसरै लात गुशै। और तेला री खुशबु कौरी घौर खुशबुदार हुई गौ। "
JHN,12,4,"पर यीशु रै च़ेलेऊ मांझ़िआ कु यहुदा इस्करियोती नावां रौ एक च़ेलौ ज़ुण तेस पकड़ाउणौ च़ाहा थौ, बोलदै लागौ, "
JHN,12,5,“एऊ तेल चिन शौ दिनारा दी बेच़िऔ गरीबु लै कैलै ना दैऔ औलौ?” 
JHN,12,6,"तिणीऐ एज़ी बूश एथकु ना बोली भी नाईं कि तेसकै गरीबु री ज़ौरी थी पर एथलै कि सेऊ च़ोर थौ, और तेसकै पैसेऊ रौ बैग हुआ थौ और तेथदी ज़ो कुछ़ पा थै, सेऊ गाड़ा थौ तेथकु पोरु। "
JHN,12,7,"यीशुऐ बोलौ, “इऐं इणौ कौरणै दैऔ परेशान ना कौरौ, कैलैकि इऐ मैरै मौरणै रै दिना लै त्यारी कौरा आ। "
JHN,12,8,"कैलैकि गरीब ता सौदा तुमु आइलै रौआ ई, पर हाऊं तुमु आइलै सौदा नाईं रौउंदौ।” "
JHN,12,9,"ज़ैबै यहुदिऊ री बौड़ी भीड़ा कै पौतौ लागी गौ कि सेऊ तिऐ आ, ता सै सिरफ यीशु री वज़ाह कु नाईं आशै पर एथलै भी कि लाज़र देखा, ज़ो यीशुऐ मौरै औन्दै मांझ़िआ कु ज़िउंदौ कियौ थौ। "
JHN,12,10,तैबै बौड़ै याजक लाज़र झ़ांगणै रै बारै दी आपु मांझ़िऐ चौपड़िंदै लागै। 
JHN,12,11,कैलैकि लाज़रा री वज़ाह कु कईऐ यहुदी लोग तिऊं छ़ाड़ियौ डेई गौऐ और यीशु माथै विश्वास कियौ। 
JHN,12,12,"दुजै दिनै भौरी लोगुऐ ज़ो साज़ै दी थै आशै औन्दै, इणौ शुणियौ कि यीशु यरुशलेमा लै आ आशदै लागौ औन्दौ। "
JHN,12,13,"तैबै तिंउऐ खज़ूरा री डाल़ी नींई और तेसकु मिलदै डेवै, और हाकै देइयौ बोलदै लागै, “होसाना! आशीष वाल़ौ आ इस्राइला रौ राज़ौ, ज़ो प्रभु रै नावां कौरी आशा आ।” "
JHN,12,14,"ज़ेबी यीशु कै गादै रौ गौधेटु मिलौ। ता सेऊ तेस माथै बोशौ, ज़िणौ लिखौ औन्दौ आ, "
JHN,12,15,"“ओ यरुशलेमा रै लोगुओ, नाईं डौरौ। देखौ, तुमारौ राज़ौ गौधेटु माथै बोशियौ आ आशदै लागौ औन्दौ।” "
JHN,12,16,"यीशु रै च़ेलै पैहलै ता एज़ी बुशै नाईं सौमझ़ै, पर ज़ेबी यीशु री महिमा पौगड़ौ हुई ता तिउंकै याद आशी कि एज़ी बुशै तेसरै बारै दी थी लिखी ऐन्दी और लोगुऐ तेस आइलै तिणौ बरताव किऔ थौ। "
JHN,12,17,"तैबै भीड़ा रै तिऊं लोगुऐ एकी दुज़ेऊ लै बोलौ, “ज़ुण लोग तेस आइलै थै ज़ेबी तिणीऐ लाज़र ओडाच़ी कु औटाइयौ मौरै औन्दै कु ज़िउंदौ किऔ थौ।” "
JHN,12,18,"भौरी लोग यीशु कु मिलदै आशै कैलैकि तिंउऐ यीशु रै तेस हैरानी वाल़ै कामा रै बारै दी शुणौ थौ, "
JHN,12,19,"तैबै फरीसीउऐ आपु मांझ़िऐ बोलौ, “सुंच़ौ ता सही, आमै कुछ़ नाईं कौरी बौल़द। देखौ, धौतरी रै लोग तेस पीछ़ु च़ाल पौड़ी गौऐ।” "
JHN,12,20,ज़ुण लोग तेस साज़ै दी आराधना कौरदै परमेश्‍वरा रै घौरा दी थै आशै औन्दै तिऊं मांझ़िआ कु कुछ़ युनानी थै। 
JHN,12,21,"तिंउऐ गलील परदेशा रै बैतसैदा गाँवा दी रौइणै वाल़ै फिलिप्पुस नावां रै आदमी काऐ आशीयौ तेसकु औरज़ की, “ओ फिलिप्पुस, आमै यीशु कु मिलणौ च़ांई।” "
JHN,12,22,"फिलिप्पुसै आशीयौ आन्द्रियासा कै बोलौ, तैबै आन्द्रियास और फिलिप्पुसै डेइऔ यीशु कै बोलौ। "
JHN,12,23,"एथ माथै यीशुऐ तिउंलै बोलौ, “सेज़ौ बौगत आशी गौ आ कि आदमी रै छ़ोहरु री बौड़ाई औआ।” "
JHN,12,24,"हाऊं तुमुकै सौच़्च़ौ-सौच़्च़ौ बोलाऊ कि ज़ेबी झ़ांऊ गीऊं रौ दाणौ ज़मीना दी पौड़ीयौ मौरदौ नाईं, तेभी झ़ांऊ सेऊ एखुली रौआ आ। पर ज़ेबी मौरा आ, ता भौरी फल़ आणा आ। "
JHN,12,25,"ज़ुण आपणै प्राण प्यारै सौमझ़ा आ, सेऊ तेस पोरु औरावा आ। और ज़ुण इऐं धौतरी दी आपणै प्राण प्यारै नाईं सौमझ़दौ, सेऊ सौदा री ज़िन्दगी झ़ांऊ तेस बौच़ावा आ। "
JHN,12,26,"अगर कुण मेरी सेवा कौरा आ, ता तिणीऐ मैरौ च़ेलौ जा सा बौणनौ। और ज़िऐ हाऊं ऊ, तिऐ मैरौ च़ेलौ भी हुआ। अगर कुण मेरी सेवा कौरा, ता बाब तेसरी इज़्ज़त कौरा आ। "
JHN,12,27,"“आबै मैरौ ज़िऊ बेचैन आ। एथीलै आबै हाऊं का बोलु? ‘ओ बाब, मुं एज़ै दु:खा रै बौगता कु बौच़ाऊ?’ कैलैकि हाऊं इऐं दुनिया दी एथीलै आशौ ऊ कि दु:ख उठाऊ।” "
JHN,12,28,"“ओ बाब, आपणै नावां री बौड़ाई कर।” तैबै सौरगा कु एक हाक शुणुई, “कि मुंइऐ तेसरी बौड़ाई की आ, और औज़ौ भी कौराऊ।” "
JHN,12,29,"तैबै ज़ुण लोग खौड़ै हुइयौ शुणदै थै लागै औन्दै तिंउऐ बोलौ कि सौरग गुड़ौ। ओरीउऐ बोलौ, “सौरगदूतै तेस आइलै बुशै लाई आ।” "
JHN,12,30,"तेथ माथै यीशुऐ बोलौ, “एज़ी हाक मुलै नाईं, पर तुमुलै आशी आ। "
JHN,12,31,"आबै परमेश्‍वर इऐं धौतरी रै लोगु रौ फैसलौ कौरा आ, आबै परमेश्‍वर तेस शैतान ज़ो धौतरी रै लोगु माथै राज़ कौरा आ, नाश कौरा आ। "
JHN,12,32,"और हाऊं, अगर धौतरी कु उंच़ी ज़ागाह दी डेउलै। ता सारेऊ आपु काऐ आणाऊ।” "
JHN,12,33,"इणै बोलीयौ यीशुऐ इणौ पौगड़ौ की गौ, कि सेऊ किणी मौउतिऐ मौरा आ। "
JHN,12,34,"एथ माथै लोगुऐ यीशु लै बोलौ, “आमुऐ पवित्रशास्त्रा री एज़ी बूश शुणी आ कि मसीह सौदा लै ज़िवा, तैबै तू कैलै बोलाई कि आदमी रौ छ़ोहरु उंच़ै दी च़ड़ाउणौ ज़ुरुरी आ? एऊ आदमी रौ छ़ोहरु कुण आ?” "
JHN,12,35,"यीशुऐ तिउंलै बोलौ, “प्याशौ आबै थोड़ी देरा झ़ांऊ तुमु मांझ़िऐ आ। ज़ेबी झ़ांऊ प्याशौ तुमु आइलै आ तेभी झ़ांऊ हाण्डदै थाकौ लागी, इणौ नां च़ांई हुऔ कि न्यारौ तुमु आशीयौ घेरा। ज़ुण न्यारै दी हाण्डा आ सेऊ नाईं ज़ाणदौ कि केशी डिआ। "
JHN,12,36,"ज़ेबी झ़ांऊ प्याशौ तुमु आइलै आ, प्याशै माथै विश्वास कौरौ ताकी तुमै प्याशै री लोल़डै बौणा।” एज़ी बुशै बोलीयौ यीशु तिदरा कु डेई गौ और तिऊंकु च़ोरुई थाकौ। "
JHN,12,37,"यीशुऐ तिउंकै एतरै हैरानी वाल़ै काम देखाऐ, तैबै भी तिंउऐ तेस माथै विश्वास नाईं किऔ। "
JHN,12,38,"एऊ एथीलै हुऔ ताकी यशायाह भविष्यवक्ता रौ वचन पुरौ हुआ ज़ो तिणीऐ बोलौ थौ, “ओ प्रभु, कुणीऐ आमारै खुशी री खौबरा माथै विश्वास कियौ आ? और परमेश्‍वरा री शक्ति कास दी पौगड़ी हुई आ?” "
JHN,12,39,"एज़ी वज़ाह कु सै विश्वास नाईं कौरी बौल़ै, कैलैकि यशायाह भविष्यवक्तै इणौ भी बोलौ आ, "
JHN,12,40,"“तिणिऐ तिउंरी आखी शेड़ी की, और तिऊंरौ ज़िऊ काठौ किऔ। केशी इणौ ना च़ांई हुऔ कि सै आखी कौरी देखा, और ज़िवा कौरी सौमझ़ा, और आपणौ ज़िऊ बौदल़ै, और हाऊं तिऊं च़ांगै कौरु।” "
JHN,12,41,"यशायाह भविष्यवक्तै एज़ी बुशै एथकु बोली कि तिणीऐ यीशु री भविष्य दी हुणै वाल़ी महिमा देखी, और तिणीऐ तेसरै बारै दी बुशै लाई। "
JHN,12,42,"तैबै भी यहुदी मुख्यै मांझ़िआ कु भौरीउऐ तेस माथै विश्वास किऔ, पर फरीसीउ री वज़ाह कु पौगड़ै दी नाईं माना थै, केशी इणौ ना च़ांई हुऔ कि सै आराधनालय कु बाइरै गाड़िया "
JHN,12,43,"कैलैकि आदमी री तौरफा कु बौड़ाई तिउंकै, परमेश्‍वरा री तौरफा री बौड़ाई कु भौरी आच़्छ़ी लागा थी। "
JHN,12,44,"यीशुऐ हाकै देइऔ बोलौ, “ज़ुण मुं माथै विश्वास कौरा आ, सेऊ मुं माथै नाईं पर मैरै भेज़णै वाल़ै परमेश्‍वरा माथै विश्वास कौरा आ। "
JHN,12,45,"और ज़ुण मुं देखा आ, सेऊ मुं भेज़णै वाल़ौ देखा आ। "
JHN,12,46,हाऊं धौतरी माथै प्याशौ हुइयौ ऊ आशौ औन्दौ ताकी ज़ुण मुं माथै विश्वास कौरा सेऊ न्यारै दी ना रौआ। 
JHN,12,47,"अगर कुण मेरी बुशै शुणियौ नाईं माना लौ, ता हाऊं तिऊं आरोपी नाईं चाणदौ। कैलैकि हाऊं धौतरी रै लोगु माथै आरोप लाइंदै नाईं, पर धौतरी रै लोगु रौ छ़ुटकारै कौरदै ऊ आशौ औन्दौ। "
JHN,12,48,"ज़ुण मुं कुछ़ भी ना मानदौ और मेरी बुशै नाईं अपणाउंदौ तेसदी आरोप लाइणै वाल़ौ ता एक आ, मतलब, ज़ो वचन मुंइऐ बोलै ई, सै ई फैसलै रै दिना दी तेस माथै आरोप ला ई। "
JHN,12,49,"कैलैकि मुंइऐ आपणी तौरफा कु बुशै नाईं बोली। पर बाबै ज़ुणिऐ हाऊं भेज़ौ ऊ तिणीऐ मुलै हुकम दैऔ आ, कि का बुशै लाऊ और का बोलु? "
JHN,12,50,"और हाऊं ज़ाणाऊ कि तेसरौ हुकम ज़ो सौदा रौ ज़िन्दगी दिया आ। एथीलै हाऊं ज़ो कुछ़ बोलाऊ, तेस तिणी बोलाऊ ज़िणौ बाब मुलै बोला आ।” "
JHN,13,1,"फसह रै साज़ै कु पैहलै, ज़ेबी यीशुऐ ज़ाणी गौ कि मैरौ बौगत आशी गौ आ कि धौतरी छ़ाड़ियौ वापिस बाबा काऐ डेउ, ता आपणै लोगु कु ज़ुण तेस पिछ़ु हाण्डा थै ज़िणौ प्यार सेऊ छ़ाड़ा थौ, सौदा झ़ांऊ तिणौऔ प्यार कौरा। "
JHN,13,2,"ब्याल़की रोटी खाणै रै बौगता दी, शैतानै शमौना रै छ़ोहरु यहुदा इस्करियोती रै ज़िवा दी इणी बूश पाई गोई कि तेस पकड़ावा, "
JHN,13,3,"“यीशुऐ, इणौ ज़ाणीऔ कि बाबै सब कुछ़ मैरै हाथा दी कौरी गौ आ। और हाऊं परमेश्‍वरा रै काऐ कु आशौ औन्दौ, और परमेश्‍वरा रै काऐ वापिस डिआऊ, "
JHN,13,4,"यीशु रोटी छ़ाड़ियौ उठौ और आपणै उपरा रै जुड़कै पोरु खोलै, और आपणी कौमरा दी गाची बानिऔ। "
JHN,13,5,ओखरा दी पाणी भौरीऔ च़ेलेऊ रै बांगणै धोउंदै और ज़ेज़ी गाची तेसरी कौमरा दी थी बानी ऐन्दी तेथ कौरी गुशदै लागौ।” 
JHN,13,6,"ज़ेबी सेऊ शमौन पतरसा काऐ आशौ, तैबै पतरसै तेसलै बोलौ, “ओ प्रभु, का तू मैरै बांगणै धोआई?” "
JHN,13,7,"यीशुऐ तेसलै ज़वाब दैऔ, “ज़ो हाऊं कौराऊ, तू एथरौ मतलब नाईं ज़ाणदौ, पर एथ बासिऐ सौमझ़ा ई।” "
JHN,13,8,"पतरसै तेसलै बोलौ, “तू मैरै बांगणै केभी ना धोआलौ!” इणै शुणियौ यीशुऐ तेसलै बोलौ, “अगर हाऊं तैरै बांगणै नाईं धोऊ लै, ता मुं आइलै तैरौ कुछ़ भी रिश्तौ नाईं।” "
JHN,13,9,"शमौन पतरसै बोलौ, “ओ प्रभु, ता मैरै बांगणै नाईं, पर हाथ और मूंड़ भी धोऊ।” "
JHN,13,10,"यीशुऐ तेसलै बोलौ, “ज़ो धोउई गौ आ तेस बांगणै रै सिवाऐ ओर कुछ़ धोउणै री ज़ुरत नाईं, पर सेऊ बिलकुल साफ आ, और तुमै शुद्ध ई पर सौभी रै सौभी नाईं।” "
JHN,13,11,"सेऊ ता आपणै पकड़ाउणै वाल़ौ ज़ाणा थौ एथीलै तिणिऐ बोलौ, “कि तुमै सौभी रै सौभी शुद्ध नाईं।” "
JHN,13,12,"ज़ेबी तिणीऐ तिंउरै बांगणै धोई गौऐ, और आपणै जुड़कै भिड़ीयौ बोशी गौ, ता तिउंलै बोलदै लागौ, “का तुमै सौमझ़ै ई कि मुंइऐ तुमु आइलै का किऔ? "
JHN,13,13,"तुमै मुलै गुरु और प्रभु बोलाई, और ठीक ई बोलाई, कैलैकि हाऊं सेऊ ऊ। "
JHN,13,14,"अगर मुंइऐ प्रभु और गुरु हुइयौ तुमारै बांगणै धोऐ ई, ता तुमुऐ भी एकी दुजै रै बांगणै धोउणै च़ांई। "
JHN,13,15,"कैलैकि मुंइऐ तुमुलै नमुनौ देखाल़ी गौ आ कि ज़िणौ मुंइऐ तुमु आइलै किऔ आ, तुमुऐ भी तिणी ई कौरणौ। "
JHN,13,16,"हाऊं तुमुलै सौच़्च़ौ-सौच़्च़ौ बोलाऊ, नुकुर आपणै मालिका कु बौड़ौ नाईं आ, और ना भेज़ौ औन्दौ आपणै भेज़णै वाल़ै कु। "
JHN,13,17,"तुमै एज़ी बुशै ज़ाणाई और अगर तिऊं माना भी लै, ता तुमै आशीष वाल़ै ई। "
JHN,13,18,"हाऊं तुमु सौभी रै बारै दी नाईं बोलदौ। ज़ुण मुंइऐ च़ुनी गौऐ, तिऊं हाऊं ज़ाणाऊ। पर एऊ एथलै आ कि पवित्रशास्त्रा रौ वचन पुरौ हुआ, ‘ज़ुण मुं आइलै गोष्टुइयौ रोटी खाआ, तिणीऐ मुलै धोखौ दैऔ आ।’ "
JHN,13,19,आबै हाऊं एथरै हुणै कु पैहलै तुमुलै बोलाऊ ताकी ज़ेबी इणौ हुआ लौ ता तुमै विश्वास कौरा कि हाऊं सेऊ ऊ। 
JHN,13,20,"हाऊं तुमुलै सौच़्च़ौ-सौच़्च़ौ बोलाऊ कि ज़ुण मैंरै भेज़ै औन्दै अपणावा, सेऊ मुं अपणावा। और ज़ुण मुं अपणावा सेऊ मैंरै भेज़णै वाल़ौ अपणावा।” "
JHN,13,21,"एज़ी बुशै बोलीयौ यीशु आत्मा दी भौरी दु:खी हुऔ और एज़ी गवाही देई, “हाऊं तुमुकै सौच़्च़ौ-सौच़्च़ौ बोलाऊ कि तुमु मांझ़िआ कु एक मुं पकड़ावा सा।” "
JHN,13,22,"च़ेलै डौरी-डौरीयौ कि एऊ कासरै बारै दी बोला आ, एकी दुजै भिलै देखदै लागै। "
JHN,13,23,"तेसरै च़ेलै मांझ़िआ कु एक ज़ासकु यीशु प्यार कौरा थौ, यीशु री छ़ाती भिलै झुकियौ थौ बोशौ औन्दौ। "
JHN,13,24,"शमौन पतरसै तेस भिलै इशारै कौरीऔ तेसकु पुछ़ौ, “बोल ता, एऊ कासरै बारै दी बोला आ?” "
JHN,13,25,"तैबै तिणीऐ तिणी ई यीशु भिलै झुकियौ तेसकु पुछ़ौ, “ओ प्रभु, सेऊ कुण आ?” "
JHN,13,26,"यीशुऐ ज़वाव दैऔ, “ज़ासलै हाऊं एज़ी रोटी रौ गासड़ु डुबाइयौ दैऔ लै सेऊ आ।” और तिणीऐ गासड़ु डुबाइयौ शमौन इस्करियोती रै छ़ोहरु यहुदा लै दैऔ। "
JHN,13,27,"गासड़ु खांदै ऐ, शैतान तेसदी बौसी गौ। तैबै यीशुऐ तेसलै बोलौ, “ज़ो तू कौरा ई, शिगरी कर।” "
JHN,13,28,पर बोशै औन्दै मांझ़िआ कु कोइऐ ना ज़ाणौ कि तिणीऐ एज़ी बूश तेसलै कैलै बोली आ। 
JHN,13,29,"यहुदा कै पैसेऊ री थोउली रौआ थी, कुणी-कुणीऐ सौमझ़ौ कि यीशु तेसकै बोलदै लागौ औन्दौ कि ज़ो कुछ़ आमुकै साज़ै लै च़ांई तेस खरीदीऔ आण, या इणौ कि कुछ़ गरीबा लै दै। "
JHN,13,30,और सेऊ गासड़ु खाइयौ तेभी बाइरै डैऔ। और एऊ राचकौ बौगत थौ। 
JHN,13,31,"ज़ेबी सेऊ बाइरै डैऔ ता यीशुऐ बोलौ, “आबै आदमी रै छ़ोहरु री बौड़ाई हुई आ, और परमेश्‍वरा री बौड़ाई तेसी दी हुई आ। "
JHN,13,32,"अगर तेसी दी परमेश्‍वरा री बौड़ाई हुई आ, ता परमेश्‍वर भी आपु तेसरी बौड़ाई कौरा आ, और फेटी कौरा। "
JHN,13,33,"लोल़डेउओ, हाऊं थोड़ै बौगता झ़ांऊ तुमु काऐ ऊ। तैबै तुमै मुं लोड़ाई, और ज़िणौ मुंइऐ यहुदिऊ लै बोलौ, ‘ज़िऐ हाऊं डिआऊ तिऐ तुमै नाईं आशी बौल़दै, तिणी ई, हाऊं आबै तुमुलै भी बोलाऊ।’ "
JHN,13,34,"हाऊं तुमुलै एक नौंवौ हुकम दिआऊ, कि एकी दुजै कु प्यार कौरौ। ज़िणौ मुंइऐ तुमु आइलै प्यार किऔ आ, तिणी ई तुमै भी एकी दुजै कु प्यार कौरौ। "
JHN,13,35,"अगर तुमैं आपु मांझ़िऐ प्यार छ़ाड़ा लै, ता इणै कौरीऐ सारै ज़ाणालै कि तुमै मैरै च़ेलै ई।” "
JHN,13,36,"शमौन पतरसै तेसलै बोलौ, “ओ प्रभु, तू केशी डिआई?” यीशुऐ तेसलै ज़वाब दैऔ, “ज़िऐ हाऊं डिआऊ तिऐ तू इबी नाईं आशी बौल़दौ। पर एथ बासिऐ तू मुं पिछ़ु आशा ई।” "
JHN,13,37,"पतरसै तेसलै बोलौ, “ओ प्रभु, इबी हाऊं ताऊं पिछ़ु कैलै ना आशी सौकदौ? हाऊं ता तेरी ताइंऐ मौरणा लै भी त्यार ऊ।” "
JHN,13,38,"यीशुऐ ज़वाब दैऔ, “का तू मुलै आपणै प्राण दिआई? हाऊं ताऊं लै सौच़्च़ौ-सौच़्च़ौ बोलाऊ कि कुखड़ै बाशणै कु पैहलै तू चिया बारै बोलाई कि तू मुं नाईं ज़ाणदौ। "
JHN,14,1,“तुमारौ ज़िऊ भौरी दु:खी ना हुआ। परमेश्‍वरा माथै विश्वास छ़ाड़ौ और मुं माथै भी विश्वास छ़ाड़ौ। 
JHN,14,2,"मैरै बाबा रै घौरा दी, रौइणा लै भौरी ज़ागाह सा, अगर नाईं औआ थी ता हाऊं तुमुलै बौल़ा थौ। कैलैकि हाऊं तुमुलै ज़ागाह त्यार कौरदै डेआऊ। "
JHN,14,3,"ज़ेबी हाऊं डेइऔ तुमु कालै ज़ागाह त्यार कौरुलै, ता हाऊं तौंइऐ आशीयौ तुमु आपु काऐ निआंऊ ताकी ज़िऐ हाऊं रौउलै तिऐ तुमै भी रौआ। "
JHN,14,4,ज़िऐ हाऊं डिआऊ तुमै तिदली बाट ज़ाणाई।” 
JHN,14,5,"थोमै तेसलै बोलौ, “ओ प्रभु, आमै नाईं ज़ाणदै तुमै केशी डिआई। ता बाट किणौ ज़ाणी?” "
JHN,14,6,"यीशुऐ तेसलै बोलौ, “बाट, सौच़्च़ाई और सौदा री ज़िन्दगी हाऊं ऊ। मैरै बिना कोई बाबा काऐ नाईं डेई बौल़दौ। "
JHN,14,7,"अगर तुमुऐ हाऊं ज़ाणौ थौ, ता मैरौ बाब भी ज़ाणा थै। और आबै तेस ज़ाणाई, और सेऊ देखी भी गौ आ।” "
JHN,14,8,"फिलिप्पुसै तेसलै बोलौ, “ओ प्रभु, बाब आमुकै देखाल़, एती ई आमुलै भौरी आ।” "
JHN,14,9,"यीशुऐ तेसलै बोलौ, “ओ फिलिप्पुस, हाऊं एती दिना ओउलै तुमु आइलै ऊ, और का तू मुं नाईं ज़ाणदौ? ज़ुणिऐ हाऊं देखौ ऊ तिणीऐ बाब देखौ आ। तू कैलै बोलाई कि बाब आमुकै देखाल़? "
JHN,14,10,"का तू विश्वास नाईं कौरदौ कि हाऊं बाबा दी ऊ और बाब मुंदी आ? एज़ी बुशै ज़ो हाऊं तुमुलै बोलाऊ, आपणी तौरफा कु नाईं बोलदौ, पर बाब मुंदी रौइऔ आपणै काम कौरा आ। "
JHN,14,11,"मैरौ विश्वास कौरौ की हाऊं बाबा दी ऊ, और बाब मुंदी आ। नाईं ता हैरानी वाल़ै कामा री वज़ाह कु ज़ो मुइंऐ कौरै ई मैरौ विश्वास कौरौ।” "
JHN,14,12,"“हाऊं तुमुलै सौच़्च़ौ-सौच़्च़ौ बोलाऊ कि ज़ुण मुं माथै विश्वास छ़ाड़ाई, एज़ौ काम ज़ेज़ौ हाऊं कौराऊ सै भी कौरा ई, पर एथकु भी बौड़ै काम कौरा ई, कैलैकि हाऊं बाबा काऐ डिआऊ। "
JHN,14,13,"ज़ो कुछ़ तुमै मैरै नावां कौरी मांगा ई, तेस हाऊं कौराऊ, कि छ़ोहरु री तौरफा कु बाबा री बौड़ाई हुआ। "
JHN,14,14,"अगर तुमै मुकु मैरै नावां कौरी कुछ़ मांगा लै, ता हाऊं तेस कौराऊ।” "
JHN,14,15,"“अगर तुमै मुकु प्यार कौरा ई, ता मैरौ हुकम मानौ। "
JHN,14,16,"हाऊं बाबा कु औरज़ कौराऊ, और सेऊ तुमुलै एक औज़ौ मज़द कौरणै वाल़ौ दिया आ ताकी सेऊ सौदा तुमु आइलै रौआ। "
JHN,14,17,"मतलब पवित्र आत्मा ज़ो लोगु सौच़्च़ाई भिलै निंया आ, ज़ास सण्सार नाईं अपणाउंदौ, कैलैकि सेऊ ना ता तेस देखदौ और ना तेस ज़ाणदौ। तुमै तेस ज़ाणाई, कैलैकि सेऊ तुमु आइलै रौआ आ, और सेऊ तुमु दी औआ।” "
JHN,14,18,“हाऊं तुमु एखुली नाईं छ़ाड़दौ। हाऊं तुमु काऐ आशाऊ। 
JHN,14,19,"और थोड़ौ बौगत रौई गौ आ कि सण्सार मुं नाईं देखाल़ौ, पर तुमै मुं देखाल़ै। एथीलै कि हाऊं ज़िउंदौ ऊ, तुमै भी ज़िउंदै रौआ ई। "
JHN,14,20,"सेज़ै दिनै ज़ेबी हाऊं तौंइऐ आशाऊ तुमै ज़ाणालै कि हाऊं आपणै बाबा दी ऊ, और तुमै मुंदी ई, और हाऊं तुमु दी। "
JHN,14,21,"ज़ुण मैरै हुकम ई और तिऊं माना ई, सै मुं आइलै प्यार छ़ाड़ाई। और ज़ुण मुं आइलै प्यार छ़ाड़ाई तिऊं आइलै मैरौ बाब प्यार छ़ाड़ा, और हाऊं तेस आइलै प्यार छ़ाड़ाऊ और आपु तेस माथै पौगड़ौ औआ ऊ।” "
JHN,14,22,"तिणी ई यहुदै ज़ुण इस्करियोती नाईं थौ, तेसकु पुछ़ौ, “ओ प्रभु, का हुऔ कि तू आपु आमु माथै पौगड़ौ कौरणौ च़ाहा ई और धौतरी रै लोगु माथै नाईं?” "
JHN,14,23,"यीशुऐ तेसलै ज़वाब दैऔ, “अगर कुण मुकु प्यार कौरालौ ता सेऊ मैरौ वचन माना आ, और मैरौ बाब तेसकु प्यार कौरा, और आमै तेस काऐ आशी ई, और तेस आइलै रौई। "
JHN,14,24,"ज़ुण मुं आइलै प्यार नाईं छ़ाड़ा लौ, सेऊ मैरौ वचन नाईं मानदौ। और ज़ेज़ौ वचन तुमै शुणाई सेऊ मैरौ नाईं पर बाबा रौ आ, ज़ुणिऐ हाऊं भेज़ौ ऊ।” "
JHN,14,25,“एज़ी बुशै मुंइऐ तुमु आइलै रौइऔ तुमुकै बोली ई। 
JHN,14,26,"पर मज़दगार मतलब पवित्र आत्मा ज़ास बाब मैरै नावां कौरी भेज़ा आ, सेऊ तुमुकै सारी बुशै शिखावा, और ज़ो कुछ़ मुंइऐ तुमुलै बोलौ आ, सेऊ सब तुमुकै याद कौरावा आ। "
JHN,14,27,"हाऊं तुमुलै शान्ति दिआऊ, सै शान्ति ज़ो मुकै आ। इऐ सेज़ी शान्ति नाईं ज़ो सण्सार तुमुलै दिया आ, तुमारौ ज़िऊ भौरी दु:खी ना च़ांई हुऔ।” "
JHN,14,28,"तुमुऐ शुणौ कि मुंइऐ तुमुलै बोलौ, “हाऊं डिआऊ, और तुमु काऐ तौंइऐ आशाऊ।” अगर तुमै मुकु प्यार कौरा थै, ता एज़ी बुशा कु खुश औआ थै कि हाऊं बाबा काऐ डेआऊ, कैलैकि बाब मुकु बौड़ौ आ। "
JHN,14,29,"और मुंइऐ आबै इऐ बुशै तुमुकै हुणै कु पैहलै तुमुकै बोली गौ कि ज़ेबी सेऊ हुआ, ता तुमै मुं माथै विश्वास कौरौ। "
JHN,14,30,"मुकै आबै तुमु आइलै बुशु लाइणै रौ बौगत नाईं आ, कैलैकि इऐं धौतरी रौ मुख्यौ शैतान आशा आ। मुं माथै तेसरौ कोई हक्क्क नाईं। "
JHN,14,31,"पर एऊ एथीलै हुआ आ ताकी सण्सार ज़ाणा कि हाऊं बाबा आइलै प्यार छ़ाड़ाऊ, और ज़िणौ बाबै मुलै हुकम दैऔ आ हाऊं तिणी ई कौराऊ। उठौ, इदरा कु डेई ई। "
JHN,15,1,"सौच़्च़ी अंगुरा री लाऊ हाऊं आ, और मैरौ बाब ज़िमदार आ। "
JHN,15,2,"ज़ेज़ी डाल़ी मुंदी ज़ुड़ी ऐन्दी आ और नाईं फौल़दी, तिंऐ सेऊ पोरु काटा सा। और ज़ो फौल़ दिआ, तिऐं सेऊ छ़ांटा सा ताकी सै औज़ौ फौल़ा। "
JHN,15,3,तुमै ता तिऊं वचना री वज़ाह कु ज़ेज़ौ मुंइऐ तुमुकै बोलौ आ साफ ई। 
JHN,15,4,तुमै मुंदी बौणी रौ और हाऊं तुमु दी। ज़िणी डाल़ी अगर अंगुरा री लाई दी बौणी नाईं रौआ ली ता सै आपु कु नाईं फौल़ी सौकदी। तिणी ई तुमै भी अगर मुंदी बौणी ना रौआ लै ता नाईं फौल़ी सौकदै। 
JHN,15,5,"हाऊं अंगुरा री लाऊ ऊ: तुमैं ई डाल़ी। ज़ुण मुंदी बौणी रौआ लौ और हाऊं तेसदी, ता सेऊ भौरी फौल़ फौल़ा आ, कैलैकि तुमैं मुकु अलग हुइयौ कुछ़ भी ना कौरी सौकदै। "
JHN,15,6,"अगर कुण मुंदी बौणी नाईं रौआ लौ, ता तेस तिऐं डाल़ी बाशीऐ काटीऔ पोरु शोटाई, और सै पोरु शुका आ। और लोग तिऊं कौट्ठै कौरीयौ आगी दी ज़ाल़ा ई, और सै पोरु ज़ौल़ाई। "
JHN,15,7,"अगर तुमै मुंदी बौणी रौआ लै और मैरौ वचन तुमु दी बौणी रौआ लौ, ता ज़ो तुमै च़ाहा लै तेसी मांगा लै ता सेज़ौ तुमुलै हुआ सा। "
JHN,15,8,"मैरै बाबा री बौड़ाई इणै कौरीऐ हुआ आ कि तुमै भौरी फौल़ा, तैबै ऐ तुमै मैरै च़ेलै बौणा ई। "
JHN,15,9,"ज़िणौ बाबै मुं आइलै प्यार छ़ाड़ौ, तिणी ई मुंइऐ तुमु आइलै प्यार छ़ाड़ौ आ। मैरै प्यारा दी बौणी रौ। "
JHN,15,10,"अगर तुमै मैरौ हुकम माना लै, ता मैरै प्यारा दी बौणी रौआ लै। ज़िणौ मुंइऐ आपणै बाबा रौ हुकम मानौ आ, और तेसरै प्यारा दी बौणी रौआऊ। "
JHN,15,11,"मुंइऐ तुमुकै एज़ी बूशै एथलै बोली ई गोई ताकी सेज़ी भौरी खुशी तुमु दी बौणी रौआ, ज़ो मुकै आ, और तुमारी भौरी खुशी पुरी हुआ। "
JHN,15,12,"मैरौ हुकम एज़ौ आ, कि ज़िणौ मुंइऐ तुमु आइलै प्यार किऔ आ, तिणी ई तुमै भी एकी दुजै आइलै प्यार कौरौ। "
JHN,15,13,एथकु बौड़ौ प्यार कासी रौ नाईं कि आपणै गोश्टणा री तांई आपणै प्राण दिआ। 
JHN,15,14,"ज़ेज़ौ हुकम हाऊं तुमुलै दिआऊ, अगर तिऐं माना लै ता तुमै मैरै गोश्टण ई। "
JHN,15,15,"आबै हाऊं तुमुलै दास नाईं बोलदौ, कैलैकि दास नाईं ज़ाणदौ कि मालिक का कौरा सा। पर मुंइऐ तुमुलै गोश्टण बोलौ आ, कैलैकि ज़ेज़ी बुशै मुंइऐ आपणै बाबा कु शुणी, सै सारी तुमुकै बोली गोई आ। "
JHN,15,16,"तुमुऐ हाऊं नाईं च़ुनौ पर मुंइऐ तुमै च़ुनै ई और तुमै मुंइऐ छ़ांटेई कि डेइऔ फल़ आणा और तुमारौ फल़ सौदा बौणी रौआ, कि तुमै मैरै नावां कौरीऐ बाबा कु ज़ो भी मांगा लै सेऊ तुमुलै दिआ। "
JHN,15,17,एज़ी बुशु रौ हुकम हाऊं तुमुलै एथीलै दिआऊ कि तुमै एकी दुजै कु प्यार कौरा। 
JHN,15,18,"“अगर दुनिया रै लोग तुमु कु नफरत कौरा आ, ता तुमै ज़ाणाई कि तिणीऐ तुमु कु पैहलै मुं आइलै नफरत की आ। "
JHN,15,19,"अगर तुमै दुनिया रै लोग रै हुआ थै, ता सण्सारा रै लोग आपणेऊ कु प्यार कौरा थै। पर एज़ी वज़ाह कु कि तुमै दुनिया रै नाईं, बल्कि मुंइऐ तुमै दुनिया कु छ़ांटी गौऐ ई, एथीलै दुनिया तुमु कु नफरत कौरा। "
JHN,15,20,"ज़ेज़ी बुशै मुंइऐ तुमुकै बोली थी, कि नुकुर आपणै स्वामी कु बौड़ौ नाईं औन्दौ, तिऊं याद छ़ाड़ौ। अगर तिंउऐ हाऊं सताओ ऊ, ता तुमु भी सौतावा ई। अगर तिंउऐ मेरी बुशै मानी ई, ता सै तुमारी भी माना ई। "
JHN,15,21,"पर एऊ सब कुछ़, लोग मैरै नावां री वज़ाह कु तुमु आइलै कौरा ई कैलैकि सै मैरौ भेज़णै वाल़ै परमेश्‍वर नाईं ज़ाणदै। "
JHN,15,22,"अगर हाऊं नाईं आशा थौ और तिऊं आइलै बुशै नाईं लाआ थौ, ता सै पापी नाईं बौणा थै। पर आबै तिउंलै तिंउरै पापा लै कोई बाहनौ नाईं। "
JHN,15,23,"ज़ुण मुकु नफरत कौरालौ, सेऊ मैरै बाबा कु भी नफरत कौरा सा। "
JHN,15,24,"अगर हाऊं तिऊं मांझ़िऐ सेज़ै हैरानी वाल़ै काम नाईं कौरा थौ, ज़ेज़ै कोई ओरी ऐ नाईं किऐ। ता सै पापी नाईं बौणा थै। पर आबै ता तिंउऐ हाऊं और मैरौ बाबा दुइया देखी गौऐ ई और दुइया कु नफरत कौरा ई। "
JHN,15,25,"एऊ एथीलै हुऔ कि सेऊ वचन पुरौ हुआ, ज़ो तिंउरै पवित्रशास्त्रा दी थौ लिखौ औन्दौ, ‘तिंउऐ मुं आइलै बिण मतलबा री नफरत की आ।’ "
JHN,15,26,"पर ज़ैबै सेऊ मज़दगार आशा लौ, ज़ास हाऊं तुमु काऐ बाबा री तौरफा कु भेज़ाऊ, मतलब पवित्र आत्मा ज़ो लोगु सौच़्च़ाई भिलै निंया आ ज़ो बाबा री तौरफा कु निकल़ा सा, ता सेऊ मेरी गवाही दिआ सा। "
JHN,15,27,और तुमै भी मैरै गवाह ई कैलैकि पैहलै कु तुमै भी मुं आइलै साथाई रौऐ ई।” 
JHN,16,1,एज़ी बुशै हाऊं तुमुकै एथीलै बोलाऊ ताकी ज़ेबी लोग तुमु सौतावा लै ता तुमै मुं माथै विश्वास कौरणौ ना झ़ाड़ा। 
JHN,16,2,"सै तुमु आराधनालय कु पोरु गाड़ाई, और सेज़ौ बौगत आशा की ज़ुण-कुण तुमु पोरु झ़ांगा लौ और सै सौमझ़ा लै कि हाऊं परमेश्‍वरा री सेवा कौराऊ। "
JHN,16,3,इणौ सै एथीलै कौरा ई कि तिंउऐ ना बाब ज़ाणौ और ना मुं ज़ाणदै। 
JHN,16,4,"पर एज़ी बुशै मुंइऐ तुमुलै एथीलै बोली, कि ज़ेबी इउंरौ बौगत आशा लौ ता तुमुकै याद आशा की मुंइऐ तुमुकै पैहलै बोली गौ थौ। “मुंइऐ पैहले कु तुमुकै एज़ी बुशै एज़ी ताइंऐ नाईं बोली कैलैकि हाऊं तुमारै साथा दी थौ।” "
JHN,16,5,"पर आबै हाऊं आपणै भेज़णै वाल़ै काऐ डिआऊ। और तुमु मांझ़िआ कु कोई भी मुकु नाईं पुछ़दौ, “तू केशी डिआई?” "
JHN,16,6,"पर मुंइऐ तुमुकै एज़ी बुशै बोली आ, एथीलै तुमारौ मन दुखा कौरीऐ भौरुई गौ आ। "
JHN,16,7,"तैबै हाऊं तुमुकै सौच़्च़ौ बोलाऊ कि मैरौ डेऊणौ तुमुलै आच़्छ़ौ सा, कैलैकि अगर हाऊं नाईं डेउलै, सेऊ मज़दगार तुमु काऐ नाईं आशदौ। पर अगर हाऊं डेऊ लै, ता तेस तुमु काऐ छ़ाड़ाऊ। "
JHN,16,8,सेऊ पवित्र आत्मा आशीयौ धौतरी रै लोगु रै पाप और भौलै काम और फैसलै रै बारै दी तुमुकै देखावा सा। 
JHN,16,9,पापा रै बारै दी एथलै कैलैकि सै मुं माथै विश्वास नाईं कौरदै। 
JHN,16,10,"और भौलै कामा रै बारै दी रै बारै दी एथलै कि हाऊं बाबा काऐ डिआऊ, और तुमै मुं तैबै नाईं देखदै। "
JHN,16,11,फैसलै रै बारै दी एथलै कि दुनिया रौ शैतान आरोपी चाणी गौ आ। 
JHN,16,12,"“मुंइऐ तुमु आइलै औज़ौ भी भौरी बुशै बोलणी ई, पर तुमै तिऊं सैहन नाईं कौरी बौल़दै। "
JHN,16,13,"पर ज़ेबी सै मतलब पवित्र आत्मा ज़ो लोगु सौच़्च़ाई भिलै निंया आ आशा लौ, ता तुमुकै सब सौच़्च़ाई री बाट बोला आ, कैलैकि सेऊ आपणी तौरफा कु नाईं बोलदौ पर ज़ो कुछ़ सेऊ परमेश्‍वरा कु शुणा लौ सेज़ौ बोला आ, और हुणै वाल़ी बुशै तुमुकै बोला आ। "
JHN,16,14,"सेऊ मेरी बौड़ाई कौरा आ, कैलैकि सेऊ मेरी बुशु मांझ़िआ कु तुमुलै बोला आ। "
JHN,16,15,"ज़ो कुछ़ बाबा रौ आ, सेऊ सब मैरौ आ। एथीलै मुंइऐ तुमुलै बोलौ की सेऊ मेरी बुशा मांझ़िआ कु तुमुलै बोला आ। "
JHN,16,16,"“और थोड़ौ बौगत रौई गौ आ कि तुमै मुं नाईं देखा लै, और तैबै थोड़ै बौगता दी मुं देखाल़ै।” "
JHN,16,17,"तैबै तेसरै कुछ़ च़ेलेउऐ आपु मांझ़िऐ बोलौ, “एऊ का सा ज़ो एऊ आमुलै बोला आ, ‘और थोड़ौ बौगत रौई गौ आ कि तुमै मुं नाईं देखा लै, और तैबै थोड़ै बौगता दी मुं देखाल़ै?’ और एऊ ‘एथीलै कि हाऊं बाबा काऐ डिआऊ?’ ” "
JHN,16,18,"तैबै तिंउऐ बोलौ, “एऊ ‘थोड़ौ बौगत’ ज़ो एऊ बोला आ, का बूश आ? आमै नाईं ज़ाणदै की एऊ का बौल़ा आ?” "
JHN,16,19,"यीशुऐ इणौ ज़ाणीऔ कि इऐ मुकु एथरौ मतलब पुछ़णौ च़ाहा ई, तिणीऐ बोलौ, “का तुमै आपु मांझ़िऐ मेरी इऊं बुशु रै बारै दी पूछ़ताछ़ कौरा ई, ‘थोड़ै बौगता दी तुमै मुं नाईं देखाल़ै, और तैबै थोड़ै बौगता दी मुं देखाल़ै?’ "
JHN,16,20,"हाऊं तुमुलै सौच़्च़ौ-सौच़्च़ौ बोलाऊ कि तुमै लेरा लै और दुखी औआ लै, ज़ेबी हाऊं मौरु लौ, पर सण्सारा रै लोग खुशी मौनावा लौ। तुमुलै शोक औआ लौ, पर तुमारौ शोक खुशी दी बौदल़िणौ ज़ेबी तुमै मुं दुज़ी बारै देखा लै। "
JHN,16,21,"औल़खिणै रै बौगतै छ़ेउड़ी लै दु:ख औआ, कैलैकि तियांरौ दुखी रौ बौगत आशी गौ आ, पर ज़ेबी सै लोल़डौ पैदौ हुआ, ता एज़ी खुशी दी की धौतरी दी एक आदमी पैदौ हुऔ आ, तेस दुखा री बौगत तौंइऐ याद नाईं कौरदी। "
JHN,16,22,"तिणी ई तुमुलै भी इबी दु:ख आ, पर हाऊं तुमुकै तौंइऐ मिलु लै और तुमारौ ज़िऊ खुशी कौरी भौरु लै। और तुमारी खुशी कोई तुमु कु नाईं छ़ुड़ाउंदौ। "
JHN,16,23,"सेज़ै बौगतै तुमै मुकु कुछ़ ना पुछ़ालै। हाऊं तुमुलै सौच़्च़ौ-सौच़्च़ौ बोलाऊ, अगर बाबा कु कुछ़ मांगा लै, ता सेऊ मैरै नावां कौरी तुमुलै दिआ आ। "
JHN,16,24,"इबी झ़ांऊ तुमुऐ मैरै नावां कौरी बाबा कु कुछ़ नां मांगौ। मांगा लै, ता मिला आ ताकी तुमारी खुशी पुरी औआ। "
JHN,16,25,"“मुंइऐ एज़ी बुशै तुमुलै औनैणै देइयौ बोली ई, पर सेज़ौ बौगत आशा आ कि हाऊं तुमुलै तैबै औनैणै देइऔ नाईं बोलु लै, पर खुलीयौ तुमुलै बाबा रै बारै दी बोलाऊ। "
JHN,16,26,सेज़ै बौगता दी तुमै मैरै नावां कौरीऐ मांगा ई। और हाऊं तुमुकै इणौ नाईं बोलदौ कि हाऊं तुमुलै बाबा कु प्राथना कौराऊ। 
JHN,16,27,"कैलैकि मैरौ बाब ता आपु तुमु कु प्यार कौरा, कैलैकि तुमुऐ मुं आइलै प्यार कौरौ आ और इणौ भी विश्वास कौरौ कि हाऊं बाबा री तौरफा कु आशौ औन्दौ। "
JHN,16,28,हाऊं बाबा री तौरफा कु दुनिया दी आशौ औन्दौ। हाऊं तैबै दुनिया छ़ाड़ियौ बाबा काऐ डिआऊ।” 
JHN,16,29,"तेसरै च़ेलेउऐ बोलौ, कि देख आबै तू खुलीयौ बोलाई, और केज़ौ भी औनैणौ नाईं बोलदौ। "
JHN,16,30,"आबै आमै ज़ाणी गौऐ कि तू सब कुछ़ ज़ाणाई, और एथरी ज़ुरत नाईं कि कोई भी ताऊं कु कुछ़ पुछ़ा। एथकु आमै विश्वास कौरी कि तू परमेश्‍वरा री तौरफा कु ई आशौ औन्दौ। "
JHN,16,31,"इणै शुणियौ यीशुऐ तिउंलै बोलौ, “का तुमुकै आबै विश्वास औन्दै आ लागौ औन्दौ! "
JHN,16,32,"देखौ सेज़ौ बौगत आशा आ पर आशी गौ कि तुमै सारै फोल़ुइयौ आपणी-आपणी बाट निंआई, और मुं एखुली छ़ाड़ाई। तैबै भी हाऊं एखुली नाईं कैलैकि मैरौ बाब मुं आइलै साथा दी आ। "
JHN,16,33,"मुंइऐ तुमुकै एज़ी बुशै एथलै बोली कि तुमुलै मुकु शान्ति मिला, कैलैकि तुमै मैरै च़ेलै ई, धौतरी दी तुमुकै दुःख हुआ, पर तुमै काठौ ज़िऊ छ़ाड़ौ, कैलैकि मुंइऐ लोगु माथै राज़ कौरणै वाल़ौ शैतान हौराई गौ आ।” "
JHN,17,1,"इऊं बुशु आपणै च़ेलेऊ आइलै बोलणै बासीऐ, यीशुऐ सौरगा भिलै देखौ और बोलौ, “ओ बाब, सेज़ौ बौगत आशी गौ आ। आपणै छ़ोहरु री बौड़ाई कर की छ़ोहरु भी तेरी बौड़ाई कौरा, "
JHN,17,2,"कैलैकि ताइंऐ तेसकै सौभी लोगु माथै हक्क्क दैऔ, कि ज़ो ताइंऐ तेसकै दैऔ आ तिऊं सौभी लै सेऊ सौदा री ज़िन्दगी दिआ। "
JHN,17,3,"और सौदा री ज़िन्दगी इऐ आ की लोग तुमु ज़ुण एका सौच़्च़ै परमेश्‍वर और यीशु मसीह, ज़ो ताइंऐ भेज़ौ औन्दौ आ, ज़ाणा। "
JHN,17,4,"ज़ो काम ताइंऐ मुकै कौरना लै दैऔ थौ, तेस पुरौ कौरीऔ मुंइऐ धौतरी माथै तेरी बौड़ाई की आ। "
JHN,17,5,"आबै ओ बाब, तू आपु आइलै मेरी बौड़ाई तिऐं बौड़ाई आइलै कर ज़ो सण्सारा रै चाणनै कु पैहलै, मेरी ताऊं आइलै थी। "
JHN,17,6,"“मुंइऐ तुमारौ नाऊं तिऊं लोगु माथै पौगड़ौ किऔ आ ज़ो ताइंऐ दुनिया मांझ़िऐ कु सै मुकै ई दैऔ औन्दै, और सै तैरै थै और ताइंऐ सै मुकै दै, और तिंउऐ तैरौ वचन मानी गौ आ। "
JHN,17,7,"आबै तिंउऐ ज़ाणी गौ कि ज़ो कुछ़ ताइंऐ मुकै दैऔ आ, सेऊ सब तेरी तौरफा कु आ। "
JHN,17,8,"कैलैकि ज़ो वचन ताइंऐ मुकै देई। मुंइऐ सै तिऊं काऐ पौउंच़ाई गौऐ। और तिंउऐ सै अपणाऐ, और सौच़्च़ौ-सौच़्च़ौ ज़ाणी गौ की हाऊं तेरी तौरफा कु ऊ, और विश्वास कौरी गौ कि तांऐ ई हाऊं भेज़ौ ऊ। "
JHN,17,9,"हाऊं तिउंलै प्राथना कौराऊ, ज़ुण तांइऐ मुकै ई दैऔ औन्दै, कैलैकि सै तैरै ई। दुनिया रै लोगु लै प्राथना नाईं कौरदौ। "
JHN,17,10,"और ज़ो कुछ़ मैरौ आ सेऊ सारौ तैरौ आ और ज़ो तैरौ आ सेऊ मैरौ आ, और इऊं कु मेरी बौड़ाई पौगड़ौ हुई आ। "
JHN,17,11,"हाऊं आबै सण्सारा दी नाईं रौउंदौ, पर इऐ सण्सारा दी रौआ ई, और हाऊं ताऊं काऐ आशाऊ। ओ पवित्र बाब, आपणी तिऐं शक्ति कौरीऐ ज़ो ताइंऐ मुकै दैऔ आ, तिऊं री रक्षा कर कि सै आमु ज़िणै एक हुआ। "
JHN,17,12,"ज़ेबी हाऊं तिंउरै साथाई थौ, ता मुंइऐ तैरै तेस नावां कौरीऐ, ज़ो ताइंऐ मुकै दैऔ तिउंरी रक्षा की। मुंइऐ तिउंरी देखबाल़ की, और नाशा रै छ़ोहरु छ़ाड़ियौ तिऊं मांझ़िऐ कु कोई नाश नाईं हुऔ, एथीलै पवित्रशास्त्रा दी ज़ो लिखौ औन्दौ आ सेऊ पुरौ हुआ। "
JHN,17,13,"आबै हाऊं ताऊं काऐ आशाऊ, और इऊं बुशै हाऊं सण्सारा दी रौइयौ बोलाऊ, कि सै मेरी खुशी आपु दी पुरी कौरा। "
JHN,17,14,"मुंइऐ तैरौ वचन तिउंकै पौउंच़ाई गौ आ। और दुनिया रै लोग तिऊंकु नफरत की, कैलैकि ज़िणौ हाऊं दुनिया रौ नाईं, तिणी ई मैरै च़ेलै भी दुनिया रै नाईं। "
JHN,17,15,हाऊं इणी प्राथना नाईं कौरदौ कि तू तिऊं धौतरी कु उठाऊ। पर इणी कि तू तिऊं शैताना कु बौच़ाई छ़ाड़ै। 
JHN,17,16,"ज़िणौ हाऊं दुनिया रौ नाईं, तिणी सै भी दुनिया रै नाईं। "
JHN,17,17,"तैरौ वचन सौच़्च़ौ आ, तिऊं सौच़्च़ाई दी आपु कालै अलग कर। "
JHN,17,18,"ज़िणौ ताइंऐ हाऊं धौतरी दी भेज़ौ ऊ, तिणी मुंइऐ भी सै दुनिया दी भेज़ै ई। "
JHN,17,19,"और तिउंलै हाऊं आपु भी पवित्र हुआ ऊ, ताकी सै भी सौच़्च़ाई कौरीऐ पवित्र हुआ। "
JHN,17,20,"“हाऊं सिरफ इऊं च़ेलेऊ लै औरज़ नाईं कौरदौ, पर तिउंलै भी ज़ुण तिंउरै वचना कौरी मुं माथै विश्वास छ़ाड़ा लौ, "
JHN,17,21,"कि सै सारै एक हुआ लै। ज़िणौ ओ बाब तू मुंदी ई, और हाऊं ताऊं दी, तिणी ई सै भी आमुदी हुआ, ज़ेथ कौरी दुनिया रै लोग विश्वास कौरा की ताइंऐ ई हाऊं भेज़ौ ऊ। "
JHN,17,22,"सै बौड़ाई ज़ो ताइंऐ मुकै देई मुंइऐ तिउंकै देई आ, कि सै तिणी ई एक हुआ ज़िणौ की आमै एक ई, "
JHN,17,23,"हाऊं तिऊंदी और तू मुंदी ई कि सै पवित्र हुईयौ एक हुआ लै, और सण्सार ज़ाणालौ कि ताऐं ई हाऊं भेज़ौ ऊ, और ज़िणौ ताइंऐ मुं आइलै प्यार किऔ तिणी ई तिऊं आइलै प्यार किऔ आ। "
JHN,17,24,"ओ बाब, हाऊं च़ाहा ऊ कि ज़ो ताइंऐ मुकै देई, ज़िऐ हाऊं ऊ तिऐ सै भी मुं आइलै औआ, कि सै मेरी तिऐं बौड़ाई देखा ज़ो ताइंऐ मुकै देई आ, कैलैकि ताइंऐ धौतरी चाणनै कु पैहलै मुं आइलै प्यार कियौ। "
JHN,17,25,"ओ भौलै बाब, दुनिया रै लोगुऐ हाऊं नाईं ज़ाणौ, पर मुंइऐ तू ज़ाणौ। और इऊं च़ेलेऊ भी ज़ाणौ कि ताऐं ई हाऊं भेज़ौ ऊ। "
JHN,17,26,"मुंइऐ तुमै तिऊं काऐ पौगड़ौ कौरै ई और पौगड़ौ कौरदै थाकाऊ लागी की ज़ो प्यार तैरौ मुं आइलै थौ सेऊ तिऊंदी रौआ, और हाऊं भी तिऊंदी रौऊ।” "
JHN,18,1,"यीशु प्राथना कौरणै बासीऐ आपणै च़ेलेऊ आइलै किद्रोन नावां रै नाल़ा पारभिलै डैऔ। तिऐ एक डोखरौ थौ, ज़ेथदी सेऊ और तेसरै च़ेलै डेवै। "
JHN,18,2,"तेस पकड़ाउणै वाल़ौ यहुदा भी सेज़ी ज़ागाह ज़ाणा थौ, कैलैकि यीशु आपणै च़ेलेऊ आइलै तिऐ डेउंदै थाका थौ लागी। "
JHN,18,3,"तैबै यहुदा, फौज़ी री एक टोली और बौड़ै याजकु और फरीसीउ री तौरफा कु कारदार आणियौ, दिवै और ज़ोकटी और हथियार आणियौ तिऐ आशौ। "
JHN,18,4,"तैबै यीशु, तिऊं सारी बुशै ज़ो तेस आइलै हुणै वाल़ी थी ज़ाणियौ, निकल़ौ और तिउंलै बोलौ, “कास लोड़ाई?” "
JHN,18,5,"तिंउऐ तेसलै ज़वाब दैऔ, “यीशु नासरी।” यीशुऐ तिउंलै बोलौ, हाऊं ऊ, तेस पकड़ाउणै वाल़ौ यहुदा भी तिऊं आइलै खौड़ौ थौ। "
JHN,18,6,"यीशु रै इणौ बोलदै ई, “हाऊं ऊ,” सै पिछ़ुड़ै हुइयौ माटै माथै लोटी गौऐ। "
JHN,18,7,"तैबै तिणीऐ तौंइऐ तिऊंकु पुछ़ौ, “तुमै कास लोड़ाई।” तिंउऐ बोलौ, “यीशु नासरी।” "
JHN,18,8,"यीशुऐ ज़वाब दैऔ, “मुंइऐ ता तुमुलै बोली गौ आ कि हाऊं ऊ, अगर मुं लोड़ाई ता इऊं ओरी डेउणै दैऔ।” "
JHN,18,9,"एऊ एथलै हुऔ कि सेऊ वचन पुरौ हुआ ज़ो तिणीऐ बोलौ थौ, “ज़ो ताइंऐ मुकै देई तिऊं मांझ़िआ कु मुंइऐ एक भी ना औच़ाऐ।” "
JHN,18,10,"तैबै शमौन पतरसै तलवार, ज़ो तेसकै थी, गाड़ी और परधान याजका रै दासा दी लाइऔ तेसरौ सुल़टौ कौन्थु काटी गौ। तेस दासा रौ नाऊं मलखुस थौ। "
JHN,18,11,"तैबै यीशुऐ पतरसा लै बोलौ, “आपणी तल़वार म्याणा दी छ़ाड़। ज़ो खोरु बाबै मुलै दैऔ आ, का हाऊं तेस नाईं पिऊ?” "
JHN,18,12,"तैबै फौज़ीउऐ और तिऊं रै सुबेदारै और यहुदिऊ रै कारदारुऐ यीशु पाकड़ियौ बानौ, "
JHN,18,13,"पैहलै सेऊ हन्ना काऐ निऔं, कैलैकि सेऊ सेज़ी बौरशा रै परधान याजक काइफा रौ शेऊरौ थौ। "
JHN,18,14,"एऊ सेज़ौ काइफा थौ, ज़ुणिऐ यहुदिऊ लै एज़ी सलाह देई थी कि आमारै लोगु लै एकी आदमी रौ मौरणौ आच़्छ़ौ आ। "
JHN,18,15,"शमौन पतरस और एक दुजौ च़ेलौ यीशु पिछ़ाड़ी च़ाल पौड़ै। एऊ च़ेलौ परधान याजका रौ ज़ाणौ-पहच़ाणौ थौ, सेऊ यीशु रै साथाई बौड़ै याजकु रै तौंगा दी डैऔ। "
JHN,18,16,"पर पतरस बाइरी भिलै दारा काऐ खौड़ौ रौ। तैबै सेऊ दुजौ च़ेलौ ज़ो परधान याजका रौ ज़ाण-पैहच़ाणा रौ थौ, बाइरै निकल़ौ और ज़ो नुकराण दारा काऐ औआ थी छ़ाड़ी ऐन्दी तिंआलै बोलीयौ पतरस भितरै आणौ। "
JHN,18,17,"तिऐं नुकराणीऐ ज़ो दारा काऐ थी, पतरसा लै बोलौ, “किऐ तू भी एस आदमी रै च़ेलै मांझ़िया कु ता नाईं?” तिणीऐ बोलौ, “हाऊं नाईं ऊ।” "
JHN,18,18,"नुकुर और च़ोउकीदार शेल़ै री वज़ाह कु गाठै फुकरिऔ आगी तापदै थै लागै औन्दै, और पतरस भी तिऊं आइलै खौड़ौ हुइयौ आगी तापदै थौ लागौ औन्दौ। "
JHN,18,19,तैबै परधान याजक यीशु कु तेसरै च़ेलेऊ रै बारै दी और तेसरी शिक्षा रै बारै दी पुछ़दै लागौ। 
JHN,18,20,"यीशुऐ तेसलै ज़वाब दैऔ, “मुंइऐ सारेऊ आइलै खोलियौ बुशै लाई ई। मुंइऐ आराधनालय और परमेश्‍वरा रै घौरा दी, ज़िऐ भौरी सारै यहुदी कौठै हुआ थै, सौदा शिक्षा देई और च़ोरिऐ कुछ़ भी नाईं बोलौ। "
JHN,18,21,"तू मुकु एस सवाल कैलै पुछ़ा ई? शुणनै वाल़ेउ कु पुछ़ कि मुंइऐ तिउंकै का बोलौ। देख, सै ज़ाणाई की मुंइऐ का-का बोलौ।” "
JHN,18,22,"ज़ेबी तिणीऐ इणौ बोलौ, तैबै च़ोउकीदारा मांझ़िआ कु एकीऐ ज़ो तिऐ खौड़ौ थौ, यीशु दी थापै लाइयौ बोलौ, “का तू परधान याजका लै इणै कौरीऐ ज़वाब दिआई?” "
JHN,18,23,"यीशुऐ तेसलै ज़वाब दैऔ, “अगर मुंइऐ बुरौ बोलौ, ता तिंया बुराई सारेऊ काऐ बोल। पर अगर भौलौ बोलौ आ, ता मुं कैलै पिटाई?” "
JHN,18,24,हन्नै यीशु ज़ो बानौ औन्दौ थौ काइफा नाआं रै परधान याजका काऐ भेज़ी गौ। 
JHN,18,25,"शमौन पतरस खौड़ी हुइयौ आगी तापदै थौ लागौ औन्दौ। तैबै तिंउऐ तेसलै बोलौ, “किऐ तू भी एसरै च़ेलै मांझ़िआ कु ता नाईं?” तिणीऐ मुकरियौ बोलौ, “हाऊं नाईं ऊ।” "
JHN,18,26,"परधान याजका रै नुकरा मांझ़िया कु एक, ज़ो तेसरै टौबरा मांझ़िऊ कु थौ ज़ासरौ कौन्थु पतरसै काटौ थौ, बोलौ, “का मुंइऐ तू यीशु आइलै बौगीच़ै दी नाईं देखौ थौ?” "
JHN,18,27,"पतरस तौंइऐ मुकरौ, और खरकच़ार कुखड़ौ बाशौ। "
JHN,18,28,"तैबै तिंउऐ यीशु काइफा काऐ कु पिलातुसा रै मैहला दी नींई गौ, और दोतकौ बौगत थौ, पर सै आपु मैहला भितै नाईं डै ताकी बिटाल़िया नाईं पर फसह रै साज़ै री रोटी खाई बौल़ा। "
JHN,18,29,"तैबै पिलातुस बाइरै निकल़ौ और तिऊं काऐ आशीयौ बोलौ, “तुमै एस आदमी माथै केज़ी बुशा रौ आरोप ला ई?” "
JHN,18,30,"तिंउऐ तेसलै ज़वाब दैऔ, “अगर एऊ बुरै कामा कौरणै वाल़ौ नाईं औआ थौ ता आमै एस तैरै हाथा दी नाईं दिआ थै।” "
JHN,18,31,"पिलातुसै तिउंलै बोलौ, “तुमै ई नियौं एस आपणै नियमा कौरी एसरौ फैसलौ कौरौ।” यहुदी मुख्येउऐ तेसलै बोलौ, “आमुकै हक्क्क नाईं की आमै कासरौ प्राण निऊं लै।” "
JHN,18,32,"एऊ एथलै हुऔ की यीशु री सेज़ी बूश पुरी हुआ ज़ो तिणीऐ इणै, इशारै दैंदी बारै बोली थी की तेसरी मौत किणी हुआ। "
JHN,18,33,"तैबै पिलातुस तौंइऐ मैहला दी भितरै डैऔ, और यीशु भितरै औटाइयौ तेसकु पुछ़ौ, “का तू यहुदिऊ रौ राज़ौ ई?” "
JHN,18,34,"यीशुऐ तेसलै ज़वाब दैऔ, “का तू एज़ी बूश आपणी तौरफा कु बोलाई या दुजेउऐ मैरै बारै दी ताउंकै इणौ बोलौ आ?” "
JHN,18,35,"पिलातुसै ज़वाब दैऔ, “तू ज़ाणाई कि हाऊं यहुदी नाईं ऊ। तेरी ई ज़ाती और बौड़ै याजकुऐ तू मैरै हाथा दी दैऔ ई। ताइंऐ का किऔ आ?” "
JHN,18,36,"यीशुऐ ज़वाब दैऔ, “मैरौ राज़ इऐं धौतरी रौ नाईं। अगर मैरौ राज़ इऐं धौतरी रौ औआ थौ, ता मैरै सेवक पिटिआ थै कि मुं यहुदी मुख्यै रै हाथा दी नाईं दिआ थै, पर मैरौ राज़ इदलौ नाईं।” "
JHN,18,37,"पिलातुसै तेसलै बोलौ, “तैबै का तू राज़ौ ई?” यीशुऐ ज़वाब दैऔ, “तू आपु बोलाई की हाऊं राज़ौ ऊ। मुंइऐ एज़ी ताइंऐ ज़नम निऔं और एथीलै धौतरी दी आशो ऊ कि सौच़्च़ाई री गवाही दैऔ। ज़ुण-कुण सौच़्च़ाई कु प्यार कौरा आ, सेऊ मेरी बाच़ शुणा आ।” "
JHN,18,38,"पिलातुसै तेसलै बोलौ, “सौच़्च़ाई का सा?” इणौ बोलीयौ सेऊ तैबै यहुदी मुख्यै काऐ डैऔ और तिउंलै बोलौ, “मुकै ता एसदी कुछ़ भी बुराई नाईं दिशदी।” "
JHN,18,39,“पर तुमारौ एज़ौ रिवाज़ा आ कि फसह रै साज़ै दी तुमुलै एक कैदी आज़ाद कौरु। तैबै का तुमै च़ाहा ई कि हाऊं तुमुलै यहुदिया रौ राज़ौ छ़ाड़ू?” 
JHN,18,40,"तैबै तिंउऐ तौंइऐ हाकै देइयौ बोलौ, “एस नाईं, पर आमुलै बरअब्बा छ़ाड़।” और बरअब्बा एक डाकू थौ। "
JHN,19,1,एथ माथै पिलातुसै सिपाइऊ लै हुकम दैऔ कि यीशु दी कोड़ै लाऔ। 
JHN,19,2,"सिपाइउऐ कांडेउ रौ ताज़ बेलियौ तेसरै मुंडा माथै छ़ाड़ौ, और तेसकै बैंगनी रौंगा रै जुड़कै भिड़ाऐ, "
JHN,19,3,"और तेस काऐ आशी-आशीयौ बोलदै लागै, “ओ यहुदिऊ रै राज़ै आ, ढाल!” और तेसदी थापै भी लाई। "
JHN,19,4,"तैबै पिलातुसै तौंइऐ बाइरै निकल़ियौ लोगु लै बोलौ, “ देखौ, हाऊं एस तुमु काऐ तौंइऐ बाइरै आणाऊ। ताकी तुमै ज़ाणालै कि मुकै एसदी कुछ़ भी गौलती नाईं दिशदी।” "
JHN,19,5,"तैबै यीशु कांडै रौ ताज़ और बैंगनी जुड़कै भिड़ाइयौ बाइरै गाड़ौ। और पिलातुसै तिउंलै बोलौ, “देखौ, एस आदमी!” "
JHN,19,6,"ज़ेबी बौड़ै याजकु और च़ोउकीदारुऐ सेऊ देखौ, ता हाका देइयौ बोलौ, “एस क्रुसा माथै च़ौड़ाऊ, क्रुसा माथै!” पिलातुसै तिउंलै बोलौ, “तुमै ई एस निऔं और क्रुसा माथै च़ड़ाऔ, कैलैकि मुकै एसदी कोई भी गौलती नाईं दिशदी।” "
JHN,19,7,"यहुदी मुख्येउऐ तेसलै ज़वाब दैऔ, “आमारौ भी कानून आ और तेस नियमा कौरी एऊ झ़ांगणै रै लायक आ, कैलैकि एऊ आपुलै परमेश्‍वरा रौ छ़ोहरु आ बौणौ औन्दौ।” "
JHN,19,8,"ज़ेबी पिलातुसै एज़ी बूश शुणी ता औज़ौ भी भौरी डौरी गौ, "
JHN,19,9,"और तैबै मैहला दी भितै डैऔ और यीशु लै बोलौ, “तू किदलौ ई?” पर यीशुऐ तेसलै कुछ़ भी ज़वाब नाईं दैऔ। "
JHN,19,10,"एथ माथै पिलातुसै तेसलै बोलौ, “मुं आइलै कैलै ना बोलदौ? का तू नाईं ज़ाणदौ की ताऊं आज़ाद कौरणै रौ हक्क्क मुकै आ, और ताऊं क्रुसा माथै च़ड़ाउणा रौ हक्क्क भी मुकै आ।” "
JHN,19,11,"यीशुऐ ज़वाब दैऔ, “अगर ताउंलै परमेश्‍वरा री तौरफा कु नाईं औआ थौ दैऔ औन्दौ, ता तैरौ मुं माथै कुछ़ हक्क्क नाईं औआ थौ। एथीलै ज़ुणिऐ हाऊं तेरै हाथा दी पकड़ाऔ ऊ तेसरौ पाप ज़ादौ आ।” "
JHN,19,12,"एस ज़वाब शुणीयौ पिलातुसै सेऊ छ़ाड़नौ च़ाऔ, पर यहुदिऊ लोगु री भीड़ हाका देइयौ बोलौ, “अगर तू एस छ़ाड़ाई ता तेरी दोस्ती कैसरा राज़ै आइलै नाईं आ। ज़ुण भी आपुलै राज़ौ बौणा सा सेऊ कैसर राज़ै रौ दुश्मन बौणा सा।” "
JHN,19,13,"एज़ी बुशै शुणियौ पिलातुसै यीशु बाइरै आणौ और तिऐं ज़ागाह दी एक फैसलै री गादी थी ज़ेथलै इब्रानी बोली दी “गब्बता” बोला थै, और फैसलै शुणाउणै वाल़ी गादी माथै बोशौ। "
JHN,19,14,"एऊ फसह रै साज़ै री त्यारी रौ दीन थौ, और छ़ौउऐ घंटै रै तकरीबन थौ। तैबै तिणीऐ यहुदी लोगु लै बोलौ, “देखौ तुमारौ राज़ौ!” "
JHN,19,15,"पर तिंउऐ हाकै देई, “झ़ांगौ! झ़ांगौ! एस क्रुसा माथै च़ौड़ाऊ!” पिलातुसै तिउंलै बोलौ, “का हाऊं तुमारौ राज़ौ क्रुसा माथै च़ौड़ाऊ?” बौड़ै याजकुऐ ज़वाब दैऔ, “कैसर राज़ै छ़ाड़ियौ आमारौ कोई भी राज़ौ नाईं।” "
JHN,19,16,तैबै पिलातुसै यीशु तिंउरै हवालै कौरी गौ ताकी तेस क्रुसा माथै च़ौड़ावा लै। 
JHN,19,17,"तैबै सिपाइउऐ यीशु नीं ऐरौ, और यीशु आपणौ क्रूस चुंगिऔ तिंऐ ज़ागाह कु बाइरै डैऔ, “ज़ेथलै खोपड़ी री ज़ागाह” बोलाई और इब्रानी बोली दी “गुलगुता”। "
JHN,19,18,"तिऐ तिंउऐ सेऊ और तेस आइलै तौंइऐ दुई आदमी क्रुसा माथै च़ौड़ाऐ, एक ओर भिलै और एक पौर भिलै, और मांझ़ा दी यीशु। "
JHN,19,19,"पिलातुसै एक तौखती लिखीयौ क्रुसा दी लाई गोई, तौखती दी इणौ थौ लिखौ औन्दौ, “यीशु नासरी, यहुदिऊ रौ राज़ौ।” "
JHN,19,20,"इऐ तौखती भौरी यहुदिउऐ पौड़ी, कैलैकि सेज़ी ज़ागाह ज़िऐ यीशु क्रुसा माथै च़ौड़ाऔ थौ यरुशलेम इलाकै काऐ थी। और तौखती दी इब्रानी और लतिनी और युनानी दी थौ लिखौ औन्दौ। "
JHN,19,21,"तैबै यहुदिऊ रै बौड़ै याजकुऐ पिलातुसा लै बोलौ, “यहुदिऊ रौ राज़ौ नाईं लिखौ पर इणौ कि ‘तिणीऐ बोलौ, हाऊं यहुदिऊ रौ राज़ौ ऊ।’ ” "
JHN,19,22,"पिलातुसै ज़वाब दैऔ, “मुंइऐ ज़ो लिखी गौ, सेऊ लिखी गौ।” "
JHN,19,23,"ज़ेबी सिपाइउऐ यीशु क्रुसा माथै च़ौड़ाई गौ थौ, ता तेसरै जुड़कै नीईंयौ च़ारा भिलै किऐ, हर सिपाइऊ लै एक हिस्सौ, और कुरतौ भी निऔं, पर कुरतौ बिण सिंऔ माथा कु तौल़ झ़ांऊ बुणौ औन्दौ थौ। "
JHN,19,24,"एस कुरता लै तिंउऐ आपु मांझ़िऐ बोलौ, “आमै एस नाईं च़िरदै, पर एथ माथै पौर्च़ी पाई की एऊ कासरौ औलौ।” एऊ एथीलै हुऔ कि पवित्रशास्त्रा दी ज़ो लिखौ औन्दौ थौ सेऊ पुरौ हुआ, “तिंउऐ मैरै जुड़कै आपु मांझ़िऐ बांटी ऐरै और मैरै जुड़कै माथै पौर्च़ी पाई।” "
JHN,19,25,"तैबै सिपाइउऐ इणी ई कियौ। यीशु रै क्रुसा काऐ तेसरी आमा और तेसरी आमारी बौइण, क्लोपासा री छ़ेउड़ी मरियम, और मगदल गांवा री मरियम खौड़ी थी। "
JHN,19,26,"ज़ेबी यीशुऐ आपणी आमा, और सेऊ च़ेलौ ज़ास आइलै सेऊ प्यार कौरा थौ आपु काऐ खौड़ै देखै ता आपणी आमा लै बोलौ, “ओ आमा, देख, एऊ तैरौ छ़ोहरु आ।” "
JHN,19,27,"तैबै तिणीऐ च़ेलै लै बोलौ, “इऐ तेरी आमा आ।” और सेज़ै बौगता कु तिणी च़ेलै ऐ सै यीशु री आमा आपणै घौरै नींई गोई। "
JHN,19,28,"एथ बासिऐ यीशुऐ इणै ज़ाणीऔ कि आबै सब-कुछ़ पुरौ हुई गौ आ, एथीलै कि पवित्रशास्त्रा दी ज़ो लिखौ आ सेऊ पुरौ हुआ, और बोलौ, “हाऊं चिशौ ऊ।” "
JHN,19,29,"तिऐ सिरकै कौरीऐ भौरौ औन्दौ एक ओखर थौ छ़ाड़ौ औन्दौ, और तिंऊ मांझ़िया कु एकीऐ लाम्बै डिंगै दी स्याइचूश लाऔ और सिरकै दी भिज़ाऔ और यीशु रै मुंआ दी लाऔ। "
JHN,19,30,"ज़ेबी यीशुऐ सेऊ सिरकौ च़ाखौ, और बोलौ, “पुरौ हुऔ”। और मूंड उटै पाईयौ प्राण छ़ाड़ै। "
JHN,19,31,"एथीलै कि सेऊ फसह री त्यारी रौ दिन थौ, यहुदिउऐ पिलातुसा कु औरज़ कौरी कि इऊं री टांगै पोरु च़ांई चोड़नी और क्रुसा कु उतारणै च़ांई ताकी इऐ आरामा रै दिना दी क्रुसा माथै ना रौआ, कैलैकि आरामा रौ दिन सारेऊ कु बौड़ौ दिन थौ। "
JHN,19,32,"और तिऊं सिपाइउऐ आशीयौ तिंऊ आदमी मांझ़िया कु पैहलै री टांगै चोड़ी और तैबै दुजै री भी, ज़ो यीशु आइलै थै क्रुसा माथै च़ौड़ाऐ औन्दै। "
JHN,19,33,"पर ज़ेबी यीशु काऐ आशीयौ देखौ की एऊ मौरी गौ आ, ता तेसरी टांगै नाईं चोड़ी। "
JHN,19,34,"पर सिपाइऊ मांझ़िआ कु एकीऐ बरछ़ै कौरीऐ तेसरी शाफड़ी छोपी, और तेसकु खरकच़ार लोऊ और पाणी निकल़ौ। "
JHN,19,35,"ज़ुणिऐ इणौ देखौ, तिणीऐ गवाही देई, और तेसरी गवाही सौच़्च़ी आ। और सेऊ ज़ाणा आ कि सेऊ सौच़्च़ौ बोला आ कि तुमै भी विश्वास कौरौ। "
JHN,19,36,"एज़ी बुशै एथीलै हुई की पवित्रशास्त्रा दी ज़ो लिखौ औन्दौ आ सेऊ पुरौ हुऔ आ, “तेसरै कोई हाड़कै नाईं चोड़ा लै।” "
JHN,19,37,"तैबै एक ओरी ज़ागाह दी इणौ आ लिखौ औन्दौ, “ज़ुण तिंउऐ छोपौ आ, तेस माथै सै नौज़र छ़ाड़ा लै।” "
JHN,19,38,"एज़ी बुशु बासिऐ अरिमतिया गांवा रै युसुफै ज़ो यीशु रौ च़ेलौ थौ, पर यहुदी मुख्येऊ रै डौरा कु एज़ी बूश च़ोरी छ़ाड़ा थौ, पिलातुसा कु औरज़ कौरी की का हाऊं यीशु रौ मौड़ौ नीऊं लै। पिलातुसै तेसरी औरज़ शुणी और युसुफै आशीयौ यीशु रौ मौड़ौ निऔं। "
JHN,19,39,"नीकुदेमुस भी, ज़ो पैहलै यीशु काऐ राची डैऔ थौ, पचास सेरा रै लगभग मिलाऔ औन्दौ खुशबुदार च़िज़ै और मैंहगै वाल़ौ तेल आणौ। "
JHN,19,40,"तैबै तिंउऐ यीशु रौ मौड़ौ निऔं, और यहुदिऊ रै दाबणा रै रिवाज़ा कौरीऐ सेऊ खुशबुदार च़िज़ै कौरीऐ टालै दी मेटौ। "
JHN,19,41,"सेज़ी ज़ागाह काऐ ज़िऐ यीशु क्रुसा माथै च़ौड़ाऔ थौ, एक बगीच़ौ थौ, और तेस बौगीच़ै दी एक नौईं ओडाच़ी थी ज़ासदी केबी भी कोई नाईं छ़ाड़ौ थौ। "
JHN,19,42,"एथीलै यहुदिऊ रै त्यारी रै दिना रै वज़ाह कु तिंउऐ यीशु तेथी दी छ़ाड़ौ, कैलैकि सै ओडाच़ी नज़दीक थी। "
JHN,20,1,"सप्ताह रै पैहलै दिनै मरियम मगदलीनी और औज़ौ ओर छ़ेउड़ी दोउत राची उठीयौ न्यारै दी ओडाच़ी काऐ आशी, और पात्थर ओडाच़ी कु घिसरौ औन्दौ देखौ। "
JHN,20,2,"तैबै तिंउऐ फेट मारी और शमौन पतरस और तेस दुजै च़ेलै काऐ ज़ास आइलै यीशु प्यार कौरा थौ, आशीयौ बोलौ, “तिंउऐ ओडाच़ी भितै कु प्रभु रौ मौड़ौ गाड़िऔ नींई गौ आ, और आमै नाईं ज़ाणदै कि सेऊ किऐ छ़ाड़ी गौ आ।” "
JHN,20,3,तैबै पतरस और सेऊ दुजौ च़ेलौ निकल़ियौ ओडाच़ी भिलै च़ाल पौड़ै। 
JHN,20,4,"सै दुइआ साथा-साथाई फेटै दैंदै थै लागै औन्दै, पर दुजौ च़ेलौ पतरसा कु औगाड़िऐ डेइऔ ओडाच़ी काऐ पैहलै पौउंच़ौ। "
JHN,20,5,"और उटौ पौड़ीयौ जुड़कै धौनी पौड़ै औन्दै देखै, पर सेऊ भितरै नाईं डैऔ। "
JHN,20,6,"तैबै शमौन पतरस ज़ो तेस पिछ़ु थौ आशदै लागौ औन्दौ पौउंच़ौ, और ओडाच़ी दी भितरै डैऔ और जुड़कै पौड़ै औन्दै देखै। "
JHN,20,7,"और सेऊ कापड़ौ ज़ो तेसरै मुंडा दी थौ बानौ औन्दौ, जुड़कै आइलै पौड़ौ औन्दौ नाईं, पर अलग एकी ज़ागाह दी मेटियौ छ़ाड़ौ औन्दौ देखौ "
JHN,20,8,तैबै दुजौ च़ेलौ भी ज़ो ओडाच़ी काऐ पैहलै पौउंच़ौ थौ भितरै डैऔ और देखीयौ विश्वास किऔ। 
JHN,20,9,सै ता इबी झ़ांऊ पवित्रशास्त्रा री तिऐं बूश नाईं सौमझ़ै थै कि सेऊ मौरै औन्दै मांझ़िआ कु ज़िउंदौ हुआ आ। 
JHN,20,10,तैबै सै च़ेलै आपणै घौरै डेई गौऐ। 
JHN,20,11,"पर मरियम लेरीयौ ओडाच़ी काऐ बाइरै खौड़ी रौई, और लेरदै-लेरदै ओडाच़ी भिलै उटै पौड़ीयौ। "
JHN,20,12,"दुई सौरगदूत च़ौमकिलौ जुड़कै भिड़ीयौ एक शिराणै काऐ और दुजौ बांगणै काऐ बोशै औन्दै देखै, ज़िऐ यीशु रौ मौड़ौ थौ छ़ाड़ौ औन्दौ। "
JHN,20,13,"तिंउऐ तियांलै बोलौ, “ओ मरियम, तू कैलै लेराई?” मरियमै तिउंलै बोलौ, “तिंउऐ मैरै प्रभु चुंगिऔ नीं गौ आ और हाऊं नाईं ज़ाणदी कि सेऊ किऐ छ़ाड़ौ औन्दौ।” "
JHN,20,14,"इणौ बोलीयौ सै पिछ़ाऊं फीरी और यीशु खौड़ौ हुऔ औन्दौ देखौ, पर नाईं रवाउऔ कि एऊ यीशु आ। "
JHN,20,15,"यीशुऐ तियांलै बोलौ, “ओ छ़ेउड़ी ज़ात, तू कैलै लेराई? कास लौड़ाई?” तिंआऐ सेऊ बौगिच़ा रौ माली सौमझ़िऔ तेसलै बोलौ, “ओ मैरौ भाई, अगर ताइंऐ सेऊ नींई गौ आ ता मुकै बोल कि सेऊ किऐ छ़ाड़ौ आ, और हाऊं तेस निआंऊ।” "
JHN,20,16,"यीशुऐ तियांलै बोलौ, “मरियम!” तियांऐ पिछ़ाऊं फिरीऔ तेसलै इब्रानी बोली दी बोलौ, “रब्बूनी!” मतलब कि “ओ गुरु”। "
JHN,20,17,"यीशुऐ तियांलै बोलौ, “मुं नाईं छ़ूं, कैलैकि हाऊं इबी झ़ांऊ बाबा काऐ उपरै नाईं डैऔ, पर मैरै भाइऊ काऐ डेइऔ तिउंलै बोल, कि हाऊं आपणौ बाब और तुमारौ बाब, और आपणै परमेश्‍वर और तुमारै परमेश्‍वरा काऐ उपरै डिआऊ।” "
JHN,20,18,"मरियम मगदलीनी ऐ डेइऔ च़ेलेऊ कै बोलौ, “मुंइऐ प्रभु देखौ, और तिणीऐ मुलै एज़ी बुशै बोली।” "
JHN,20,19,"सेज़ै दिनै ज़ो सप्ताह रौ पैहलौ दीन थौ, ब्याल़कै बौगतै ज़ेबी तिदलै दार ज़िऐ च़ेलै थै, यहुदी मुख्येऊ रै डौरा कु बन्द थै, तैबै यीशु आशौ और तिऊं मांझ़िऐ खौड़ौ हुइयौ तिउंलै बोलौ, “तुमुलै शान्ति मिला।” "
JHN,20,20,और इणै बोलीयौ तिणीऐ आपणौ हाथ और आपणी कूख तिउंकै देखाल़ै। तैबै च़ेलै प्रभु देखीयौ खुश हुऐ। 
JHN,20,21,"यीशुऐ तौंइऐ तिउंलै बोलौ, “तुमुलै शान्ति मिला। ज़िणौ बाबै हाऊं इऐं दुनिया दी भेज़ौ ऊ, तिणी ई हाऊं भी तुमु भेज़ाऊ।” "
JHN,20,22,"इणौ बोलीयौ तिणीऐ तिऊं माथै फुकरौ और तिउंलै बोलौ, “पवित्र आत्मा निऔं। "
JHN,20,23,"ज़ासरै पाप तुमै माफ कौरा, सै तिउंलै माफ की ई गौऐ ई। ज़ासरै पाप तुमै माफ नाईं कौरदै, तिउंरै पापा री माफी नाईं हुणै” "
JHN,20,24,"थोमा ज़ुण बाराह च़ेलेऊ मांझ़िआ कु एक थौ, ज़ासलै दिदुमुस बोलाई, ज़ेबी यीशु आशौ ता सेऊ तिऐ नाईं थौ। "
JHN,20,25,"ज़ेबी ओर च़ेलै तेसलै बोलदै लागै, “आमुऐ प्रभु देखौ आ, ”तैबै तिणीऐ बोलौ, “ज़ेबी झ़ांऊ हाऊं तेसरै हाथा दी प्रेगा रै छ़ेद नाईं देखुलौ, और तेसरै छेदा दी आपणी हाथा री औंउठी नाईं पाऊलौ, और तेसरी कुखी रै ज़ख्मा दी आपणौ हाथ ना पाऊ, तेबी झ़ांऊ हाऊं विश्वास नाईं कौरदौ कि यीशु ज़िउंदौ हुई गौ।” "
JHN,20,26,"आठा दिना बासिऐ तेसरै च़ेलै तौंइऐ घौरा भितै थै, और थोमा तिऊं आइलै थौ। और दार बन्द थै, तैबै यीशु आशौ और तिऊं मांझ़िऐ खौड़ौ हुईऔ बोलौ, “तुमुलै शान्ति मिला।” "
JHN,20,27,"तैबै तिणीऐ थोमा लै बोलौ, “आपणी ओंउठी कौरीयौ मैरै हाथ छ़ूंइयौ देख और आपणै हाथा री औंउठी मैरै हाथा रै छेदा दी पा, और शक नाईं पर विश्वास कर।” "
JHN,20,28,"इणै शुणियौ थोमै ज़वाब दैऔ, “ओ मैरै प्रभु, ओ मैरै परमेश्‍वर!” "
JHN,20,29,"यीशुऐ तेसलै बोलौ, “ताइंऐ हाऊं देखौ ऊ, का एथीलै विश्वास कियौ आ? भौलै ई सै आदमी ज़ुणिऐ बिण देखै मुं माथै विश्वास कियौ।” "
JHN,20,30,"यीशुऐ ओर भी भौरी निशाण च़ेलेऊ कै देखाल़ै ई, ज़ो इऐं किताबी दी नाईं लिखौ औन्दौ। "
JHN,20,31,"पर इऐ एथीलै आ लिखी ऐन्दी, कि तुमै विश्वास कौरा कि यीशु ई परमेश्‍वरा रौ छ़ोहरु मसीह आ, और तेस माथै विश्वास कौरीयौ सौदा री ज़िन्दगी पाऔ। "
JHN,21,1,"इऊं बुशु बासिऐ यीशु आपु गलीला झ़िला रै डिका दी च़ेलेऊ काऐ पौगड़ौ हुऔ, "
JHN,21,2,"शमौन पतरस, और थोमा ज़ासलै दिदुमुस बोलाई, और गलीला रै काना गाँवा रौ नतनएल, और जबदी रै छ़ोहरु, और तेसरै च़ेलेऊ मांझ़िआ कु दुई लोग औज़ौ कौट्ठै थै। "
JHN,21,3,"शमौन पतरसै तिउंलै बोलौ, “हाऊं माच़्छ़ी पाकुड़दै डिआऊ।” तिंउऐ तेसलै बोलौ, “आमै भी ताऊं आइलै आशी ई।” तैबै सै निकल़ियौ किश्ती दी च़ौड़ै, पर सेज़ी राची तिउंकै कुछ़ ना पाकड़ुऔ। "
JHN,21,4,दोउत राची ई यीशु डिका काऐ आशीयौ खौड़ौ हुऔ। तैबै भी च़ेलेउऐ नाईं रवावौ की एऊ यीशु आ। 
JHN,21,5,"तैबै यीशुऐ तिउंलै बोलौ, “ओ लोल़डेउओ, का तुमुकै कुछ़ माच़्छ़ी आसती आ?” तिंउऐ ज़वाब दैऔ, “नाईं।” "
JHN,21,6,"तिणीऐ तिउंलै बोलौ, “किश्ती रै सुल़टी भिलै ज़ाल़ पा लै ता तुमुकै मिला ई।” तैबै तिंउऐ ज़ाल़ पाऔ, और सै भौरी माच़्छ़ी मिलणै री वज़ाह कु ज़ाल़ झिड़ी नाईं बौल़ै। "
JHN,21,7,"तैबै तिणी च़ेलै ज़ास आइलै यीशु प्यार कौरा थौ, पतरसा लै बोलौ, “एऊ ता प्रभु आ!” शमौन पतरसै इणौ शुणियौ कि एऊ प्रभु आ, कमरा दी गाची बानियौ कौशी, कैलैकि सेऊ नांगौ थौ, और झ़िला दी डैऔ। "
JHN,21,8,"पर दुजै च़ेलै किश्ती दी माच़्छ़ी कौरी भौरुऐ औन्दौ ज़ाल़ झिड़ी-झिड़ीऔ आशै, कैलैकि सै डिका कु ज़ादै दूर नाईं थै, बल्कि लगभग दुई शौ हाथ दूर थै। "
JHN,21,9,"ज़ेबी सै डिका दी पौउंच़ै, ता तिंउऐ गाठै री आग और तेथदी माच़्छ़ी छ़ाड़ी, ऐन्दी और रोटी देखी। "
JHN,21,10,"यीशुऐ तिउंलै बोलौ, “ज़ो माच़्छ़ी तुमुऐ इबी पाकड़ी ई, तिऊं मांझ़िऊ कु कुछ़ आणौ।” "
JHN,21,11,"तैबै शमौन पतरसै किश्ती दी डेइऔ एक शौ तरेपन बौड़ी माच़्छ़ीउ कौरी भौरुऔ औन्दौ ज़ाल़ डिका दी झिड़ौ, और एती माच़्छ़ीउ कौरीऐ भी ज़ाल़ नाईं च़िरुऔ। "
JHN,21,12,"यीशुऐ तिउंलै बोलौ, “आशौ, रोटी खाऔ।” च़ेलै मांझ़िआ कु कासी री हिम्मत नाईं पौड़ी की तेसकु पुछ़ा, कि “तू कुण ई?” कैलैकि सै ज़ाणा थै की एऊ प्रभु ई आ। "
JHN,21,13,"यीशुऐ आगुड़ै डेइयौ रोटी च़ुंगी और तिउंलै देई, और तिणी ई माच़्छ़ी भी देई। "
JHN,21,14,इयौ चिजी बारै आ कि यीशु मौरै औन्दै मांझ़िआ कु ज़िउंदौ हुईयौ च़ेलेऊ कै दिशौ। 
JHN,21,15,"रोटी खाइऔ यीशुऐ शमौन पतरसा लै बोलौ, “ओ शमौन, यहुन्ना रै छ़ोहरु, का तू इऊं कु बौड़ियौ मुकु प्यार कौरा ई?” तिणीऐ तेसलै बोलौ, “ओ, प्रभु। तू ता ज़ाणाई कि हाऊं ताऊं आइलै प्यार कौराऊ।” तिणीऐ तेसलै बोलौ, “मैरै लोगु रौ ध्यान छ़ाड़।” "
JHN,21,16,"तिणीऐ तौंइऐ दुजी बारै तेसलै बोलौ, “ओ शमौन, यहुन्ना रै छ़ोहरु आ, का तू मुकु प्यार कौरा ई?” तिणीऐ तेसलै बोलौ, “ओ, प्रभु। तू ज़ाणाई कि हाऊं ताऊं आइलै प्यार कौराऊ।” तिणीऐ तेसलै बोलौ, “मेरी भेरी ज़ाग।” "
JHN,21,17,"यीशुऐ चिजी बारै तेसलै बोलौ, “ओ शमौन, यहुन्ना रै छ़ोहरु, का तू मुकु प्यार कौरा ई?” पतरस नराज़ हुऔ कि तिणीऐ चिजी बारै तेसलै इणौ बोलौ, “का तू मुकु प्यार कौरा ई?” और तेसलै बोलौ, “ओ प्रभु, तू ता सब कुछ़ ज़ाणाई। तू इणौ भी ज़ाणाई कि हाऊं ताऊं कु प्यार कौराऊ।” यीशुऐ तेसलै बोलौ, “मेरी भेरी च़ार।” "
JHN,21,18,"हाऊं ताउंलै सौच़्च़ौ-सौच़्च़ौ बोलाऊ, “ज़ेबी तू ज़वान थौ ता आपणी कौमर बानिऔ ज़िऐ च़ाहा थौ तिऐ डिआ थौ। पर ज़ेबी तू बुड़ौ औआ लौ ता आपणै हाथ फौइलावा ई, और दुजै तेरी कौमर बानियौ ज़िऐ तू नाईं च़ाहा लौ तिऐ ताऊं नियां ई।” "
JHN,21,19,"तिणी यीशुऐ एज़ी बुशेऊ कौरीऐ इशारौ दैऔ कि पतरस किणी मौउता कौरीऐ परमेश्‍वरा री बौड़ाई कौरा और तैबै तिणीऐ तेसलै बोलौ, “मैरौ च़ेलौ बौणी रौऊ।” "
JHN,21,20,"पतरसै मुड़ियौ सेऊ च़ेलौ पिछ़ाड़ीऐ आशदै देखौ, ज़ासकु यीशु प्यार कौरा थौ, और ज़ुणिऐ रोटी खाणै रै बगता दी यीशु री छ़ाती भिलै झुकियौ पुछ़ौ थौ, “ओ प्रभु, ताऊं पकड़ाउणै वाल़ौ कुण आ?” "
JHN,21,21,"तेस देखीयौ पतरसै यीशु लै बोलौ, “ओ प्रभु, एसरौ का हाल औआ लौ?” "
JHN,21,22,"यीशुऐ तेसलै बोलौ, “अगर हाऊं च़ाऊ लै कि सेऊ मैरै आशणै झ़ांऊ रुकी रौआ, ता ताउंलै एथकु का? मैरौ च़ेलौ बौणी रौऊ।” "
JHN,21,23,"एथीलै भाईऊ मांझ़िऐ एज़ी बुशै फौइली गोई कि सेऊ च़ेलौ नाईं मौरदौ। पर यीशुऐ तेसकै इणौ नाईं बोलौ थौ कि सेऊ नाईं मौरदौ, पर इणौ बोलौ थौ कि, “अगर हाऊं च़ाऊ लै कि सेऊ मैरै आशणै झ़ांऊ रुकी रौआ, ता ताउंलै एथकु का?” "
JHN,21,24,"एऊ सेज़ौ च़ेलौ आ ज़ो एज़ी बुशु री गवाही दिआ और ज़ुणिऐ एज़ी बुशै लिखी ऐन्दी ई, और आमै ज़ाणी ई कि तेसरी गवाही सौच़्च़ी आ। "
JHN,21,25,"औज़ौ भी भौरी काम ई, ज़ो यीशुऐ किएई। अगर तिऊं बुशु एक एक कौरीऐ लिखा थै, ता मेरी सौमझ़िऐ ज़ो किताबै लिखीणी थी सै धौतरी दी नाईं औका थी। "
ACT,1,1,"ओ थियुफिलुस, मुंइऐ पैहली किताब तिऊं सारी बुशु रै बारै दी लिखी ज़ो यीशु शुरु कु कौरा और शिखावा थौ, "
ACT,1,2,ज़ेबी झ़ांऊ यीशु सौरगा लै ना डैऔ। डेउणै कु पैहलै यीशु तिऊं च़ुनै औन्दै प्रेरितु लै पवित्र आत्मा रै ज़ौरिऐ हुकम दैन्दै थाकौ लागी। 
ACT,1,3,"यीशुऐ दु:ख उठाउणै, मौउता बासिऐ भौरी पाकै सबूता कौरी देखाल़ौ कि हाऊं ज़िउंदौ हुऔ ऊ, और चालिस दिना झ़ांऊ तिउंकै दिशदै थाकौ लागी, और परमेश्‍वरा रै राज़ा री बुशै थाकौ तिउंकै शुणाउंदै लागी। "
ACT,1,4,"ज़ेबी सै कौट्ठै थै तिऊंकु मिलियौ तिउंलै हुकम दैऔ, “यरुशलेम नाईं छ़ाड़ेऊ, पर मैरै बाबा रै तेस वायदै पुरै हुणै रौ इन्तज़ार कौरेऊ, ज़ेथरै बारै दी तुमुऐ मुकु पैहलै शुणी गौ आ। "
ACT,1,5,कैलैकि यहुन्नै ता तुमुलै पाणी रौ बपतिस्मौ दैऔ पर कुछ़ दिना बासिऐ परमेश्‍वर पवित्र आत्मा भेज़ा आ ताकी सेऊ तुमु भितै साथा दी रौआ।” 
ACT,1,6,"बासीऐ ज़ेबी प्रेरित यीशु कु मिलै ता तिंउऐ तेसकु पुछ़ौ, “का सेज़ौ बौगत आशी गौ कि तू इस्राइला रौ राज़्य आज़ाद कौरीयौ वापिस आणाई?” "
ACT,1,7,"यीशुऐ तिउंलै बोलौ, “सेज़ै बौगता और काल़ा रै बारै दी ज़ाणनौ तुमारौ काम नाईं आ, कैलैकि सै बाबै आपणै हक्क्का दी छ़ाड़ी औन्दी। "
ACT,1,8,"पर ज़ेबी पवित्र आत्मा तुमु माथै आशा लौ तेभी तुमै शक्ति पा आ ई। यरुशलेम शहर, सारै यहुदिया परदेश और सामरीया गांवा और सण्सारा रै हर ज़ागाहा दी तुमै मैरै शाजत हुणै ई।” "
ACT,1,9,"इणै बोलीयौ सेऊ तिऊं रै देखदै-देखदै सौरगा लै डैऔ, और बादल़ा री वज़ाह कु सै तेस नाईं देखी बौल़ै। "
ACT,1,10,"तेसरै डेउंदी बारै ज़ेबी सै सौरगा भिलै थै लागै औन्दै देखदै, ता देखौ तेबी ई दुई आदमी शेते जुड़कै भिड़ीयौ तिऊं काऐ आशीयौ खौड़ै हुऐ, "
ACT,1,11,"और तिउंलै बोलौ, “ओ गलीली लोगुओ, तुमै कैलै ई खौड़ै हुइयौ सौरगा भिलै देखदै लागै औन्दै? एऊ यीशु, ज़ो तुमारै सामनै परमेश्‍वरै सौरगा लै निऔं आ, ज़िणौ तुमुऐ सेऊ सौरगा भिलै डेऊंदै देखौ आ, तिणी सेऊ तौंइऐ आशा आ।” "
ACT,1,12,"तेथ बासीऐ प्रेरित जैतून नावां री पहाड़ी कु यरुशलेम शहरा दी आशै, ज़ो यरुशलेमा रै नज़दीक तकरीबन एक किलोमिटर दूर आ। "
ACT,1,13,"ज़ेबी सै तिऐ पौउंच़ै ता तिऐ माथलै कौमरै दी डै, ज़िऐ पतरस, यहुन्ना, याकूब, आन्द्रियास और फिलिप्पुस, थोमा, बरतुल्मै, मत्ती, हलफई रौ छ़ोहरु याकूब, शमौन, जेलोतेस और याकुबा रौ छ़ोहरु यहुदा रौआ थै। "
ACT,1,14,इऐ सारै और कई छ़ेउड़ी और यीशु री मां मरियम तेसरै भाईऊ आइलै एक मन हुइयौ प्राथना कौरदै थै लागै औन्दै। 
ACT,1,15,"सेज़ै बौगता दी पतरस भाईऊ मांझ़िऐ ज़ो करीब एक शौ बीश आदमी थै, खौड़ै हुइयौ बोलदै लागौ, "
ACT,1,16,"“ओ भाईओ, ज़ुरुरी थौ कि पवित्रशास्त्रा दी लिखौ औन्दौ वचन पुरौ हुआ ज़ो पवित्र आत्मै दाऊदा रै मुआं कु यहुदा रै बारै दी पैहलै कु थौ बोलौ औन्दौ, ज़ुण यीशु पाकुड़नै वाल़ेऊ रौ परधान थौ। "
ACT,1,17,"यहुदा ता आमु मांझ़िया कु एक, और एज़ी सेवा रै कामा दी भी थौ साथा दी।” "
ACT,1,18,"“ज़िणौ तुमै ज़ाणाई कि तेसरी बुरी कौमाई कौरी एक डोखरौ खरीदौ, और तेसरौ मूंड धौनी लागौ तेसरौ पेट भाज़ौ और तेसरै सारै आंज निकल़ै। "
ACT,1,19,"एज़ी बूश यरुशलेमा दी रौइणै वाल़ै सारै लोगु कै पौतौ लागी, इदरा झ़ांऊ कि तेस डोखरै रौ नाऊं तिउंरी बोली दी ‘हक्क्कलदमा’ ज़ेथरौ मतलब ‘लोऊ रौ डोखरौ’ पौड़ी गौ।” "
ACT,1,20,"पतरसै इणौ भी बोलौ कि, “भजन संहिता री किताबी दी दाऊदै यहुदा रै बारै दी इणौ लिखौ औन्दौ, ‘तेसरौ घौर उझ़ड़ौ च़ांई, और तेथदी कोई ना बौसा और तेसरी राज़गादी दी कोई ओर च़ांई बोशौ।’ "
ACT,1,21,"“एथीलै ज़ेती दिना झ़ांऊ प्रभु यीशु आमु आइलै आशा आण्डा थौ मतलब यहुन्ना रै बपतिस्मौ कु आमारै सामनै सौरगा लै डेउणै झ़ांऊ-ज़ो लोग इबी झ़ांऊ आमु आइलै रौऐ ई, "
ACT,1,22,एथीलै इणौ ज़ुरुरी आ कि तिऊं मांझिया कु एक आदमी आमु आइलै यीशु रै ज़िउंदै हुणै रौ शाजत बौणा।” 
ACT,1,23,"तैबै तिंउऐ दुई लोग खौड़ै किऐ, एक युसुफ ज़ासलै बर-सबा भी बोला थै ज़ासरौ खानदानी नाऊं यूसतुस आ, और दुजौ मत्तियाह, "
ACT,1,24,"और इणी प्राथना की, “ओ प्रभु तू ज़ो सारेऊ रै ज़िवा री ज़ाणाई, इणौ पौगड़ौ कर कि इऊं दुई मांझ़िया कु ताऐं कुण आ चुनौ औन्दौ, "
ACT,1,25,"कि सेऊ इऐं सेवा रै काम और प्रेरिता री ज़ागाह सौंभाल़ा, ज़ास छ़ाड़ियौ यहुदा आपणी ज़ागाह लै डैऔ ज़िऐ तेस डेउणौ च़ांई।” "
ACT,1,26,"तैबै प्रेरितुऐ तिऊं दुई रै नावां री चिट्ठी टाली, और चिट्ठी मत्तियाह रै नावां री निकल़ी। और सेऊ तिऊं ग्यारह च़ेलेऊ आइलै गिणुऔ। "
ACT,2,1,"ज़ेबी यहुदी लोगु रौ पिन्तेकुस्त साज़ै रौ दीन आशौ, ता सै सारै एकी ज़ागाह दी कौट्ठै थै। "
ACT,2,2,"एकदम सौरगा कु तेज़ बागुरा ज़िणौ च़गराअ हुऔ, और तेथ कौरी सारौ घौर ज़िऐ सै बोशै औन्दै थै, हिली गौ। "
ACT,2,3,और तिउंकै आगी री लपटै दिशी ज़िभा बाशीऐ और सै तिऊं मांझ़िऐ सारेऊ माथै बौसी। 
ACT,2,4,"सै सारै पवित्र आत्मा कौरी भौरुऐ, और ज़िणौ पवित्र आत्मै तिउंकै बोलणै री शक्ति देई, सै अलग-अलग बोली बोलदै लागै। "
ACT,2,5,और तेबी तिऐ रै परमेश्‍वरा कु डौरणै वाल़ै भौरी थै ज़ुण सण्सारा रै हर देशा कु आशीयौ तेस साज़ै मनाउणा लै यरुशलेम शहरा दी रौआ थै। 
ACT,2,6,"ज़ेबी इऐ बागुरा ज़िणौ च़ौगराव हुऔ ता भीड़ कौठै हुई गोई और लोग घबराई गौऐ, कैलैकि हरेक आदमी कै शुणींया थौ कि इऐ मेरी ई बोली दी बोलदै लागै औन्दै। "
ACT,2,7,"सै सारै हैरान हुऐ और हैरानी कौरी बोलदै लागै, “देखौ, इऐ ज़ो बोलदै ई लागै औन्दै का इऐ सब गलीला रै नाईं? "
ACT,2,8,तैबै कैलै शुणींया आमुकै आपणी-आपणी ज़नमभुमी री बोली? 
ACT,2,9,"आमै ज़ो पारथी, मेदी, एलानी और मेसोपोटामिया, यहुदिया, कप्पदूकिया, पुनतुस और आसिया, "
ACT,2,10,"और फ्रूगिया पंफूलिया, मिस्र और लीबिया देश ज़ो कुरेना रै आस-पास ई, इऊं सभी देशा रै रौइणै वाल़ै और रोमी वासी, "
ACT,2,11,"यहुदी और यहुदी ज़ाती मानणै वाल़ै, क्रेती और अरबी रै भौरी लोग भी ई, पर आपणी-आपणी बोली दी तिऊंकु परमेश्‍वरा रै बौड़ै-बौड़ै कामा री बुशै शुणी ई।” "
ACT,2,12,"सै सारै हैरान हुऐ और घबराइयौ एकी दुजै कु बोलदै लागै, “इयौ का हुंदै लागौ औन्दौ?” "
ACT,2,13,"पर ओरीउऐ मज़ाक कौरीयौ बोलौ, “इऐ ता नौईं सुरी रै नौशै दी मगन ई।” "
ACT,2,14,"तैबै पतरस तिऊं ग्याराह आइलै खौड़ौ हुऔ और हाकै मारीयौ बोलदै लागौ, “ओ यहुदिया और यरुशलेम शहरा रै सारै रौइणै वाल़ेउओ, इणौ ज़ाणौ। और कौन्थु लाइयौ मेरी बुशै शुणौ। "
ACT,2,15,"ज़िणौ कि तुमै सौमुझ़देई लागै औन्दै, इऐ लोग नौशै दी नाईं ई, कैलैकि इबी ता दोतकौ बौगत आ। "
ACT,2,16,"पर इऐ सेज़ी बूश आ, ज़ो योएल भविष्यवक्तुऐ बोली थी, "
ACT,2,17,"परमेश्‍वर बोला आ, कि ‘आखरी दिना दी इणौ हुणौ कि हाऊं आपणी आत्मा सारै लोगु कै दिआऊ और तुमारै छ़ोहरु और छ़ोटुड़ी भविष्यवाणी कौरा ई, और तुमारै ज़वान देखा ई दर्शण, और तुमारै स्याणै देखा ई सुइणै।’ "
ACT,2,18,"बल्कि हाऊं आपणै नुकुर और आपणी नुकराणी माथै भी, सेज़ै दीनु दी आपणी आत्मा मांझ़िऐ कु आत्मा दिआऊ, और सै भविष्यवाणी कौरा ई। "
ACT,2,19,"और हाऊं माथै सौरगा दी नोखै काम और धौतरी माथै निशाण, मतलब लोऊ, आग और धुंऐ रै बादल़ देखाउआ ऊ। "
ACT,2,20,प्रभु रै फैसलै वाल़ै दिना रै आशणै कु पैहलै सुरज न्यारौ और ज़ून लोऊ। ज़िणी हुणी आ। 
ACT,2,21,और ज़ुण कुण प्रभु रौ नाऊं निंआ लौ सेऊ छ़ुटकारौ पा आ।” 
ACT,2,22,"“ओ इस्राइली लोगुओ, इऊं बुशै शुणौ, यीशु नासरी एक आदमी थौ। ज़ासरौ परमेश्‍वरा री तौरफा कु हुणै रौ सबूत तिऊं शक्ति वाल़ै काम, हैरानी वाल़ै कामा और निशाणा कु पौगड़ौ ई। "
ACT,2,23,सेज़ौ यीशु ज़ुण परमेश्‍वरा री मौरज़ी और पुराणै ज्ञाना कौरीऐ पाकड़ुऔ। तुमुऐ बुरै लोगु रै हाथा कौरी क्रुसा माथै च़ौड़ाइयौ पोरु झ़ांगौ। 
ACT,2,24,पर सेऊ परमेश्‍वरै मौउता रै बन्धना कु छ़ुड़ाइयौ ज़िउंदौ कियौ। कैलैकि एऊ हुणौ मुश्कल़ थौ कि सेऊ तेथरै वंशा दी रौआ। 
ACT,2,25,"कैलैकि दाऊद यीशु मसीहा रै बारै दी बोला कि, ‘हाऊं प्रभु रोज़ आपु काऐ थाका थौ देखदै लागी कैलैकि सेऊ मुं आइलै आ, ताकी हाऊं लोटु नाईं।’ "
ACT,2,26,"एथीलै मैरौ मन खुश हुऔ, और मेरी ज़ीभ मगन हुई। बल्कि मैरौ शरीर भी आशी दी रौआ। "
ACT,2,27,कैलैकि तू मैरै प्राण पाताल़ा दी नाईं छ़ाड़दौ। और ना आपणौ पवित्र ज़ौणै रौ मौड़ौ शौड़णै दैंदौ। 
ACT,2,28,ताऐं मुकै ज़िन्दगी री बाट देखाल़ी आ। तू मुं दर्शण देखाल़ीऔ खुशी कौरी भौराई।” 
ACT,2,29,"“ओ भाईउओ, हाऊं आमारै स्याणै दाऊदा रै बारै दी तुमुकै हिम्मत्ती कौरीऐ बोली सौका ऊ कि सेऊ ता मौरी गौ और दबाऔ भी आ और तेसरी कब्र आज़ झ़ांऊ इदै आमु मांझ़िऐ ज़िउंदमान आ। "
ACT,2,30,"सेऊ भविष्यवक्ता थौ, सेऊ ज़ाणा थौ कि परमेश्‍वरै मुं आइलै कसम खाइयौ वायदौ कियौ आ कि हाऊं तैरै वंशा कु एक आदमी तेरी राज़गादी माथै बोशाल़ा ऊ। "
ACT,2,31,"तिणीऐ भविष्यवाणी कौरीयौ पैहलै कु देखीयौ मसीहा रै ज़िउंदै हुणै रै बारै दी भविष्यवाणी की, कि ना ता तेसरै प्राण अधोलोका दी छ़ाड़ै और ना तेसरौ शरीर शौड़ौ। "
ACT,2,32,"एज़ौ यीशु परमेश्‍वरै ज़िउंदौ कियौ, ज़ेथरै आमै सारै शाजत ई। "
ACT,2,33,"इणै कौरी परमेश्‍वरा रै सुल़टै हाथा कु सारेऊ कु आच़्छ़ौ इनाम पाइयौ, और बाबा कु सै पवित्र आत्मा पाइयौ ज़ेथरौ परमेश्‍वरै वायदौ कियौ थौ, तिणीऐ सेऊ देई गौ ज़ो आज़ तुमै देखा और शुणाई। "
ACT,2,34,"कैलैकि दाऊद ता सौरगा दी नाईं च़ौड़ौ। पर सेऊ आपु बोला आ, ‘प्रभु परमेश्‍वरै मैरै प्रभु कै बोलौ, मेरी सुल़टी भिलै बोश, "
ACT,2,35,ज़ेबी झ़ांऊ हाऊं तैरै दुश्मनु तैरै सामनै धौनी ना कौरुलै।’ ” 
ACT,2,36,"और आबै इस्राइला रै सारै लोगु कै पौतौ लागा लौ कि परमेश्‍वरै एज़ौ यीशु ज़ेज़ौ यीशु तुमुऐ क्रुसा माथै च़ड़ाऔ, “प्रभु भी और मसीहा भी चाणौ।” "
ACT,2,37,"तैबै एज़ी बूश शुणनै वाल़ै लोगु रै ज़िवा दी च़ुबी गोई, तैबै सै पतरस और ओरी च़ेलेऊ कु पुछ़दै लागै, “ओ भाईओ, आमै का कौरुलै?” "
ACT,2,38,"पतरसै तिउंलै बोलौ, “मन बौदल़ौ, और तुमु मांझ़िया कु हरेक आपणै-आपणै पापा री माफी पाइणा लै यीशु मसीह रै नावां दी बपतिस्मौ निऔं, तैबै तुमै पवित्र आत्मा रौ दाण पा ई। "
ACT,2,39,"कैलैकि एऊ वायदौ तुमु, तुमारी सन्ताना, और तिऊं सारै दूर-दुरा रै लोगु लै भी आ ज़ास प्रभु आमारौ परमेश्‍वर आपु काऐ औटावा।” "
ACT,2,40,पतरसै भौरी ओर बुशु कौरी भी गवाही देई-देइयौ सौमझ़ाऔ कि तुमै आपु इऊं दारखी ज़ाती कु बौच़ौ। 
ACT,2,41,ज़ुणी लोगुऐ भी पतरसा रै वचन शुणीयौ अपणाऐ तिंउऐ बपतिस्मौ निऔं। और सेज़ै दिनै चिन हज़ार लोगु रै लगभग तिऊं विश्वासिउ आइलै मिली गौऐ। 
ACT,2,42,"और सै सारै प्रेरितु कु शिक्षा पाइणा लै, खुम्बल़ी छ़ाड़ना लै, रोटी चोड़दै, और प्राथना कौरणै दी मगन हुई गौऐ। "
ACT,2,43,"यरुशलेमा रै सारै लोग घौबरा ई गौऐ, और भौरी नोखै काम और निशाण प्रेरितु कौरी पौगड़ौ हुआ थै। "
ACT,2,44,"सारै विश्वासी कौठै रौआ थै, और तिउंरी सारी च़िज़ै साज़ै री हुआ थी। "
ACT,2,45,सै आपणी-आपणी ज़यदाद और समाना बेच़ी-बेच़ीयौ ज़िणी ज़ासकै ज़ुरत हुआ थी बांटीऔ कौरा थै। 
ACT,2,46,"सै रोज़ एक मन हुइयौ परमेश्‍वरा रै घौरा दी कौठै हुआ थै, घौरा-घौरा कै रोटी चोड़ीऔ खुशी कौरीऐ निउलै हुइयौ रोटी खा थै, "
ACT,2,47,"और परमेश्‍वरा री बड़ाई कौरा थै, सारै लोग तिऊंकु खुश थै: और ज़ुण छ़ुटकारौ पा थौ, तिऊं प्रभु रोज़ तिऊं मांझ़िऐ मिलावा थौ। "
ACT,3,1,पतरस और यहुन्ना दिना रै चिजै पौहरै प्राथना कौरना लै परमेश्‍वरा रै घौरा लै थै लागै औन्दै डेउंदै। 
ACT,3,2,"और लोग थै लागै औन्दै एक ज़नमा कु लौंगड़ौ आदमी नींदै, ज़ास सै रोज़ परमेश्‍वरा रै घौरा रै दारा काऐ ज़ासलै “बड़ीया” दार बोलाई, बोशाल़ा थै ताकी सेऊ परमेश्‍वरा रै घौरा दी डेउणै वाल़ै लोगु कु भीख मांगा। "
ACT,3,3,"ज़ैबै तिणीऐ पतरस और यहुन्ना परमेश्‍वरा रै घौरा दी डेउंदै देखै, ता तिणीऐ तिऊंकु भीख मांगी। "
ACT,3,4,"पतरसै यहुन्ना आइलै तेस भिलै बौड़ै ध्याना कौरीऐ देखीयौ बोलौ, “हामु भिलै देख।” "
ACT,3,5,और सेऊ तिऊंकु कुछ़ मिलणै री आश छ़ाड़ियौ तिऊं भिलै देखदै लागौ। 
ACT,3,6,"तैबै पतरसै बोलौ, “सुनौ-च़ांदी ता मुकै आसतौ नाईं, पर ज़ो मुकै आसा तेस हाऊं ताउंकै दिआऊ। यीशु मसीह नासरी रै नावां कौरी उठ और हांड-फिर।” "
ACT,3,7,और पतरसै तेसरौ सुल़टौ हाथ पाकड़ियौ सेऊ उठाऔ। और तेभी ई तेसरी टांगा और घुंडेऊ दी तागत आशी गोई 
ACT,3,8,"सेऊ उछ़ल़ीऔ खौड़ौ हुऔ और हांडदै-फिरदै लागौ। हांडीयौ, उछ़ल़ीऔ और परमेश्‍वरा री बौड़ाई कौरदै-कौरदै तिऊं आइलै परमेश्‍वरा रै घौरा रै खौल़ै दी डैऔ। "
ACT,3,9,"सारै लोगुऐ सेऊ हांडदै-फिरदै और परमेश्‍वरा री बौड़ाई कौरदै देखीयौ, "
ACT,3,10,सेऊ रवाई गौ कि एऊ सेऊ ऊ आ ज़ुण परमेश्‍वरा रै घौरा रै बड़ीया दारा काऐ बोशियौ भीख मांगा थौ। और एज़ी बुशा कु ज़ो तेस आइलै हुई थी सै भौरी हैरान हुऐ। 
ACT,3,11,"ज़ेबी तिणीऐ पतरस और यहुन्ना थै पाकड़ै औन्दै ता सारै लोग भौरी हैरानी कौरीऐ तेस परमेश्‍वरा रै घौरा दी ज़िऐ सुलेमाना रौ खौल़ौ थौ, तिऊं काऐ फेटी मारीयौ आशै। "
ACT,3,12,"इणै देखीयौ पतरसै लोगु लै बोलौ, “ओ इस्राइली लोगुओ, तुमै एस आदमी देखीयौ हैरान कैलै हुआई, और हामु भिलै इणौ पा कैलै देखा ई कि ज़ाण ता हामुऐ आपणी शक्ति कौरीऐ एऊ आदमी हांडणै–फिरनै लायक कियौ। "
ACT,3,13,"अब्राहम, इसहाक और याकुबा रौ परमेश्‍वर, और आमारै नाना बुड़ु रै परमेश्‍वरै आपणै सेवक यीशु री बौड़ाई की, ज़ुण तुमुऐ झ़ौंगाउणा लै यहुदी मुख्येऊ रै हाथा दी पौकड़ाऔ थौ, और ज़ेबी पिलातुसै तेस पोरु छ़ाड़नै रौ विच़ार कियौ, तेबी तुमुऐ तेसरै सामनै तेसरौ इनकार कियौ। "
ACT,3,14,"तुमुऐ तेस पवित्र और धौर्मी रौ इनकार कियौ, और औरज़ कौरी की एक खुनी आदमी तुमुलै आज़ाद कौरा। "
ACT,3,15,"और तुमुऐ सौदा री ज़िन्दगी दैणै वाल़ौ झ़ांगौ पोरु, ज़ुण परमेश्‍वरै मौरै औन्दै मांझ़िया कु ज़िउंदौ कियौ आ। और एज़ी बुशा रै शाजत आमै ई। "
ACT,3,16,"और मसीह यीशु रै नावां माथै विश्वासा री वज़ाह कु, एऊ आदमी ज़ास तुमै ज़ाणाई, और इबी देखदै भी लागै औन्दै, तागत मिली आ। और एऊ आदमी यीशु रै नावां माथै विश्वास कौरणै री वज़ाह कु बिल्कुल भौलौ-च़ांगौ हुऔ आ, ज़िणौ कि तुमै आपु ई देखदै लागै औन्दै।” "
ACT,3,17,"“ओ भाईओ, आबै हाऊं ज़ाणाऊ कि तुमुऐ और तुमारै गुरुऐ अणज़ाणै दी यीशु झ़ौंगाऔ आ, कैलैकि तुमै नाईं ज़ाणा थै कि सेऊ मसीहा सा। "
ACT,3,18,"पर ज़ेज़ी बुशै परमेश्‍वरै सारै भविष्यवक्ता रै ज़ौरिऐ पैहले बोली गोई थी, कि सेऊ मसीह दु:ख उठावा और मौरा, सै सारी बुशै तिणीऐ इणी पुरी की। "
ACT,3,19,"एथीलै, मन बौदल़ौ और परमेश्‍वरा काऐ वापस आशौ कि तुमारै पाप माफ हुआ, ज़ेथ कौरी प्रभु रै सामनै शान्ति रै दिन आशा, "
ACT,3,20,"और सेऊ यीशु भेज़ा ज़ो मसीहा सा, ज़ुण पैहला ओउलै तुमु कालै च़ुनौ औन्दौ। "
ACT,3,21,ज़ुरुरी आ कि सेऊ सौरगा दी तेभी झ़ांऊ रौआ ज़ेबी झ़ांऊ कि सेऊ सारी बुशु रौ सुधार ना कौरालौ ज़ेथरी बुशै पुराणै बौगता ओउलै परमेश्‍वरै आपणै भविष्यवक्ता रै मुआं कौरी बोली आ।” 
ACT,3,22,"ज़िणौ कि मुसा भविष्यवक्तै बोलौ, “प्रभु परमेश्‍वर तुमारै भाईऊ मांझ़िआ कु तुमु कालै मुं ज़िणौ एक भविष्यवक्ता भेज़ा आ, ज़ो कुछ़ सेऊ तुमुलै बोलालौ, तेसरी शुणेऊ। "
ACT,3,23,"पर हरेक आदमी ज़ो तेस भविष्यवक्ता री नाईं शुणा लौ, लोगु मांझ़िया कु तेस पोरु झ़ांगाई। "
ACT,3,24,"शमुएला कु, बासिऐ रै भविष्यवक्ता झ़ांऊ ज़ुणिऐ भी भविष्यवाणी की आ तिऊं सारेउऐ एज़ै दिना री खुश-खौबरी शुणाई आ। "
ACT,3,25,"तुमै सारै भविष्यवक्ताऔं री सन्तान और सेज़ै वायदै रै हक्क्कदार ई, ज़ो परमेश्‍वरै तुमारै नाना-बुड़ु आइलै कियौ आ, ज़ेबी तिणीऐ अब्राहमा लै बोलौ, ‘तैरै वंशा रै ज़ौरिऐ धौतरी रै सारै लोगु लै आशीष मिला आ।’ "
ACT,3,26,"परमेश्‍वरै आपणौ सेवक यीशु मौरै औन्देऊ मांझ़िया कु ज़िउंदौ कौरीयौ सारेऊ कु पैहलै तुमु काऐ भेज़ौ, ताकी तुमु सारेऊ मांझ़िया कु हर एक आपणै पाप वाल़ी ज़िन्दगी छ़ाड़ीयौ परमेश्‍वरा भिलै फिरा।” "
ACT,4,1,"ज़ेबी सै लोगु आइलै इणौ बोलदै थै लागै औन्दै, ता याजक और परमेश्‍वरा रै घौरा रै मुख्यै, और सदुकी तिऊं काऐ आशै। "
ACT,4,2,और तिउंलै भौरी रोशुऐ कि सै लोगु कै शिखावा थै और यीशु रै बारै दी औनैणौ देई-देइयौ मौरै हौन्देउ रै ज़िउंदै हुणै रै बारै दी परचार कौरा थै। 
ACT,4,3,तिंउऐ सै च़ेलै पाकड़ियौ दुजै दिना झ़ांऊ ज़ेला दी बन्द किऐ कैलैकि ब्याल़ हुई गोई थी। 
ACT,4,4,"पर वचन शुणनै वाल़ेऊ मांझ़िया कु भौरी लोगुऐ यीशु माथै विश्वास कियौ, और तिऊं री गिनती पांज़ हज़ार लोगु रै लगभग हुई गोई। "
ACT,4,5,"दुजै दिनै इणौ हुऔ कि यहुदिऊ रै मुख्यै, स्याणै और शास्त्री, "
ACT,4,6,"परधान याजक, हन्ना और कैफा, यहुन्ना और सिकन्दर, ज़ेती भी बौड़ै याजका रै घौरा रै थै, सारै यरुशलेमा दी कौट्ठै हुऐ। "
ACT,4,7,"तैबै तिंउऐ सै च़ेलै मांझ़ा दी खौड़ै किऐ और तिऊंकु पुछ़दै लागै कि, “तुमुऐ इऐ काम कासरी शक्ति और कासरै हक्क्का कौरी कियौ आ?” "
ACT,4,8,"तैबै पतरसै पवित्र आत्मा कु भौरुइऔ तिउंलै बोलौ, "
ACT,4,9,"“ओ लोगु रै स्याणै और मुख्यै लोगुओ, एस कमज़ोर आदमी आइलै ज़ो भौलाई हुई आ, अगर एथरै बारै दी आज़ हामु कु पुछ़ा ई कि एऊ च़ांगौ किणै कौरी हुऔ आ। "
ACT,4,10,"ता तुमु सारै इस्राइली लोगु कै आज़ पौतौ च़ांई लागौ कि यीशु मसीह नासरी रै नावां कौरी, ज़ो तुमुऐ क्रुसा माथै च़ड़ाऔ, और ज़ो परमेश्‍वरै मौरै औन्दै मांझ़िया कु ज़िउंदौ कियौ, तेसी रै नावां कौरी एऊ आदमी तुमु मांझ़िऐ भौलौ-च़ांगौ खौड़ौ आ। "
ACT,4,11,मसीह यीशु ई सेज़ौ पात्थर आ ज़ो तुमु मिस्त्रीउऐ बेकार सौमझ़ौ पर सेऊ कुणै रौ बड़ीया पात्थर बौणौ। 
ACT,4,12,"यीशु रै अलावा कास दुजै रै नावां कौरी छ़ुटकारौ नाईं आसती। कैलैकि सौरगा थाल पुरी दुनिया दी लोगु मांझ़िऐ कोई दुजौ नाऊं नाईं आ दैऔ औन्दौ, ज़ासरै नावां कौरी आमै छ़ुटकारौ पाई सौका।” "
ACT,4,13,"ज़ेबी तिंउऐ पतरस और यहुन्ना री हिम्मत देखी, और इणौ ज़ाणौ कि इऐ अनपड़ और सिधै-साधै आदमी ई, ता सै हैरान हुऐ। और सै रवाई गौऐ कि इऐ यीशु आइलै रौऐ ई। "
ACT,4,14,"तेस आदमी, ज़ुण च़ांगौ हुऔ थौ, पतरस और यहुन्ना आइलै खौड़ै देखीयौ यहुदिऊ रै खुंबल़ी रै लोग तिंउरै विरोधा दी कुछ़ ना बोली बौल़ै। "
ACT,4,15,"पर तिउंलै खुंबल़ी कु बाइरै डेउणै रौ हुकम देइयौ सै आपु मांझ़िऐ चौपड़िंदै लागै, "
ACT,4,16,"“आमै इऊं लोगु आइलै का कौरुलै? कैलैकि यरुशलेमा दी रौइणै वाल़ै भौरी लोग ज़ाणाई, कि इउंरै ज़ौरिऐ एक बौड़ौ हैरानी वाल़ौ काम हुऔ आ। और आमै तिऐं सौच़्च़ाई रौ इनकार भी नाईं कौरी सौकदै। "
ACT,4,17,"पर आमै इऊं धमकाई की इऐ यीशु नावां री बुशै तौंइऐ कास ओरी आइलै नाईं ला, ज़ेथ कौरी इऐ खौबर लोगु मांझ़िऐ ज़ादी ना फौइला।” "
ACT,4,18,"तैबै तिंउऐ पतरस और यहुन्ना औटाऐ और तिउंलै हुकम देइयौ बोलौ, “यीशु रै नावां कौरी कुछ़ ना बोलेऊ और ना कुछ़ शिखाऐ ऊ।” "
ACT,4,19,"पर पतरस और यहुन्नै तिउंलै ज़वाब दैऔ, “तुमै फैसलौ कौरौ। का एऊ परमेश्‍वरा री नौज़रीऐ भौलौ आ कि आमै परमेश्‍वरा री बुशा कु बौड़ियौ तुमारी बुशै मानु लै। "
ACT,4,20,"कैलैकि कि इणौ ता आमुकै हुणौ नाईं कि ज़ो आमुऐ देखौ और शुणौ आ, तेस नाईं बोलु लै।” "
ACT,4,21,"तैबै तिंउऐ सै औज़ौ धौमकाइयौ पोरु छ़ाड़ै, कैलैकि लोगु री वज़ाह कु तिउंलै सौज़ा दैणै रौ तिउंकै कोई मौकौ ना मिलौ, कैलैकि ज़ो हैरानी वाल़ौ काम हुऔ थौ तेथरी वज़ाह कु लोग परमेश्‍वरा री बौड़ाई कौरदै थै लागै औन्दै। "
ACT,4,22,ज़ास माथै एऊ च़ंगाई रौ हैरानी वाल़ौ काम हुऔ थौ तेसरी उमर चालिसा कु ज़ादी थी। 
ACT,4,23,"सै तिदरु छ़ुटियौ आपणै साथीऊ काऐ डेवे, और ज़ो कुछ़ बौड़ै याजकुऐ और स्याणेउऐ तिउंलै बोलौ थौ, सेऊ तिऊं काऐ शुणाऔ। "
ACT,4,24,"इणै शुणियौ तिंउऐ एक मन हुइयौ ज़ोरै-ज़ोरै परमेश्‍वरा कु प्राथना कौरी, “ओ मालिक (प्रभु) ताऐं सौरग, धौतरी, समुन्दर और ज़ो कुछ़ एथदी आ चाणौ आ।” "
ACT,4,25,"ताऐं ई पवित्र आत्मा कौरीऐ आपणै सेवक आमारै पुरखा दाऊदा रै मुआं कौरी बोलौ, “दुजी ज़ातीऊ रै लोग कैलै रोशुऐ ई? और देशा-देशा रै लोग बुरी बुशै कैलै सुंच़ाई? "
ACT,4,26,"प्रभु और तेसरै चुनै औन्दै मसीहा रै विरोधा ई, धौतरी रै राज़ै खौड़ै हुऐ, और हाकीम साथाई कौट्ठै हुई गौऐ।” "
ACT,4,27,"कैलैकि सौच़्च़ी ई तैरै सेवक यीशु रै विरोधा ई, ज़ासरौ ताऐं अभिषेक कियौ, हेरोदेस और पुन्तियुस पिलातुस भी ओरी ज़ातीऊ और इस्राइली लोगु आइलै एस इलाकै दी कौट्ठै हुऐ, "
ACT,4,28,कि ज़ो कुछ़ पैहलै कु तेरी शक्ति और मौरज़ी कु थौ तेसी कौरा। 
ACT,4,29,"“आबै ओ प्रभु, तिउंरी धमकी शुण। और आपणै च़ेलेऊ कै इणौ बौर दै कि तैरौ वचन बड़ी हिम्मत्ती कौरी शुणावा। "
ACT,4,30,"च़ांगै कौरना लै तू आपणौ हाथ बौड़ाऊ, कि नोखै और हैरानी वाल़ै काम तैरै पवित्र सेवक यीशु रै नावां कौरी हुआ।” "
ACT,4,31,"ज़ेबी तिंउऐ प्राथना कौरी एरी, ता सै ज़ागाह ज़िऐ सै कौट्ठै थै हिली गोई, और सै सारै पवित्र आत्मा कौरी भौरुई गौऐ, और परमेश्‍वरा रौ वचन हिम्मत्ती कौरी थाकै शुणाउंदै लागी। "
ACT,4,32,"विश्वास कौरणै वाल़ेऊ री खुंबल़ी एक ज़िऊ एक मौना री थी, इदरा झ़ांऊ कि कोई भी आपणी ज़यदादा लै आपणी नाईं बोला थौ, पर सब कुछ़ साझ़ै रौ थौ। "
ACT,4,33,च़ेलै बौड़ी शक्ति कौरी प्रभु रै दुजी बारै ज़िउंदै हुणै री गवाही दैंदै थाकै लागी और तिऊं सारेऊ माथै बौड़ी दया थी। 
ACT,4,34,"तिऊं मांझ़िया कु कोई भी गरीब नाईं थौ। कैलैकि ज़ासकै ज़बीन या घौर थै, सै तिऊं बेच़ीयौ तेथरै रुपाऐ पैसै आणा थै, और तिऊं च़ेलेऊ रै बांगणै माथै छ़ाड़ा थै। "
ACT,4,35,"और ज़िणी प्रेरितु कै ज़ुरत हुआ थी, तिणी ई एकी दुजै कै बांडा थै। "
ACT,4,36,"युसुफ नावां रौ एक आदमी ज़ो साइप्रसा रै एक लेवी ज़ाती रौ थौ, ज़ासरौ नाऊं च़ेलेऊ ऐ बरनबास छ़ाड़ौ ज़ेथरौ मतलब ओरीऊ लै हिम्मत दैणै वाल़ौ आ। "
ACT,4,37,"तेसरी कुछ़ ज़बीन थी, ज़ो तिणीऐ बेच़ी, और तेथरै रुपाऐ आणियौ प्रेरितु कै दिया थै। "
ACT,5,1,"हनन्याह नावां रै एक आदमी और तेसरी छ़ेउड़ी सफीरै कुछ़ ज़बीन बेच़ी, "
ACT,5,2,"तेथरी कौमाई कु कुछ़ पैसै छ़ाड़ै आपुकै। बाकी पैसै आणियौ दै प्रेरितु कै।, और एज़ी बूश तेसरी छ़ेउड़ी सफीरा भी ज़ाणा थी। "
ACT,5,3,"तैबै पतरसै बोलौ, “ओ हनन्याह! शैतानै तैरै ज़िवा दी इणी बूश कैलै टाली कि तू पवित्र आत्मा कु झ़ूठ बोला, ज़मीना री कौमाई कु कुछ़ आपुकै छ़ाड़ा? "
ACT,5,4,"ज़ेबी सै ज़बीन ताउंकै थी तेबी का तेरी नाईं थी? और ज़ेबी ताऐं बेच़ी आ तेबी का तैरै वशा दी नाईं थी? ताऐं इऐ बूश आपणै ज़िवा दी कैलै सुंच़ी आ? ताऐं आदमी कु नाईं, पर परमेश्‍वरा कु झ़ूठ बोलौ आ।” "
ACT,5,5,"इणी बुशै शुणियौ हनन्याह धौनी लोटौ और मौरी गो, और सारै शुणनै वाल़ै भौरी डौरी गौऐ। "
ACT,5,6,तैबै ज़वान आदमीउऐ भितरै आशीयौ तेस कालै खाट चाणी और सेऊ बाइरै नींइयौ तेसरौ किरया करम कियौ। 
ACT,5,7,"तेथरै चिन घंटै बासिऐ तेसरी छ़ेउड़ी सफीरा भी, ज़ासकै पौतौ नाईं थौ कि इदै का हुऔ थौ, भितरै आशी। "
ACT,5,8,"तैबै पतरसै तिंआलै बोलौ, “मुकै बोल का तुमुऐ ज़बीन एती पैसेऊ लै बेच़ी थी? तिंआऐ बोलौ, ‘ओ एती लै बेच़ी आ।’ ” "
ACT,5,9,"तैबै पतरसै तिंआलै बोलौ, “इऐ का बूश आ की तुमु दुइयै प्रभु री आत्मा कु झ़ूठ बोलणै री ठाणी ऐन्दी? देख, तैरै बोउटै दाबणै वाल़ै दारा काऐ ई, और ताऊं भी बाइरै निआं ई।” "
ACT,5,10,"तैबै सै फेटी पतरसा रै बांगणै माथै पौड़ी, और मौरी गोई। और ज़वान आदमीउऐ भितरै आशीयौ सै मौरी ऐन्दी देखी, और बाइरै नींई औ तिंआरै बोउटै काऐ तियांरौ किरया-करम कियौ। "
ACT,5,11,सारी कलिसिया ज़ो यरुशलेमा शहरा दी थी और इऊं बुशै शुणनै वाल़ै सारै लोग भौरी डौरै। 
ACT,5,12,प्रेरितु रै हाथा कु लोगु मांझ़िऐ भौरी नोखै-नोखै काम थै लागै औन्दै हुंदै। और सै सारै विश्वासी एक मन हुइयौ परमेश्‍वरा रै घौरा दी सुलेमाना रै खौल़ै दी कौट्ठै हुआ थै। 
ACT,5,13,"पर ओरीऊ मांझ़िआ कु ज़ुणीऐ इबी झ़ाऊं यीशु माथै विश्वास नाईं कियौ थौ कासी कै भी तिऊं आइलै कौट्ठै हुणै, मिलणै री हिम्मत नाईं हुई तैबै भी लोग तिउंरी बौड़ाई कौरा थै। "
ACT,5,14,प्रभु माथै विश्वास कौरणै वाल़ै भौरी आदमी और छ़ेउड़ी री भीड़ रोज़ प्रभु री कलिसिया दी मिला थी। 
ACT,5,15,"इदरा झ़ांऊ कि लोग, बिमार लोगु सौड़की दी आणियौ च़ारपाई और बिस्तरै माथै छ़ाड़ा थै ताकी ज़ेबी पतरस आशा, ता तेसरी छ़ांई तिऊं माथै पौड़ा। "
ACT,5,16,"यरुशलेमा रै नज़दीका रै इलाकै कु भी भौरी लोग बिमारु और बुरी आत्मा रै सताऐ औन्दै लोगु प्रेरितु काऐ आणा थै, और सै सारै बिमार च़ांगै हुआ थै। "
ACT,5,17,"तैबै परधान याजक और तेसरै साथी ज़ुण सदुकिऊ रै गुटा रै थै, सै रोशुइयौ, नफरता कौरी भौरुऐ, "
ACT,5,18,तिंउऐ च़ेलै पाकड़ीयौ ज़ेला दी पाऐ। 
ACT,5,19,"पर राची प्रभु रै एकी दूतै ज़ेला रै दार खोलिऔ सै बाइरै गाड़ै और तिउंलै बोलौ, "
ACT,5,20,"“डैऔ, परमेश्‍वरा रै घौरा दी खौड़ै हुइयौ इऐं सौदा री ज़िन्दगी री सारी बुशै लोगु कै शुणाऔ” "
ACT,5,21,"सै इणै शुणियौ दोअती परमेश्‍वरा रै घौरा दी डेइयौ परचार कौरदै लागै। तैबै परधान याजक और तिंउरै साथीऊ ऐ खुंबल़ी और इस्राइला रै सारै स्याणै कौट्ठै किऐ, और हुकम दैऔ, कि तिऊं च़ेलै ज़ेला कु बाइरै आणौ। "
ACT,5,22,"ज़ेबी परमेश्‍वरा रै घौरा रै च़ोउकीदार प्रेरितु आणदै डेवै ता सै तिऐ ज़ेला दी नाईं मिलै, तैबै वापिस आशीयौ तिंउऐ इऐ खौबर शुणाई, "
ACT,5,23,"“आमुऐ ता ज़ेला रै दार आच़्छ़ा कौरी बन्द, और च़ोअकीदार बाइरै दारा काऐ खौड़ै देखै ई। पर ज़ेबी दार खोलौ, ता भितै कोई ना मिलौ।” "
ACT,5,24,"ज़ेबी च़ोउकीदारु रै आफसरै और बौड़ै याजकुऐ इऐ खौबर शुणी, ता भौरी सुंच़दै लागै कि आबै का हुआ लौ! "
ACT,5,25,"तेबीयालै एकीऐ आशीयौ तिउंलै बोलौ, “देखौ, ज़ेज़ै तुमुऐ ज़ेला दी थै बन्द किऐ औन्दै, सै परमेश्‍वरा रै घौरा दी खौड़ै हुईऔ लोगु लै शिक्षा दैंदै ई लागै औन्दै।” "
ACT,5,26,"तैबै च़ोउकीदारु आइलै तिऊंरौ आफसर भी डैऔ और सै शान्ति कौरीऐ आणै, कैलैकि सै भीड़ा रै लोगु कु डौरा थै कि तिंउऐ पथरीआऐ ना च़ांई। "
ACT,5,27,"तिंउऐ सै आणियौ बौड़ी खुंबल़ी दी खौड़ै किऐ। तैबै परधान याजकै तिऊंकु पुछ़ौ, "
ACT,5,28,"“का आमुऐ तुमै खौबरदार कौरीऔ हुकम नाईं दैऔ कि, एस नावां री शिक्षा नाईं देवेऊ? तैबै भी तुमुऐ सारै यरुशलेमा दी आपणी शिक्षा फैलाई गोई, और तुमै तेस आदमी री मौउता रौ आरोप आमु माथै लाइणौ च़ाहा ई।” "
ACT,5,29,"तैबै पतरस और ओरी प्रेरितुऐ ज़वाब दैऔ, “आदमी रै हुकम मानणै कु परमेश्‍वरा रौ हुकम मानणौ ज़ादौ ज़ुरुरी आ आमुलै। "
ACT,5,30,"आमारै नाना-बुड़ु रै परमेश्‍वरै यीशु मौरै औन्देऊ मांझ़िया कु ज़िउंदौ कियौ आ, ज़ो तुमुऐ क्रुसा माथै लटकाई औ झ़ांगौ थौ। "
ACT,5,31,"परमेश्‍वरै यीशु, प्रभु और छ़ुटकारै दैणै वाल़ौ चाणौ, और आपणी सुल़टी भिलै बौड़ौ महान कियौ, कि सेऊ इस्राइलिऊ लोगु कै मन बौदुल़णै री शक्ति और पापु री माफी दिया। "
ACT,5,32,"आमै एज़ी बुशु रै शाजत ई, तिणी ई पवित्र आत्मा भी, ज़ो परमेश्‍वरै तिउंकै देई ऐन्दी ज़ुण तेसरै हुकम माना ई।” "
ACT,5,33,"इणै शुणियौ सै बौड़ी खुम्बल़ी रै लोग मिशींदै लागै, और तिऊं झ़ांगणै च़ाहा थै। "
ACT,5,34,"पर गमलीएल नावां रै एकी फरीसीऐ ज़ुण नियमा रौ ज्ञानी और सारै लोगु मांझ़िया कु मुख्यै थौ, बौड़ी आराधनालय दी खौड़ी हुईऔ हुकम दैऔ कि इऊं च़ेलेऊ थोड़ै बौगता लै बाइरै गाड़ौ। "
ACT,5,35,"तैबै तिणीऐ बोलौ, “ओ इस्राइलिऊ ओ, तुमै ज़ो कुछ़ भी इऊं लोगु आइलै कौरणौ च़ाहा ई सुंच़ी-सौमझ़िऔ कौरेऊ। "
ACT,5,36,"कैलैकि कुछ़ बौगत पैहलै थीऊदास नावां रै आदमीऐ दावै कौरीऐ बोला थौ कि हाऊं भी कुछ़ आसती ऊ। लगभग च़ार शौ लोग तेस पिछ़ु हाण्डा थै पर सेऊ झ़ांगौ पोरु ता तेस पिछ़ु हांडणै वाल़ै वारै-पारै बिखरै, और खातम हुऐ। "
ACT,5,37,"तेत बासिऐ नाऊं लिखाई रै बौगतै यहुदा गलीली उठौ, और कुछ़ लोग आपु भिलै किऐ। पर सेऊ भी हुऔ खातम और ज़ेती लोग तेस माना थै, सै सारै वारै-पारै हुऐ। "
ACT,5,38,"एथीलै आबै हाऊं तुमुलै बोलाऊ, कि इऊं लोगु कु दूर ई रौऔ, और इऊं कु कुछ़ मतलब ना छ़ाड़ौ। कैलैकि अगर एऊ काम आदमी री तौरफा कु औलौ ता खातम हुआ। "
ACT,5,39,"पर अगर औलौ परमेश्‍वरा री तौरफा कु, ता तुमै इऊं नाईं मिटाई सौकदै। केशी इणौ नां च़ांई हुऔ कि तुमै परमेश्‍वरा कु भी लौड़णै वाल़ै बौणा।” "
ACT,5,40,तैबै तिंउऐ तेसरी बूश मानी। और प्रेरित औटाइयौ पिटवाऐ। और तिउंलै हुकम दैऔ कि यीशु रै नावां कौरी कोई बुशै ना लाएऊ। 
ACT,5,41,तैबै प्रेरित एज़ी बुशा कु खुश हुइयौ बौड़ी आराधनालय कु डेई गौऐ कि आमै यीशु रै नावां लै बेइज़्ज़त हुणै रै लायक ता बौणै। 
ACT,5,42,सै हर दिन परमेश्‍वरा रै घौरा दी और घौरा-घौरा दी डेइऔ शिक्षा दैंदै लागै और एज़ी बुशा री खुश-खौबरी शुणाउंदै लागै कि “यीशु ई मसीहा आ”। 
ACT,6,1,"सेज़ै बौगता दी च़ेलेऊ री गिनती भौरी बौड़दै लागी, तैबै युनानी बोली बोलणै वाल़ै च़ेलै इब्रानी बोली बोलणै वाल़ै च़ेलेऊ लै लौड़दै लागै, कि हर दिना री सेवा दी आमारी विधवा छ़ेउड़ीऊ री पूछ़-ताछ़ नाईं हुंदी। "
ACT,6,2,"तैबै तिऊं बारह च़ेलेउऐ, विश्वासिउ री खुंबल़ी कौट्ठै की और बोलौ, “इणौ ठीक नाईं कि आमै परमेश्‍वरा रै वचन छ़ाड़ियौ खाणै-पिणै री सेवा कौरदै लागी। "
ACT,6,3,"एथीलै, ओ भाईओ आपु मांझ़िया कु सात आदमी ज़ासरौ च़ाल-च़लण आच़्छ़ौ आ, पवित्र आत्मा कौरी भरपूर ई, और औकली वाल़ै ई, तिऊं छ़ांटौ, कि आमै तिउंकै एज़ौ काम सौम्भाल़ु। "
ACT,6,4,"पर आमै ता प्राथना, वचना रौ परचार और शिक्षा दैंदै थाकी लागी।” "
ACT,6,5,"इऐ बूश सारी खुंबल़ी कै आच़्छ़ी लागी, और तिंउऐ स्तिफनुस नावां रौ एक आदमी ज़ुण विश्वास और पवित्र आत्मा कु भौरुऔ थौ, और फिलिप्पुस, प्रुफुरुस, नीकानोर, तिमोन, और परमिनास, और अन्ताकिया रौ नीकुलाउस ज़ुण यहुदी गुटा दी आशी गौ थौ, छ़ांटै। "
ACT,6,6,"और च़ेलेऊ काऐ नीईंयौ खौड़ै किऐ, च़ेलेऊ ऐ तिऊं माथै प्राथना कौरीऔ हाथ छ़ाड़ै और सेवा कौरना लै छ़ांटै। "
ACT,6,7,परमेश्‍वरा रौ वचन फैलदै थौ लागौ औन्दौ और यरुशलेमा दी च़ेलेऊ री गिनती भौरी बौड़ी गोई। और भौरी यहुदी याजकुऐ भी एज़ौ गुट अपणाई गौ। 
ACT,6,8,स्तिफनुस दया और शक्ति कौरी भौरुइऔ लोगु मांझ़िऐ बौड़ै-बौड़ै नोखै काम और निशाण देखावा थौ। 
ACT,6,9,"तैबै तेस आराधनालय दी ज़ो आज़ाद हुऐ औन्दै गुलाम लोगु री थी, तिऊं मांझ़िऐ कुछ़ लोग कुरेनी, सिकन्दरिया, किलकिया, और आसिया कु थै आशै औन्दै, सै उठीयौ स्तिफनुसा कु वाद-विवाद कौरदै लागै। "
ACT,6,10,तैबै भी सेऊ इणै औकली और आत्मा कौरी बोला थौ कि सै तेसरौ विरोध नाईं कौरी बौल़ै। 
ACT,6,11,"तैबै तिंउऐ कुछ़ लोग खौड़ै किऐ कि सै तेसरौ इणौ बोलीयौ विरोध कौरा कि, “आमुऐ एऊ मुसा और परमेश्‍वरा रै विरोधा ई बुराई री बुशै बोलदै शुणौ आ।” "
ACT,6,12,"तैबै तिंउऐ स्तिफानुसा रै खिलाफा दी लोग और यहुदी स्याणै, और यहुदी शास्त्री भड़काइयौ, सेऊ पाकड़ियौ बौड़ी खुंबल़ी दी आणौ। "
ACT,6,13,"और झ़ुठै शाजत खौड़ै किऐ, ज़ुणिऐ इणौ बोलौ, “कि एऊ आदमी इऐं पवित्र ज़ागाह और मुसा रै नियमा रै विरोधा ई बार-बार बोला आ। "
ACT,6,14,"कैलैकि आमुऐ एऊ इणौ बोलदै शुणौ आ कि सेऊ ऊ यीशु नासरी एस परमेश्‍वरा रौ घौर पोरु ढाल़ा आ, और तिऊं नियम पोरु मिटावा ज़ो मुसा रै ई आमुकै दैऔ औन्दै।” "
ACT,6,15,"तैबै बौड़ी खुंबल़ी दी बोशै औन्दै लोगुऐ, तेस भिलै बौड़ै ध्याना कौरी देखौ ता तिंउऐ तेसरौ मुं सौरगदूता बाशीऐ च़ौमकौ औन्दौ देखौ। "
ACT,7,1,"तैबै परधान याजकै पुछ़ौ, “का इऐ आरोप सौच़्च़ै ई?” "
ACT,7,2,"स्तिफनुसै बोलौ, “ओ भाईओ, और स्याणेउओ शुणौ। आमारौ पुरखा अब्राहम हारान गांवा दी बौसणै कु पैहलै ज़ेबी मेसोपोटामिया नावां री ज़ागाह दी थौ। ता बौड़ाई वाल़ै परमेश्‍वरै तेसकै दर्शण दैऔ, "
ACT,7,3,"और तेसकै बोलौ, ‘तू आपणौ देश और आपणै रिश्तैदार छ़ाड़ियौ सेज़ै देशा लै डेऊ ज़ो हाऊं ताउंकै देखाल़ा ऊ।’ ” "
ACT,7,4,तैबै सेऊ कसदिऊ नावां रै देशा कु निकल़ियौ हारान गाँवा दी बौसौ। तेसरै बाबा मौरणै बासिऐ परमेश्‍वरै सेऊ तिदरु आणियौ एज़ै देशा दी बौसाऔ ज़ेथदी आबै तुमै रौआ ई! 
ACT,7,5,"सेज़े बौगतै परमेश्‍वरै तेसकै तिऐ कुछ़ हिस्सौ बल्कि बांगणै छ़ाड़ना लै भी ज़ागाह नाईं देई। तेभी ता तेसरै कोई सन्तान भी नाईं थी, पर परमेश्‍वरै तेसकु वायदौ किऔ कि हाऊं एस देश ताउंकै और ताऊं बासिऐ तैरै वंशा कै सौंभाल़ा ऊ। "
ACT,7,6,"और परमेश्‍वरै इणौ भी बोलौ, तैरै वंशा रै लोग बिगानै देशा दी परदेशी औआ ई और सै तिऊं गुलाम चाणा ई, और च़ार शौ साला झ़ांऊ तिउंलै दु:ख दिआई। "
ACT,7,7,"तैबै परमेश्‍वरै बोलौ, “ज़ेज़ी ज़ाती रै सै नुकुर-गुलाम औआ लै, तिउंलै हाऊं सौज़ा दिआऊ, तेथ बासिऐ सै तेस देशा कु निकल़ियौ एज़ी ज़ागाह दि मेरी आराधना कौरा ई।” "
ACT,7,8,और परमेश्‍वरै अब्राहमा आइलै खतनै रौ वायदौ किऔ। और इणै बौगता दी इसहाक पैदौ हुऔ ज़नमा रै आठवै दिनै इसहाका रौ खतनौ कियौ। इसहाका कु याकूब याकुबा कु बारह ज़ाती रै लोग पैदै हुऐ। 
ACT,7,9,"“युसुफ रै भाई युसुफा आइलै नफरत छ़ाड़ा थै तिंउऐ युसुफ मिस्र देशा लै डेउणै वाल़ै लोगु कै बेच़ौ, पर परमेश्‍वर तेस आइलै थौ। "
ACT,7,10,"परमेश्‍वरै युसुफ सारै कौष्टा कु बौच़ाऔ और तिदलै राज़ै फिरौना काऐ तेसलै दया और औकल देई, एथीलै तिणीऐ मिस्र देश और आपणौ घौर सौम्भाल़णै रौ सारौ हक्क्क युसुफा कै दैऔ। "
ACT,7,11,तैबै सारै मिस्र देशा दी और कनान देशा दी काल़ पौड़ौ और लोगु माथै भौरी मुसीबत आशी आमारै स्याणेऊ कै खाणा लै नाज़ नाईं मिलौ। 
ACT,7,12,"तैबै आमारै स्याणै याकुबा कै पौतौ लागौ कि मिस्र देशा दी नाज़ आ, तैबै तिणिऐ आपणै छ़ोहरु पैहली बारै नाज़ा खरीदणा लै तिऐ भेज़ै। "
ACT,7,13,"दुजी बारै युसुफ तिऊं आपणै भाईऊ मांझ़िऐ पौगड़ौ हुऔ, तैबै फिरौना कै पौतौ लागौ कि सै आशै औन्दै लोग युसुफा रै भाई और इब्रानी ज़ाती रै आ। "
ACT,7,14,"तैबै युसुफै आपणौ बाब याकूब और आपणै सारै खानदानी रै लोग ज़ो पचहतर लोग थै, आपु काऐ मिस्र देशा दी औटाऐ। "
ACT,7,15,"तैबै याकूब मिस्र देशा दी डैऔ, कुछ़ बौगता बासीऐ तिऐ याकूब और आमारै स्याणै मौरै। "
ACT,7,16,"तिउंरी लाशै शेकेमा दी आणी और सेज़ी कब्रा दी दाबी, ज़ो अब्राहमै हमोरा रै छ़ोहरु कु च़ांदी देइऔ खरीदी थी।” "
ACT,7,17,"“ज़ैबै सेज़ै वायदै रै पुरै हुणै रौ बौगत आशौ ज़ो परमेश्‍वरै अब्राहमा आइलै कियौ थौ, ता मिस्र देशा दी सै लोग गिनती दी भौरी बौड़ी गौऐ, और सै भौरी हुई गौऐ। "
ACT,7,18,मिस्र देशा दी दुजौ राज़ौ बौणौ ज़ो युसुफ नाईं ज़ाणा थौ। 
ACT,7,19,तिणीऐ आमारी ज़ाती रै लोगु आइलै भौरी बुरौ बर्ताव किऔ एती बुरौ कियौ कि तिंउऐ आपणै लोल़डै छ़ोहरु शोटणै पा पौड़ै ताकी सै पोरु मौरा। 
ACT,7,20,"सेज़ै बौगता दी मुसा पैदौ हुऔ। सेऊ परमेश्‍वरा री नौज़रीऐ भौरी बांठणौ थौ, सेऊ तेसरै मां-बाबै चिया मिहनै झ़ांऊ च़ोरिऐ दाचौ। "
ACT,7,21,ज़ेबी सै मां-बाब तेस मांऊ ज़ादौ नाईं च़ोराई बौल़ै ता तिऊंऐ सेऊ मांऊ घौरा कु बाइरै छ़ाड़ौ ता फिरौना री छ़ोटुड़ीऐ सेऊ च़ुंगौ और आपणै लोल़डेऊ ज़िणौ दाचौ-पाल़ौ। 
ACT,7,22,मुसा कै मिस्र ज़ाती री सारेउ कु आच़्छ़ी विधया पौढ़ाई और सेऊ बुशु-धाशेऊ और कामा दी शक्तिशाल़ी थौ।” 
ACT,7,23,ज़ेबी मुसा चालिस साला रौ हुऔ तैबै तेसरै ज़िवा दी आशी कि हाऊं आपणै इस्राइली भाईऊ कु मिलु। 
ACT,7,24,मुसै एक आपणी ज़ाती भाई माथै ज़ुलम हुंदै देखौ ता सेऊ बौच़ाऔ और मिस्र ज़ाती रौ आदमी झ़ांगीयौ तेसरौ बौदल़ौ निऔं। 
ACT,7,25,"तिणीऐ सुंच़ौ कि तेसरै भाई इस्राइली सौमझ़ा लै कि परमेश्‍वर तेस कौरी तिउंरी गुलामी कु छ़ुटकारौ कौरा आ, पर तिंउऐ तिणौ नाईं सौमझ़ौ। "
ACT,7,26,"दुजै दिनै ज़ेबी सै आपु मांझ़िऐ लौड़दै थै लागै औन्दै, ता मुसै तिऐ आशीयौ तिउंलै मेल कौरना लै सौमझ़ाइयौ बोलौ, कि तुमै ता आपु मांझ़िऐ भाई-भाई ई तैबै कैलै लौड़ाई? "
ACT,7,27,"पर ज़ुण सेऊ आपणै पड़ोसी आइलै थौ लागौ औन्दौ लौड़दै तिणीऐ तेसदी धाकै देइऔ बोलौ, “तू कुणी चाणौ आमु माथलौ आफसर, और कुणी दैणै ताउंकै फैसलै कौरणै रौ हक्क्क? "
ACT,7,28,का ज़िणौ ताऐं ईज़ मिस्र ज़ाती रौ आदमी झ़ांगौ आ तिणी मुं भी झ़ांगणौ च़ाहा ई?” 
ACT,7,29,"इणै शुणियौ मुसा तिदरु भागौ और मिधान देशा दी परदेशी हुइयौ रौउंदै लागौ, तिऐ तेसरै दुई छ़ोहरु भी पैदै हुऐ। "
ACT,7,30,"“ज़ैबै चालिस साल बिती गौऐ, तैबै सौरगदूतै मुसा कै सिन्नै नावां री पहाड़ी री शुनशान ज़ागाह दी झ़ाढ़ी री आगी दी दर्शण दैऔ। "
ACT,7,31,"मुसा एस दर्शण देखीयौ हैरान हुऔ, ज़ैबै सेऊ देखणा लै नज़दीक डैऔ ता परमेश्‍वरा री हाक शुणुई, "
ACT,7,32,"‘हाऊं तैरै पुरखा, अब्राहम, इसहाक, और याकुबा रौ परमेश्‍वर ऊ,’ इणै शुणियौ मुसा डौरीयौ कांबदै लागौ इदरा झ़ांऊ कि तेसकै देखणै री हिम्मत भी नाईं पौड़ी। "
ACT,7,33,"तैबै परमेश्‍वरै तेसलै बोलौ, ‘आपणै बांगणै कु बूट गाड़ पोरु, कैलैकि ज़ेज़ी ज़ागाह दी तू ई सै पवित्र ज़ागाह सा।’ "
ACT,7,34,"मुंइऐ आपणै लोगु री ज़ो मिस्र देशा दी ई, हालत देखी आ। और तिउंरी लेरने री हाकै शुणी आ। एथीलै हाऊं तिऊं छ़ुड़ाउंदै आशो ऊ। आबै आश्श हाऊं ताऊं मिस्रा देशा लै भेज़ाऊ।” "
ACT,7,35,"“ज़ेज़ौ मुसा तिंउऐ इणै बोलीयौ पोरु गाड़ौ थौ, कि ताउंकै आमु माथै आफसर बौणनै रौ और फैसलै कौरणै रौ हक्क्क कुणीऐ दैऔ आ?” सेऊ परमेश्‍वरै हक्क्क और छ़ुड़ाउणै वाल़ौ चाणीऔ तेस सौरगदूता रै ज़ौरिऐ भेज़ौ ज़ुणिऐ तेसकै झ़ाड़ी दी दर्शण दैऔ थौ। "
ACT,7,36,"तिणी आदमी मुसै, सै मिस्र देशा कु गाड़िऔ लाल समुन्दर और ज़ांगल़ा दी चालिस साला झ़ांऊ हैरानी वाल़ै कामा देखाल़ीऔ आणै। "
ACT,7,37,"एऊ सेज़ौ मुसा आ ज़ुणिऐ इस्राइलिऊ लै बोलौ, “परमेश्‍वर तुमु कालै तुमारै भाईऊ मांझ़िया कु मुं ज़िणौ भविष्यवक्ता खौड़ौ कौरा आ।” "
ACT,7,38,"एऊ सेऊ आ ज़ुण ज़ांगल़ा दी खुंबल़ी मांझ़िऐ तेस सौरगदूता आइलै थौ ज़ुणिऐ सिन्नै नावां री पहाड़ी री शुनशान ज़ागाह दी मुसा आइलै बुशै लाई आ, और आमारै नान-बुड़ु आइलै थौ, तेसी कै ज़िउंदै वचन मिलै ई ताकी आमु झ़ांऊ पौउंच़ावा। "
ACT,7,39,"पर आमारै नान-बुड़ुऐ तेसरी नाईं मानी, बल्कि तेस छ़ाड़ियौ आपणै मन मिस्र देशा भिलै मोड़ै, "
ACT,7,40,"और मुसा रै भाई हारुना लै बोलौ, “आमु कालै एक इणौ दैऔ चाण ज़ो आमु मिस्र देशा लै वापिस निंया, कैलैकि एऊ मुसा ज़ुणिऐ आमै मिस्रा कु छ़ुड़ाइयौ आणै ई, आमै नाईं ज़ाणदै कि तेसलै का हुऔ?” "
ACT,7,41,"सेज़ै बौगता दी तिंउऐ एक बाशटु री मूर्ती चाणी और तेथ काऐ बौल़ी च़ड़ाई, और आपणै हाथा रै कामा दी मगन हुऐ। "
ACT,7,42,"तैबै परमेश्‍वरै आपणौ मूंह तिऊंकु पोरु मोड़ौ और सै छ़ाड़ी गौऐ कि सै सौरगा रै ग्रह री आराधना कौरा, ज़िणौ भविष्यवक्ता री किताबी दी आ लिखौ औन्दौ, “ओ इस्राइला रै लोगुओ, का तुमै शुनशान ज़ागाह दी चालिस साला झ़ांऊ पशु री बौल़ी और नाज़ा री बौल़ी मुइलै च़ौड़ावा थै? "
ACT,7,43,"तुमै मोलेका रै ताम्बु और रिफान देवा रै तारै आपुकै नींइयौ घुमाई, मतलब सै मूर्ती ज़ो तुमुऐ आराधना कौरना लै चाणी थी। एथीलै हाऊं तुमु बेबीलौन देशा पारभिलै नीईंयौ बसावा ऊ।” "
ACT,7,44,"गवाही रौ ताम्बु शुनशान ज़ागाह दी आमारै नान-बुड़ु मांझ़िऐ थौ, ज़िणौ कि मुसा आइलै परमेश्‍वरै थौ बोलौ औन्दौ, कि “तेस ताम्बु तिणी चाणै ज़िणौ ताऐं देखौ आ। "
ACT,7,45,"भौरी साला बासीऐ सेज़ौ ताम्बु आमारै नान-बुड़ुऐ आणियौ यहोशु आइलै इदै आणौ आ। ज़ेज़ै बौगता दी तिंउऐ तिऊं ओरी ज़ातीऊ माथै कौबज़ौ कियौ ज़ो परमेश्‍वरै आमारै नान-बुड़ु काऐ कु पोरु गाड़ी गौऐ, और सेऊ ताम्बु दाऊदा राज़ै रै बौगता झ़ांऊ रौ आ। "
ACT,7,46,दाऊद राज़ै माथै परमेश्‍वरै बौड़ी दया कि आ। तैबै तिणीऐ औरज़ की कि सेऊ याकुबा रै परमेश्‍वरा आइलै रौइणा लै ज़ागाह चाणा। 
ACT,7,47,पर दाऊद राज़ै रै छ़ोहरु सुलेमानै तेस कालै घौर चाणौ ज़िऐ लोग आशीयौ परमेश्‍वरा री भौक्ती कौरी बौल़ा। 
ACT,7,48,"पर परमेश्‍वर हाथा कौरी चाणै औन्दै घौरा दी नाईं रौइंदौ, ज़िणौ यशायाह भविष्यवक्ता री किताबी दी आ लिखौ औन्दौ, "
ACT,7,49,"‘परमेश्‍वर बोला आ कि, सौरग मैरै बोशणै री ज़ागाह आ और धौतरी मैरै बांगणै छ़ाड़नै री पिड़ी मुं कालै तुमै किणौ घौर चाणा ई? और मैरै आराम कौरणै री किणी ज़ागाह औली? "
ACT,7,50,का इऐ सारी च़िज़ै मैरै हाथा री नाईं चाणी ऐन्दी?’ ” 
ACT,7,51,"“ओ ढीठ लोगुओ, परमेश्‍वरा री बुशु नाईं शुणनै और मानणै वाल़ै लोगुओ। तुमै सौदा पवित्र आत्मा रौ विरोध कौरा ई। ज़िणौ तुमारै नान-बुड़ु कौरा थै, तिणी तुमै भी कौरा ई। "
ACT,7,52,"तुमारै नान-बुड़ुऐ सारै भविष्यवक्ता सताऐ, तिंउऐ सै भी पोरु झ़ांगै ज़ुणिऐ तेस मसीहा रै आशणै रै बारै दी पैहले कु खुशी री खौबर देई थी, ज़ास पाकुड़नै वाल़ै और झ़ांगणै वाल़ै आबै तुमै बौणी गौऐ। "
ACT,7,53,तुमुऐ सौरगदूता री बोलै औन्दै नियम शुणै पर सै मानी नाईं।” 
ACT,7,54,"इऊं बुशु शुणियौ सै यहुदी मुख्यै रोशा कौरी भौरुऐ, और स्तिफनुसा लै दांदा चाकदै लागै। "
ACT,7,55,"पर तिणीऐ पवित्र आत्मा कु भौरुइऔ सौरगा भिलै देखौ और परमेश्‍वरा री महिमा और यीशु परमेश्‍वरा री सुल़टी भिलै खौड़ौ हुऔ औन्दौ देखीयौ, "
ACT,7,56,"बोलौ, “देखौ हाऊं सौरग खुलौ औन्दौ, और आदमी रौ छ़ोहरु परमेश्‍वरा री सुल़टी भिलै खौड़ौ हुऔ औन्दौ देखाऊ।” "
ACT,7,57,"तैबै तिंउऐ ज़ोरै हाका देइऔ कौन्थु बन्द किऐ, और कौट्ठै तेस पिछ़ु पौड़ै। "
ACT,7,58,और सेऊ धाकै मारीयौ यरुशलेम शहरा कु बाइरै नीईंयौ सेऊ ढोल़ीयाऔ। गवाही दैणै वाल़ेउऐ आपणै जुड़कै खोलिऔ शाऊला नावां रै नौज़वाना काऐ छ़ाड़ै। 
ACT,7,59,"सै स्तिफनुसा दी पात्थरै लाइंदै थाकै लागी, और सेऊ इणै बोलीयौ प्राथना कौरदै थाकौ लागी कि, “ओ प्रभु यीशु, मेरी आत्मा अपणाऊ।” "
ACT,7,60,"तैबै घुण्डै माथै टेकीऔ ज़ोरै बोलदै लागौ, “ओ प्रभु, ज़ो पाप इऐ कौरदै ई लागै औन्दै एज़ै पापा लै इऊं माफ कर।” और इणै बोलीयौ सेऊ मौरी गौ। शाऊल भी तेस झ़ांगणै दी शामिल थौ। "
ACT,8,1,"सेज़ै दिनै यरुशलेम शहरा री कलिसिया दी भौरी सताव शुरु हुऔ, प्रेरितु छ़ाड़ियौ ओर सारै यहुदिया और सामरीया परदेशा दी बिखरी गौऐ। "
ACT,8,2,कुछ़ भौगतुऐ स्तिफनुसा रौ मौड़ौ कब्रा दी छ़ाड़ौ और तेसलै भौरी लेरै। 
ACT,8,3,शाऊल कलिसिया रै लोगु सौताउंदै थौ लागौ औन्दौ। और घौरा-घौरा दी डेइऔ विश्वासी छ़ेउड़ी और मौरदु घीशी-घीशियौ ज़ेला दी थौ लागौ औन्दौ पाइंदै। 
ACT,8,4,ज़ो बिखरै औन्दै विश्वासी लोग थै सै खुशी री खौबरी शुणावा थै। 
ACT,8,5,और फिलिप्पुस सामरीया परदेशा दी डेइऔ लोगु कै मसीहा रौ परचार कौरदै लागौ। 
ACT,8,6,ज़ो बुशै फिलिप्पुसै बोली लोगुऐ सै शुणियौ और हैरानी वाल़ै कामा देखीयौ ज़ो सेऊ देखावा थौ एक मन हुइयौ तेथदी ध्यान लाऔ। 
ACT,8,7,"कैलैकि ज़ेबी फिलिप्पुसै हुकम दैऔ ता भौरी लोगु कु बुरी आत्मा राड़ै मारीयौ बाइरै थी लागी ऐन्दी निकुल़दै, और भौरी अधरौंगा रै बिमार और लौंगड़ै भी च़ांगै हुऐ। "
ACT,8,8,और तेस इलाकै रै भौरी लोग दी बौड़ी खुशी छ़ाई गोई। 
ACT,8,9,"सेज़ै इलाकै दी शमौन नावां रौ एक आदमी थौ, ज़ुण ज़ादु-टोणै कौरीऐ सामरीया रै लोगु हैरान कौरा थौ और आपुलै सारेऊ कु बौड़ौ आदमी बोला थौ। "
ACT,8,10,"छ़ोटै कु बौड़ै झ़ांऊ सारै तेसरी इज़्ज़त कौरा थै, “कि एऊ आदमी परमेश्‍वरा री सै बौड़ी शक्ति आ।” "
ACT,8,11,"तिणीऐ भौरी बौगता ओउलै आपणै ज़ादु-टौणै रै कामा कौरीऐ सै लोग हैरान थै किऐ औन्दै, एथीलै सै लोग तेस भौरी बौड़ौ माना थै। "
ACT,8,12,पर ज़ेबी लोगुऐ फिलिप्पुसा री बुशु माथै विश्वास किऔ ज़ुण परमेश्‍वरा रै राज़ और यीशु मसीह रै नावां री खुशी री खौबरी शुणावा थौ। ता सारै लोग छ़ेउड़ी का मौरद बपतिस्मौ निंदै लागै। 
ACT,8,13,तैबै शमौनै आपु भी विश्वास किऔ और बपतिस्मौ नीईंयौ फिलिप्पुसा आइलै रौउंदै लागौ। सेऊ नोखै-नोखै और बौड़ै-बौड़ै शक्ति वाल़ै कामा देखीयौ हैरान हुआ थौ। 
ACT,8,14,"ज़ैबै प्रेरितुऐ ज़ुण यरुशलेम शहरा दी थै शुणौ कि, सामरीया रै लोगुऐ परमेश्‍वरा रौ वचन मानी गौ आ तैबै तिंउऐ पतरस और यहुन्ना तिऊं काऐ भेज़ै। "
ACT,8,15,तिंउऐ सामरीया दी डेइऔ तिउंलै प्राथना कौरी कि सै पवित्र आत्मा पा लै। 
ACT,8,16,कैलैकि पवित्र आत्मा इबी झ़ांऊ तिऊं कासी माथै नाईं उतरौ थौ। तिंउऐ ता सिरफ यीशु रै नावां रौ बपतिस्मौ थौ निऔं औन्दौ। 
ACT,8,17,तैबै पतरस और यहुन्नै तिऊं माथै हाथ छ़ाड़ै और तिंउऐ पवित्र आत्मा पाऔ। 
ACT,8,18,"तैबै शमौनै देखौ कि च़ेलेऊ रै हाथा छ़ाड़ियौ पवित्र आत्मा मिला सा, ता तिऊं काऐ पैसै नीईंयौ बोलौ, "
ACT,8,19,“एज़ी शक्ति मुकै भी दैऔ कि हाऊं ज़ास माथै भी हाथ छ़ाड़ुलै ता तेसलै पवित्र आत्मा मिला।” 
ACT,8,20,"पतरसै तेसलै बोलौ, “तैरै रुपाऐ-पैसै ताऊं आइलै च़ांई खातम हुऐ, कैलैकि ताऐं परमेश्‍वरा रौ वरदान पैसेऊ कौरी खरीदणै रै बारै दी सुंच़ौ आ। "
ACT,8,21,"एज़ी सेवा दी ना तैरौ भाग, ना कोई हिस्सौ आ। कैलैकि तैरौ मन परमेश्‍वरा री नौज़रीऐ साफ नाईं आसतौ। "
ACT,8,22,"एथीलै आबै आपणी इऐं बुराई कु मन बदुल़, और प्रभु कु प्राथना कर, हुई सौका कि प्रभु तैरै ज़िवा री बुराई लै माफी मिला। "
ACT,8,23,कैलैकि हाऊं देखाऊ कि तू पित ज़िणै कड़वाहटा दी और बुराई रै ज़ाल़ा दी फौसौ औन्दौ।” 
ACT,8,24,"शमौनै बोलौ, “तुमै मुलै प्राथना कौरौ कि ज़ो बुशै तुमुऐ मुलै बोली आ, तिऊं मांझ़िआ कु कोई भी मुसीबत मुं माथै ना आशा।” "
ACT,8,25,तैबै पतरस और यहुन्ना प्रभु यीशु री गवाही देइऔ और वचन शुणाइयौ यरुशलेम शहरा लै वापस आशै। और सामरिउ रै भौरी गांवा दी खुशी री खौबरी शुणाई। 
ACT,8,26,"तैबै प्रभु रै एकी दूतै फिलिप्पुसा लै बोलौ, “उठ और दक्षिण दिशा री भिलै सेज़ी बाटा दी डेऊ, ज़ो बाट यरुशलेमा शहरा कु गाज़ा शहरा लै डिआ।” सै शुनशान बाट आ। "
ACT,8,27,"फिलिप्पुस उठीयौ च़ाल पौड़ौ, और बाटा दी सेऊ एक खोजै कु मिलौ ज़ुण कूश देशा रौ थौ सेऊ यरुशलेमा कु थौ आशदै लागौ औन्दौ, कैलैकि सेऊ तिऐ परमेश्‍वरा री आराधना कौरना लै थौ आशौ औन्दौ। सेऊ कूश देशा री राणी कन्दाकै रौ मन्त्री और खज़ांच़ी थौ। "
ACT,8,28,"सेऊ वापस आपणै घौरै डेउंदी बारै आपणै रौथा माथै बोशियौ, यशायाह भविष्यवक्ता री किताब ज़ोर-ज़ोरै पौड़दै थौ लागौ औन्दौ। "
ACT,8,29,"तैबै पवित्र आत्मै फिलिप्पुसा लै बोलौ, “नज़दीक डेइऔ एस रौथा आइलै आण्ड।” "
ACT,8,30,"फिलिप्पुस तेस भिलै फेटी मारीयौ डैऔ और सेऊ यशायाह भविष्यवक्ता री किताबी पौड़दै शुणौ, और तेसकु पुछ़ौ कि, “ज़ो तू पौड़दै ई लागौ औन्दौ का तू तेस सौमझ़ा भी ई?” "
ACT,8,31,"तिणीऐ फिलिप्पुसा लै बोलौ, “ज़ेबी झ़ांऊ कुण मुं सौमझ़ावा नाईं लौ तेबी झ़ांऊ हाऊं किणौ सौमझ़ा ऊ?” “तिणीऐ फिलिप्पुसा कु औरज़ कौरी कि मुं काऐ आशीयौ बोश” "
ACT,8,32,"पवित्रशास्त्रा रौ ज़ो पाठ सेऊ पौड़दै थौ लागौ औन्दौ सेऊ एज़ौ थौ, “सेऊ भेरी बाशीऐ बौल़ी हुणा लै निऔं, और ज़िणौ गाबड़ु ऊन लौइणै वाल़ेऊ काऐ च़ुटुकच़ार थाका आ, तिणी ई, तिणीऐ भी आपणौ मूंह नाईं खोलौ। "
ACT,8,33,तेसरै निउलै दी तेसरौ फैसलौ नाईं हुऔ। तेसरै बौगता रै लोगु रै बारै दी कुण बोला आ? कैलैकि धौतरी माथा कु ता तेसरै प्राण नींई गौऐ थै।” 
ACT,8,34,"एथ माथै खोजैऐ फिलिप्पुसा कु बोलौ, “हाऊं ताऊं कु औरज़ कौराऊ, इणौ बोल कि भविष्यवक्ता इणौ कासरै बारै दी बोला आ? आपणै या कास ओरी रै बारै दी?” "
ACT,8,35,"तैबै फिलिप्पुस बोलदै लागौ, और एसी पवित्रशास्त्रा कु शुरु कौरीऔ तेसकै यीशु रै बारै दी खुशी री खौबरी शुणाई। तैबै तिणी खोजै इऐ बुशै सौमझ़ी और यीशु माथै विश्वास कियौ। "
ACT,8,36,"बाटा दी हांडदै-हांडदै सै एकी ज़ागाह दी पौउंच़ै ज़िऐ पाणी रौ ताल थौ। तैबै खोजैऐ बोलौ, “देख इदै पाणी रौ ताल आ, आबै मुलै बपतिस्मौ निणा लै का कामी आ?” "
ACT,8,37,"फिलिप्पुसै बोलौ, “अगर तू पुरै ज़िवा कौरी विश्वास कौरा ई ता नींई सौका ई।” तिणीऐ बोलौ, “हाऊं विश्वास कौराऊ कि यीशु मसीह ई परमेश्‍वरा रौ छ़ोहरु आ।” "
ACT,8,38,"तैबै तिणीऐ रथ रोकणै रौ हुकम दैऔ, और फिलिप्पुस और खोजा दुइया पाणी दी डेवै तैबै तिणीऐ खोजा लै बपतिस्मौ दैऔ। "
ACT,8,39,"ज़ेबी सै पाणी कु बाइरै आशै, ता परमेश्‍वरा री आत्मै फिलिप्पुस तिदरु चुंगिऔ निऔं, और खोजैऐ सेऊ तौंइऐ नाईं देखौ। खोजौ खुशी मौनाई कि, “परमेश्‍वरै हाऊं बौच़ाई गो ऊ” और सेऊ आपणै घौरै च़ाली पौड़ौ। "
ACT,8,40,फिलिप्पुस पौउंच़ौ आशदोश इलाकै दी पा। और ज़ेबी झ़ांऊ कैसरिया इलाकै दी ना पौउंच़ौ तेबी झ़ांऊ सेऊ इलाकै-इलाकै दी यीशु री खुशी री खौबरी शुणाउंदै थाकौ लागी। 
ACT,9,1,"शाऊल ज़ुण इबी झ़ांऊ प्रभु यीशु रै च़ेलेऊ धमकाउंदै और तिऊं झ़ांगणै री कोशिषा दी थौ लागौ औन्दौ, सेऊ परधान याजका काऐ डैऔ, "
ACT,9,2,"और तेसकु दमिश्क इलाकै दी आराधनालय रै नाऊं और तिऊं सताउणै रै हक्क्का री औरज़ी मांगी, ताकी अगर तेसकै तिऐ कुण यीशु पिछ़ु हांडणै वाल़ौ मिला लौ ता सेऊ च़ाऊ छ़ेउड़ी औली च़ाऊ मौरद तिऊं बानिऔ यरुशलेमा दी आणा। "
ACT,9,3,"पर ज़ेबी शाउल और तेसरै लोग हांडदै-हांडदै दमिश्क इलाकै रै नज़दीक पौउंच़ौ ता एकदम सौरगा कु तेस फिदीआलै तेज़ प्याशौ च़ौमकौ, "
ACT,9,4,"ता सेऊ धौनी माटै माथै पौड़ौ और प्रभु री हाक शुणुई, “ओ शाऊल, ओ शाऊल तू मुं कैलै सतावा ई?” "
ACT,9,5,"शाऊलै पुछ़ौ, “ओ प्रभु तू कुण ई?” तिणीऐ बोलौ, “हाऊं यीशु ऊ, ज़ास तू सतावा ई। "
ACT,9,6,"पर आबै तू उठीयौ इलाकै दी डेऊ, और ज़ो कुछ़ ताऐं कौरणौ आ तेस ताउंकै तिऐ बोलाई कि हाऊं का च़ाहा ऊ।” "
ACT,9,7,"ज़ो आदमी तेस आइलै थै सै हौकै-बौकै खौड़ै रौऐ। कैलैकि तिंउऐ हाक ता शुणी, पर देखौ नाईं कोई। "
ACT,9,8,"शाऊल ज़मीना माथै कु उठौ, पर ज़ेबी तिणीऐ आखी खोली ता तेसकै कुछ़ा ना दिशौ, तैबै तिंउऐ सेऊ हाथा पाकड़ियौ दमिश्क इलाकै दी निऔं। "
ACT,9,9,तेसकै चिया दिना झ़ांऊ कुछ़ ना दिशौ। ना तिणीऐ कुछ़ खाऔ-पिऔ। 
ACT,9,10,"दमिश्क इलाकै दी हनन्याह नावां रौ एक च़ेलौ थौ, प्रभु यीशुऐ तेसकै दर्शण देइऔ बोलौ, “ओ हनन्याह!” तिणीऐ बोलौ, “ओ प्रभु।” "
ACT,9,11,"तैबै प्रभु यीशुऐ तेसलै बोलौ, “उठीयौ तिऐं गल़ी दी डेऊ ज़ेथलै ‘सिधी’ बोलाई। तिऐ यहुदा रै घौरा दी शाऊल नावां रै बारै दी पुछ़ ज़ो तरसुसा रौ रौइणै वाल़ौ आ। कैलैकि देख, सेऊ प्राथना कौरदै आ लागौ औन्दौ। "
ACT,9,12,"तिणीऐ दर्शण देखौ आ कि, हनन्याह नावां रौ एक आदमी भितरै आशौ और तेस माथै हाथ छ़ाड़ौ, ताकी सेऊ तौंइऐ देखदै लागा।” "
ACT,9,13,"हनन्याहै ज़वाब दैऔ, “ओ प्रभु मुंइऐ एस आदमी रै बारै दी भौरी लोगु कु शुणौ आ, कि इणीऐ यरुशलेमा दी तैरै पवित्र लोगु माथै भौरी ज़ुलम किऐ ई। "
ACT,9,14,"और इदरा लै भी एसकै बौड़ै याजकु कु हक्क्क आ मिलौ औन्दौ, कि ज़ुण ताऊं माथै विश्वास कौरा आ, तेस बानियौ यरुशलेमा लै निआं।” "
ACT,9,15,"पर प्रभु यीशुऐ तेसलै बोलौ, “तू डेऊ। कैलैकि सेऊ ता मुंइऐ दुजी ज़ातीऊ, राज़ेऊ, और इस्राइली लोगु काऐ मैरौ परचार कौरना लै आ छ़ांटौ औन्दौ। "
ACT,9,16,और हाऊं तेसलै बोलाऊ कि मेरी ताईं तिणीऐ किणै-किणै दुःख जा ई उठाउणै।” 
ACT,9,17,"तैबै हनन्याह उठौ ओर तेस घौरा दी डैऔ ज़िऐ शाउल थौ रौ औन्दौ। तिऐ तिणीऐ शाऊला माथै आपणै हाथ छ़ाड़ै और बोलौ, “ओ भाई शाऊल, प्रभु यीशु, ज़ो सेज़ी बाटा दी ताउंकै दिशौ थौ, ज़ेथदी तू आशो ई, तिणीऐ ई हाऊं भेज़ौ ऊ, कि तू देखदै लागा और पवित्र आत्मा कौरीऐ भौरी आ।” "
ACT,9,18,"और फेटी शाऊला री आखी कु छ़िलकै ज़ेई उतरै और सेऊ देखदै लागौ, और उठीयौ तेभी बपतिस्मौ निऔं। "
ACT,9,19,"तैबै रोटी खाइऔ तागत पाई। और सेऊ कई दिना झ़ांऊ तिऊं च़ेलेऊ आइलै रौऔ, ज़ो दमिश्क इलाकै दी रौआ थै। "
ACT,9,20,"शाऊल तेभी ई दमिश्क इलाकै रै आराधनालय दी डेइऔ यीशु रौ परचार कौरदै लागौ कि, यीशु ई परमेश्‍वरा रौ छ़ोहरु आ। "
ACT,9,21,"भौरी सारै शुणनै वाल़ै लोग हैरान हुइयौ बोलदै लागै, “का एऊ सेऊ नाईं ज़ुण यरुशलेमा दी यीशु माथै विश्वास कौरणै वाल़ेऊ, झ़ांगा थौ। और इदै भी थौ एथीलै आशौ औन्दौ कि तिऊं बानिऔ बौड़ै याजकु काऐ निआं?” "
ACT,9,22,"पर शाऊल औज़ौ भी ज़ादौ परचार कौरदै लागौ और शक्ति वाल़ौ बौणौ, और एज़ी बुशा रौ सबूत देई-देइयौ कि यीशु ई मसीह आ, दमिश्क इलाकै रै यहुदिऊ रै मूंह बन्द किऐ। "
ACT,9,23,"ज़ैबै भौरी दिन बिती गौऐ, तैबै यहुदी मिलियौ शाऊला झ़ांगणै रै बारै दी चौपड़ींदै लागै। "
ACT,9,24,पर तिऊंरौ चौपड़िणौ शाऊला कै पौतौ लागौ। कि सै तेस झ़ांगणा लै राच दिन बाटा दी ज़ागदै औआ ई लागै औन्दै। 
ACT,9,25,पर एकी राचीऐ तेसरै च़ेलेउऐ सेऊ छ़ाबड़ै दी बोशाल़ीऔ रौशेऊ दी लटकाइयौ तेस इलाकै री उंच़ी दवाली बाटीऐ इलाकै कु बाइरै गाड़ौ। 
ACT,9,26,"यरुशलेमा दी पौउंच़िऔ शाऊलै च़ेलेऊ आइलै मिलणै री कोशिष की। पर सै सारै तेसकु डौरा थै। तिउंकै विश्वास नाईं औआ थौ, कि एऊ भी यीशु रौ च़ेलौ बौणी गौ आ। "
ACT,9,27,"पर बरनबासै सेऊ आपु आइलै च़ेलेऊ काऐ निऔं, और तिउंलै बोलौ कि शाऊलै किणै कौरी बाटा दी प्रभु देखौ और प्रभुऐ एस आइलै बुशै लाई आ। तैबै दमिश्क इलाकै दी किणी हिम्मत्ती कौरीऐ यीशु रै नावां रौ परचार किऔ आ। "
ACT,9,28,शाऊल तिऊं आइलै यरुशलेमा दी आज़ादी कौरीऐ आशदै-हाण्डदै लागौ। 
ACT,9,29,और निडर हुइयौ प्रभु रै नावां रौ परचार कौरा थौ। युनानी बोली बोलणै वाल़ै यहुदिऊ आइलै बुशै और वाद-विवाद कौरा थौ। पर सै कौरा थै तेस झ़ांगणै री कोशिष। 
ACT,9,30,"पर ज़ेबी विश्वासी भाईऊ कै पौतौ लागौ, ता तिंउऐ सेऊ कैसरिया इलाकै दी आणौ और तिदरु भेज़ौ तरसुसा गांवा लै। "
ACT,9,31,"तैबै पुरै यहुदा परदेश, गलील परदेश और सामरीया इलाकै री कलिसिया कै च़ैन मिलौ और सै विश्वासा दी बौड़दै लागी। सै विश्वासी लोग प्रभु रै डौरा दी और पवित्र आत्मा हौसलै री वज़ाह कु बौड़दै लागै। "
ACT,9,32,तैबै इणौ हुऔ कि पतरस एकी ज़ागाह कु दुजी ज़ागाह दी हांडियौ परचार कौरदै-कौरदै तिऊं पवित्र लोगु काऐ भी पौउंच़ौ ज़ुण लुद्दा गांवा दी रौआ थै। 
ACT,9,33,तिऐ पतरसा कै एनियास नावां रौ बिमार आदमी भी मिलौ ज़ेथदी लकवै री बिमारी थी और आठ साला ओउलै बिस्तरै दी थौ पौड़ौ औन्दौ। 
ACT,9,34,"पतरसै तेसलै बोलौ, “ओ एनियास! यीशु मसीह ताऊं च़ांगौ कौरा आ। ‘उठ आपणौ बिस्तरौ चुंगिऔ ठीक कर।’ तैबै सेऊ फेटी खौड़ौ हुऔ। "
ACT,9,35,लुद्दा गांवा और शारोन गांवा रै भौरी सारै रौइणै वाल़ै लोग तेस देखीयौ प्रभु यीशु माथै विश्वास कियौ।” 
ACT,9,36,याफा गांवा दी तबीता मतलब दोरकास नावां री एक विश्वासी छ़ेउड़ी रौआ थी। सै भौरी भौलै-भौलै काम कौरा और गरीबु री मज़द कौरा थी। 
ACT,9,37,"सेज़ै बौगता दी ज़ेबी पतरस लुद्दा गांवा दी थौ, विश्वासी छ़ेउड़ी सै बिमार हुई और पोरु मौरी। तिंउऐ सै धोआइऔ माथलै कौमरै छ़ाड़ी। "
ACT,9,38,"लुद्दा गांउ याफा रै नज़दीक थौ च़ेलेउऐ शुणौ कि पतरस तिऐ आ, दुई आदमी छ़ाड़ियौ तेसकु औरज़ की, “कि आमु काऐ आशणा लै बेर नाईं पा।” "
ACT,9,39,"तैबै पतरस उठीयौ तिऊं आइलै च़ाल पौड़ौ, ज़ेबी सेऊ पौउंच़ौ ता तिंउऐ सेऊ तिऐ माथलै कौमरै दी निऔं। तैबै विधवा छ़ेउड़ी लेरीयौ पतरसा काऐ आशीयौ खौड़ी हुई और ज़ो जुड़कै दोरकासै तिऊं आइलै रौइऔ चाणै थै, तिऊं देखाउंदै लागी। "
ACT,9,40,"तैबै पतरसै सारै तिदरु बाइरै गाड़ै, और घुंडै टेकीऔ प्राथना कौरी, और मौड़ै भिलै देखीयौ बोलौ, “ओ तबीता उठ।” तैबै तिंआऐ आपणी आखी खोली। और पतरसा देखीयौ उठीयौ बोशी। "
ACT,9,41,"पतरसै हाथा पाकड़ीऔ सै उठाई, और पवित्र लोग और विधवा छ़ेउड़ीऊ औटाइयौ तिउंकै ज़िउंदी हुइयौ सौंभाल़ी। "
ACT,9,42,इऐ बूश सारै याफा गांवा दी फौइली गोई। और भौरी लोगुऐ प्रभु यीशु माथै विश्वास किऔ। 
ACT,9,43,और पतरस याफा गांवा दी च़ामड़ै रै कामा कौरणै वाल़ै शमौना रै घौरा दी भौरी दिना झ़ांऊ रौऔ। 
ACT,10,1,"कैसरिया इलाकै दी कुरनेलियुस नावां रौ एक आदमी थौ, ज़ुण इतालियानी नावां रै गुटा रौ आफसर थौ। "
ACT,10,2,"सेऊ भौगत थौ और आपणै सारै टौबरा आइलै परमेश्‍वरा कु डौरा थौ, और गरीब लोगु लै दाण दिआ थौ, और रोज़ परमेश्‍वरा कु प्राथना कौरा थौ। "
ACT,10,3,"एकी दिनै दुसकै चिजै पैहरै दी एक साफ दर्शण देखौ कि परमेश्‍वरा रौ एक दूत तेस काऐ भितै आशीयौ तेसलै बोलौ, “ओ कुरनेलियुस।” "
ACT,10,4,"कुरनेलिउसै सेऊ बौड़ै ध्याना कौरी देखौ और डौरीऔ बोलौ, “ओ प्रभु का बोलाई?” दूतै तेसलै बोलौ, “तेरी प्राथना और तैरै दैऔ औन्दौ दाण याद कौरना लै परमेश्‍वरा काऐ पौउंच़ी गौऐ। "
ACT,10,5,"आबै याफा गांवा दी आदमी भेज़ीयौ, शमौन ज़ासलै पतरस भी बोलाई आपु काऐ औटाऊ। "
ACT,10,6,"सेऊ च़ामड़ै चाणनै वाल़ै शमौना, रै काऐ आ रौ औन्दौ ज़ासरौ घौर समुन्दरा रै डिका काऐ आ।” "
ACT,10,7,"तैबै सेऊ दूत ज़ुणिऐ इऐ बुशै बोली थी तिदरु डैऔ तैबै कुरनेलियुसै आपणै दुई नुकुरु मांझ़िआ कु एक भौगत सिपाई आपु काऐ औटाऔ, "
ACT,10,8,और तेस काऐ सारी बुशै बोलीयौ सेऊ याफा गांवा लै भेज़ौ। 
ACT,10,9,"दुजै दिनै ज़ेबी सै चिन आदमी ज़ो कुरनेलियुसै भेज़ै थै हांडदै-हांडदै इलाकै दी पौउंच़णै वाल़ै थै ता, सेज़ै बौगतै पतरस प्राथना कौरदै छ़ापरा माथै डैऔ। "
ACT,10,10,"तेसकै भूख लागी और सेऊ कुछ़ खाणौ च़ाहा थौ, पर ज़ेबी तिऐ खाणै री त्यारी कौरदै थै लागै औन्दै, ता पतरस बैहोश हुऔ। "
ACT,10,11,तैबै तिणीऐ देखौ कि सौरग खुली गौ। और एक बौड़ी च़ादर च़ारिया कुणै कु लटकाइयौ धौतरी माथै आशदै लागी ऐन्दी। 
ACT,10,12,"ज़ेथदी धौतरी माथा रै सारै जानवर और किड़ै-मकौड़ै, और च़िड़ै-च़िटकोरु थै। "
ACT,10,13,"तेसकै एक इणी हाक शुणुई कि, “ओ पतरस उठ, झ़ांग और खा।” "
ACT,10,14,"पर पतरसै बोलौ, “नाईं प्रभु बिलकुल नाईं, कैलैकि मुंइऐ इबी झ़ांऊ कोई भी गान्दी और अशुद्ध च़ीज़ नाईं खाई।” "
ACT,10,15,"तैबै दुजी बारै तेसकै हाक शुणुई कि, “ज़ो कुछ़ परमेश्‍वरै शुद्ध कौरी गौ आ तेसलै तू अशुद्ध नाईं बोल।” "
ACT,10,16,चिआ बारै इणौ हुऔ। तैबै सै च़ादर तिदरु तेबी सौरगा भिलै वापिस डेई। 
ACT,10,17,"ज़ेबी पतरस आपणै ज़िवा दी एज़ी बुशै सुंच़दै थौ लागौ औन्दौ, कि ज़ो दर्शण मुंइऐ देखौ आ तेसरौ मतलब का औलौ?, ता तेभी सै आदमी ज़ो कुरनेलियुसै थै भेज़ै औन्दै, शमौना रै घौरा लोड़ीयौ दारा काऐ खौड़ै हुऐ, "
ACT,10,18,"और हाका देइऔ पुछ़दै लागै कि, “का शमौन ज़ासलै पतरस बोलाई इदै आ पाउणौ?” "
ACT,10,19,"पतरस ता तेस दर्शणा रै बारै दी थौ सुंच़दै लागौ औन्दौ, तेभी पवित्र आत्मै तेसलै बोलौ, “देख चिन आदमी ताऊं लोड़दै ई लागै औन्दै। "
ACT,10,20,"आबै उठीयौ तौल़ै डेऊ, और निडर हुइयौ तिऊं आइलै डेऊ कैलैकि मुंइऐ ई सै भेज़ै औन्दै।” "
ACT,10,21,"तैबै पतरसै तिऊं काऐ डेइऔ बोलौ, “देखौ ज़ास लोड़दै तुमै लागै औन्दै ई, सेऊ हाऊं ऊ। तुमै कैलै ई आशै औन्दै?” "
ACT,10,22,"तिंउऐ बोलौ, “कुरनेलियुस आफसर ज़ुण धौर्मी और परमेश्‍वरा कु डौरनै वाल़ौ, और ज़ासरौ सारी यहुदी ज़ाती दी नाऊं आ, तिणीऐ परमेश्‍वरा रै पवित्र दूता री बुशै शुणी कि तुमु आपणै घौरा कै औटाइयौ तुमु कु परमेश्‍वरा रै वचन शुणा।” "
ACT,10,23,"तैबै तिणीऐ सै भितरै औटाऐ और तिउंरी सेवा की, दुजै दिनै पतरस तिऊं आइलै च़ाल पौड़ौ, और याफा इलाकै रै कुछ़ विश्वासी भाई भी तेस आइलै डेवे। "
ACT,10,24,"दुजै दिना बासीऐ सै कैसरिया इलाकै दी पौउंच़ै, और कुरनेलियुस आपणै रिश्तेदारु, और खानदानी रै लोगु ज़ागदै थौ लागौ औन्दौ। "
ACT,10,25,"ज़ैबै पतरस भितरै आशौ ता, कुरनेलियुस तेसकु मिलौ और तेसरै बांगणै माथै पौड़ीयौ तेसकै ढाल की। "
ACT,10,26,"पर पतरसै सेऊ खौड़ौ चुंगिऔ तेसलै बोलौ, “खौड़ौ ऊ। मुकै झुकियौ ढाल नाईं कर, हाऊं भी ता ताऊं ज़िणी आदमी ऊ।” "
ACT,10,27,"और तेस आइलै बुशै लाइंदै-लाइंदै भितरै डैऔ, और भौरी लोगु कौठै देखीयौ, "
ACT,10,28,"पतरसै तिउंलै बोलौ, “तुमै ज़ाणाई की दुजी ज़ाती दी मिलणौ और तिऊं रै काऐ डेउणौ आमु यहुदिऊ लै बुरौ आ, पर परमेश्‍वरै मुकै बोलौ आ, कि केज़ै भी आदमी लै गान्दौ या अशुद्ध नाईं बोलु। "
ACT,10,29,एथीलै हाऊं ज़ेबी तुमुऐ औटाऔ ऊ तेबी ई बिण बोलै आशो ऊ। आबै हाऊं पुछ़ाऊ कि तुमुऐ हाऊं केज़ै कामा लै औटाऔ ऊ?” 
ACT,10,30,"कुरनेलियुसै बोलौ, “एज़ै बौगता दी च़ार दिन पैहलै हाऊं आपणै घौरा दी प्राथना कौरदै थौ लागौ औन्दौ। ता देखौ एक आदमी च़ौमकिलौ जुड़कै भिड़ीयौ, मुकाऐ आशीयौ खौड़ौ हुऔ "
ACT,10,31,"और बोलदै लागौ कि, ‘ओ कुरनेलियुस तेरी प्राथना शुणी गोई आ, और तेरी भेंट परमेश्‍वरा काऐ याद किऐ ई। "
ACT,10,32,"एथीलै याफा इलाकै दी कुछ़ आदमी भेज़ीयौ शमौन ज़ासलै पतरस बोलाई ओरु औटाऊ। सेऊ समुन्दरा रै डिका काऐ शमौना रै घौरा दी आ रौऔ औन्दौ, ज़ुण च़ामड़ै रौ काम कौरा आ, सेऊ तुमुकै परमेश्‍वरा री तौरफा कु खौबर शुणावा आ।’ "
ACT,10,33,"तैबै मुंइऐ तेबी ई ताऊं काऐ आदमी भेज़ै ई और ताऐं आच़्छ़ौ किऔ कि तू आशो ई। आबै आमै सारै इदै परमेश्‍वरा काऐ ई, ज़ो कुछ़ परमेश्‍वरै ताउंकै बोलौ आ तेस शुणु।” "
ACT,10,34,"तैबै पतरसै बोलौ, “आबै मुकै पौतौ लागी गौ आ कि परमेश्‍वर कासी भी ऊंच़-नीच़ नाईं मानदौ। "
ACT,10,35,"बल्कि हर ज़ाती कु ज़ुण आदमी परमेश्‍वरा कु डौरा और भौलै काम कौरा, सेऊ तेसकै आच़्छ़ौ लागा। "
ACT,10,36,"ज़ेज़ौ वचन परमेश्‍वरै इस्राइलिऊ कै दैऔ आ, ज़ेबी तिणीऐ यीशु मसीह रै ज़ौरिऐ (ज़ुण सारेऊ रौ प्रभु आ) शान्ति री खौबर शुणाई, "
ACT,10,37,"सेज़ौ वचन तुमै ज़ाणाई, ज़ो यहुन्ना बपतिस्मौ रै परचारा बासिऐ गलील परदेशा कु शुरु हुइयौ यहुदिया परदेशा री भौरी ज़ागाह दी फैअली गौ आ। "
ACT,10,38,"परमेश्‍वरै किणै कौरीऐ यीशु मसीह रौ पवित्र आत्मा और शक्ति कौरीऐ अभिषेक कियौ आ। सेऊ भौलाई कौरा थौ और भौरी बिमार लोगु शैताना रै हाथा कु बौच़ावा थौ, कैलैकि परमेश्‍वर तेस आइलै थौ। "
ACT,10,39,"आमै तिऊं सारै कामा रै शाजत ई। ज़ो यीशुऐ यहुदिया रै परदेश और सारै यरुशलेम शहरा दी किऐ ई, पर यहुदी मुख्येउऐ सेऊ क्रुसा माथै टांगीऔ पोरु झ़ांगौ आ। "
ACT,10,40,"पर सेऊ परमेश्‍वरै चिजै दिनै ज़िउंदौ किऔ, और पौगड़ौ भी किऔ आ। "
ACT,10,41,"सारेऊ लोगुऐ सेऊ नाईं देखौ बल्कि तिऊं मांझ़िऐ ज़ुण परमेश्‍वरै पैहलै कु थै छ़ांटै औन्दै, मतलब आमु मांझ़िऐ ज़ुणिऐ तेसरै ज़िउंदै हुणै बासिऐ तेस आइलै रोटी खाई-पीई आ। "
ACT,10,42,"और तिणीऐ आमुलै हुकम दैऔ कि सारै लोगु लै परचार कौरौ और गवाही दैऔ, कि यीशु ई सेऊ आ ज़ो परमेश्‍वरै मौरै औन्दै और ज़िउंदै ऊ रौ फैसलै कौरणै वाल़ौ चाणौ आ। "
ACT,10,43,"तेसरी गवाही सारै पुराणै भविष्यवक्ता दिआई, कि ज़ुण भी तेस माथै विश्वास कौरालौ तेसलै यीशु रै नावां कौरी पापा री माफी मिला आ।” "
ACT,10,44,पतरस इणी बुशै बोलदै थौ लागौ औन्दौ कि पवित्र आत्मा सारै वचन शुणनै वाल़ेऊ माथै आशौ। 
ACT,10,45,और ज़ेती यहुदी विश्वासी लोग तेस आइलै थै आशै औन्दै सै सारै हैरान हुऐ कि दुजी ज़ाती रै लोगु माथै भी पवित्र आत्मा रौ दाण मिली गौ आ। 
ACT,10,46,कैलैकि तिंउऐ सै ओरी-ओरी बोली बोलदै और परमेश्‍वरा री बौड़ाई कौरदै शुणै। 
ACT,10,47,"एथ माथै पतरसै बोलौ, “का कुण पाणी रोकी सौका आ कि तिउंलै बपतिस्मौ ना मिला ज़ासकै आमु ज़िणौ परमेश्‍वरा कु पवित्र आत्मा मिलौ आ?” "
ACT,10,48,और पतरसै हुकम दैऔ कि तुमै यीशु मसीह रै नावां कौरी बपतिस्मौ निऔं। तैबै तिंउऐ तेसकु औरज़ कौरी कि आमु आइलै कुछ़ दिना झ़ांऊ औज़ौ रौऊ। 
ACT,11,1,"तैबै विश्वासी भाईउऐ और च़ेलेउऐ शुणौ ज़ुण यहुदिया परदेशा दी थै, कि दुजी ज़ाती रै लोगुऐ भी परमेश्‍वरा रौ वचन मानी गौ आ। "
ACT,11,2,"और पतरस ज़ेबी यरुशलेमा दी आशौ, ता यहुदी विश्वासी लोग तेसकु सवाल-ज़वाब कौरदै लागै, "
ACT,11,3,कि “ताऐं दुजी ज़ाती रै लोगु आइलै ज़ुण बिणा खतना किऐ औन्दै ई कैलै खाऔ-पिऔ?” 
ACT,11,4,तैबै पतरसै तिउंकै सारी बुशै ज़ो कुरनिलियुसा रै घौरा दी हुई थी शुरु कु शुणाई 
ACT,11,5,"कि हाऊं याफा इलाकै दी प्राथना कौरदै थौ लागौ औन्दौ, और मुंइऐ एक दर्शण देखौ कि सौरग खुली गौ। और एक बौड़ी च़ादर च़ारिया कुणै कु लटकाइयौ तौल़ै आशदै लागी ऐन्दी। "
ACT,11,6,"ज़ैबै मुंइऐ देखौ ता तिऐं च़ादरी दी सारै जानवर और किड़ै-मकौड़ै, और च़िड़ै-च़िटकोरु थै। "
ACT,11,7,"और मुंइऐ एक हाक भी शुणी, “ओ पतरस उठ, झ़ांग और खा।” "
ACT,11,8,"मुंइऐ बोलौ, “नाईं प्रभु, नाईं। कैलैकि कोई भी अशुद्ध और गान्दी च़ीज़ इबी झ़ांऊ नाईं खाई।” "
ACT,11,9,"दुजी बारै सौरगा कु हाक शुणुई कि, “ज़ो कुछ़ परमेश्‍वरै शुद्ध कौरी गौ आ तेसलै तू अशुद्ध नाईं बोल।” "
ACT,11,10,चिआ बारै इणौ हुऔ। तैबै सै च़ादर तिदरु तेबी सौरगा भिलै वापिस डेई। 
ACT,11,11,"और देखौ, चिन आदमी तेभी मुकाऐ आशै ज़ो कैसरिया इलाकै कुरनेलियुसै मुकाऐ थै भेज़ै औन्दै। "
ACT,11,12,"तैबै पवित्र आत्मै मुलै तिऊं आइलै निडर हुइयौ डेउणा लै बोलौ, और सै छ़ौ भाई भी मुं आइलै च़ाल पौड़ै। और आमै तेस आदमी रै काऐ डेवे। "
ACT,11,13,"तिणीऐ आमुलै बोलौ, “कि एक दूत मुकाऐ आशौ और तिणीऐ मुलै बोलौ, कि याफा लै आपणै आदमी भेज़ीयौ शमौन ज़ासलै पतरस बोलाई तेस इदै आपणै घौरै औटाऊ। "
ACT,11,14,"सेऊ ताउंकै इणी बुशै बोला आ, ज़ेथ कौरी तू और तैरौ सारौ घौर छ़ुटकारौ पा आ।” "
ACT,11,15,"ज़ेबी हाऊं तिऊं आइलै बुशै लाइंदै लागौ, ता पवित्र आत्मा तिऊं माथै इणौ आशौ ज़िणौ शुरु दी आमु माथै आशौ आ। "
ACT,11,16,"तैबै मुकै परमेश्‍वरा री एज़ी बूश याद आशी। ज़ो तिणीऐ बोली थी, कि, “यहुन्नै ता पाणी रौ बपतिस्मौ दैऔ पर तुमुलै पवित्र आत्मा रौ बपतिस्मौ मिला आ।” "
ACT,11,17,“एथीलै ज़ैबै परमेश्‍वरै तिउंलै भी सेज़ौ दाण दैऔ आ ज़ो आमुकै प्रभु यीशु मसीह माथै विश्वास कौरीयौ मिलौ थौ। ता हाऊं कुण थौ ज़ुण परमेश्‍वर रोकी सौका थौ?” 
ACT,11,18,"इणौ शुणियौ यहुदी विश्वासी च़ुटुक थाकै, और परमेश्‍वरा री बौड़ाई कौरदै लागै, “तैबै ता परमेश्‍वर दुजी ज़ातीऊ लै भी सौदा री ज़िन्दगी दिया ज़ैबै सै पापा री माफी मांगियौ यीशु माथै विश्वास कौरालै।” "
ACT,11,19,"भौरी लोग तेस सताव री वज़ाह कु ज़ो स्तिफनुसा री वज़ाह कु पौड़ै थै, वारै-पारै बिखरी गौऐ थै, सै परचार कौरदै-कौरदै फिनिकै परदेश, साइप्रस टापु और अन्ताकिया रै इलाकै दी पौउंच़ै। पर सै यहुदी लोगु रै अलावा ओरी कासी कै परमेश्‍वरा रै वचन नाईं शुणावा थै। "
ACT,11,20,"पर तिऊं मांझ़िऐ कुछ़ विश्वासी साइप्रस टापु और कुछ़ कुरेनी रै रौइणै वाल़ै थै, ज़ुण अन्ताकिया दी आशीयौ दुजी ज़ातिऊ कै भी प्रभु रौ वचना शुणाउंदै लागै। "
ACT,11,21,"प्रभु री शक्ति तिऊं माथै थी, भौरी दुजी ज़ाती रै लोग विश्वास कौरीयौ प्रभु भिलै मुड़ै। "
ACT,11,22,"ज़ैबै तिंउरै बारै दी यरुशलेमा शैहरा री कलिसिया दी पौतौ लागौ, ता तिंउऐ बरनबास अन्ताकिया इलाकै लै भेज़ौ। "
ACT,11,23,"बरनबास तिऐ पौउंच़िऔ, और परमेश्‍वरा री बौड़ी दया देखीयौ खुश हुऔ, और तिंउरै विश्वास बौड़ाउणा लै बोलौ, “कि तना-मौना कौरी प्रभु कु च़िपकै रौऔ।” "
ACT,11,24,"बरनबास एक भौलौ आदमी थौ, सेऊ पवित्र आत्मा और विश्वासा कौरी भरपूर थौ। ओर भौरी लोगुऐ प्रभु यीशु माथै विश्वास कियौ। "
ACT,11,25,तैबै बरनबासै अन्ताकिया इलाकै छ़ाड़ीयौ शाऊला लोड़दै तरसुसा गांवा लै च़ाल पौड़ौ। 
ACT,11,26,ज़ैबै सेऊ तेसकु मिलौ ता तिणीऐ सेऊ आपु आइलै अन्ताकिया इलाकै लै आणौ। तैबै पौलुस ओर बरनाबास एकी साला झ़ांऊ कलिसिया रै लोगु आइलै मिलदै और भौरी लोगु कै प्रभु यीशु री खुश-खौबरी शुणाउंदै थाकै लागी। और च़ेलै सौभी कु पैहलै अन्ताकिया इलाकै दी “मसीह” बौणै। 
ACT,11,27,सेज़ै बौगतै कुछ़ विश्वासी ज़ुण भविष्यवक्ता थै यरुशलेम शहरा कु अन्ताकिया इलाकै दी आशै। 
ACT,11,28,"तिऊं मांझ़िया कु अगबुस नावां एकी भविष्यवक्तै खौड़ी हुइयौ पवित्र आत्मा रै ज़ौरिऐ बोलौ, “कि सारी धौतरी दी काल़ पौड़ा। और सेऊ काल़ क्लौदियुस राज़ै रै बौगता दी पौड़ौ। "
ACT,11,29,तैबै च़ेलेउऐ फैसलौ कियौ कि आमै आपणी-आपणी कौमाई कु कुछ़ पैसै कौठै कौरीयौ यहुदिया परदेशा दी रौइणै वाल़ै विश्वासी भाईऊ लै कुछ़ मज़द भेज़ु लै। 
ACT,11,30,तिंउऐ तिणी कियौ। बरनबास और शाऊला रै हाथा दी यहुदी स्याणेऊ लै कुछ़ पैसै भेज़ै।” 
ACT,12,1,सेज़ै बौगतै हेरोदेस राज़ै कलिसिया रै कुछ़ लोगु सताउणा लै ज़ेला दी पाऐ ई। 
ACT,12,2,तिणीऐ यहुन्ना च़ेलै रौ भाई याकूब तलवारी कौरी झ़ौंगाऔ आ। 
ACT,12,3,ज़ैबै तिणीऐ देखौ कि यहुदी लोग एसकु खुश हुआई तैबै तिणीऐ पतरस भी। सेज़ौ बौगत अण संज़ेड़ै री रोटी रै साज़ै रै दीन थै। 
ACT,12,4,"हेरोदेसै पतरस पाकड़ीयौ ज़ेला दी पाऔ, और च़ार-च़ार सिपाई च़ार पहरा दी च़ोउकीदारी दी छ़ाड़ै। एथीलै ताकी फसह रै साज़ै बासिऐ तेस फैसलै कौरना लै लोगु काऐ आणा। "
ACT,12,5,पतरस भौरी दिना झ़ाऊं ज़ेला दी बन्द थौ। पर सारी कलिसिया तेसलै ज़िवा लाइयौ परमेश्‍वरा कु प्राथना कौरदै थी लागी ऐन्दी। 
ACT,12,6,"ज़ेबी हेरोदेस तेस फैसलै कौरना लै लोगु काऐ आणनै वाल़ौ थौ, सेज़ी राची पतरस दुई ज़ंज़ीरा दी बानौ औन्दौ दुई सिपाइउ रै बिच़ा दी थौ सुतौ औन्दौ। और सिपाई दारा काऐ च़ोअकीदारी कौरदै थै लागै औन्दै। "
ACT,12,7,"तैबै खरकच़ार परमेश्‍वरा रौ एक दूत तेस काऐ आशीयौ खौड़ी हुऔ, तिऐ ज़ेला री कोठरी दी प्याशौ च़ौमकौ, और सौरगदूतै पतरसा री पाशुड़ी दी लाइयौ सेऊ उज़ीयाऔ और बोलौ, “फेटी उठ।” तैबै तेसरै हाथा कु ज़ंज़ीरै खुलीयौ धौनी छ़ुटी। "
ACT,12,8,"तैबै सौरगदूतै तेसलै बोलौ कि, “गाची बान, और आपणै बूट ला।” पतरसै तिणी कियौ। तौंइऐ सौरगदूतै तेसलै बोलौ, “आपणै जुड़कै भिड़ीयौ मुं पिछ़ु हांड।” "
ACT,12,9,"सेऊ तिदरु निकल़ियौ तेस पिछ़ु च़ाल पौड़ौ। पर इणौ नाईं ज़ाणा थौ कि ज़ो कुछ़ परमेश्‍वरा रौ दूत कौरदै आ लागौ औन्दौ सेऊ सौच़्च़ आ, पर सेऊ सौमझ़ौ कि हाऊं सुइणै देखदै लागौ औन्दौ। "
ACT,12,10,"तैबै सै पैहलै और दुजै पैहरै कु निकल़ियौ तेस लोऐ रै बौड़ै दारा काऐ पौउंच़ै। ज़ो इलाकै री तौरफा दी आ। सेऊ बौड़ौ दार तिऊं कालै आपु खुली गौ, और सै तिदरु निकल़ियौ एकी गल़ी दी डै और तेबी ई परमेश्‍वरा रौ दूत तेस छ़ाड़ियौ तिदरु पोरु डैऔ। "
ACT,12,11,"तैबै पतरसा कै होश आशी और तिणीऐ बोलौ “आबै मुंइऐ सौच़्च़ ज़ाणी गौ कि परमेश्‍वरै आपणौ दूत भेज़ीयौ हाऊं हेरोदेसा रै हाथा कु छ़ुड़ाई ऐरौ ऊ, और यहुदी मुख्यै री सारी सोच़ा माथै पाणी फेरी गौ आ।” "
ACT,12,12,"पतरसै इणौ ज़ाणीयौ कि परमेश्‍वरै हाऊं छ़ुड़ाऔ ऊ, यहुन्ना (ज़ासलै मरकुस भी बोला थै) री आमा मरियमा रै काऐ आशौ तिऐ भौरी विश्वासी कौट्ठै हुइयौ प्राथना कौरदै थै लागै औन्दै। "
ACT,12,13,"ज़ैबै तिणीऐ बौड़ै दारा री खिड़की खटखटाई, ता रुदे नावां री छ़ेउड़ी देखदै आशी। "
ACT,12,14,"तिंआइऐ पतरसा री वाच़ रवाई ओर खुशी कौरीऐ दार नाईं खोलौ, पर फेट मारीयौ भितरै डेई और बोलौ, कि पतरस दारा काऐ खौड़ौ आ। "
ACT,12,15,"तिंउऐ तिंआलै बोलौ, “तू पागल हुई गोई” पर तिंआऐ हिम्मत्ती कौरीयौ बोलौ कि पतरस ई आ। तैबै तिंउऐ बोलौ, “पतरसा रौ दूत औणौ आ।” "
ACT,12,16,पर पतरस दारा खटखटाउंदै थाकौ लागी: तैबै तिंउऐ खिड़की खोली और पतरसा देखीयौ हैरान हुऐ। 
ACT,12,17,"तैबै तिणीऐ साना कौरी तिउंलै बोलौ च़ुटुक थाकौ। और बोलौ कि परमेश्‍वरै किणै कौरी सेऊ ज़ेला कु बाइरै गाड़ौ आ। तौंइऐ बोलौ, “याकूब और भाईऊ कै इऐं बूश बोलेऊ।” आपु डैऔ तिदरु निकल़ियौ दुजी ज़ागाह लै। "
ACT,12,18,दोअती ज़ेला रै सिपाइऊ मांझ़िऐ खलबली मच़ी गोई कि पतरसा रौ का हुऔ। 
ACT,12,19,"ज़ैबै हेरोदेसै पतरसा लोड़णै रौ हुकम दैऔ ता तेसकै सेऊ नाईं मिलौ, तैबै हेरोदेसै च़ोअकीदारु री ज़ांच़ कौरी और हुकम दैऔ कि तिऊं पोरु झ़ांगौ। हेरोदेस यहुदिया परदेशा छ़ाड़ियौ कैसरिया इलाकै थोड़ै बौगता लै डेइयौ रौउंदै लागौ। "
ACT,12,20,"हेरोदेस सूर और सैदा रै रौइणै वाल़ै लोगु लै भौरी थौ रोशु औन्दौ। एथीलै सै कौट्ठै हुइयौ हेरोदेसा काऐ आशै, और बलास्तुस ज़ुण राज़ै रौ खास आदमी थौ तेस मौनाइयौ मेल-मिलाप कौरणौ च़ाऔ, कैलैकि राज़ै रै देशा कु तिंउरै देशा रौ पालण-पोषण हुआ थौ। "
ACT,12,21,"और सेज़ै दिनै ज़ेबी हेरोदेसै तिऐ रौइणै वाल़ै लोगु कु मिलणै रौ थौ गाड़ौ औन्दौ, हेरोदेसै राज़ै रै जुड़कै भिड़ीयौ राज़गादी माथै बोशौ और तिउंलै भाषण दैंदै लागौ। "
ACT,12,22,"तैबै लोग हाकै मारीयौ बोलदै लागै, “इऐ ता आदमी री नाईं, बल्कि ईश्वरा री बुशै ई।” "
ACT,12,23,"तेभी ई परमेश्‍वरा रै एकी दूतै हेरोदेसा लै सौज़ा, कैलैकि तिणीऐ परमेश्‍वरा री बौड़ाई नाईं की। सेऊ किड़ै लागीयौ मौरौ। "
ACT,12,24,पर परमेश्‍वरा रौ वचन लगातार फैलदै लागौ और भौरी विश्वासी लोग बौड़दै लागै। 
ACT,12,25,"ज़ैबै बरनबास और शाऊलै आपणी सेवा पुरी की तैबै सै यरुशलेम शहरा कु वापिस डेवै और तिंउऐ यहुन्ना ज़ासलै मरकुस भी बोलाई, आपु आइलै नियौं। "
ACT,13,1,"अन्ताकिया इलाकै री कलिसिया दी कई भविष्यवक्ता और परचार कौरणै वाल़ै थै। ज़िणौ की बरनबास और शमौन ज़ुण काल़ौ थौ, और लुकियुस कुरेनी, और च़ोथै हिस्सै रौ राज़ौ हेरोदेसा रौ भाई मनाहेम, और शाऊल। "
ACT,13,2,"ज़ेबी सै ब्रौता छ़ाड़ियौ प्रभु री आराधना कौरदै थै लागै औन्दै, ता पवित्र आत्मै बोलौ कि “मुकालै बरनबास और शाऊल अलग कौरौ ज़ेज़ी सेवा लै मुंइऐ इऐ चुने ई।” "
ACT,13,3,तैबै तिंउऐ ब्रौत और प्राथना कौरी और बरनबास और शाऊल परमेश्‍वरा रै सेवा रै कामा लै भेज़ै। 
ACT,13,4,तैबै बरनाबास और शाऊल पवित्र आत्मा रै भेज़ै औन्दै अन्ताकिया इलाकै कु सिलुकिया नावां री ज़ागाह लै डेवै। तिदरु पाणी री बौड़ी किश्ती दी साइप्रस टापु लै डेवै। 
ACT,13,5,"तिऐ सलमीस नावां री ज़ागाह दी पौउंच़िऔ, तिंउऐ परमेश्‍वरा रौ वचन यहुदिऊ री आराधनालय दी शुणाऔ। यहुन्ना भी तिउंरी मज़द कौरा थौ। "
ACT,13,6,"सै तेस टापु सारै गाँवा दी डेइयौ पाफुस नावां री ज़ागाह झ़ांऊ पौउंच़ै। तिऐ तिउंकै बार-यीशु नावां रौ एक यहुदी आदमी मिलौ, ज़ुण ज़ादु-टोनौ, और हुणै वाल़ी झ़ुठी बुशै बोला थौ। "
ACT,13,7,"सेऊ सिरगियुस पौलुसा नावां रौ आफसरा आइलै थौ, सेऊ बुद्धिमान आदमी थौ। सिरगियुस पौलुसै बरनबास और शाऊल आपु काऐ औटाऐ कैलैकि सेऊ परमेश्‍वरा रौ वचन शुणनौ च़ाहा थौ। "
ACT,13,8,"पर इलीमास नावां रै ज़ादु-टोन्है कौरणै वाल़ै, (एऊ बार-यीशु रौ असली नाऊं थौ) तिऊंरौ विरोध कौरीयौ अफसर यीशु माथै विश्वास कौरणै कु रोकणौ च़ाऔ। "
ACT,13,9,"तैबै शाऊलै ज़ासरौ नाऊं पौलुस भी आ, पवित्र आत्मा कौरी भौरुइऔ इलीमास ज़ादु-टोणै कौरणै वाल़ै भिलै बौड़ै ध्याना कौरी देखौ और बोलौ, "
ACT,13,10,"“ओ सारी बुराई और च़ालाकी कौरी भरुऔन्दै शैताना रै छ़ोहरु, आच़्छ़ै कामा रौ दुश्मना, का तू परमेश्‍वरा री सिधी बाट दारखी कौरणौ नाईं छ़ाड़दौ? "
ACT,13,11,"आबै देख, प्रभु ताउंलै सौज़ा दैणै वाल़ौ आ। और तू कुछ़ बौगता झ़ांऊ शेड़ौ रौआ ई और सुरज नाईं देखदौ।” तेभी तेसरी आखी दी धुंधलौ और न्यारौ छ़ाई गौ, और सेऊ ओरु-पोरु तोपींदै लागौ ताकी कोई तेसरौ हाथ पाकड़ीयौ हण्डावा। "
ACT,13,12,तैबै आफसरै ज़ो कुछ़ तिऐ हुऔ थौ तेस देखीयौ और प्रभु रै वचना शुणियौ हैरानी कौरीऐ प्रभु यीशु माथै विश्वास कियौ। 
ACT,13,13,पौलुस ओर तेसरै साथी पाफुसा इलाकै कु ज़हाज़ कौरीऐ पंफूलिया इलाकै रै पिरगा गाँवा दी आशै। और यहुन्ना (मरकुस) तिऊं छ़ाड़ियौ यरुशलेमा लै वापिस आशौ। 
ACT,13,14,पिरगा कु औगांऊ बौड़ियौ सै पिसदिया रै नज़दीक अन्ताकिया इलाकै दी पौउंच़ै। और आरामा रै दिना दी आराधनालय दी डेइयौ बोशी गौऐ। 
ACT,13,15,"मुसा रै नियम और पुराणै भविष्यवक्ता री किताबी कु पौड़नै बासिऐ आराधनालय रै मुख्यै लोगुऐ तिउंलै बोलौ, “ओ भाईओ, अगर तुमारै ज़िवा दी कुछ़ बूश आ लोगु कै बोलणै लै ता बोलौ।” "
ACT,13,16,"तैबै पौलुसै खौड़ै हुइयौ और हाथा हिलाइयौ बोलौ, “ओ इस्राइली लोगुओ, और परमेश्‍वरा कु डौरनै वाल़े दुजी ज़ाती रै लोगुओ, शुणौ, "
ACT,13,17,"इऊं इस्राइली लोगु रै परमेश्‍वरै आमारै नान-बुड़ु च़ुनी गौऐ, और ज़ेबी इऐ मिस्र देशा दी परदेशी हुइयौ रौआ थै, ता सै बौड़ाऐ। और आपणी शक्ति कौरीऐ सै तिदरु आज़ाद किऐ। "
ACT,13,18,"हालांकी सै परमेश्‍वरा री बुशै भी नाईं माना थै, तैबै भी सेऊ कम सै कम चालिस साला झ़ांऊ शुनशान ज़ागाह दी तिऊं री देखभाल़ कौरदै थाकौ लागी, "
ACT,13,19,और कनान देशा री सात ज़ाती झ़ांगीयौ इस्राइली लोग तिऐ साड़ै च़ार शौ साला झ़ांऊ बौसाल़ै। 
ACT,13,20,तेथ बासिऐ शमुएल भविष्यवक्ता झ़ांऊ परमेश्‍वरै यहुदी लोगु मांझ़िऐ फैसलै कौरणै वाल़ै छ़ाड़ै। 
ACT,13,21,"ज़ेबी शमुएल तिउंरौ मुख्यौ थौ तेबी तिंउऐ एक राज़ौ मांगौ। तैबै परमेश्‍वरै बिन्यामिना रै वंशा कु चालिस साला झ़ांऊ एक आदमी, मतलब कीशा रौ छ़ोहरु शाऊल तिऊं माथै राज़ौ चाणौ। "
ACT,13,22,"तैबै सेऊ अलग कौरीयौ दाऊद राज़ौ चाणौ। ज़ेथरै बारै दी तिणीऐ गवाही देई, कि मुकै एक आदमी, यिशै रौ छ़ोहरु दाऊद, मैरै ज़िवा ज़िणौ मिली गौ आ। एऊ मेरी सारी मौरज़ी पुरी कौरा आ। "
ACT,13,23,"तेसी रै वंशा कु परमेश्‍वरै आपणौ वायदौ कियौ औन्दौ इस्राइला कै एक छ़ुटकारै दैणै वाल़ौ, मतलब यीशु भेज़ौ आ। "
ACT,13,24,ज़ासरै आशणै कु पैहलै यहुन्नै सारै इस्राइलिऊ मांझ़िऐ मन बौदुल़णै रै बपतिस्मौ रै बारै दी परचार कियौ। 
ACT,13,25,"ज़ेबी यहुन्ना आपणी सेवा पुरी कौरणै वाल़ौ थौ, ता तिणीऐ लोगु लै बोलौ कि तुमै मुं का सौमझ़ा ई? हाऊं मसीहा नाईं ऊ, पर देखौ मुं बासिऐ एक आशणै वाल़ौ आ, ज़ासरै हाऊं बुटा खोलणै रै लायक भी नाईं।” "
ACT,13,26,"“अब्राहमा री सन्तान, ओ मैरै भाईओ, तुमै ज़ुण दुजी ज़ाती रै परमेश्‍वरा कु डौराई। तुमुकै इऐ छ़ुटकारै री खौबर भेज़ी औन्दी। "
ACT,13,27,"यरुशलेमा दी रौइणै वाल़ै और तिंउरै स्याणेउऐ ना यीशु रवावौ और ना पुराणै भविष्यवक्ता री बुशै सौमझ़ी, ज़ो हर आरामा वाल़ै दिना दी पौड़ा ई, एथीलै सेऊ आरोपी चाणीऔ सै बुशै पुरी की। "
ACT,13,28,"तिंउऐ झ़ांगणै लायक तेसदी कोई गलती नाईं देखी, तैबै भी पिलातुसा कु ज़ुण रोमी सरकारा रौ आफसर थौ औरज़ कौरी की एस पोरु झ़ांगौ। "
ACT,13,29,"ज़ैबै तिंउऐ यीशु रै बारै दी लिखी ऐन्दी सारी बुशै पुरी की, ता सेऊ क्रुसा माथै कु धौनी उतारीयौ ओडाच़ी दी छ़ाड़ौ। "
ACT,13,30,"पर परमेश्‍वरै सेऊ मौरै औन्दै मांझ़िया कु ज़िउंदौ कियौ, "
ACT,13,31,"और यीशु तिउंकै ज़ुण तेस आइलै गलीला परदेशा कु यरुशलेम शहरा लै आशै थै, भौरी दिना झ़ांऊ आपणै च़ेलेऊ कै दिशौ। लोगु मांझ़िऐ आबै सै ई गवाह ई। "
ACT,13,32,"आमै तुमुकै तेस वायदै रै बारै दी ज़ो नान-बुड़ु कु कियौ थौ, एज़ी खुश-खुशी री खौबरी शुणाई, "
ACT,13,33,"कि परमेश्‍वरै यीशु मौउता कु ज़िउंदौ कौरीयौ, सेज़ौ वायदौ आमारै लोल़डेऊ लै पुरौ कियौ आ। ज़िणौ भजन संहिता री किताबी दी दुजै पाठा दी आ लिखौ औन्दौ कि ‘तू मैरौ छ़ोहरु ई।’ आज़ मुंइऐ ताऊं लै जनम दैऔ आ। "
ACT,13,34,"और तेसरै इणै मौरणै बासिऐ ज़िउंदै हुणै रै बारै दी भी, कि सेऊ केभी ना शौड़दौ, परमेश्‍वरै इणौ बोलौ, हाऊं दाऊदा माथा री पवित्र और केबी ना खातम हुणै वाल़ी आशीष तुमु माथै कौराऊ। "
ACT,13,35,"एथीलै दाऊदै एक औज़ौ भजना दी भी बोलौ, ‘कि तू आपणै पवित्र आदमी शड़नै नाईं दैंदौ।’ "
ACT,13,36,"कैलैकि दाऊद ता परमेश्‍वरा री मौरज़ी कौरीऐ आपणै बौगता दी सेवा कौरीयौ सौदा लै मौरी गौ, और आपणै नान-बुड़ु मांझ़िऐ मिली गौ, और शौड़ी भी गौऔ। एथीई कौरी आमै ज़ाणी की दाऊदै इऐ बूश आपणै बारै दी नाईं बोलौ। "
ACT,13,37,"पर दाऊदै यीशु रै बारै दी बोलौ आ, ज़ो परमेश्‍वरै ज़िउंदौ कियौ आ सेऊ नाईं शौड़ौ। "
ACT,13,38,"एथीलै, ‘ओ भाईओ, तुमै सौमझ़ौ कि यीशु रै ज़ौरिऐ पापा कु माफी पाइणै री खुश-खुशी री खौबरी तुमुलै देई ऐन्दी।’ "
ACT,13,39,"और ज़ेज़ी बुशा दी तुमै मुसा रै नियमा रै ज़ौरिऐ बेकसूर नाईं बौणा थै, तिऊं सौभी दी हरेक विश्वास कौरणै वाल़ौ यीशु रै ज़ौरिऐ बेकसूर बौणा आ।” "
ACT,13,40,"एथीलै खौबरदार रौएऊ, इणौ ना च़ांई हुऔ कि ज़ो पुराणै भविष्यवक्ता री किताबी दी लिखौ औन्दौ, सेऊ तुमु माथै पौड़ा: (घौटा) "
ACT,13,41,"ओ “बुराई कौरणै वाल़ेउओ, देखौ, और हैरान हुऔ, और मौरौ। कैलैकि हाऊं तुमारै दिना दी एक काम कौराऊ, इणौ काम कि अगर कुण तुमु मांझ़िया कु तेसरी बुशै भी ला लौ, ता तुमै केभी विश्वास ना कौरा।” "
ACT,13,42,तैबै पौलुस और बरनबास आराधनालय कु बाइरै आशणै बासिऐ लोग तिऊंकु औरज़ कौरदै लागै कि दुजै आरामा वाल़ै दिना दी इऐ बुशै आमुकै औज़ौ शुणाएऊ। 
ACT,13,43,ज़ैबै आराधनालय रै लोग उठी गौऐ ता यहुदी और यहुदी गुटा रै आशै औन्दै भौगत मांझ़िया कु भौरी लोग पौलुस और बरनबासा पिछ़ु डेई गौऐ। और तिंउऐ सै लोग सौमझ़ाऐ कि परमेश्‍वरा री दया दी सौदा बौणी रौएऊ। 
ACT,13,44,दुजै आरामा रै दिना दी इलाकै रै सारै लोग परमेश्‍वरा रै वचन शुणना लै दोअती कौट्ठै हुई गौऐ। 
ACT,13,45,"पर यहुदी मुख्यै लोग भीड़ा रै लोगु देखीयौ रोशा कौरीऐ भौरुई गौऐ, और पौलुसा री बुराई कौरदै लागै। "
ACT,13,46,"तैबै पौलुस और बरनबासै बिण डौरी तिउंलै बोलौ, “ज़ुरुरी थौ कि पेहलै परमेश्‍वरा रौ वचन तुमुकै शुणाइया। अगर तुमै नाईं शुणदै और आपणौ ज़िऊ सौदा री ज़िन्दगी रै लायक नाईं सौमझ़दै, ता आमै दुजी ज़ाती रै लोगु भिलै मुड़ी (और तिउंकै परमेश्‍वरा रौ वचन शुणाई)।” "
ACT,13,47,"कैलैकि प्रभुऐ आमुकै इणौ हुकम दैऔ आ “मुंइऐ तुमै दुजी ज़ाती लै प्याशै चाणेई, ताकी दुनिया रै कुणै-कुणै झ़ांऊ सौभी लोगु रौ छ़ुटकारौ औलौ।” "
ACT,13,48,"इणै शुणियौ दुजी ज़ाती रै लोग खुश हुऐ, और परमेश्‍वरा रै वचना री बौड़ाई कौरदै लागै। ज़ेती लोग सौदा री ज़िन्दगी पाइणै वाल़ै थै, तिऊं सौभीऐ तेभी विश्वास कियौ। "
ACT,13,49,तैबै परमेश्‍वरा रौ वचन सारै देशा दी फैलदै लागौ। 
ACT,13,50,"पर यहुदी लोगु रै मुख्यै उंच़ी ज़ाती री भौगत छ़ेउड़ी और इलाकै रै कुछ़ स्याणै लोग आपणै वंशा किऐ, तिऊंकु पौलुस और बरनबासा रौ विरोध कौराइयौ सै आपणै इलाकै कु बाइरै गौड़ाऐ। "
ACT,13,51,तैबै पौलुसै और बरनबासै तिऊं काऐ आपणी चैपली री धूड़ झ़ाड़ीयौ इणौ देखाऔ कि परमेश्‍वरै सै आपणी नौज़री कु दूर कौरी गौऐ और तिदरु निकल़ियौ इकुनियुमा गाँवा लै डेवै। 
ACT,13,52,च़ेलै खुशी कौरीऐ और पवित्र आत्मा कौरी भौरिंदै थाकै लागी। 
ACT,14,1,इकुनियुमा रै गाँवा दी इणौ हुऔ कि पौलुसा और बरनबासै आराधनालय दी डेइयौ इणौ परचार कियौ कि यहुदी और दुजी ज़ाती रै लोगु मांझ़िया कु भौरी लोगुऐ विश्वास कियौ। 
ACT,14,2,पर ज़ुणी यहुदिउऐ विश्वास नाईं कियौ तिंउऐ सै दुजी ज़ाती रै लोग आपणै वंशा दी किऐ और तिंउरै ज़िवा दी विश्वासी भाईऊ रै खिलाफ दुश्मनी पैदी की। 
ACT,14,3,"पौलुस और बरनबास भौरी दिना झ़ांऊ तिऐ रौऐ और प्रभु माथै विश्वास छ़ाड़ियौ हिम्मत्ती कौरीऐ वचन शुणावा थै। तिंउरै ज़ौरिऐ प्रभु भौरी हैरानी वाल़ै काम कौरा थौ, और तिंउऐ इणौ साबित किऔ कि तिउंरी खौबर ज़ो बौड़ी दया रै बारै दी आ सौच़्च़ौ आ। "
ACT,14,4,"पर इलाकै रै लोगु मांझ़िऐ फूट पौड़ी गोई थी, तिऊं मांझ़िऐ कुछ़ लोग यहुदिऊ आइलै और कुछ़ प्रेरित पौलुस और बरनबासा आइलै हुई गौऐ थै। "
ACT,14,5,"तैबै दुजी ज़ाती रै लोग और यहुदी लोग, तिऊंरौ विरोध और तिऊं ढोल़ियाउणा लै आपणै स्याणेऊ आइलै तिऊं पिछ़ु दौड़ै। "
ACT,14,6,पर पौलुस और बरनबासा कै इणौ पौतौ लागौ और सै तिदरु लुकाउनिया परदेशा रै लुस्त्रा और दिरबै इलाकै दी और नज़दीका रै परदेशा लै भागै। 
ACT,14,7,और तिऐ खुश-खुशी री खौबरी शुणाउंदै लागै। 
ACT,14,8,"लुस्त्रा दी एक आदमी थौ बोशौ औन्दौ, सेऊ बांगणै रौ अपंग थौ और ज़नमा कु लौंगड़ौ थौ सेऊ केबी भी ना हांडौ थौ। "
ACT,14,9,"सेऊ पौलुसा री बुशै शुणदै थौ लागौ औन्दौ। पौलुसै तेस भिलै बौड़ै ध्याना कौरी देखौ कि तेसकै च़ांगै हुणै रौ विश्वास आ, "
ACT,14,10,"और हाकै मारीयौ बोलौ, “आपणै बांगणै रै टेका दी सिधौ खौड़ौ ऊ।” तैबै सेऊ उछ़ल़ीऔ उठौ और हांडदै-फिरदै लागौ। "
ACT,14,11,"लोगुऐ पौलुसा रै इणै कामा देखीयौ लुकाउनिया री बोली दी हाकै मारीयौ बोलौ, “आज़ परमेश्‍वर आदमी रै रुपा दी आमु मांझ़िऐ आशौ आ।” "
ACT,14,12,"तिंउऐ बरनबासा लै “ज्यूस” बोलौ, ज़ो युनानी रै देवा रौ नाऊं थौ, और पौलुसा लै “हिरमेस” बोलौ कैलैकि सेऊ भौरी बुशै लाइणै रौ मुख्यै थौ। "
ACT,14,13,"“ज्युसा” रै तेस परमेश्‍वरा रै घौरा रौ माली (पुज़ारी) ज़ो तिंउरै शहरा रै सामनै थौ, पशु और फुला री माल़ा दारा काऐ आणियौ लोगु आइलै बौल़ी कौरणै च़ाहा थौ। "
ACT,14,14,"पर ज़ैबै पौलुस और बरनबासै ज़ो प्रेरित थै इणौ शुणौ ता तिंउऐ भौरी दु:खी हुइयौ आपणै जुड़कै च़िरै, आपु पौड़ै लोगु भिलै और हाकै मारीयौ बोलदै लागै, "
ACT,14,15,"“ओ लोगुओ, तुमै का कौरा ई, इणौ पा? आमै भी ता तुमु बाशीऐ दु:ख-सुख भोगणै वाल़ै आदमी ई, और तुमुकै परमेश्‍वरा री खुशी री खौबरी शुणाई, ताकी तुमै इऊं फुकौ री च़िज़ा कु अलग हुइयौ ज़िउंदै परमेश्‍वरा भिलै आशा, ज़ुणिऐ सौरग, धौतरी और समुन्दर और ज़ो कुछ़ तिणीऐ चाणौ। "
ACT,14,16,तिणीऐ बितै बौगता दी सारी ज़ाती रै लोग आपणी-आपणी बाटा दी हांडणै दै। 
ACT,14,17,तैबै भी परमेश्‍वरै आपणै बारै दी सौदा भौलाई कौरणै रै ज़ौरिऐ सबूत दैऔ। सौरगा कु पाणी और फसला रै बौगता दी भरपुर फसल देइयौ तुमुलै खाणौ और तुमारै ज़िऊ खुशी कौरी भौरदै थाकै लागी। 
ACT,14,18,इणै बोलीयौ तिंउऐ लोग बौड़ी मुश्कल़ा कौरीऐ रोकै ताकी लोग तिउंलै बौल़ी ना कौरा। 
ACT,14,19,"पर कुछ़ यहुदिउऐ अन्ताकिया और इकुनियुम इलाकै कु आशीयौ भीड़ा रै लोग आपणै वंशा दी कौरीयौ, पौलुसा ढोल़ियाउंदै लागै, और मौरौ औन्दौ ज़ाणीयौ सेऊ इलाकै कु घीशियौ बाइरै गाड़ौ। "
ACT,14,20,"पर ज़ैबै च़ेलै तेसरै च़ारौ तौरफा दी खौड़ै हुऐ ता पौलुस उठीयौ इलाकै दी डैऔ, और दुजै दिनै बरनबासा आइलै दिरबै गांवा लै डैऔ।” "
ACT,14,21,"तेस इलाकै दी पौलुस और बरनाबास परमेश्‍वरा रै नावां री खुशी री खौबरी शुणाइयौ, और भौरी च़ेलै चाणियौ, तिदरु लुस्त्रा, इकुनियुम और अन्ताकिया लै डेवै, "
ACT,14,22,हर गांवा दी च़ेलेऊ रै ज़िऊ विश्वासा दी मज़बूत कौरदै और इणौ परचार कौरा थै कि विश्वासा दी बौणी रौएऊ छ़ाड़ेऊ नाईं। “कैलैकि आमुऐ बौड़ै दु:ख उठाइयौ परमेश्‍वरा रै राज़ा दी जा डेउणौ।” 
ACT,14,23,"तैबै तिंउऐ हरेक कलिसिया दी तिऊं कालै मुख्यै चाणै, और ब्रौता छ़ाड़ियौ तिउंलै प्राथना कौरीयौ सै प्रभु रै हाथा दी सौंभाल़ै, ज़ास माथै तिंउऐ विश्वास कियौ थौ। "
ACT,14,24,तैबै पौलुस और बरनबास पिसिदिया परदेशा बाटीऐ डेइयौ पंफूलिया परदेशा दी पौउंच़ै 
ACT,14,25,"तैबै पिरगा इलाकै दी वचन शुणाइयौ अतलिया गांवा दी आशै, "
ACT,14,26,"तिदरु सै किश्ती दी बोशियौ अन्ताकिया लै वापिस डेवै, ज़िदरु सै एज़ै कामा लै ज़ो तिंउऐ पुरौ कियौ आ, परमेश्‍वरा री बौड़ी दया कौरी भेज़ै थै। "
ACT,14,27,"अन्ताकिया दी पौउंच़ियौ तिंउऐ कलिसिया कौट्ठै की और तिऊं लोगु काऐ बोलौ, कि परमेश्‍वरै तिऊं आइलै रौइयौ किणै बौड़ै-बौड़ै काम किएई, और परमेश्‍वरै दुजी ज़ाती रै लोगु लै प्रभु यीशु माथै विश्वास कौरना लै मज़द कौरी। "
ACT,14,28,तैबै पौलुस और बरनबास तिऐ च़ेलेऊ आइलै भौरी दिना दी रौऐ। 
ACT,15,1,तैबै कुछ़ विश्वासी लोग यहुदिया कु अन्ताकिया इलाकै दी आशीयौ भाईऊ कै शिखाउंदै लागै “कि अगर मुसा रै रिवाज़ा ज़िणौ तुमारौ खतनौ नाईं औलौ ता तुमुलै छ़ुटकारौ नाईं मिलदी।” 
ACT,15,2,"एज़ी बुशा माथै पौलुस और बरनबासा रौ तिऊं आइलै भौरी झ़ौगड़ौ और बैहंसबाज़ी हुई, तैबै तिंउऐ इणौ फैसलौ कियौ कि आमु मांझ़िया कु कुछ़ मुख्यै लोग यरुशलेमा रै प्रेरित स्याणेऊ काऐ डेवा। "
ACT,15,3,"तैबै कलिसिया रै लोगुऐ सै आधी बाटा झ़ांऊ छ़ाड़ै। तिदरु सै फिनके और सामरीया परदेशा बाटीऐ दुजी ज़ाती रै लोगु कै मन बौदुल़णै रै बारै दी खुश खौबरी शुणाई-शुणाइयौ डेवै, सारै विश्वासी भौरी खुश हुऐ। "
ACT,15,4,"ज़ैबै सै यरुशलेमा दी पौउंच़ै ता तिदलै सारी कलिसिया, च़ेलै और कलिसिया रै मुख्यै लोग तिऊंकु खुशी कौरी मिलै, पौलुस और बरनाबासै तिउंकै बोलौ कि परमेश्‍वरै तिऊं आइलै केती बौड़ै-बौड़ै काम किऐ ई। "
ACT,15,5,"पर फरीसीउ रै गुटा मांझ़िया कु ज़ुणिऐ विश्वास कियौ थौ, तिऊं मांझ़िऐ कु कुछ़ लोगुऐ उठीयौ बोलौ, “दुजी ज़ाती रै लोगु कै खतना कौरणै री और मुसा रै नियम मानणै रौ हुकम दैणौ च़ांई।” "
ACT,15,6,एज़ी बुशा माथै विच़ार कौरना लै प्रेरित और स्याणै लोग कौट्ठै हुऐ। 
ACT,15,7,"तैबै भौरी बुशु बासिऐ पतरसै खौड़ै हुइयौ तिउंलै बोलौ, “ओ भाईओ तुमै ज़ाणाई कि भौरी बौगत पैहलै ओउलै परमेश्‍वरै हाऊं चुनो ऊ, ताकी दुजी ज़ाती रै लोग मुकु परमेश्‍वरा री खौबर शुणियौ विश्वास कौरा। "
ACT,15,8,ज़िऊ पौरखणै वाल़ै परमेश्‍वरै तिउंकै भी आमु ज़िणी पवित्र आत्मा देइयौ इणौ देखाऔ कि परमेश्‍वरै तिउंकै आपणै लोगु ज़िणै अपणाई गौऐ। 
ACT,15,9,और विश्वासा री वज़ाह कु तिंउरै ज़िऊ शुद्ध कौरीयौ आमु और तिऊंदी कोई भी फर्क नाईं छ़ाड़ौ। 
ACT,15,10,"आबै तुमै कैलै पौरखा ई परमेश्‍वर, कि च़ेलेऊ रै औट्ठै माथै एती भार छ़ाड़ौ, ज़ास ना आमारै नान-बुड़ै च़ुंगी सौका थै, और ना आमै च़ुंगी सौकदै? "
ACT,15,11,"बल्कि आमारौ ता इणौ विश्वास आ कि ज़िणौ, प्रभु यीशु री बौड़ी दया कौरीऐ आमारौ छ़ुटकारौ हुआ आ, तिणी तिउंरौ भी छ़ुटकारौ हुआ आ। मुसा रै नियना कौरी नाईं।” "
ACT,15,12,"तैबै सारी खुंबल़ी रै लोग च़ुटुकच़ार पौलुस और बरनबासा री शुणदै लागै, कि परमेश्‍वरै दुजी ज़ातीऊ मांझ़िऐ तिंउरै ज़ौरिऐ किणै बौड़ै-बौड़ै और नोखै-नोखै काम किऐ ई। "
ACT,15,13,"ज़ैबै सै च़ुटुक थाकै ता याकुबै बोलौ, “ओ भाईओ मेरी शुणौ। "
ACT,15,14,"शमौन पतरसै सौमझ़ाऐ, कि सारेऊ कु पैहलै परमेश्‍वरै दुजी ज़ाती रै लोगु माथै किणी दया की आ कि तिऊं मांझ़िया कु कई लोग आपु कालै चुने ई।” "
ACT,15,15,"इऐ बुशै तिणी सी, ज़िणौ भौरी पैहलै भविष्यवक्ता री किताबी दी आ लिखौ औन्दौ, "
ACT,15,16,"“एथ बासिऐ हाऊं तौंइऐ आशीयौ दाऊदा रौ डेरौ ज़ो तेसरै दुष्मनुऐ खातम कौरी गौ थौ, तेस दुबारौ चाणाऊ, "
ACT,15,17,"एथीलै ताकी बौच़ै औन्दै सारै लोग मतलब दुजी ज़ाती रै लोग ज़ो मैरै ई सै प्रभु लोड़ा, "
ACT,15,18,एऊ सेज़ौ प्रभु बोला आ ज़ुण धौतरी रै पैहला कु इऊं बुशु री खुशी री खौबर पौउंच़ावा आ।” 
ACT,15,19,"एथीलै मैरौ विच़ार इणौ आ कि दुजी ज़ाती मांझ़िया कु ज़ुण लोग परमेश्‍वरा भिलै मुड़ा ई, आमुऐ सै यहुदी नियम और रीती-रिवाज़ मानणा लै मज़बूर नाईं च़ांई कौरणै। "
ACT,15,20,"बल्कि तिऊं लै इणौ च़ांई लिखीयौ भेज़णौ कि, सै मूर्ती लै च़ड़ाऔ औन्दौ खाणौ नाईं खा, और गान्दै काम ना कौरा, ना गौल़ै कौरी फैंच़ै औन्दै पशु रौ मांस और ना पौल़ाच़ खा। "
ACT,15,21,कैलैकि पुराणै बौगता कु मुसा रै नियमा रौ परचार कौरणै वाल़ै भौरी इलाकै दी हुआ थै। और हर आरामा वाल़ै दिना दी आराधनालय दी भी परचार हुआ थौ। 
ACT,15,22,"एज़ी बूश यरुशलेम शहरा री सारी कलिसिया रै लोगु कै, च़ेलेऊ और स्याणेऊ कै आच़्छ़ी लागी कि आपु मांझ़िया कु कुछ़ लोगु छ़ांटा, तिंउऐ यहुदा ज़ासलै बरसब्बा बोला थै, और सिलास ज़ुण भाईऊ मांझ़िऐ सारेऊ कु इज़्ज़तमान थौ, छ़ांटै और पौलुस, बरनबासा आइलै अन्ताकिया री कलिसिया लै भेज़ै। "
ACT,15,23,"तिंउऐ तिउंकै लिखीयौ एक चिट्ठी भेज़ी ज़ेथदी इणौ थौ लिखौ औन्दौ कि। “अन्ताकिया, सीरिया और किलकिया दी रौइणै वाल़ै भाईऊ लै ज़ुण दुजी ज़ाती कु ई, प्रेरित और स्याणेउ रौ तुमुलै ढाल। "
ACT,15,24,"आमुऐ शुणौ कि आमु मांझ़िया कु कुछ़ लोगुऐ तुमु काऐ आशीयौ, तुमै आपणी बुशु कौरी डौराई गौऐ। और तुमारै ज़िऊ विश्वासा दी कमज़ोर हुई गौऐ, पर आमुऐ तिउंलै हुकम नाईं दैऔ थौ।” "
ACT,15,25,एथीलै आमुऐ एक मन हुइयौ ठीक सौमझ़ौ कि आपणै चुनै औन्दै आदमी प्यारै पौलुस और बरनबासा आइलै तुमु काऐ भेज़ु। 
ACT,15,26,इऐ इणै आदमी ई ज़ुणीऐ आपणी ज़ान प्रभु यीशु मसीह री ताइंऐ मुश्कल़ा दी पाई आ। 
ACT,15,27,"एथीलै आमुऐ यहुदा और सिलास तुमु काऐ भेज़ै ई, ज़ुण आपु ई तुमु काऐ इऊं बुशु शुणावा ई। "
ACT,15,28,"पवित्र आत्मा और आमुकै एज़ी बूश ठीक लागी कि, ज़ुरुरी बुशा रै अलावा ओर कोई बुशा रौ भार तुमु माथै ना पाऊ। "
ACT,15,29,"कि तुमै मूर्ती लै भैंट च़ड़ाऔ औन्दौ खाणौ नाईं खाएऊ, और गान्दै काम ना कौरेऊ, ना गौल़ै कौरी फैंच़ै औन्दै पशु रौ मांस और ना पौल़ाच़ खाएऊ। इऊं च़िज़ा कु दूर रौआ लै ता तुमारौ भौलौ हुआ आ। आच़्छ़ा तैबै। "
ACT,15,30,"तैबै सै तिदरु डेइयौ अन्ताकिया इलाकै दी पौउंच़ै, और खुंबल़ी कौट्ठै कौरीयौ सै चिट्ठी तिउंकै देई। "
ACT,15,31,सै तिऐं चिट्ठी पौड़ीयौ तिऐं शिक्षा री बुशै कु भौरी खुश हुऐ। 
ACT,15,32,"यहुदै और सिलासै भी ज़ो आपु भविष्यवक्ता थै, भौरी बुशु कौरीऐ विश्वासी भाईऊ लै शिक्षा देइयौ तिऊंरौ ज़िऊ मज़बूत कियौ। "
ACT,15,33,"सै कुछ़ दिना झ़ांऊ तिऐ रौइयौ, विश्वासी भाईऊ कु शान्ति री आशीषा कौरीऐ तिदरु आपणी ज़ागाह लै डेवै ज़िदरू सै भेज़ै औन्दै थै। "
ACT,15,34,पर सिलासा कै तिऐ रौउणौ आच़्छ़ौ लागौ 
ACT,15,35,"पर पौलुस और बरनबास रौऐ अन्ताकिया दी, और ओरी भौरी लोगु आइलै प्रभु यीशु रै वचना री शिक्षा दैंदै और खुश खौबरी शुणाउंदै थाकै लागी। "
ACT,15,36,"कुछ़ दिना बासिऐ पौलुसै बरनबासा लै बोलौ, “ज़ेज़ै-ज़ेज़ै इलाकै आमुऐ प्रभु यीशु रौ वचन शुणाऔ थौ, च़ाल, तौंइऐ तिऊं काऐ डेइयौ तिऊं देखुलै कि विश्वासी भाई किणे ई?” "
ACT,15,37,तैबै बरनबासै यहुन्ना ज़ासलै मरकुस भी बोलाई आपु आइलै निणै रै बारै दी सुंच़ौ। 
ACT,15,38,"पर पौलुसै सेऊ साथा दी निणौ ठीक नाईं सौमझ़ौ, कैलैकि मरकुस पंफूलिया इलाकै दी तिऊंकु अलग हुई गौ थौ, और कामा दी तिऊं आइलै नाईं डैऔ। "
ACT,15,39,और लोग इणौ लागै बोलदै कि इऐ दुई गौऐ अलग हुई। और बरनबासै मरकुस नींई औ किश्ती दी साइप्रस टापु लै डैऔ। 
ACT,15,40,"और पौलुसै चुनौ सिलास आपु आइलै, विश्वासी भाईउऐ सेऊ प्रभु री बौड़ी दया दी सौंभाल़ौ तैबै सै अन्ताकिया लै डेई गौऐ। "
ACT,15,41,और सै कलिसिया रै लोगु विश्वासा दी मज़बूत कौरीयौ सीरिया और किलकिया बाटीऐ डेवै। 
ACT,16,1,"तैबै सेऊ दिरबै और लुस्त्रा इलाकै दी भी डैऔ। तिऐ तीमुथियुस नावां रौ एक च़ेलौ थौ, सेऊ कास यहुदी विश्वासी छ़ेउड़ी रौ छ़ोहरु थौ, पर तेसरौ बाब थौ युनानी देशा रौ। "
ACT,16,2,सेऊ लुस्त्रा और इकुनियुमा इलाकै रै विश्वासी भाईऊ मांझ़िऐ सारेऊ कु भौलौ और आच़्छ़ौ आदमी थौ। 
ACT,16,3,"पौलुस तेस आपु आइलै निणौ च़ाहा थौ। और ज़ो यहुदी लोग सेज़ी ज़ागाह दी थै तिंउरी वज़ाह कु पौलुसै तीमुथियुसा रौ खतनौ कियौ, कैलैकि सै सारै ज़ाणा थै कि तेसरौ बाब युनानी देशा रौ थौ। "
ACT,16,4,तैबै पौलुस और तेसरै साथी तिदरु इलाकै-इलाकै दी डेइयौ विश्वासिउ कै तिऊं बिधी शिखाउंदै लागै ज़ो बिधी यरुशलेमा रै च़ेलेउऐ और स्याणेउऐ चाणी थी। 
ACT,16,5,इणै कौरीऐ कलिसिया विश्वासा दी बौड़दै लागी और हर दिना दी गिनती दी भी भौरी बौड़ी। 
ACT,16,6,"सै फ्रूगिया और गलातिया परदेशा बाटीऐ डै, कैलैकि पवित्र आत्मै तिउंलै आसिया रै इलाकै दी वचन शुणाउणा लै नाईं थी कौरी ऐन्दी। "
ACT,16,7,"ज़ैबै सै मुसिया परदेशा दी पौउंच़ै, ता सै बितूनिया परदेशा लै डेऊणौ च़ाहा थै। पर पवित्र आत्मै सै डेउणै नाईं दै। "
ACT,16,8,तैबै सै मुसिया कु त्रोआसा दी आशै। 
ACT,16,9,"तिऐ पौलुसै राची एक दर्शण देखौ, कि एक मकिदुनीया इलाकै रौ आदमी खौड़ौ हुइयौ तेसलै औरज़ कौरीऔ बोलदै लागौ औन्दौ, कि “वारै मकिदुनीया दी आशीयौ आमारी मज़द कर।” "
ACT,16,10,"तेस दर्शण देखणै बासिऐ तेबी आमुऐ मकिदुनीया इलाकै लै डेउणै रौ फैसलौ कियौ, इणौ ज़ाणीयौ कि परमेश्‍वरै आमै तिउंकै खुशी री खौबरी शुणाउणा लै औटाऐ ई। "
ACT,16,11,एथीलै त्रोआसा कु आमै पाणी री किश्ती दी सुमात्राके टापु और दुजै दिनै नियापुलिसा इलाकै दी आशै। 
ACT,16,12,"तिदरु आमै फिलिप्पी दी पौउंच़ै, ज़ो मकिदुनीया परदेशा रौ इलाकौ आ, और रोमियो री बस्ती आ। आमै तेस इलाकै दी कुछ़ दिना झ़ांऊ रौऐ। "
ACT,16,13,"आरामा रै दिना दी आमै इलाकै कु बाइरै नौईं काऐ इणौ सौमझ़ियौ डेवै थै, कि तिऐ प्राथना कौरणै री ज़ागाह मिला ली, पर तिऐ थी कुछ़ छ़ेउड़ी कौठै हुई ऐन्दी, आमै तिऊं काऐ बोशियौ बुशै लाइंदै लागै। "
ACT,16,14,"तिऐ एक लुदिया नावां री छ़ेउड़ी थी, ज़ुण परमेश्‍वरा री भगतण थी, ज़ो थुआथीरा री एक बेंगणी रौंगा रै जुड़कै बेच़णै वाल़ी थी, सै थी तिउंरी बुशु शुणदै लागी ऐन्दी। परमेश्‍वरै तिंआरौ ज़िऊ खोलौ ताकी सै पौलुसा री बुशै ध्याना कौरी शुणा। "
ACT,16,15,"ज़ैबै तिंआऐ सित टौबरुऐ बपतिस्मौ निऔं, तैबै तिंआऐ आमुकु औरज़ कौरी कि, “अगर तुमै मुं प्रभु री आच़्छ़ी विश्वासी माना ई ता मेरी भिलै च़ालौ और तिऐ रौएऊ,” और तिंआऐ आमै मौनाइयौ आपणै घौरै निऐं। "
ACT,16,16,"तैबै इणौ हुऔ ज़ैबै आमै प्राथना कौरणै री ज़ागाह लै थै लागै औन्दै डेउंदै, तैबै आमुकै एक दासी मिली ज़ासदी भविष्य बोलणै वाल़ी आत्मा थी। सै लोगु रौ भविष्य बोलीयौ आपणै मालिकु लै भौरी कुछ़ कमाइयौ आणा थी। "
ACT,16,17,"सै आमु और पौलुसा पिछ़ु इणै बोलीयौ आशदै लागी कि, “इऐ आदमी परमप्रधान परमेश्‍वरा रै दास ई, ज़ो आमुकै छ़ुटकारै री खुश खौबरी शुणावा ई।” "
ACT,16,18,"सै भौरी दिना झ़ांऊ इणौ थाकी कौरदै लागी। इणौ रोज़ शुणी-शुणियौ पौलुस दुखी हुऔ, और पिछ़ाऊं फिरीयौ पौलुसै तिऐं बुरी आत्मा लै बोलौ, “हाऊं ताऊं लै यीशु मसीह रै नावां कौरी हुकम दिआऊ कि इऐं छ़ेउड़ी कु बाइरै निकुल़।” और सै तियांकु तेभी निकल़ी गोई। "
ACT,16,19,ज़ैबै तियांरै मालिकुऐ देखौ कि आमारौ कौमाई री आश खातम हुई गोई तैबै तिंउऐ पौलुस और सिलास पाकड़ै और झ़ीड़ी-झ़ीड़ीयौ परधानु और अधिकारिऊ काऐ आणै। 
ACT,16,20,"तिंउऐ सै सौज़ा देणै वाल़ै अफसरा काऐ आणै, और बोलौ, “इऐ यहुदी ई और आमारै इलाकै दी आशीयौ गड़बड़ी फैलाउंदै ई लागै औन्दै। "
ACT,16,21,इऐ इणै रिवाज़ा और बुशै ई लागै औन्दै शिखाउंदै ज़ो आमु रोमी लोगु लै मानणी और अपणाउणी ठीक नाईं आसती।” 
ACT,16,22,"तैबै भिड़ा रै लोग भी पौलुस और सिलासा रै खिलाफा दी खौड़ै हुऐ, और आफसरुऐ तिंउरै जुड़कै च़िरै और तिऊंदी बैंत लाइणै रौ हुकम दैऔ। "
ACT,16,23,भौरी बैंत लौआइयौ सै ज़ेला दी पाऐ और ज़ेलरा लै हुकम दैऔ कि तिउंरी च़ोउकीदारी कौरा। 
ACT,16,24,ज़ेलरै हुकम मानियौ सै ज़ेला रै भितलै कौमरै दी निऐं और तिंउरै बांगणै काठा दी शांगल़ी दी बानै। 
ACT,16,25,"आधी राचीऐ पौलुस और सिलास प्राथना कौरदै और परमेश्‍वरा रै भजन गाइंदै थै लागै औन्दै, ओर कैदी थै लागै औन्दै तिउंरी शुणदै। "
ACT,16,26,"तेभी एकदम एक बौड़ौ भुईंच़ल़ आशौ और ज़ेला री पौई हिली गोई। तेभी ज़ेला रै सारै दार खुली गौऐ, और कैदीऊ री बेड़ी (शांगल़ी) भी खुली गोई। "
ACT,16,27,"ज़ेलर उठौ, और ज़ेला रै सारै दार खुलै देखीयौ सुंच़ौ कि सारै कैदी भागी गौऐ, ता तिणीऐ आपणी तलवार झ़ीड़ी और आपु दी लाइयौ मौरणौ च़ाहा थौ। "
ACT,16,28,"पर पौलुसै ज़ोरै हाका देइयौ बोलौ, “(नाईं डौर) आपणौ नुकसान नाईं कर कैलैकि आमै सारै इदै ई।” "
ACT,16,29,"तैबै ज़ेलरै दिवौ औणाऔ और भितरै डैऔ, तैबै कांबी-कांबीयौ पौलुस और सिलासा रै बांगणै माथै पौड़ौ। "
ACT,16,30,"और तिऊं बाइरै नीईंयौ तिउंलै बोलौ, “ओ महान गुरुओ, छ़ुटकारै पाइणा लै हाऊं का कौरुलै?” "
ACT,16,31,"तिंउऐ बोलौ, “प्रभु यीशु मसीह माथै विश्वास कर तैबै तू और तैरौ घौर छ़ुटकारौ पा ई।” "
ACT,16,32,तैबै पौलुस और सिलासै तेसकै और तेसरै टौबरा कै प्रभु रौ वचन शुणाऔ। 
ACT,16,33,"राची तेभी ई ज़ेलरै सै तिदरु निंऐ तिंउरै ज़खम धोऐ, तिणीऐ आपणै पुरै टौबरा आइलै तेभी ई बपतिस्मौ निऔं। "
ACT,16,34,"और ज़ेलरै सै आपणै घौरै निऐं, तिउंलै रोटी देई, तैबै सारै टौबरुऐ परमेश्‍वरा माथै विश्वास कौरीयौ खुशी मौनाई। "
ACT,16,35,आगली दोउती आफसरुऐ ज़ेलरै कै चिट्ठी भेज़ी कि तिऊं आदमी ज़ेला कु ओरु छ़ाड़ौ। 
ACT,16,36,"सिपाइऐ इऐ बुशै पौलुसा कै बोली, कि “आफसरै तुमु ज़ेला कु छ़ाड़नै रौ हुकम देई गौ आ। एथीलै आबै निकल़ियौ शान्ति कौरीऐ डैऔ।” "
ACT,16,37,"पर पौलुसै बोलौ, “तिऊं आदमीउऐ आमै बिण गौलती रै लोगु मांझ़िऐ पिटे ई और ज़ेला दी पाऐ ई हालांकी आमै रोमी ई। आबै का आमु इदरु च़ुटुकच़ार गाड़ाई? इणौ नाईं पर आबै सै आपु आशीयौ आमु इदरु बाइरै निआं लै।” "
ACT,16,38,"सिपाइउऐ इऐ बुशै अफसरु काऐ बोली, और सै इणौ शुणियौ कि पौलुस और सिलास रोमी ई ता सै भौरी डौरै, "
ACT,16,39,"और आशीयौ तिऊंकु माफी मांगी, और बाइरै नीईंयौ तिऊंकु औरज़ कौरी कि एस इलाकै कु पोरु डैऔ। "
ACT,16,40,"तैबै पौलुस और सिलास ज़ेला कु निकल़ियौ लुदिया रै घौरै डेवै, और विश्वासी भाईऊ कु मिलियौ तिउंकै शान्ति मिली, और सै तिदरु डेवै। "
ACT,17,1,तैबै पौलुस और सिलास अम्फिपुलिस और अपुल्लोनिया रै इलाकै बाटीऐ थिस्सलुनीके गाँवा दी आशै ज़िऐ यहुदिऊ री एक आराधनालय थी। 
ACT,17,2,"पौलुस आपणी रीती ज़िणौ तिऊं काऐ डैऔ और, तिऊं आइलै चिन आरामा वाल़ै दिना दी पवित्रशास्त्रा कु वाद-विवाद कौरदै थाकौ लागी। "
ACT,17,3,"और तेथरौ मतलब तिऊं काऐ साफ-साफ सौमझ़ावा थौ, कि मसीह रौ दु:ख उठाउणौ, और मौरै औन्दै मांझ़िया कु ज़िउंदौ हुणौ, ज़ुरुरी थौ। “और एऊ यीशु ज़ासरी हाऊं तुमु काऐ बुशै शुणावा ऊ, मसीह आ।” "
ACT,17,4,"तिऊं मांझ़िया कु केतरै यहुदिऊ, और भौगत दुजी ज़ातीऊ मांझिया कु कई लोगुऐ, और भौरी मुख्यै छ़ेउड़ीउऐ, विश्वास कौरी गौ और पौलुस और सिलासा आइलै मिली गौऐ। "
ACT,17,5,"पर यहुदी गौऐ तिऊंकु च़िड़ी, तिंउऐ बज़ारा कु कुछ़ बुरै लोग कौट्ठै किऐ और भीड़ कौट्ठै कौरीयौ इलाकै दी तिंउरै खिलाफ शोर-शराबौ मच़ाउंदै लागै, और यासोना रै घौरा दी हामलै कौरीयौ पौलुस और सिलास बाइरै गाड़दै लागै। "
ACT,17,6,"पर ज़ैबै तिउंकै पौलुस और सिलास तिऐ नाईं मिलै, ता तिंउऐ यासोन और कुछ़ विश्वासी भाई इलाकै रै मुख्यै लोगु काऐ झिड़ियौ निऐं, और हाकै मारीयौ बोलदै लागै कि “इऐ लोग ज़ुणिऐ सण्सारा रै हर ज़ागाह दी उल़टौ-पुल़टौ कौरी गौ आ, इदै भी आशी गौऐ ई। "
ACT,17,7,"यासोनै सै आपणै घौरा कै थै छ़ाड़ै औन्दै। इऐ सारै इणौ बोलाई कि यीशु राज़ौ आ, और कैसर राज़ै रै हुकमा रौ विरोध कौरा ई।” "
ACT,17,8,तिंउऐ लोग और इलाकै रै मुख्यै लोग इणै बोलीयौ तिंउरै खिलाफ भड़काऐ। 
ACT,17,9,एथीलै तिंउऐ यासोन और बाकी लोगु री ज़मानत नीईंयौ सै तिदरु डेउणै दै। 
ACT,17,10,"विश्वासी भाईउऐ तेबी राची-राच पौलुस और सिलास बिरीया गांव लै भेज़ै, तिऐ पौउंच़ियौ सै यहुदिऊ री आराधनालय दी डेवै। "
ACT,17,11,"इऐ लोग ज़ो थिस्सलुनीके शहरा रै यहुदी लोगु कु भौलै थै, और इउंऐ बड़ी खुशी कौरीऐ प्रभु रौ वचन अपणाऔ, और हर दिना दी पवित्रशास्त्रा दी देखा थै कि इऐ बुशै इणी आसती कि नाईं। "
ACT,17,12,"एथीलै तिऊं मांझ़िया कु भौरी लोगुऐ, और दुजी ज़ाती री मुख्यै छ़ेउड़ीऊ मांझ़िया कु और मौरदु मांझ़िया कु भौरी लोगुऐ विश्वास कियौ। "
ACT,17,13,पर ज़ैबै थिस्सलुनीके रै यहुदिऊ कै पौतौ लागौ कि पौलुस बिरीया गांवा दी भी परमेश्‍वरा रौ वचन शुणाउंदै आ लागौ औन्दौ ता सै तिऐ आशीयौ भी लोगु भड़काउंदै और विरोध कौरदै लागै। 
ACT,17,14,तैबै विश्वासी भाईउऐ तेबी पौलुस तिदरु समुन्दरा रै डिका झ़ांऊ भेज़ौ। सिलास और तीमुथियुस छ़ाड़ै तिऐ आपु काऐ। 
ACT,17,15,"ज़ुण पौलुसा रै साथी थै तिंउऐ सेऊ एथेंस शहरा झ़ांऊ निऔं। तिऐ पौलुसै तिउंलै हुकम दैऔ कि सिलास और तीमुथियुसा लै बोलेऊ कि सै मुकाऐ ज़ल्दी कु ज़ल्दी आशा, इणै शुणियौ सै तिदरु वापस आशै। "
ACT,17,16,"ज़ेबी पौलुस एथेंस शहरा दी सिलास और तीमुथियुसा ज़ागदै थौ लागौ औन्दौ, तिऐ तेस इलाकै दी भौरी मूर्ती देखीयौ पौलुसा आत्मा दी भौरी दुखी हुऔ। "
ACT,17,17,"एथीलै पौलुस आराधनालय दी यहुदिऊ और भौगत लोगु आइलै, और बाटा दी ज़ुण भी लोग पौलुसा कै मिला थै तिऊं आइलै रोज़ वाद-विवाद कौरा थौ। "
ACT,17,18,"तैबै इपीकूरी और स्तोईकी ज्ञानी लोग भी तेसकु स्वाल-ज़वाब कौरदै लागै। कुछ़ लोग लागै बोलदै “एऊ बुशुवारौ का शुणाउणौ च़ाहा सा?” पर कुछ़ लोगुऐ बोलौ, “एऊ दुजै देवा रौ परचार कौरणै वाल़ौ ज़ाणिया आ”, कैलैकि पौलुस यीशु रौ और यीशु रै ज़िउंदै हुणै रौ परचार कौरा थौ। "
ACT,17,19,"तिंउऐ पौलुस आपु आइलै अरियुपगुसा नावां रै आराधनालय दी नियौं। और तिऐ तेसकु पुछ़ौ, “कि आमुकै बोल ज़ो तू नौईं शिक्षा दियाई इऐ कासरै बारै दी आ? "
ACT,17,20,कैलैकि तू आमुकै नोखी बुशै शुणावा ई एथीलै आमै ज़ाणनौ च़ांई कि एथरौ मतलब का सा”। 
ACT,17,21,(कैलैकि भौरी एथेंसा रै लोग और परदेशी ज़ो इदै रौआ ई सै नौईं-नौईं बुशै बोलणै और शुणनै दी आपणौ भौगत नाईं बितावा थै।) 
ACT,17,22,"तैबै पौलुसै अरियुपगुस नावां रै आराधनालय रै बिच़ा दी खौड़ै हुइयौ बोलौ, “ओ एथेंसा रै लोगुओ, हाऊं देखाऊ कि हर बुशा दी तुमै दैऔ बौड़ै मानणै वाल़ै ई। "
ACT,17,23,"कैलैकि मुंइऐ आण्डदी बारै तुमारै पुज़णै री ज़ागाह देखी, ता मुंइऐ एक इणी बेदी भी देखी ज़ेथदी इणौ थौ लिखौ औन्दौ कि, ‘अणज़ाणै ईश्वरा लै।’ एथीलै ज़ासरी तुमै बिण ज़ाणै आराधना कौरा ई हाऊं तुमुकै तेसरै बारै दी खुशी री खौबरी शुणावा ऊ। "
ACT,17,24,"ज़ुणी परमेश्‍वरै धौतरी और धौतरी री सारी च़िज़ै चाणी ई, सेऊ सौरगा रौ मालिक हुइयौ, हाथा रै चाणै औन्दै परमेश्‍वरा रै घौरा दी नाईं रौइंदौ। "
ACT,17,25,"ना केज़ी च़िज़ा री ज़ुरता री वज़ाह कु आदमी री मज़दा री ज़ुरत, कैलैकि सेऊ आपु सारेऊ कै ज़िन्दगी और सांस और सब कुछ़ दिया आ। "
ACT,17,26,"तिणीऐ एकी आदमी कु सारी ज़ाती धौतरी माथै रौइणा लै चाणी आ। और तिणीऐ तिऊंरौ भौगत फिक्स, और रौइणै री ज़ागाह री भी मेंड लाई ऐन्दी, "
ACT,17,27,"ताकी सै परमेश्‍वर लोड़ा, और सेऊ तिउंकै लोड़ीयौ मिला, तैबै भी सेऊ आमु मांझ़िया कु कासी कु भी दूर नाईं आसतौ। "
ACT,17,28,"कैलैकि आमै तेसी दी ज़िउंदै, च़ालदै-फिरदै और खौड़ै रौई ई। ज़िणौ कि तुमारै कुछ़ आपणै कवीउऐ भी बोलौ आ कि, ‘आमै ता आपु भी तेसी री सन्तान ई।’ "
ACT,17,29,"एथीलै परमेश्‍वरा री सन्तान हुइयौ आमुऐ इणौ नाईं सौमझ़णौ च़ांई कि परमेश्‍वर सुनै, रुपै और पात्थरा ज़िणौ नाईं आ, ज़ो लोगु रै सोच़ा कौरी और कारीगरी कौरीऐ हुआई चाणै औन्दै। "
ACT,17,30,"एथीलै परमेश्‍वरै लोगु री ना सौमझ़ा रै भौगता माथै ध्यान नाईं दैऔ, पर आबै हर ज़ागाह दी सारै लोगु लै मन बौदुल़णै रौ हुकम दिया आ। "
ACT,17,31,"कैलैकि तिणीऐ एक भौगत आ पाकौ कियौ औन्दौ, ज़ेथदी सेऊ एक आदमी कौरीऐ धौर्मा कौरी धौतरी रौ फैसलौ कौरा आ, ज़ो तिणीऐ पाकौ कियौ औन्दौ, और तिणीऐ सेऊ मौरै औन्दै मांझिया कु ज़िउंदौ कौरीयौ एज़ी बूश सारेऊ काऐ साबित कौरी गोई।” "
ACT,17,32,"मौरै औन्दै कु ज़िउंदै हुणै री बुशै शुणियौ कुछ़ लोग ता मज़ाक कौरदै लागै, और कुछ़ लोगुऐ बोलौ, कि “एज़ी बुशै आमै ताऊं कु दुजी बारै शुणी ई।” "
ACT,17,33,एथ माथै पौलुस तिऊं मांझिया कु उठीयौ निकल़ी गौ। 
ACT,17,34,"पर तिऊं मांझ़िया कु कुछ़ लोग तेस आइलै मिली गौऐ, और प्रभु यीशु माथै विश्वास कियौ। ज़ेथ मांझ़िऐ दियुनुसियुस अरियुपगुसा रै गुटा रौ थौ, और दमरिस नावां री एक छ़ेउड़ी थी, और तिऊं आइलै ओर भी कुछ़ लोग थै। "
ACT,18,1,तेथ बासिऐ पौलुस एथेंस शहरा छ़ाड़ियौ कुरिन्थुस शहरा दी आशौ। 
ACT,18,2,"तिऐ तेसकै अक्विला नावां रौ एक यहुदी मिलौ, ज़ासरौ जनम पुन्तुसा इलाकै दी हुऔ थौ। सेऊ आपणी छ़ेउड़ी प्रिस्किला आइलै इटली देशा कु कुछ़ भौगत पैहलै ई आशौ थौ, कैलैकि क्लौदियुस रोमी आफसरै सारै यहुदिऊ लै रोम देश छ़ाड़नै रौ हुकम देई गौ थौ, एथीलै पौलुस तिंउरै काऐ डैऔ। "
ACT,18,3,"कैलैकि पौलुस और अक्विला रौ एक ज़िणौ काम थौ, एथीलै सेऊ इऊं आइलै रौऔ, और सै कामा कौरदै लागै। तिऊंरौ काम ताम्बु चाणनै रौ थौ। "
ACT,18,4,पौलुस हर आरामा वाल़ै दिना दी आराधनालय दी डेइयौ सवाल-ज़वाब कौरीयौ यहुदिऊ और दुजी ज़ातिऊ भी प्रभु यीशु माथै विश्वास कौरना लै सौमझ़ावा थौ। 
ACT,18,5,"ज़ेबी सिलास और तीमुथियुस मकिदुनीया इलाकै कु वापिस आशै, ता पौलुसै ताम्बु चाणनै रौ काम पोरु छ़ाड़ौ, और पौलुस वचन शुणाउंदै और यहुदिऊ कै गवाही दैंदै थाकौ लागी कि यीशु ई मसीह आ। "
ACT,18,6,"पर ज़ैबै यहुदी लोग पौलुसा रौ विरोध और बेइज़्ज़ती कौरदै लागै, ता पौलुसै आपणै जुड़कै झाड़ै और तिउंलै बोलौ, “तुमारौ लोऊ तुमारै औट्ठै माथै च़ांई पौड़ौ! हाऊं निर्दोष ऊ। आबै हाऊं दुजी ज़ाती रै लोगु काऐ डियाऊ और परमेश्‍वरा री खौबर तिउंकै शुणावा ऊ।” "
ACT,18,7,"आराधनालय कु सेऊ तितुस यूस्तुस नावां रै परमेश्‍वरा रै एकी भौगता रै घौरै आशौ दुजी ज़ाती रै लोगु शिक्षा दैंदै आशौ, ज़ासरौ घौर आराधनालय काऐ थौ। "
ACT,18,8,तैबै आराधनालय रौ मुख्यै क्रिसपुसै आपणै सारै टौबरु आइलै प्रभु माथै विश्वास कियौ। और भौरी कुरीन्थयु रै लोगुऐ शुणियौ विश्वास कियौ और बपतिस्मौ नियौं। 
ACT,18,9,"प्रभुऐ एकी राचीऐ पौलुसा कै दर्शण देइयौ बोलौ, “डौरै नाईं बोलदै थाक लागी च़ुटुक ना थाक। "
ACT,18,10,"कैलैकि हाऊं ताऊं आइलै ऊ, और कोई ताऊं माथै हामलै कौरीयौ ताउंलै नुकसान नाईं पौउंच़ाउंदौ कैलैकि एज़ै इलाकै रै भौरी लोग मुं माथै विश्वास कौरा ई।” "
ACT,18,11,एथीलै पौलुस तिऊं मांझ़िऐ तिउंकै परमेश्‍वरा रौ वचन शिखाउंदै देउड़ी साला झ़ांऊ रौऔ। 
ACT,18,12,"ज़ेबी गल्लियो अखाया परदेशा रौ आफसर थौ, ता यहुदी लोगुऐ कौट्ठै हुईयौ पौलुसा माथै हामलौ कियौ, और तेस फैसलै कौरणै री ज़ागाह दी आणियौ बोलदै लागै, "
ACT,18,13,"“एऊ लोगु कै सौमझ़ावा की परमेश्‍वरा री आराधना इणी च़ांई कौरणी, ज़ो नियमा रै खिलाफ आ।” "
ACT,18,14,"ज़ेबी पौलुस बोलणै वाल़ौ थौ, ता गल्लियो आफसरै यहुदिऊ लै बोलौ, “ओ यहुदिउओ, अगर इऐ बुरी और गलत बूश हुआ थी, ता हाऊं ज़ुरूर तुमारी शुणा थौ। "
ACT,18,15,"पर अगर इयौ झ़ौगड़ौ सिरफ बोलीयौ, नावां रौ, और तुमारै नियमा रै बारै दी आ ता, तुमै ज़ाणौ। कैलैकि हाऊं इऊं बुशु रौ फैसलै कौरणै वाल़ौ नाईं बौणनौ च़ाहंदौ।” "
ACT,18,16,और तिणीऐ सै तिदरु पोरु गाड़ाई गौऐ। 
ACT,18,17,तैबै भीड़ा रै लोगुऐ आराधनालय रौ मुख्यै सोस्थिनेस फैसलै कौरणै री ज़ागाह दी पिटौ। पर गल्लियो आफसरै इऊं बुशु री कोई फिकर नाईं की। 
ACT,18,18,"पौलुस भौरी दिना झ़ांऊ कुरिन्थुस शहरा दी रौऔ, तैबै विश्वासी भाईऊ कु मिलियौ किंफ्रिया दी एथीलै मूंड कुंडाऔ, कैलैकि तिणीऐ मन्नत थी मांगी ऐन्दी, और किश्ती दी सीरिया इलाकै लै डैऔ तेस आइलै साथा दी प्रिस्किला और अक्विला थै। "
ACT,18,19,"तिणीऐ इफिसुस शहरा दी पौउंच़िऔ सै छ़ाड़ै तिऐ, आपु लागौ आराधनालय दी डेइयौ यहुदिऊ आइलै सवाल ज़वाब कौरदै। "
ACT,18,20,"ज़ैबै लोगुऐ तिंउऐ तेसकु औरज़ कौरी कि, “आमु आइलै कुछ़ दिना दी औज़ौ रौऊ।” ता तिणीऐ नाईं मानौ। "
ACT,18,21,"पर इणै बोलीयौ तिदरु डैऔ कि, “अगर परमेश्‍वर च़ाहा लौ ता हाऊं तुमु काऐ दुबारौ आशाऊ।” तैबै सेऊ इफिसुसा कु किश्ती दी बोशियौ डैऔ। "
ACT,18,22,और कैसरिया इलाकै दी पौउंच़ियौ (यरुशलेम शहरा लै डैऔ) और कलिसिया रै लोगु कु मिलियौ अन्ताकिया इलाकै लै डैऔ। 
ACT,18,23,तैबै कुछ़ दिना दी तिऐ रौइयौ तिदरु निकल़ियौ गलातिया और फ्रूगिया परदेशा दी सारै च़ेलै विश्वासा दी पाकै कौरदै थाकौ लागी। 
ACT,18,24,"अपुल्लोस नावां रौ एक यहुदी ज़ासरौ जनम सिकन्दरिया शहरा दी हुऔ थौ, ज़ो ज्ञानी आदमी थौ और पवित्रशास्त्र आच़्छ़ा कौरी ज़ाणा थौ, सेऊ इफिसुसा दी आशौ। "
ACT,18,25,"तिणीऐ प्रभु री बाटा री शिक्षा थी पाई ऐन्दी, और ज़िवा लाइयौ यीशु रै बारै दी ठीक-ठीक शुणावा और शिखावा थौ, पर सेऊ सिरफ यहुन्ना रै बपतिस्मौ री बूश ज़ाणा थौ। "
ACT,18,26,अपुल्लोस आराधनालय दी निडर हुइयौ बोलदै लागौ। पर ज़ेबी प्रिस्किल्लै और अक्विलै तेसरी बुशै शुणी ता तिंउऐ सेऊ आपणी भिलै नियौं और परमेश्‍वरा री बाट तेसकै औज़ौ भी ठीक-ठीक सौमझ़ा ई। 
ACT,18,27,"ज़ेबी तिणीऐ सुंच़ी गौ कि पारभिलै डेइयौ अखाया इलाकै लै डेउणौ, ता विश्वासी भाईउऐ तेसकै हिम्मत देइयौ च़ेलेऊ लै लिखौ कि सै तेसकु आच़्छ़ा कौरी मिला। और तिणीऐ तिऐ डेइयौ तिऊं लोगु री भौरी मज़द की ज़ुणिऐ बौड़ी दया री वज़ाह कु विश्वास कियौ थौ। "
ACT,18,28,"कैलैकि सेऊ पवित्रशास्त्रा कु गवाही देइ देइयौ कि यीशु ई मसीहा आ, बड़ी हिम्मत्ती कौरी यहुदिऊ कै सारेऊ रै सामनै थौ लागौ औन्दौ ज़वाब दैंदै। "
ACT,19,1,ज़ेबी अपुल्लोस कुरिन्थुस शहरा दी थौ ता पौलुस माथलै सारै परदेशा बाटीऐ इफिसुसा दी आशौ। तिऐ तेसकै कुछ़ च़ेलै मिलै। 
ACT,19,2,"तिणीऐ तिउंलै बोलौ, “का तुमुऐ विश्वास कौरदी बारै पवित्र आत्मा पाऔ आ?” तिंउऐ तेसलै बोलौ, “आमुऐ ता पवित्र आत्मा री बुशै भी नाईं शुणी।” "
ACT,19,3,"पौलुसै तिउंलै बोलौ, “तैबै तुमुऐ कासरौ बपतिस्मौ नियौं आ?” तिंउऐ बोलौ, “यहुन्ना रौ बपतिस्मौ।” "
ACT,19,4,"पौलुसै तिउंलै बोलौ, “यहुन्नै ता इणै बोलीयौ ना बौदुल़णै रौ बपतिस्मौ दैऔ, कि ज़ो मुं बासिऐ आशणै वाल़ौ आ, मतलब यीशु माथै विश्वास कौरेऊ।” "
ACT,19,5,इणौ शुणियौ तिंउऐ प्रभु यीशु रै नावां दी बपतिस्मौ नियौं। 
ACT,19,6,ज़ैबै पौलुसै तिऊं माथै हाथ छ़ाड़ै ता पवित्र आत्मा तिऊंदी आशौ और सै अलग-अलग बोली बोलदै और भविष्यवाणी कौरदै लागै। 
ACT,19,7,इऐ सारै लगभग बारह आदमी थै। 
ACT,19,8,"तैबै पौलुस आराधनालय दी डेइयौ चिन मिहनै झ़ांऊ बिण डौरै थाकौ बोलदै लागी, और परमेश्‍वरा रै राज़ा रै बारै दी बुशै लाइंदै और सौमझ़ाउंदै थाकौ लागी। "
ACT,19,9,"ज़ैबै कुछ़ लोगुऐ काट्ठै हुइयौ तेसरी नाईं मानी पर लोगु मांझ़िऐ एस गुटा रै बारै दी बुरौ बोलदै लागै ता, तिणीऐ सै पोरु छ़ाड़ै, और च़ेलै अलग किऐ, और हर दिनै तिऊं आइलै तुरत्रुसा री पाठशाला दी स्वाल-ज़वाब कौरा थौ। "
ACT,19,10,"दुई साला झ़ांऊ इणी थाकौ हुंदै लागी, इदरा झ़ांऊ कि आसिया परदेशा दी रौइणै वाल़ै का यहुदी, का दुजी ज़ातिऊ, सारेउऐ प्रभु रौ वचन शुणौ। "
ACT,19,11,परमेश्‍वर पौलुसा रै ज़ौरिऐ शक्ति वाल़ै नोखै काम देखावा थौ। 
ACT,19,12,इदरा झ़ांऊ कि साफै और जुड़कै लोग तेसदी छ़ुआइंयौ बिमारु माथै छ़ाड़ा थै और तिउंरी बिमारी ठीक हुआ थी और बुरी आत्मा भी तिऊंकु पोरु भागा थी। 
ACT,19,13,"पर कुछ़ यहुदी लोग ज़ुण ज़ादु टुणै कौरा थै, सै इणौ लागै कौरदै ज़ासदी बुरी आत्मा हुआ थी तिऊं माथै प्रभु यीशु रै नावां कौरी फुकरा थै और बोला, थै कि ज़ेथरौ परचार पौलुस कौरा, हाऊं तुमुकै तेसी रै नावां कौरी बाइरै आशणै रौ हुकम दिआऊ। "
ACT,19,14,सिक्कवा नावां रै एक यहुदी बौड़ै याजकु रै सात छ़ोहरु थै ज़ुण इणौ कौरा थै। 
ACT,19,15,"पर बुरी आत्मै तिउंलै ज़वाब दैऔ कि, “यीशु हाऊं ज़ाणाऊ और पौलुस भी रवावा, पर तुमै कुण ई?” "
ACT,19,16,तैबै सेऊ आदमी ज़ासदी बुरी आत्मा थी तिऊं भिलै पौड़ौ और सै आपणै वंशा दी किऐ और इणै झिड़ै-पोथै कि सै तेस घौरा कु नांगै और घायल हुइयौ भागै। 
ACT,19,17,"इऐ बुशै इफिसुस शहरा दी रौइणै वाल़ै सारै यहुदी और दुजी ज़ातिऊ कै भी पौतौ लागी, और सै भौरी डौरी गौऐ। और प्रभु यीशु रै नावां री बौड़ाई हुंदै लागी। "
ACT,19,18,ज़ुणिऐ विश्वास कियौ थौ तिऊं मांझ़िया कु भौरी लोगुऐ आशीयौ आपणै बुरै काम मानी गौऐ। 
ACT,19,19,"ज़ादु कौरणै वाल़ेऊ मांझ़िया कु भौरीउऐ आपणी-आपणी पोथी जौन्त्री कौट्ठै कौरीयौ सारेऊ काऐ ज़ाल़ी, ज़ैबै तिंउरै तेथरै पैसै ज़ोड़ै ता पचास हज़ार च़ांदी रै सिकेऊ रै बराबर निकल़ौ। "
ACT,19,20,इणै कौरी प्रभु रौ वचन शक्ति कौरीऐ फैलदै लागौ और काम कौरदै लागौ। 
ACT,19,21,"ज़ैबै इऐ बुशै हुई गोई ता पौलुसै आत्मा दी सुंच़ी गौ कि मकिदुनीया और अखाया बाटीऐ यरुशलेमा लै डेऊ, और बोलौ, “यरुशलेम शहरा दी डेइयौ मुंइऐ रोम देखणौ भी ज़ुरुरी आ।” "
ACT,19,22,एथीलै आपणी सेवा कौरणै वाल़ेऊ मांझ़िया कु तीमुथियुस और इरास्तुस मकिदुनीया इलाकै दी आपु कु औगाड़िऐ भेज़ीयौ आपु कुछ़ दिना झ़ांऊ आसिया परदेशा रै इफिसुसा दी रौई गौ। 
ACT,19,23,सेज़ै बौगतै एज़ै पंथा (ज़ो प्रभु री बाटा दी हाण्डणै वाल़ै थै) रै बारै दी बौड़ौ शोर-शराबौ हुऔ। 
ACT,19,24,कैलैकि देमेत्रियुस नावां रौ एक सुनार अरतिमिसा देवी रौ च़ांदी रौ मन्दिर चौणाइयौ कारीगरु कै भौरी काम दिलावा थौ। 
ACT,19,25,"तिणीऐ सै और इणै काम कौरणै वाल़ै कारीगर कौट्ठै कौरीयौ बोलौ, “ओ भाईओ, तुमै ज़ाणाई कि एस काम कौरना लै आमुलै केती पैसै मिला ई। "
ACT,19,26,"तुमै देखा और शुणाई कि सिरफ इफिसुसा शहरा दी नाईं, बल्कि सारै आसिया रै सारै गांवा दी इणै बोलीयौ पौलुसै सौमझ़ाऐ और बहकाऐ कि ज़ो हाथा री कारिगरी आ सेऊ ईश्वर नाईं आ। "
ACT,19,27,"एथ कौरी आबै सिरफ एथरौ डौर नाईं भी नाईं कि आमारौ एऊ काम खातम हुआ पर एऊ भी कि बौड़ी देवी अरतिमिसा रौ मन्दिर भी बेकार सौमझ़िणौ। ज़ास सारै आसिया रै लोग और धौतरी रै लोग पुज़ा आ, एथरौ मन्दिर भी पोरु ढाल़णौ।” "
ACT,19,28,"सै इणै शुणियौ रोशा कौरी भौरुई गौऐ और हाकै मारीयौ बोलदै लागै कि, “इफिसिउ री देबी अरतिमिस, बौड़ी महान आ!” "
ACT,19,29,"और सारै इलाकै दी शोर-शराबौ हुई गौ, और लोगुऐ मकिदुनीया रै गयुस और अरिस्तर्खुस ज़ो पौलुसा रै साथी थै, पाकड़ै और घीशियौ रंगशाला दी आणै। "
ACT,19,30,ज़ैबै पौलुसै तिऊं काऐ भितरै डेउणौ च़ाऔ ता च़ेलेउऐ सेऊ डेउणै नाईं दैऔ। 
ACT,19,31,आसिया रै आफसरु मांझ़िया कु भी कई गोष्टणुऐ तेसलै खुशी री खौबर भेज़ीयौ औरज़ कौरी की रंगशाला दी डेउणै रौ खौतरौ ना निऐं। 
ACT,19,32,"तिऐ कोई दिया थौ ओर हाकै कोई दिया थौ ओर हाकै कैलैकि खुंबल़ी दी बौड़ी गड़बड़ी थी औन्दै लागी ऐन्दी, और भौरी लोगु कै ता इणौ पौतौ भी नाईं थौ कि आमै कौट्ठै कैलै ई हुऐ औन्दै। "
ACT,19,33,"तैबै तिंउऐ सिकन्दर ज़ो यहुदिउऐ खौड़ौ थौ कियौ औन्दौ, भिड़ा मांझ़िया कु औगाड़िऐ बौड़ाऔ। सिकन्दर बौच़णा लै हाथा कौरी साना देइयौ भिड़ा रै लोगु काऐ ज़वाब दैणौ च़ाहा थौ। "
ACT,19,34,"पर ज़ैबै तिउंकै पौतौ लागौ कि इयौ यहुदी आ और मुर्तिऊ री पुज़ा नाईं कौरदौ, ता सारै कौट्ठै हुइयौ हाकै मारदै लागै कम सै कम दुई घंटै झ़ांऊ, “इफिसियों री देबी अरतिमिस महान आ।” "
ACT,19,35,"तैबै इलाकै रै मुख्यै, लोग शांत किऐ और बोलौ, “ओ इफिसुसा रै लोगुओ, सब ज़ाणाई कि इफिसुस इलाकौ महान देवी अरतिमिस और आसमाना कु छ़ुटी ऐन्दी मूर्तीऊ री ज़ागाह आ। "
ACT,19,36,एथीलै इऐ खातम नाईं हुई सौकदी आच़्छ़ौ आ कि च़ुटुक थाकौ और बिण सुंच़ै कुछ़ ना कौरौ। 
ACT,19,37,कैलैकि तुमुऐ इऐ आदमी आणेई ज़ो ना ता मन्दिर लुटणै वाल़ेई और ना आमारी देवी री बुराई कौरदै।” 
ACT,19,38,“एथीलै अगर देमेत्रियुस और तेसरै साथी कारीगरु कै कासकु शिकायत आ ता कचैहरी खुली ऐन्दी आ और फैसलै कौरणै वाल़ै भी आसती। तिऐ एकी दुजै माथै आरोप लाएऊ। 
ACT,19,39,पर अगर तुमै केज़ी ओर बुशै पुछ़णी च़ाहा ई ता तेथरौ फैसलौ आमारी खुंबल़ी दी हुणौ आ। 
ACT,19,40,"कैलैकि आज़कै झ़ौगड़ै रौ इलज़ाम आमु माथै लागणै रौ डौर आ, कैलैकि एथरौ कोई कारण नाईं आसतौ, और आमै इऐं भीड़ कौट्ठै हुणै रौ कोई ज़वाब नाईं देई सौकदै।” "
ACT,19,41,इणै बोलीयौ तिणीऐ खुंबल़ी बन्द की। 
ACT,20,1,"ज़ैबै झ़ौगड़ौ शान्त हुऔ तैबै पौलुसै च़ेलै औटाइयौ सौमझ़ाऐ, और तिऊंकु मिलियौ मकिदुनीया परदेशा लै डैऔ। "
ACT,20,2,सेज़ै सारै परदेशा बाटीऐ डेइयौ और च़ेलेऊ कै भौरी हिम्मत देइयौ युनान परदेशा दी डैऔ। 
ACT,20,3,"ज़ैबै चिया मिहनै बासिऐ सेऊ तिदरु किश्ती दी सीरिया परदेशा लै डेउणै वाल़ौ थौ, ता तिणीऐ शुणौ कि यहुदी तेस झ़ांगणै री ताकी दी रौऐ औन्दै, एथीलै तिणीऐ मकिदुनीया बाटीऐ वापिस डेउणै रै बारै दी सुंच़ौ। "
ACT,20,4,"बिरीया रौ पुरूर्सा रौ छ़ोहरु सोपत्रुस, थिस्सलुनीकिया शहरा रै अरिस्तर्खुस, सिकुनदुस, दिरबै इलाकै रौ गयुस, तीमुथियुस और आसिया परदेशा रै तुखिकुस त्रुफिमुस तेस आइलै थै "
ACT,20,5,"पर इऐ साथी आमुकु औगाड़िऐ डेई गौऐ थै, और त्रोआसा दी आमु ज़ागदै थै लागै औन्दै। "
ACT,20,6,बिणा संज़ेड़ै री रोटी रै साज़ै बासिऐ आमै फिलिप्पी कु किश्ती दी निकल़ै और पांज़ दिना दी तिऊं काऐ त्रोआसा दी पौउंच़ै और सात दिना झ़ांऊ तिऐ रौऐ। 
ACT,20,7,"सप्ताह रै पैहलै दिनै ज़ेबी सै प्रभु भोज़ा लै कौट्ठै हुऐ, ता पौलुसै ज़ुण दुजै दिनै डेउणै वाल़ौ थौ, तिणीऐ तिऊं आइलै बुशै लाई। और आधी राची झ़ांऊ तिऊं आइलै बुशै लाई। "
ACT,20,8,"ज़ेज़ै माथलै कौमरै दी आमै कौट्ठै थै, तेथदी भौरी लम्प थै ज़ौल़दै लागै औन्दै। "
ACT,20,9,"और यूतुखुस नावां रौ एक ज़वान खिड़की माथै थौ बोशियौ गहरी निजा दी थौ लागौ औन्दौ डुल़ दै। ज़ैबै पौलुस काफी देरा झ़ांऊ थौ लागौ औन्दौ बुशु लाइंदै, ता सेऊ ज़वान निजा दी डुल़ीयौ चिजी मज़ली कु तौल़ै लोटौ, और कुछ़ विश्वासिउऐ तौल़ै डेइयौ सेऊ च़ुंगौ, पर सेऊ मौरी गौ थौ। "
ACT,20,10,"पर पौलुस तेस काऐ आशीयौ तेसदी चिंबड़ौ और तेसकु गौल़ै मिलियौ बोलौ, “घौबराऔ नाईं कैलैकि एऊ इबी भी ज़िउंदौ आ।” "
ACT,20,11,तैबै दुजी बारै माथलै कौमरै दी डेइयौ प्रभु भोज़ा री रीती पुरी की और काफी बौगता झ़ांऊ तिऊं आइलै बुशै लाई कि दोउत हुई गोई थी। तैबै सेऊ तिदरु डेई गौ। 
ACT,20,12,तिंउऐ सेऊ ज़वान ज़िउंदौ आणौ और भौरी शान्ति पाई। 
ACT,20,13,"आमै पैहली किश्ती दी च़ौड़ीयौ अस्सुस गांवा लै इणै विच़ारा कौरी च़ाल पौड़ै कि तिदरु आमै पौलुस भी नींई आपु आइलै, पर सेऊ पैदल डेउणौ च़ाहा थौ एथीलै तिणीऐ इणौ इन्तज़ाम कियौ थौ। "
ACT,20,14,ज़ैबै सेऊ अस्सुसा दी आमुकै मिलौ तैबै आमुऐ सेऊ आपु आइलै किश्ती दी च़ौड़ाइयौ मिलेतुसा इलाकै दी आणौ। 
ACT,20,15,"तिदरु किश्ती दी आमै दुजै दिनै खियुसा इलाकै काऐ पौउंच़ै, आगलै दिनै आमै समुन्दरा पारभिलै सामोसा इलाकै दी आशै, तैबै दुजै दिनै मिलेतुस इलाकै दी पौउंच़ै। "
ACT,20,16,पौलुसै इणौ सुंच़ौ कि आमै इफिसुसा बाटीऐ डेई ताकी आमुकै आसिया परदेशा दी बौगत ना लागा कैलैकि सेऊ ज़ल्दी थौ कि अगर हुई सौका ता सेऊ पिन्तेकुस्ता रै साज़ै दी यरुशलेमा दी रौआ। 
ACT,20,17,तिणीऐ मिलेतुसा कु इफिसुसा लै खुशी री खौबर भेज़ी और कलिसिया रै स्याणै औटाऐ। 
ACT,20,18,"ज़ेबी सै तेस काऐ आशै तिणीऐ तिउंलै बोलौ, “तुमै ज़ाणाई कि पैहलै दिना दी ज़ेबी हाऊं आसिया परदेशा दी आशौ, ता हाऊं तुमु आइलै इबी झ़ाऊं हर बौगतै किणौ रौऔ ऊ "
ACT,20,19,"मतलब निउलै हुइयौ लेरी-लेरीयौ और सताव दी ज़ो यहुदिऊ ऐ मुं माथै किएई, हाऊं प्रभु री सेवा कौरदै थाकौ लागी।” "
ACT,20,20,"और ज़ो-ज़ो बुशै तुमारै फाइदै री थी, तिऊं बोलणा लै और लोगु कै घौरा-घौरा कै शिखाउणा लै हाऊं केबी ना शरमुऔ, "
ACT,20,21,बल्कि यहुदिऊ और दुजी ज़ातीऊ काऐ गवाही देई कि परमेश्‍वरा भिलै मन बदुल़णौ और आमारै प्रभु यीशु मसीह माथै विश्वास कौरणौ च़ांई। 
ACT,20,22,"आबै देखौ हाऊं आत्मा दी अगुवाई पाइयौ यरुशलेमा लै डिआऊ, और नाईं ज़ाणदौ कि तिऐ मुं आइलै का-का बिता। "
ACT,20,23,"सिरफ एती कि पवित्र आत्मा हर इलाकै दी गवाही देई-देइयौ मुलै बोला, कि बानण और दु:ख ताउंलै तैयार ई। "
ACT,20,24,"पर हाऊं आपणै प्राण कुछ़ ना सौमझ़दौ, कि तिऊं प्यारै ज़ाणु, पर एती कि हाऊं आपणी दौड़ और तिऐं सेवा पुरी कौरु, ज़ो मुकै परमेश्‍वरा री बौड़ी दया री खुशी री खौबरी माथै गवाही दैणा लै प्रभु यीशु मसीह कु मिली आ। "
ACT,20,25,"और देखौ हाऊं ज़ाणाऊ कि तुमै सारै ज़ास मांझ़िऐ मुंइऐ परमेश्‍वरा रै राज़ा रौ परचार कियौ आ, मैरौ मुं दुजी बारै नाईं देखा लै। "
ACT,20,26,"एथीलै आज़कै दिनै हाऊं तुमुकै गवाही देइयौ बोलाऊ, कि अगर तुमु मांझ़िया कु कुण बिणा यीशु माथै विश्वास कौरीयौ मौरा लौ ता सै मेरी गौलती नाईं आ। "
ACT,20,27,कैलैकि हाऊं परमेश्‍वरा री सारी इच़्छ़ा तुमु काऐ बोलणा लै नाईं शरमुऔ। 
ACT,20,28,"एथीलै आपणी और आपणै शाल़ा री च़ोकसी कौरौ, ज़ेथ कौरी पवित्र आत्मै तुमै मुख्यै चाणेई, ताकी तुमै परमेश्‍वरा री तिऐं कलिसिया री देखभाल़ कौरा ज़ो तिणीऐ आपणै लोऊ कौरी खरीदै ई। "
ACT,20,29,हाऊं ज़ाणाऊ कि मैरै डेउणै बासिऐ झ़ुठै शिक्षा दैणै वाल़ै तुमु मांझ़िऐ आशणेई ज़ुणिऐ कलिसिया दी भौरी नुकसान कौरणौ आ। सै खाणै वाल़ै शाल़टेऊ ज़िणै हुणेई ज़ुण भेरीऊ खाइयौ खातम कौरा ई। 
ACT,20,30,"तुमु मांझ़िऐ भी इणै-इणै आदमी उठाणै ई, ज़ो च़ेलेऊ आपु पिछ़ु झीड़ना लै दारखी-बांगी बुशै बोलाई। "
ACT,20,31,"एथीलै उज़ीई रौएऊ, और याद कौरौ कि मुंइऐ चिन साला झ़ांऊ दिन राच लेरी-लेरीयौ हर एक खौबरदार कौरणौ नाईं छ़ाड़ौ। "
ACT,20,32,और आबै हाऊं तुमु परमेश्‍वरा कै और तेसरी बौड़ी दया रै वचना कै सौंभाल़ा ऊ। ज़ो तुमु बौड़ाई सौका और सारै पवित्र किऐ औन्दै लोगु मांझ़िऐ तुमारी गवाही देइयौ तुमारौ हक्क्क देई सौका। 
ACT,20,33,"मुंइऐ कासी रै च़ांदी, सुनै और जुड़केऊ रौ लाल़च़ नाईं कियौ। "
ACT,20,34,तुमै आपु ज़ाणाई कि सेज़ै हाथुऐ मेरी और मैरै साथीऊ री ज़ुरत पुरी की आ। 
ACT,20,35,"मुंइऐ तुमुकै सब कुछ़ कौरीयौ देखाऔ आ, इणै कौरीऐ मैहनत कौरीयौ गरीबु सौंभाल़ेऊ, और प्रभु यीशु रै वचन याद कौरणै ज़ुरुरी ई, ज़ो तिणीऐ आपु बोलेई “कि निणै कु दैणौ भौलौ आ।” "
ACT,20,36,"इणै बोलीयौ तिणीऐ घुण्डै झुकाऐ और तिऊं आइलै प्राथना कौरी, "
ACT,20,37,तैबै सै सारै भौरी लेरै और पौलुसा रै गौल़ै मिलै और तेस खोबीयाऊंदै लागै। 
ACT,20,38,"सै एज़ी बुशा कु ज़ादै दुखी थै ज़ो तिणीऐ बोली थी, कि आबै दुजी बारै तुमै मैरौ मूंह नाईं देखदै। तैबै तिंउऐ सेऊ किश्ती झ़ांऊ पौउंच़ाऔ। "
ACT,21,1,"ज़ैबै आमै तिऊं छ़ाड़ियौ किश्ती दी च़ौड़ै ता, सिधी बाटा दी कोसा टापु दी आशै, और दुजै दिनै रुदुसा टापु दी तिदरु डै पतरा टापु लै। "
ACT,21,2,"तिऐ एक किश्ती फिनके परदेशा लै डेउणै वाल़ी मिली, और आमै तेथदी च़ौड़ीयौ च़ाल पौड़ै। "
ACT,21,3,"ज़ैबै साइप्रस दिशौ ता, आमुऐ सेऊ उल़टी भिलै छ़ाड़ौ, और सीरिया परदेशा लै डेइयौ सूरा देशा दी डेवै। कैलैकि तिऐ किश्ती कु समान उतारणौ थौ। "
ACT,21,4,"च़ेलेऊ कु मिलियौ आमै तिऐ सात दिना झ़ांऊ रौऐ, तिंउऐ पवित्र आत्मा कु शिखीयौ पौलुसा कु औरज़ कौरी कि यरुशलेम शहरा लै नाईं डैऔ। "
ACT,21,5,"सात दिना बासीऐ ज़ेबी तिदरु आमारै डेउणै रौ बौगत आशौ, ता आमै तिदरु डेई गौऐ। और सारेउऐ, छ़ेउड़ी और छ़ोहरुऐ आमै इलाकै कु बाइरै झ़ांऊ पौउंच़ाऐ। और आमुऐ ढिका काऐ धौनी झुकियौ प्राथना की। "
ACT,21,6,"तैबै एकी दुजै कु मिलणै बासिऐ, आमै किश्ती दी च़ौड़ै, और सै डेवे आपणै-आपणै घौरै। "
ACT,21,7,तैबै आमै सूर देशा कु किश्ती रौ सफर पुरौ कौरीयौ पतुलिमयिसा इलाकै दी पौउंच़ै और विश्वासी भाईऊ कु मिलियौ तिऊं आइलै एकी दिना दी रौऐ। 
ACT,21,8,"दुजै दिनै आमै तिदरु डेइयौ कैसरिया परदेशा दी आशै, और फिलीपुस परचार कौरणै वाल़ै रै घौरा कै ज़ो प्रेरितुऐ खास कौरी विधवा छ़ेउड़ीऊ री सेवा लै थै छ़ांटै औन्दै तिऊं साता मांझ़िया कु एक थौ डेइयौ तेसरै काऐ रौऐ। "
ACT,21,9,"तेसरी च़ार बिण ब्याई छ़ोटुड़ी थी, ज़ुण भविष्यवाणी कौरा थी। "
ACT,21,10,"ज़ैबै आमै भौरी दिना झ़ांऊ तिऐ रौऐ, ता अगबुस नावां रौ एक भविष्यवक्ता यहुदिया परदेशा कु आशौ। "
ACT,21,11,"तिणीऐ आमु काऐ आशीयौ पौलुसा रौ गाचौ नियौं और आपणै हाथ-बांगणै बानियौ बोलौ, “पवित्र आत्मा इणौ बोला आ, कि ज़ास आदमी रौ इयौ गाचौ आ तेस यरुशलेमा दी यहुदी इणौ बाना ई और दुजी ज़ातीऊ रै हाथा दी सौंभाल़ा ई।” "
ACT,21,12,ज़ेबी आमुऐ इऐ बुशै शुणी ता आमै और तिदलै लोगुऐ पौलुसा कु औरज़ कौरी कि यरुशलेमा लै नाईं डेवे। 
ACT,21,13,"पर पौलुसै ज़वाब दैऔ, तुमै लेरी-लेरीयौ मैरौ ज़िऊ कैलै चोड़ाई? हाऊं ता प्रभु यीशु रै नावां री ताइंऐ यरुशलेमा दी बानिणा लै नाईं बल्कि मौरणा लै भी तयार ऊ। "
ACT,21,14,ज़ैबै तिणीऐ नाईं मानौ ता आमै इणै बोलीयौ च़ुटुक थाकी गौऐ कि प्रभु री मौरज़ी पुरी हुआ। 
ACT,21,15,कुछ़ दिना बासिऐ आमुऐ तयारी की और यरुशलेमा लै च़ाल पौड़ै। 
ACT,21,16,कैसरिया परदेशा कु भी कुछ़ च़ेलै आमु आइलै च़ाल पौड़ै और आमै मनासौन नावां रै साइप्रसा रै पैहलै च़ेलै रै काऐ निऐं और आमै तेसरै काऐ थाकै। 
ACT,21,17,ज़ेबी आमै यरुशलेमा दी पौउंच़ै ता विश्वासी भाई बड़ी खुशी कौरीऐ आमुकु मिलै। 
ACT,21,18,"दुजै दिनै पौलुसै आमै याकुबा काऐ निऐं, ज़िऐ सारै स्याणै कौट्ठै थै। "
ACT,21,19,तैबै तिणीऐ तिउंकै ढाल कौरीयौ ज़ो-ज़ो काम परमेश्‍वरै तेसरी सेवा कौरीऐ दुजी ज़ाती मांझ़िऐ किऐ थै सै सारै बारी-बारीऐ बोलै। 
ACT,21,20,"तिंउऐ इणै शुणियौ परमेश्‍वरा री बौड़ाई की ई, तैबै तेसलै बोलौ, ओ भाई तू ता ज़ाणाई कि यहुदिऊ मांझ़िया कु कई हज़ारुऐ विश्वास कियौ आ, और मुसा रै सारै नियम आच़्छ़ा कौरी माना ई। "
ACT,21,21,"यहुदी विश्वासिउ कै तैरै बारै दी बोलौ आ औन्दौ कि तू दुजी ज़ाती दी रौइणै वाल़ै यहुदिऊ कै मुसा रै नियम नाईं मानणै रै बारै दी शिखावा ई और बोलाई कि ना आपणै लोल़डेऊ रौ खतना कौराऔ, और ना यहुदी रिवाज़ मानौ। "
ACT,21,22,तैबै का कौरुलै लोग ज़ुरुरी शुणाई कि तू आशौ औन्दौ ई। 
ACT,21,23,"एथीलै ज़ो आमै ताउंकै बोली ई तेस कर, आमुकै इदै च़ार आदमी ई ज़ुणिऐ परमेश्‍वरा कु मन्नत मांगी ऐन्दी। "
ACT,21,24,"तिऊं नीईंयौ तिऊं आइलै आपु भी शुद्ध हुणै री विधी पुरी कर। और तिउंकै खौरच़ौ दै ताकी सै आपणै बाल़ कौटावा, तैबै सारै ज़ाणाई कि ज़ो बुशै तिउंकै तैरै बारै दी बोली ऐन्दी तिऊंदी कोई सौच़्च़ाई नाईं आ पर तू आपु भी कानून मानियौ तिऊं ज़िणौ हाण्डा ई। "
ACT,21,25,"पर तिऊं दुजी ज़ाती रै बारै दी ज़ुणिऐ विश्वास कियौ आ आमुऐ इणौ फैसलौ कौरीयौ लिखौ आ कि सै मूर्तीऊ काऐ बौल़ी कौरै औन्दै मांस और लोऊ कु, और गौल़ै फैंच़ै औन्दै मांसा कु, और गान्दै कामा कु दूर रौआ। "
ACT,21,26,दुजै दिनै पौलुस तिऊं लोगु नीईंयौ और आपु तिऊं आइलै शुद्ध हुइयौ परमेश्‍वरा रै घौरा दी डैऔ। और तिऐ बोली गौ कि शुद्ध हुणै रै दिना ई मतलब तिऊं मांझ़िया कु हर एकी लै बौल़ी च़ौड़ाउणै रै दीन केबी झ़ांऊ पुरै हुआई। 
ACT,21,27,"ज़ेबी सै सात दिन पुरै हुणै वाल़ै थै, तैबै आसिया परदेशा रै यहुदिऊ ऐ पौलुस परमेश्‍वरा रै घौरा दी देखीयौ सारै लोग च़ितल़ाऐ और हाकै देइयौ सेऊ पाकड़ी गौ। "
ACT,21,28,"ओ इस्राइलिऊ ओ आमारी मज़द कौरौ एऊ सेज़ौ आदमी आ ज़ो लोगु और नियमा रै और इऐं ज़ागाह रै विरोधा ई सारी ज़ागाह दी सारै लोगु कै शिखावा आ, इदरा झ़ांऊ कि दुजी ज़ाती भी परमेश्‍वरा रै घौरा दी आणियौ तिणिऐ इऐ पवित्र ज़ागाह गांदी कौरी आ। "
ACT,21,29,"तिंउऐ इणौ एथीलै बोलौ थौ कैलैकि एथकु पैहलै इफिसुसा रै लोग त्रुफिमुस पौलुसा आइलै इलाकै दी देखौ थौ, और सै सौमझ़ै कि पौलुसै सेऊ परमेश्‍वरा रै घौरा दी आणौ आ। "
ACT,21,30,"तैबै सारै इलाकै दी हालौ पोड़ी गौ और लोग फेटा मारीयौ कौट्ठै हुऐ और पौलुस पाकड़ीयौ परमेश्‍वरा रै घौरा कु बाइरै घीशियौ आणौ, आपु किऐ फेटी दार बन्द। "
ACT,21,31,ज़ैबै सै तेस झ़ांगणौ च़ाहा थै ता तिंउरै मुख्यै कै खौबर पौउंच़ी कि सारै यरुशलेमा दी हालौ पौड़ी गौ आ। 
ACT,21,32,"तैबै सेऊ फेटी सिपाइउ और सुबेदार नीईंयौ तिऊं काऐ तौल़ै फेटै मारीयौ आशौ, और भिड़ा रै लोगुऐ सिपाइउ रौ मुख्यौ और सिपाइउ देखीयौ पौलुस पिटणौ छ़ाड़ी गौ। "
ACT,21,33,तैबै मुख्यै पौलुसा काऐ आशीयौ सेऊ पाकड़ौ और दुई शांगल़ी कौरी बानणै रौ हुकम देइयौ पुछ़दै लागौ कि इयौ कुण आ और इणीऐ का कियौ आ? 
ACT,21,34,"पर भिड़ा मांझ़िया कु कुण कुछ़ बोलदै लागै और कुण कुछ़, ज़ैबै हालै री वज़ाह कु तेसकै सौच़्च़ाई पौतौ नाईं लागी, तैबै तिणीऐ एखुलै दी निणै रौ हुकम दैऔ। "
ACT,21,35,ज़ैबै सेऊ पैड़ीऊ दी पौउंच़ौ ता इणौ हुऔ कि भीड़ा रै दबाव री वज़ाह कु फौज़ीउऐ सेऊ च़ुंगीयौ पा निणौ पौड़ौ। 
ACT,21,36,कैलैकि लोगु री भीड़ हालौ पाइंदै लागी कि एस पोरु झ़ांगौ। 
ACT,21,37,"ज़ैबै सै पौलुस एखुलै दी निणै वाल़ै थै ता तिणीऐ पलटना रै मुख्यै लै बोलौ कि का मुलै इज़ाज़त आसती आ कि हाऊं तुमुकै कुछ़ बोलु, तिणिऐ बोलौ, का तू युनानी बोली ज़ाणाई? "
ACT,21,38,का तू सेज़ौ मिस्र देशा रौ नाईं ज़ुणीऐ पैहलै बानिऔ हथियार वाल़ै च़ार हज़ार लोग ज़ांगल़ा दी निऐं? 
ACT,21,39,"पौलुसै बोलौ, नाईं हाऊं ता यहुदी लोगु किलकिया परदेशा रै ज़ानै-मानै तरसूस इलाकै रौ रौइणै वाल़ौ ऊ। हाऊं ताऊं कु औरज़ कौराऊ कि मुं लोगु आइलै बुशै लाइणै दै। "
ACT,21,40,ज़ैबै तिणिऐ हुकम दैऔ ता पौलुसै पैड़ीऊ दी खौड़ी हुइयौ लोगु कै हाथा कौरी च़ुटुक रौइणै रौ इशारौ कियौ ज़ैबै सै च़ुटुक रौई गौऐ ता सेऊ इब्रानी बोली दी बुशै लाइंदै लागौ। 
ACT,22,1,"“ओ भाईओ और स्याणेउओ मैरौ ज़वाब शुणौ, ज़ो हाऊं आबै तुमु काऐ बोलाऊ।” "
ACT,22,2,"सै इणै शुणियौ कि एऊ आमु आइलै इब्रानी बोली दी पा बोला आ, सै औज़ौ च़ुटुक थाकै। तैबै तिणीऐ बोलौ "
ACT,22,3,"“हाऊं ता यहुदी आदमी ऊ, ज़ो किलकिया परदेशा रै तरसुसा इलाकै दी पैदौ हुऔ ऊ। पर एज़ै इलाकै दी गमलीएला रै बांगणेऊ काऐ बोशियौ पौड़ौ ऊ, और नाना बुड़ु रै नियम कानून आच़्छ़ा कौरी शिखे ई। और परमेश्‍वरा लै इणौ जोशिलौ थौ ज़िणै आज़ तुमै ई। "
ACT,22,4,"मुंइऐ मौरद का छ़ेउड़ी दुइया बानी-बानियौ ज़ेला दी पाऐ, और एज़ै पंथा रै लोग इणै सताऐ कि कुछ़ ता पोरु भी झ़ौंगाऐ। "
ACT,22,5,"एज़ी बुशा रै शाजत परधान याजक और बौड़ी खुम्बल़ी रै सारै स्याणै ई, कि तिऊंकु हाऊं यहुदी भाईऊ रै नावां री चिट्ठी नीईंयौ दमिश्का इलाकै लै थौ लागौ औन्दौ डेउंदै, कि ज़ो तिऐ औलै तिऊं भी सौज़ा दैणा लै बानियौ यरुशलेमा लै आणु।” "
ACT,22,6,"ज़ेबी हाऊं हांडदै-हांडदै दमिश्का रै नज़दीक पौउंच़ौ, ता इणौ हुऔ कि खौरै दुसै रै बौगतै देख-देखदु एक बौड़ौ प्याशौ सौरगा कु मुं फिदिआलै च़ौमकौ। "
ACT,22,7,"और हाऊं ज़मीना माथै धौनी लोटौ, और इणौ बोलदै शुणौ, “ओ शाऊल ओ शाऊल तू मुं कैलै सतावा ई? "
ACT,22,8,"मुंइऐ ज़वाब दैऔ, ‘ओ प्रभु तू कुण ई?’ तिणीऐ मुलै बोलौ, ‘हाऊं यीशु नासरी ऊ ज़ास तू सतावा ई।’ "
ACT,22,9,मैरै साथा रै लोगुऐ प्याशौ ता देखौ पर ज़ो मुं आइलै बुशै लाइंदै थौ लागौ औन्दौ तेसरौ बोलणौ नाईं सौमझ़ौ। 
ACT,22,10,"तैबै मुंइऐ बोलौ, ‘ओ प्रभु आ हाऊं का कौरु?’ प्रभुऐ मुलै बोलौ, ‘उठीयौ दमिश्का लै डेऊ और ज़ो कुछ़ तैरै कौरणै रौ औलौ तिऐ ताउंकै सब बोलणौ आ।’ "
ACT,22,11,तैबै तेस बौड़ै प्याशै री वज़ाह कु मुकै कुछ़ ना दिशौ हाऊं आपणै साथीऊ रै हाथा पाकड़ीयौ दमिश्का इलाकै लै आशौ।” 
ACT,22,12,"“तैबै हनन्याह नावां रौ एक नियम कानूना री वज़ाह कु भौगत, ज़ो तिऐ रौइणै वाल़ै यहुदिऊ मांझ़िया कु ज़ानौ-मानौ थौ, मुकाऐ आशौ, "
ACT,22,13,"और खौड़ै हुइयौ मुलै बोलौ, ‘ओ भाई शाऊल आबै देखदै लाग।’ तेबी मेरी आखी खुली गोई और मुंइऐ सेऊ देखौ। "
ACT,22,14,"तैबै तिणीऐ बोलौ, ‘आमारै नाना-बुड़ु रै परमेश्‍वरै तू एथीलै छ़ांटो ई ताकी तू तेसरी इच़्छ़ा ज़ाणा, और तेस धौर्मी, मसीहा, देखा और तेसरै मुंआ कु बुशै शुणा।’ "
ACT,22,15,"कैलैकि तू तेसरी तरफा कु सारै लोगु मांझ़िऐ इऊं बुशु रौ गवाह हुणौ ई, ज़ो ताऐं देखी और शुणी ई। "
ACT,22,16,"आबै बेर कैलै पा ई उठ बपतिस्मौ निऊं, और तेसरौ नाऊं नीईंयौ आपणै पाप कु माफी पा।” "
ACT,22,17,"“ज़ैबै हाऊं तौंइऐ यरुशलेमा दी आशीयौ परमेश्‍वरा रै घौरा दी प्राथना कौरदै थौ लागौ औन्दौ तैबै हाऊं बेहोश हुऔ, "
ACT,22,18,"और मुंइऐ प्रभु देखौ कि सेऊ मुलै बोला आ, ‘फेटी यरुशलेमा कु ज़ल्दी निकुल़। कैलैकि ज़ुण लोग इदै ई सै मैरै बारै दी तेरी गवाही नाईं मानदै।’ "
ACT,22,19,"मुंइऐ बोलौ, ‘ओ प्रभु सै ता आपु ज़ाणाई कि हाऊं, ताऊं माथै विश्वास कौरणै वाल़ेऊ ज़ेला दी पा थौ, और ज़ागाह-ज़ागाह दी आराधनालय दी पिटावा थौ।’ "
ACT,22,20,ज़ेबी तैरै गवाह स्तिफनुसा रौ लोऊ थौ बहाउणै लाऔ औन्दौ तेबी हाऊं भी तिऐ खौड़ौ थौ और तिऊं आइलै शामिल थौ। हाऊं झ़ांगणै वाल़ेऊ रै जुड़कै ज़ागदै थौ लागौ औन्दौ।” 
ACT,22,21,"और प्रभुऐ मुलै बोलौ, “डेऊ कैलैकि हाऊं ताऊं दुजी ज़ातीऊ काऐ दूर-दूर भेज़ाऊ।” "
ACT,22,22,"लोगुऐ एज़ी बुशा झ़ांऊ पौलुसा री शुणदै थाकै लागी, तैबै ज़ोरै च़िलांदै लागै कि, “इणै आदमी रौ खातमौ कौरौ, एसरौ ज़िउंदौ रौइणौ ठीक नाईं आसतौ!” "
ACT,22,23,ज़ेबी सै च़िलांदै और जुड़कै शोटदै और धुला उड़ाइयौ भौरी रोश थै लागै औन्दै देखाउंदै। 
ACT,22,24,"तैबै सिपाइउ रै मुख्यै बोलौ, “एस मैहला दी आणौ, और कोड़ै लाइयौ पौरखौ, ताकी मुकै पौतौ लागा कि लोग केज़ै कारण एसरै विरोधा दी इणौ च़िलांदै लागै औन्दै।” "
ACT,22,25,"तैबै तिंउऐ सेऊ तसमै कौरी बानौ ता पौलुसै तेसलै बोलौ ज़ो तेस काऐ खौड़ौ थौ, “का एऊ ठीक आ कि तुमै एक रोमी आदमी दी कोड़ै लाऔ और सै भी बिण गलतिऐ?” "
ACT,22,26,"सिपाइउऐ मुख्यै काऐ डेइयौ बोलौ, “तू इणौ का कौरा ई? एऊ ता रोमी आदमी आ।” "
ACT,22,27,"तैबै सिपाइऊ रै मुख्यै तेस काऐ डेइयौ बोलौ, “मुकै बोल, का तू रोमी ई?” तिणीऐ बोलौ, “ओ।” "
ACT,22,28,"इणै शुणियौ सिपाई रै मुख्यै बोलौ, “मुंइऐ रोमी बौणना लै भौरी पैसै देई।” पौलुसै बोलौ, “हाऊं ता ज़नमा कु रोमीऊ।” "
ACT,22,29,"तैबै ज़ो लोग तेस पौरखणै वाल़ै थै सै तेस काऐ कु पोरु हुऐ। और मुख्यै भी इणै ज़ाणीयौ कि एऊ रोमी आ और मुंइऐ एऊ बानौ औन्दौ, डौरी गौऔ। "
ACT,22,30,"दुजै दिनै तिणीऐ ठीक-ठीक पौतौ कियौ कि यहुदी एस माथै आरोप कैलै ला ई, तेसरै बन्धन खोली गौऐ। और बौड़ै याजकु और सारी खुंबल़ी कौट्ठै हुणै रौ हुकम दैऔ, और पौलुस तौल़ भिलै नीईंयौ तिऊं काऐ खौड़ी कियौ। "
ACT,23,1,"पौलुसै बौड़ी खुंबल़ी भिलै ध्याना कौरी देखौ और बोलौ, “ओ भाईओ, मुंइऐ आज़ झ़ांऊ परमेश्‍वरा लै बिल्कुल सौच़्च़ै ज़िवा कौरी ज़िन्दगी बिताई आ।” "
ACT,23,2,"इणै शुणियौ हनन्याह परधान याजकै तिउंलै ज़ुण तिऐ खौड़ै थै, तेसरै मुंआ दी थापै लाइणै रौ हुकम दैऔ। "
ACT,23,3,"तैबै पौलुसै तेसलै बोलौ, “ ओ कौपटी, परमेश्‍वर ताऊं झ़ांगा सा। तू नियमा कौरी मैरै फैसलै कौरना लै ई बोशौ औन्दौ, तैबै का नियमा रै खिलाफ मुं पिटणै रौ हुकम दिआई?” "
ACT,23,4,"ज़ो तिऐ खौड़ै थै तिंउऐ बोलौ, “का तू परमेश्‍वरा रै परधान याजका लै बुरौ-भौलौ बोलाई?” "
ACT,23,5,"पौलुसै बोलौ, “ओ भाईओ हाऊं नाईं ज़ाणदौ कि एऊ परधान याजक आ। कैलैकि पवित्रशास्त्रा दी लिखौ औन्दौ आ कि, ‘आपणै लोगु रै परधाना लै बुरौ नाईं बोल।’ ” "
ACT,23,6,"तैबै पौलुसै इणै ज़ाणीयौ कि तिऐ सदुकिऊ और कुछ़ फरीसी ई, ता बौड़ी खुंबल़ी दी हाकै देइयौ बोलौ, “ओ भाईउओ हाऊं फरीसी और फरीसीउ रै वंशा रौ ऊ, मैरौ केस आ च़ालौ औन्दौ, कैलैकि हाऊं विश्वास कौराऊ कि परमेश्‍वर मौरै औन्दै लोगु ज़िउंदौ कौरा आ।” "
ACT,23,7,ज़ैबै तिणीऐ एज़ी बूश बोली ता फरीसीउ और सदुकिऊ मांझ़िऐ झ़ौगड़ौ हुंदै लागौ। और खुंबल़ी दी फूट पौड़ी गोई। 
ACT,23,8,"कैलैकि सदुकी लोगु रौ ता इणौ विश्वास आ, कि ना दुजी बारै ज़िउंदै हुंदै, ना सौरगदूत, ना ई आत्मा। पर फरीसी इऊं सारेऊ माना ई। "
ACT,23,9,"तैबै बौड़ौ हालौ हुऔ और कुछ़ शास्त्री ज़ो फरीसी थै, खौड़ै हुऐ और इणै बोलीयौ बैंहस कौरदै लागै, “आमै एस आदमी दी कोई भी बुराई नाईं देखदै, और अगर कोई सौरगदूत या आत्मा एस आइलै बुशै लाई ता का हुऔ?” "
ACT,23,10,"ज़ैबै भौरी झ़ौगड़ौ हुऔ, ता सिपाइऊ रौ मुख्यै डौरी गौ, कि इउंऐ एसरै टुकड़ै-टुकड़ै ना च़ांई किऐ, एथीलै तिणीऐ सिपाइऊ लै हुकम दैऔ कि तौल़ भिलै डेइयौ तिऊं मांझ़िया कु पौलुस ज़ौबरीयै गाड़ीयौ मैहला दी नियां। "
ACT,23,11,"सेज़ी राची प्रभु यीशुऐ पौलुसा काऐ खौड़ै हुइयौ बोलौ, “ओ पौलुस, हिम्मत छ़ाड़। कैलैकि ज़िणी ताऐं यरुशलेमा दी मेरी गवाही देई आ तिणी ई ताऐं रोमा दी भी गवाही देणी आ।” "
ACT,23,12,"ज़ैबै दुसौ हुऔ ता कुछ़ लोगुऐ खुंबल़ी चाणी और कसम खाई कि ज़ेबी झ़ांऊ आमै पौलुस पोरु ना झ़ांगुलै, तेबी झ़ांऊ आमै कुछ़ ना खांदै पिंदै। "
ACT,23,13,खुंबल़ी चाणनै वाल़ै चालिसा कु ज़ादै आदमी थै। 
ACT,23,14,"तिंउऐ बौड़ै याजकु और स्याणेऊ काऐ डेइयौ बोलौ, “आमुऐ आबै इणी कसम खाई गोई आ कि, ज़ेबी झ़ांऊ आमै पौलुस पोरु ना झ़ांगुलै, तेबी झ़ांऊ आमै कुछ़ ना खांदै पिंदै। "
ACT,23,15,"एथीलै आबै बौड़ी खुंबल़ी और सिपाइऊ रै मुख्यै सौमझ़ाऔ कि पौलुस तुमु काऐ आणा, ताकी ज़ाणा कि तुमै तेस औज़ौ भी आच़्छ़ा कौरी पौरखणौ च़ाहा ई। और आमै तेसरै पौउंच़णै कु पैहलै तेस झ़ांगणा लै तैयार रौई ई। "
ACT,23,16,"पर पौलुसा रै भांज़ै शुणौ कि इऐ पौलुस झ़ांगणै री ताकी दी, ता तिणीऐ पौलुसा कै मैहला दी डेइयौ इऐ खौबर देई। "
ACT,23,17,"तैबै पौलुसै एक सिपाई औटाऔ और तेसलै बोलौ, एस ज़वान सिपाइऊ रै मुख्यै काऐ नियौं, इयौ तेसलै कुछ़ बोलणौ च़ाहा सा।” "
ACT,23,18,"एथीलै सुबेदारुऐ सेऊ मुख्यै काऐ नीईंयौ बोलौ, “कैदी पौलुसै हाऊं औटाऔ और मुकु औरज़ कौरी कि एऊ ज़वान मुख्यै लै कुछ़ बोलणौ च़ाहा सा एथीलै एस तेस काऐ निऊं।” "
ACT,23,19,"सिपाइऊ रै मुख्यै सेऊ हाथा कु पाकड़ीयौ एखुलै दी नियौं और तेसकु पुछ़ौ, “तू मुं आइलै का बोलणौ च़ाहा ई?” "
ACT,23,20,"तिणीऐ बोलौ यहुदिउऐ खुंबल़ी चाणी ऐन्दी कि ताऊं कु औरज़ कौरा कि कालै पौलुस बौड़ी खुंबल़ी दी आणा, ताकी ज़ाणिया कि सै तेस आच़्छ़ा कौरी पौरखणौ च़ाहा ई। "
ACT,23,21,"पर छ़ौंअटी तिउंरी ना मानेऊ कैलैकि तिऊं मांझ़िया कु चालिसा कु ज़ादै लोग तेस झ़ांगणै री ताकी दी, ज़ुणिऐ इणी कसम आ खाई ऐन्दी कि ज़ेबी झ़ांऊ सै पौलुस पोरु ना झ़ांगा लै, तेबी झ़ांऊ सै कुछ़ खांदै ना पिंदै। और आबै सै तैयार ई और तैरौ हुकम पौखदै ई लागै औन्दै। "
ACT,23,22,"तैबै मुख्यै तेस ज़वाना लै हुकम दैऔ और भेज़ौ, “कि कासी कै ना बोलै कि ताऐं इऐ बूश मुं काऐ बोली आ।” "
ACT,23,23,"तैबै तिणी मुख्यै दुई सिपाई औटाइयौ बोलौ, “दुई शौ सिपाई, सत्तर घोड़ै रै सवार, और शौ बौरछ़ै वाल़ै राची तकरीबन नौ बाज़ै कैसरिया परदेशा लै डेउणा लै तैयार कौरौ। "
ACT,23,24,"और पौलुस निणा लै घोड़ै तैयार छ़ाड़ौ, कि तेस फैलिक्स आफसरा काऐ सही सलामत पौउंच़ावा।” "
ACT,23,25,मुख्यै इणी चिट्ठी भी लिखी 
ACT,23,26,“महामहिम फैलिक्स आफसरा लै क्लौदियुस लूसियासा री ढाल। 
ACT,23,27,"एऊ आदमी यहुदिउऐ पाकड़ियौ झ़ांगणौ च़ाऔ, पर ज़ेबी मुकै पौतौ लागौ कि एऊ रोमी आ, ता सिपाइऊ नीईंयौ एऊ छ़ुड़ाऔ। "
ACT,23,28,"हाऊं ज़ाणनौ च़ाहा थौ कि सै तेस माथै केज़ै कारण आरोप ला ई, एथीलै सेऊ तिउंरी बौड़ी खुंबल़ी दी नियौं। "
ACT,23,29,"तैबै मुकै पौतौ लागी गौ कि तिंउऐ आपणै नियमा रै कई स्वाल पुछ़ीयौ तेस माथै आरोप लाऐ, पर एसदी इणी कोई भी गलती नाईं कि एसलै मौउता री या एस ज़ेला दी पाइणै री सौज़ा मिला। "
ACT,23,30,"तैबै मुकै इणौ बोलौ कि सै एस झ़ांगणै री ताकी दी ई, तैबै मुंइऐ तेबी सेऊ ताऊं काऐ भेज़ौ। और एस माथै आरोप लाइणै वाल़ेऊ लै हुकम दैऔ कि सै तिऊं आरोप ताऊं काऐ बोला।” "
ACT,23,31,और ज़िणौ सिपाइऊ लै हुकम थौ दैऔ औन्दौ तिंउऐ तिणी ई सेऊ राची-राच अन्तिपत्रिसा दी निऔं। 
ACT,23,32,दुजै दिनै पौलुसा आइलै घोड़ै वाल़ै लोग भेज़ै और आपु आशै वापिस। 
ACT,23,33,तिंउऐ कैसरिया दी पौउंच़ियौ आफसरा कै चिट्ठी देई। और पौलुस भी किऔ तेस काऐ खौड़ौ। 
ACT,23,34,"आफसरै चिट्ठी पौड़ीयौ पुछ़ौ, “एऊ केज़ै परदेशा रौ आ?” "
ACT,23,35,"और ज़ेबी तेसकै पौतौ लागौ कि किलकिया परदेशा रौ आ ता तेसलै बोलौ, “ज़ेबी तैरै विरोधी भी आशालै ता हाऊं तेरी मज़द कौराऊ।” और तिणीऐ पौलुस हेरोदेसा रै मैहला दी सही-सलामत छ़ाड़नै रौ हुकम दैऔ। "
ACT,24,1,पांज़ दिना बासिऐ हनन्याह परधान याजकै कई स्याणै और तिरतुल्लुस नावां रौ बकील आपु आइलै कैसरिया इलाकै दी आणै। तिंउऐ आफसरा काऐ पौलुसा माथै आरोप लाऐ। 
ACT,24,2,"ज़ेबी पौलुस औटाऔ ता तिरतुल्लुस तेस माथै आरोप लाइयौ बोलदै लागौ कि: “ओ महामहिम फेलिक्स, तेरी वज़ाह कु आमारै देशा दी शान्ति औआ आ। और तैरै इन्तज़ाम कौरी एज़ी ज़ाती लै कई बुराई सुधरा ई। "
ACT,24,3,एज़ी बूश आमै हर ज़ागाह दी हर तरिकै कौरी धन्यबाद कौरीयौ मानी। 
ACT,24,4,"एथीलै हाऊं तुमारौ ज़ादौ बौगत नाईं निणौ च़ाहंदौ, हाऊं ताऊं कु औरज़ कौराऊ छ़ौंअटी आमारी एक-दुई बुशै शुण। "
ACT,24,5,"कैलैकि एऊ दुनिया रै सारै यहुदी मांझ़िऐ हालौ मौच़ावा आ, और नासरीउ रै पंथा रौ मुख्यौ आ। "
ACT,24,6,"तिणीऐ परमेश्‍वरा रौ घौर भी अशुद्ध कौरणौ च़ाऔ, पर आमुऐ सेऊ पाकड़ी गौ आमुऐ तेसलै आपणै नियमा कौरी सौज़ा दैणी थी। "
ACT,24,7,"पर सिपाई रै मुख्यै लूसियासै सेऊ ज़ौबरीयै आमारै हाथा कु छ़ुड़ाऔ, "
ACT,24,8,"और एस माथै आरोप लाइणै वाल़ेऊ लै ताऊं काऐ आशणै रौ हुकम दैऔ। इऊं सारी बुशै ज़ेथरै बारै दी आमै एस माथै आरोप लाई, तुमुकै आपु एस पौरखियौ सौच़्च़ाई रौ पौतौ लागा।” "
ACT,24,9,"यहुदिउऐ भी तेसरौ साथ देइयौ बोलौ, ओ इऐ बुशै सौच़्च़ी ई। "
ACT,24,10,"“ज़ैबै आफसरै पौलुसा लै बोलणै रौ इशारौ कियौ ता पौलुसै बोलौ, ज़ैबै मुकै इणौ पौतौ लागौ कि तुमै भौरी साला ओउलै एज़ी ज़ाती रै लोगु रौ फैसलै कौरदै लागै औन्दै एथीलै आबै हाऊं खुश हुइयौ आपणै ब्यान दिआऊ। "
ACT,24,11,तू आपु ज़ाणी सौका ई कि ज़ेबी कु हाऊं यरुशलेमा दी परमेश्‍वरा रै घौरा दी आराधना कौरदै आशो ऊ ता मुं इदै बाराह दिना कु ज़ादौ बौगत भी ना हुऔ। 
ACT,24,12,"तिंउऐ हाऊं ना परमेश्‍वरा रै घौरा दी, ना आराधनालय दी और ना इलाकै दी कासी आइलै बुशेऊ लाइंदै और हालै मच़ाउंदै देखौ। "
ACT,24,13,"और ना ता इउंकै इऊं बुशु रौ ज़ेथरौ आबै इऐ मुं माथै आरोप ला ई, ना ताऊं काऐ सौच़्च़ साबित कौरी सौकदै। "
ACT,24,14,"पर हाऊं ताऊं काऐ एज़ी बूश माना ऊ, कि ज़ेज़ै पंथा लै इऐ बेकार पंथ बोलाई, तेथी कौरी हाऊं आपणै नाना-बुड़ु रै परमेश्‍वरा री आराधना कौराऊ। और ज़ेज़ी बुशै नियम-कानूना दी और भविष्यवक्ताऊ री किताबी दी लिखी ऐन्दी तिऊं सारेऊ माथै विश्वास कौराऊ। "
ACT,24,15,"और परमेश्‍वरा कु आश छ़ाड़ाऊ ज़ो सै आपु भी छ़ाड़ाई, कि परमेश्‍वर धौर्मी और अधर्मी दुइया ज़िउंदै कौरा आ। "
ACT,24,16,एथीलै हाऊं भी परमेश्‍वर और आदमी काऐ आपणौ मन साफ बेकसूर छ़ाड़नै री कोशिष कौराऊ। 
ACT,24,17,"भौरी साला बासिऐ हाऊं आपणै लोगु कै दाण पौउंच़ाउंदौ, और भैंटा च़ौड़ाउंदै यरुशलेमा दी आशौ थौ। "
ACT,24,18,"तेभी ई तिंउऐ हाऊं परमेश्‍वरा रै घौरा दी, शुद्ध हुइयौ, एखुली और बिण हालै मच़ाइयौ, भैंटा च़ड़ाउंदै देखौ, पर तिऐ आसिया रै कुछ़ यहुदी थै। पर इणौ ठीक थौ कि, "
ACT,24,19,अगर तिउंकै मैरै विरोधा दी कुछ़ बूश थी ता इदै तुमु काऐ आशीयौ मुं माथै आरोप ला थै। 
ACT,24,20,"या सै आपु बोलालै, कि ज़ेबी हाऊं बौड़ी खुंबल़ी मांझ़िऐ खौड़ौ थौ ता तिंउऐ मुंदी केज़ी गलती देखी आ? "
ACT,24,21,"इऐं एकी बुशा छ़ाड़ियौ ज़ो मुंइऐ तिऊं मांझ़िऐ खौड़ै हुइयौ हाकै देइयौ बोलौ थी, मौरै औन्दै रै ज़िउंदै हुणै रै बारै दी आज़ मैरौ तुमु आइलै केस हुंदै लागौ औन्दौ।” "
ACT,24,22,"फेलिक्सै ज़ो एज़ै पंथा री बुशु आच़्छ़ा कौरी ज़ाणा थौ, सै इणै बोलीयौ टाल़ी गोई, “ज़ेबी सिपाइऊ रौ मुख्यै लुसियास आशा लौ, ता तुमारी बुशु रौ फैसलौ कौराऊ।” "
ACT,24,23,"और सिपाई लै हुकम दैऔ कि पौलुसा लै थोड़ी छ़ूट देइयौ तेसरी रखवाल़ी कौरेऊ, पर तेसरै गोष्टणा मांझ़िया कु कासी भी तेसरी सेवा कौरणै कु नाईं रोकेऊ। "
ACT,24,24,"“कुछ़ दिना बासिऐ फेलिक्स आफसरै आपणी छ़ेउड़ी द्रुसिल्ला, ज़ो यहुदी थी, साथा दी कैसरिया इलाकै दी आणी और पौलुस औटाइयौ तेस विश्वासा रै बारै दी ज़ो मसीह यीशु माथै आ, तेसकु शुणौ। "
ACT,24,25,"ज़ेबी सेऊ धार्मिक, सौबर और आशणे वाल़ै फैसलै रै बारै बुशै लाइंदै थौ लागौ औन्दौ, ता फेलिक्सै डौरी-डौरीयौ ज़वाब दैऔ, इबी तू डेऊ ज़ेबी मुकै बौगत औलौ तेबी ताऊं हाऊं औज़ौ औटावा ऊ।” "
ACT,24,26,"तेसकै पौलुसा कु कुछ़ पैसै निणै री आश थी, एथीलै सेऊ घौड़ी-घौड़ीऐ तेस औटाइयौ तेस आइलै बुशै ला थौ। "
ACT,24,27,"पर ज़ेबी दुई सालै बिती गोई ता पुरकियुस फेस्तुस, फेलिक्सा री ज़ागाह दी आफसर बौणौ। और फेलिक्सै यहुदिऊ खुश कौरना लै पौलुस कैदा दी छ़ाड़ौ। "
ACT,25,1,फेस्तुस सेज़ै परदेशा दी पौउंच़णै कु चिया दिना बासिऐ कैसरिया कु यरुशलेमा लै डैऔ। 
ACT,25,2,तैबै बौड़ै याजकु और यहुदिऊ रै मुख्यै लोगुऐ तेस काऐ पौलुसा रौ विरोध कियौ। 
ACT,25,3,और तेसकु औरज़ कौरीयौ तेसकु इणौ च़ाऔ कि सेऊ पौलुस यरुशलेमा कु औटावा। कैलैकि सै तेस बाटा दी झ़ांगणै री ताकी दी थै। 
ACT,25,4,"फेस्तुसै ज़वाब दैऔ, “पौलुस कैसरिया रै कैदा दी आ, और हाऊं आपु ज़ल्दी तिऐ डेआऊ।” "
ACT,25,5,"तौंइऐ बोलौ, “तुमु मांझ़िऐ कु ज़ुण स्याणै ई सै मुं आइलै आशौ, और अगर तिणी आदमी कुछ़ गलत कियौ ता तेस माथै आरोप लाऔ।” "
ACT,25,6,तिऊं आइलै सेऊ आठ-दस दिना दी रौइयौ कैसरिया लै डैऔ। और दुजै दिनै राज़गादी माथै बोशियौ हुकम दैऔ कि पौलुस इदै आणौ। 
ACT,25,7,"ज़ेबी सेऊ आशौ ता ज़ो यहुदी मुख्यै यरुशलेमा कु थै आशै औन्दै, तिंउऐ नज़दीक खौड़ै हुइयौ तेस माथै बुरै-बुरै आरोप लाऐ, ज़ेथरै सै सबूत भी नाईं देई बौल़ा थै। "
ACT,25,8,"पर पौलुसै ज़वाब दैऔ, “मुंइऐ नां ता यहुदिऊ रै नियमा रै, ना परमेश्‍वरा रै घौरा रै और ना कैसर राज़ै रै विरोधा दी कुछ़ बुरौ कियौ।” "
ACT,25,9,"तैबै फेस्तुसै यहुदी मुख्यै खुश कौरना लै, पौलुसा कु पुछ़ौ, “का तू च़ाहा ई यरुशलेमा लै डेउणौ। और तिऐ मुकाऐ तैरौ फैसलौ कौरा?” "
ACT,25,10,"पौलुसै बोलौ, “हाऊं कैसर रै फैसलै कौरणै री ज़ागाह दी खौड़ौ ऊ। मैरै केसा रौ फैसलौ इदै च़ांई हुऔ। ज़िणौ तू आच़्छ़ा कौरी ज़ाणाई कि मुंइऐ यहुदिऊ रै खिलाफ कोई गुनाह नाईं कियौ। "
ACT,25,11,"अगर हाऊं आरोपी ऊ और झ़ांगणै लायक कोई काम कियौ आ, ता हाऊं मौरणै कु नाईं मुकुरदौ। पर ज़ेज़ी बुशा रौ यहुदी मुख्यै मुं माथै आरोप लाइंदै ई लागौ औन्दै, अगर तिऊं मांझ़िया कु कोई भी बूश सौच़्च़ नाईं निकल़ा ली, ता कासी कै मुं माथै कोई हक्क्क नाईं कि सै मुं तिंउरै हाथा दी सौंभाल़ा। हाऊं कैसरा कु औरज़ कौराऊ सेऊ मैरौ फैसलौ कौरा।” "
ACT,25,12,"तैबै फेस्तुसै आपणी खुंबल़ी दी चौपड़ुइयौ ज़वाब दैऔ, “ताऐं बोलौ आ कि तैरौ फैसलौ कैसर ई कौरा ता, तू कैसरा काऐ डेउणौ ई।” "
ACT,25,13,कुछ़ दिना बासिऐ अग्रिप्पा राज़ौ और तेसरी छ़ोटी बौइण बिरनीके कैसरिया दी आशीयौ फेस्तुसा कु मिलै। 
ACT,25,14,तिऊं भौरी दिना दी तिऐ रौइणै बासिऐ फेस्तुसै पौलुसा रै बारै दी राज़ेऊ कै बोलौ “एक आदमी आ ज़ो फेलिक्सै कैदी चाणीऔ आ छ़ाड़ौ औन्दौ। 
ACT,25,15,"ज़ेबी हाऊं यरुशलेमा दी थौ ता बौड़ै याजक और यहुदिऊ रै स्याणेउऐ तेस माथै भौरी आरोप लाऐ, और औरज़ कौरी कि तेसलै सौज़ा दैऔ। "
ACT,25,16,पर मुंइऐ तिउंलै ज़वाब दैऔ कि रोमीऊ रौ इणौ रिवाज़ा नाईं आसतौ कि कासी भी सौज़ा दैणा लै भेज़ा। ज़ेबी झ़ांऊ आरोप लाइणै वाल़ेऊ कै सामनै खौड़ै हुइयौ आपु बौच़णा लै ज़वाब दैणै रौ मौकौ ना मिला।” 
ACT,25,17,"तैबै ज़ेबी यहुदी मुख्यै मुं आइलै कैसरिया दी आशै, ता मुंइऐ कुछ़ ना ज़ागौ, पर तेभी राज़गादी माथै बोशियौ पौलुस कचैहरी दी आणनै रौ हुकम दैऔ। "
ACT,25,18,ज़ेबी तेसरै दुश्मना खौड़ै हुऐ ता तिंउऐ तेस माथै इणै गुनाहा रौ आरोप नाईं लाऔ ज़िणौ हाऊं सुंच़ा थौ। 
ACT,25,19,"पर सै आपणै धौर्मा रै, और यीशु नावां रै कास आदमी रै बारै दी, ज़ो मौरी गौ थौ, और पौलुस तेसलै ज़िउंदौ बोला थौ, झ़ौगड़ौ कौरा थै। "
ACT,25,20,"मुकै सौमझ़ी दी ना आशौ कि हाऊं एज़ी बुशु रौ पौतौ किणौ लाउलै? एथीलै मुंइऐ पौलुसा कु पुछ़ौ, “का तू यरुशलेमा लै डिआई कि तिऐ इऊं बुशु रौ फैसलौ हुआ?” "
ACT,25,21,"“पर ज़ैबै पौलुसै औरज़ कौरी कि तेसरै केसा रौ फैसलौ सारेऊ कु बौड़ै राज़ै काऐ हुआ, ता मुंइऐ हुकम दैऔ कि ज़ेबी झ़ांऊ एस कैसर राज़ै काऐ ना भेज़ु तेबी झ़ांऊ कैदा दी छ़ाड़ु।” "
ACT,25,22,"तैबै अग्रिप्पै फेस्तुसा लै बोलौ, “हाऊं भी तेस आदमी री शुणनी च़ाहा ऊ।” तिणीऐ बोलौ, “तू कालै शुणाई।” "
ACT,25,23,"और दुजै दिनै ज़ेबी अग्रिप्पा बिरनीके बड़ी धूम-धामा कौरी आशौ, और सिपाइऊ रै मुख्यै और इलाकै रै ज़ानै-मानै लोगु आइलै दरबारा दी पौउंच़ौ। तैबै फेस्तुसै हुकम दैऔ कि पौलुस ओरु आणौ। "
ACT,25,24,"फेस्तुसै बोलौ, “ओ राज़ौ अग्रिप्पा और ओ सारै लोगुओ ज़ो इदै आमु आइलै ई, तुमै एस आदमी देखा ई, ज़ासरै बारै दी भौरी सारै यहुदिउऐ यरुशलेमा दी और इदै भी हाकै देई-देइयौ मुकु औरज़ कौरी कि एस पोरु झ़ांगौ। "
ACT,25,25,"पर मुंइऐ ज़ाणी ऐरौ कि इणीऐ इणौ कुछ़ भी ना किऔ कि एस पोरु झ़ांगा। ज़ैबै कि इणीऐ आपु सारेऊ कु बौड़ै राज़ै री औरज़ कौरी आ, ता मुंइऐ सेऊ रोमी शहरा लै भेज़णै रौ फैसलौ कियौ आ।” "
ACT,25,26,"तैबै भी मुकै एसरै बारै दी बौड़ै राज़ै लै लिखणा लै कोई पाकी बूश नाईं आसती। एथीलै मुंइऐ एऊ तुमु काऐ और खास कौरीऐ “ओ राज़ौ अग्रिप्पा, तुमु काऐ आणौ आ। ताकी पौरखणै बासिऐ मुकै कुछ़ लिखणा लै मिला। "
ACT,25,27,"कैलैकि कैदी भेज़णौ और ज़ो आरोप तेस माथै लागै ई, तिऊं नाईं बोलणौ मुकै आच़्छ़ौ नाईं लागदौ।” "
ACT,26,1,"अग्रिप्पै पौलुसा लै बोलौ, “ताउंकै आपणै बारै दी बोलणै री इज़ाज़त आ।” तैबै पौलुसै आपणौ हाथ कौरी च़ुटुक थाकणै रै इशारै कौरीऔ बोलदै लागौ, "
ACT,26,2,"“ओ राज़ौ अग्रिप्पा ज़ेती बुशु रौ यहुदी मुख्यै मुं माथै आरोप ला ई, आज़ ताऊं काऐ हाऊं तिऊंरौ ज़वाब दैणा लै आपुलै खुशी माना ऊ, "
ACT,26,3,खास कौरीऐ एथीलै कि तू यहुदिऊ रै सारै रीती-रिवाज़ा और विवाद ज़ाणाई। एथीलै हाऊं ताऊं कु औरज़ कौराऊ कि तू मेरी बुशै ध्याना कौरी शुणा।” 
ACT,26,4,"“मैरौ च़ाल-च़लण लोल़डी ओउलै कु आपणै लोगु मांझ़िऐ और यरुशलेमा दी ज़िणौ थौ, सै सारै यहुदी ज़ाणाई। "
ACT,26,5,"अगर सै मेरी गवाही दैणी च़ाहा लै, ता लोल़डी ओउलै कु मुं ज़ाणाई कि फरीसी हुइयौ आपणै धौर्मा रै सारेऊ कु काठै नियमा माथै च़ालोऊ।” "
ACT,26,6,"आबै तेस वायदै रै आशी री वज़ाह कु ज़ो परमेश्‍वरै आमारै नान-बुड़ु आइलै कियौ थौ, मुं माथै केस च़ालदै लागौ औन्दौ। "
ACT,26,7,"सेज़ै वायदै रै पुरै हुणै री आश छ़ाड़ियौ, आमारै बाराह गोत्रै आपणै सारै ज़िवा कौरीऐ राच-दीन परमेश्‍वरा री आराधना की ई आ। ओ राज़ौ, एज़ी आश छ़ाड़नै री बारै दी यहुदी मुं माथै आरोप ला ई। "
ACT,26,8,"ज़ैबै कि परमेश्‍वर मौरै औन्दै भी ज़िउंदै कौरा आ, ता तुमै इऐं बूश विश्वासा रै लायक कैलै ना सौमझ़दै? "
ACT,26,9,मुंइऐ भी सौमझ़ौ थौ कि यीशु नासरी रै नावां रै विरोधा दी मुंइऐ भौरी कुछ़ कौरणौ च़ांई। 
ACT,26,10,"मुंइऐ यरुशलेमा दी इणौ औ कियौ। और बौड़ै याजकु कु हक्क्क पाइयौ भौरी पवित्र लोग कैदा दी पाऐ, और ज़ेबी तिऊं झ़ांगा थै तेबी हाऊं भी तिंउरै विरोधा दी राज़ी औआ थौ। "
ACT,26,11,"हर आराधनालय दी हाऊं तिऊं सतावा थौ और यीशु री बुराई कौरावा थौ, और इणौ रोशा कौरी पागल हुई गौ थौ कि दुजै इलाकै दी डेइयौ भी तिऊं सतावा थौ। "
ACT,26,12,इणै कौरी ज़ेबी हाऊं बौड़ै याजकु कु हक्क्क और हुकम पाइयौ दमिश्का लै थौ लागौ औन्दौ डेउंदै। 
ACT,26,13,"ता ओ राज़ौ, बाटा दी दुसकै बौगतै मुंइऐ सौरगा कु सुरजा रै प्याशै कु भी बौड़ियौ एक प्याशौ, आपणै और आपु आइलै साथा रै लोगु फिदीआलै च़मकदै देखौ। "
ACT,26,14,"ज़ेबी आमै सारै धौनी लोटी गौऐ, ता मुंइऐ इब्रानी बोली दी मुं आइलै इणौ बोलदै एक बूश शुणी, “ओ शाऊल ओ शाऊल तू मुं कैलै सतावा ई? पोइनै माथै लात लाइणी ताउंलै कठिण आ।” "
ACT,26,15,"मुंइऐ बोलौ, “ओ प्रभु तू कुण ई?” प्रभुऐ बोलौ, “हाऊं यीशु ऊ ज़ास तू सतावा ई। "
ACT,26,16,"पर तू उठ, आपणै बांगणै माथै खौड़ौ ऊ। कैलैकि मुंइऐ ताउंकै एथीलै दर्शण दैऔ आ कि ताऊं इऊं बुशु रौ गवाह और च़ेलौ चाणु, ज़ो ताऐं देखी ई, और तिउंलै भी ज़ेथलै हाऊं ताउंलै दर्शण दिआऊ। "
ACT,26,17,और हाऊं ताऊं तैरै लोगु और दुजी ज़ाती रै लोगु कु बौच़ावा ऊ। ज़ास काऐ ताऊं हाऊं आबै एथीलै भेज़ाऊ 
ACT,26,18,"ताकी तू तिउंरी आखी खोला कि सै न्यारै कु प्याशै भिलै, और शैताना रै हक्क्का कु परमेश्‍वरा भिलै मुड़ा। तैबै पापा री माफी और तिऊं लोगु आइलै ज़ुण मुं माथै विश्वास कौरीयौ पवित्र हुऐ ई, राज़ कौरा।” "
ACT,26,19,"“एथीलै ओ राज़ौ अग्रिप्पा, मुंइऐ सौरगा रै दर्शणा री बूश नाईं टाल़ी, "
ACT,26,20,"पर पैहलै दमिश्का रै, तैबै यरुशलेमा रै, तैबै यहुदिया रै सारै देशा दी रौइणै वाल़ेऊ, और दुजी ज़ातीऊ कै परचार कौरदै थाकौ लागी, कि मन बौदल़ौ और परमेश्‍वरा भिलै फीरीयौ मन बौदुल़णै लायक काम कौरौ। "
ACT,26,21,इऊं बुशु री वज़ाह कु यहुदी मुं परमेश्‍वरा रै घौरा दी पाकड़ियौ झ़ांगणै री कोशिष कौरा थै। 
ACT,26,22,"पर परमेश्‍वरा री मज़दा कौरीऐ हाऊं आज़ झ़ांऊ ज़िउंदौ ऊ, और छ़ोटै-बौड़ै सारेऊ काऐ गवाही शुणावा ऊ। और इऊं बुशै छ़ाड़ियौ ओर कुछ़ ना बोलदौ ज़ो भविष्यवक्तुऐ और मुसै भी बोली कि हुणै वाल़ी ई, "
ACT,26,23,"कि मसीह इऐ दु:ख जा ई उठाउणै और सेऊ सौभी कु पैहलै मौरै औन्दै मांझ़िया कु ज़िउंदै हुइयौ, आमारै लोगु और दुजी ज़ाती रै लोगु काऐ प्याशै रौ परचार कौरा ई।” "
ACT,26,24,"ज़ेबी सेऊ इणै कौरी ज़वाब दैंदै थौ लागौ औन्दौ, तैबै फेस्तुसै हाकै देइयौ बोलौ, “ओ पौलुस तू पागल ई। और भौरी शिखीयौ तू पागल बौणी गोई।” "
ACT,26,25,"पर पौलुसै बोलौ, “ओ महामहिम फेस्तुस, हाऊं पागल नाईं ऊ बल्कि सौच़्च़ाई और औकला री बूश बोलाऊ। "
ACT,26,26,"राज़ौ भी ज़ास काऐ हाऊं बिण डौरै ऊ लागौ औन्दौ बोलदै, इऊं बुशु ज़ाणा। और मुकै विश्वास आ कि इऊं बुशु मांझ़िया कु कोई भी तिऊंकु छ़िपी ऐन्दी नाईं, कैलैकि इऐ घटणा केज़ै कुणे दी नाईं हुई। "
ACT,26,27,"ओ राज़ौ अग्रिप्पा, का तू भविष्यवक्ताऊ रौ विश्वास कौरा ई? ओ हाऊं ज़ाणाऊ कि तू विश्वास कौरा ई।” "
ACT,26,28,"तैबै अग्रिप्पै पौलुसा लै बोलौ, “तू थोड़ौ सौमझ़ाइयौ मुं मसीह चाणनौ च़ाहा ई?” "
ACT,26,29,"पौलुसै बोलौ, “परमेश्‍वरा कु मेरी प्राथना सा कि का थोड़ौ का भौरी, सिरफ तू ई नाईं ज़ेती लोग आज़ मेरी शुणाई, इऊं बानणा छ़ाड़ियौ सै मुं बाशीऐ बौणा।” "
ACT,26,30,"तैबै राज़ौ और आफसर और बिरनीके और तिऊं आइलै बोशै औन्दै उठीयौ खौड़ी हुऐ, और तिदरु पोरु डेवै। "
ACT,26,31,"और ज़िणी सै बाइरै थै डेउंदै लागै औन्दै ता आपु मांझ़िऐ चौपड़िंदै लागै, “एऊ आदमी इणौ ता कुछ़ भी ना कौरदौ, ज़ो मौउता री सौज़ा और कैदा दी पाइणै लायक औलौ।” "
ACT,26,32,"अग्रिप्पै फेस्तुसा लै बोलौ, “अगर एऊ आदमी कैसरा राज़ै कु औरज़ नाईं कौरा थौ ता आज़ाद हुई सौका थौ।” "
ACT,27,1,"ज़ैबै फिस्तुस आफसरै इणौ पाकौ कियौ कि आमै बौड़ी किशती दी इटली देशा लै डेई, ता तिंउऐ पौलुस और कुछ़ ओर कैदी भी यूलियुस नाऊं औगस्तुस राज़ै री फौज़ा रै सिपाई रै हाथा दी सौंभाल़ी गौऐ। "
ACT,27,2,"अद्रमुतियुमा शहरा रै एकी किश्ती दी ज़ो आसिया इलाकै रै ढिका काऐ डेउणा लै तैयार थी। तेथदी आमै बोशै और च़ाल पौड़ै, अरिस्तर्खुस नाऊं थिस्सलुनीके रौ एक मकिदुनी भी आमु आइलै थौ। "
ACT,27,3,"दुजै दिनै आमै सैदा इलाकै दी रुकै, और यूलियुसै पौलुसा माथै दया कौरीयौ सेऊ तेसरै गोष्टणु काऐ डेउणै दैऔ, कि तेसकै ज़ो च़ांई तेस दिया। "
ACT,27,4,"तिदरु आमुऐ तौंइऐ सफर शुरु कियौ तैबै आमै किश्ती दी बोशियौ साइप्रस टापु रै ओला दी च़ालै, कैलैकि बागुर थौ भौरी लागौ औन्दौ। "
ACT,27,5,किलकिया और पंफूलिया शहरा रै नज़दीक समुन्दरा बाटीऐ लुसीया परदेशा रै मुरा शहरा दी डेवै। 
ACT,27,6,"तिऐ सिपाई कै इटली देशा लै डेउणै वाल़ी सिकन्दरिया शहरा री एक किश्ती मिली, और तिणीऐ आमै तिदरा दी बोशाल़ै। "
ACT,27,7,"ज़ैबै आमै भौरी दिना झ़ांऊ सुल-सुलै हाण्डीयौ बौड़ी मुश्कल़ा कौरी कनिदुसा शहरा काऐ पौउंच़ै, ता बागुर आमु औगांऊ बौड़णै नाईं दिया थौ, एथीलै आमै सलमोनै रै सामनै क्रेतै टापु रै ओला दी च़ालै। "
ACT,27,8,"तेथरै डिका बाटीऐ मुश्कल़ा कौरी डेइयौ “शुभलंगरबारी” नावां री एक ज़ागाह दी पौउंच़ै, तिदरु लसवा इलाकौ नज़दीक थौ। "
ACT,27,9,"ज़ैबै भौरी दिन बिती गौऐ और पाणी रै सफरा दी मुश्कल़ एथीलै हुआ थी कि ब्रौता रै दीन बिती गौऐ थै। पौलुसै सै सारै इणै बोलीयौ सौमझ़ाऐ, "
ACT,27,10,"“ओ भाईओ, मुकै इणौ ज़ाणिया कि एस सफरा दी मुश्कल़ और भौरी नुकसान, हुणै वाल़ौ आ, ना सिरफ समान और किश्ती रौ बल्कि आमारै प्राणा रौ भी।” "
ACT,27,11,पर सिपाइऐ पौलुसा कु बौड़ियौ किश्ती च़लाउणै वाल़ै और मुख्यै री बूश ज़ादी मानी। 
ACT,27,12,"सै ज़ागाह शेल़ै काटणा लै ठीक नाईं थी, एथीलै सारेउऐ सुंच़ौ कि तिदरु किश्ती किणै कौरीऐ फीनिक्सा दी पौउंच़ा ताकी तिऐ शेल़ै कु बौच़ा। इऐ क्रेतै टापु रै डिका री एक ज़ागाह सा ज़ेथरै दार च़ारौ तरफा दी खुला ई। "
ACT,27,13,"ज़ैबै थोड़ी-थोड़ी बागुर लागदै लागी, तिंउऐ इणै सुंच़ियौ कि आमारौ मतलब पुरौ हुई गौ आ, ता लांगर च़ुंगी और डिका डिका दी क्रेतै टापु रै डिका बाटीऐ डेउंदै लागै। "
ACT,27,14,"पर कुछ़ बौगता बासिऐ धौनी कु भौरी बागुर च़ाली, ज़ेथलै यूरकुलीन बोलाई। "
ACT,27,15,"ज़ैबै बागुर किश्ती दी लागी ता किश्ती खौड़ी नाईं टेकी बौल़ी, एथीलै आमुऐ सै बौइणै देई और बौइंदै-बौइंदै च़ालदै थाकै लागी। "
ACT,27,16,तैबै कौदा नावां रै एकी टापु बाटीऐ बौइंदै-बौइंदै मुश्कल़ा कौरीऐ छ़ोटी-छ़ोटी किश्ती वंशा दी की। 
ACT,27,17,"तैबै किश्ती च़ौलाउणै वाल़ेउऐ छ़ोटी किश्ती च़ुंगी और बौड़ी किश्ती तौल़ा कु माथै झ़ांऊ लोअल़ी कौरीऐ बानी, और सूरतिस टापु माथै फौसणै रै डौरा कु पाल और समान उतारीयौ बौइयौ डेउंदै लागै। "
ACT,27,18,दुजै दिनै ज़ैबै आमुऐ बागुरा कौरी भौरी धाकै खाऐ ता किश्ती कु समाना शोटदै लागै। 
ACT,27,19,और चिजै दिनै तिंउऐ आपणै हाथा कौरी किश्ती रै रौशै समान शोटी गौऐ। 
ACT,27,20,ज़ैबै भौरी दिना झ़ांऊ ना ता सुरज दिशौ ना सौरगा रै तारै दिशै और बागुर थौ लागौ औन्दौ ता आखरी दी आमुकै बौच़णै री आश भी खातम हुई। 
ACT,27,21,"ज़ैबै तिंउऐ बिण रोटीऐ भौरी दीन बिताऐ तैबै पौलुसै तिऊं मांझ़िऐ खौड़ै हुइयौ बोलौ, “ओ भाईओ आच़्छ़ौ इणौ थौ कि तुमै मेरी बूश माना थै और क्रेतै टापु कु नाईं च़ाला थै, तैबै ना ता इऐ मुसीबत आशा थी और ना नुकसान हुआ थौ। "
ACT,27,22,"पर आबै हाऊं तुमु सौमझ़ावाउ की हिम्मत छ़ाड़ौ, कैलैकि तुमु मांझ़िया कु कासी रै भी प्राण नाईं डेउणै, पर किश्ती रौ नुकसान हुआ। "
ACT,27,23,"कैलैकि परमेश्‍वर ज़ासरौ हाऊं ऊ, और ज़ासरी आराधना कौराऊ, तेसरै दूतै आखरी राची मुकाऐ आशीयौ बोलौ, "
ACT,27,24,"‘ओ पौलुस नाईं डर! तैरौ कैसर राज़ै काऐ खौड़ौ हुणौ ज़ुरुरी आ। परमेश्‍वरै सारै ज़ो ताऊं आइलै सफर कौरा ई, तिउंलै ज़िन्दगी रौ दाण दैऔ आ।’ "
ACT,27,25,"एथीलै, ओ भाईओ, हिम्मत छ़ाड़ौ। कैलैकि हाऊं परमेश्‍वरा माथै विश्वास कौराऊ, कि ज़िणौ मुलै बोलौ औन्दौ आ तिणी हुआ। "
ACT,27,26,पर आमुऐ केज़ै ढोकडू माथै जा रौइणौ।” 
ACT,27,27,"ज़ैबै चौदवी राच आशी और आमै अद्रिया समुन्दरा दी थै लागै औन्दै भटकदै, ता आधी राचीऐ किश्ती च़लाउणै वाल़ेऊ कै पौतौ लागौ कि आमै केज़ै देशा रै नज़दीक पौउंच़दै लागै औन्दै। "
ACT,27,28,"तैबै तिंउऐ समुन्दरा री गहराई नापी ज़ो सेंतिस मिटर थी, और थोड़ौ आगुड़ै डेइयौ नापी औज़ौ तिऐ थी सताइस मिटर। "
ACT,27,29,"तैबै डोकै कु टकराइणै रै डौरा कु तिंउऐ किश्ती दी पिछ़ बिलै च़ार लांगरै लाऐ, और राच खुलना लै प्राथना कौरदै लागै। "
ACT,27,30,पर ज़ै किश्ती च़लाउणै वाल़ै किश्ती कु भागणौ च़ाहा थै और आगलै हिस्सै कु लांगर टालनै रै बाहनै कर छ़ोटी किश्ती समुन्दरा दी उतारी गोई थी। 
ACT,27,31,"ता पौलुसै सिपाइऊ और च़ोअकीदारु लै बोलौ, “अगर इऐ किश्ती दी नाईं रौआ लै ता तुमै भी ना बौच़णै।” "
ACT,27,32,तैबै सिपाइउऐ रौशै काटीयौ डोंगी तौल़ै पाई गोई। 
ACT,27,33,"ज़ैबै राच खुलनै वाल़ी थी तैबै पौलुसै इणै बोलीयौ सारै रोटी खाणा लै औरज़ की, “आज़ चौदह दिन हुई गौऐ तुमै झ़ौरी कौरीयौ भुखै रौऐ और कुछ़ रोटी ना खाई। "
ACT,27,34,"एथीलै तुमु सौमझ़ावा ऊ कि कुछ़ खाऔ, ज़ेथ कौरी तुमै बौच़ा। कैलैकि तुमु मांझिया कु कासी रै मुंडा रौ एक बाल़ भी ना छ़ुटदौ।” "
ACT,27,35,इणै बोलीयौ तिणीऐ रोटी कौरी और सारेऊ काऐ परमेश्‍वरा रौ धन्यबाद कियौ और चोड़ीयौ खांदै लागौ। 
ACT,27,36,तैबै सै सारै भी हिम्मत कौरीयौ रोटी खांदै लागै। 
ACT,27,37,आमै सारै मिलियौ किश्ती दी दुई शौ छियतर लोग थै। 
ACT,27,38,"ज़ैबै सै रोटी खाइऔ रौज़ै, ता गिऊं समुन्दरा दी शोटीयौ किश्ती औल़खी कौरदै लागै। "
ACT,27,39,"ज़ैबै दुसौ हुऔ ता तिंउऐ सेऊ देश नाईं रवावौ, पर एक ज़ागाह देखी ज़ेथरौ कुणौ च़ोकुणौ थौ, और सुंच़दै लागै कि अगर हुई सौका ता किश्ती एथीई माथै रुकाई। "
ACT,27,40,"तैबै तिंउऐ लांगर खोलिऔ समुन्दरा दी पाऐ और तेबी पतवारा रै रौशै ढीलै कौरी गौऐ, और बागुरा रै सामनै छ़ोटै पालै खोलियौ ढिका भिलै च़ालै। "
ACT,27,41,पर दुई समुन्दरा बिच़ा दी तिंउऐ किश्ती टेकाई। किश्ती रौ आगलौ हिस्सौ इणौ फौसी गौ कि हिलौ भी नाईं और पिछ़लौ हिस्सौ लागौ छ़ालेऊ कौरी चुटदै। 
ACT,27,42,फौज़ी सुंच़ा थै इणौ कि कैदीऊ पोरु झ़ांगी ई इणौ ना च़ांई हुऔ कि कैदी तैरीयौ पोरु ना भागा। 
ACT,27,43,"पर सिपाइऐ पौलुस बौच़ाउणै री इच़्छ़ा कौरी सै इणै कौरना लै रोकै, और हुकम दैऔ कि ज़ुण तैहरी ज़ाणा सै पैहलै तैहरीयौ ढिका काऐ डिआ। "
ACT,27,44,"और बाकी डियालै, कुण पाटड़ेऊ और ज़ुखडेऊ रै सहारै कौरी। इणै कौरी सारै ठीक-ठाक किश्ती कु उतरियौ ढिका काऐ पौउंच़ै। "
ACT,28,1,“ज़ैबै आमै सारै ढिका काऐ ठीक-ठाक पौउंच़ी गौऐ तैबै आमुकै पौतौ लागौ कि इऐं ज़ागाह लै माल्टा बोलाई। 
ACT,28,2,"तिदलै लोगुऐ आमारौ भौरी ख्याल छ़ाड़ौ। कैलैकि पाणी लागणै री वज़ाह कु भौरी शेल़ौ थौ, और तिंउऐ आग ज़ाल़ियौ आमारौ स्वागत कियौ। "
ACT,28,3,"ज़ैबै पौलुसै ज़ुखड़ै कौट्ठै कौरीयौ आगी माथै छ़ाड़ै, ता एक साप तौपीयौ बाइरै निकल़ौ और तेसरै हाथा दी मेशुऔ। "
ACT,28,4,"ज़ैबै तिदलै लोगुऐ साप पौलुसा रै हाथा दी मेशुऔ औन्दौ देखौ, ता आपु मांझ़िऐ चौपड़िंदै लागै कि, पाकौ एऊ आदमी गुंडौ आ कि समुन्दरा कु बौच़ी गौ पर फैसलै कौरणै वाल़ी देवी नाईं च़ांहादी कि एऊ ज़िउंदौ रौआ।” "
ACT,28,5,"तैबै तिणीऐ सेऊ साप आगी दी शोटौ, और पौलुसा दी कुछ़ ना हुऔ। "
ACT,28,6,"पर सै लोग थै ज़ागदै लागै औन्दै कि आबै एऊ उशाआ और एकी घौड़ीऐ धौनी पौड़ीयौ मौरा, पर ज़ैबै सै काफी बौगता झ़ांऊ देखदै थै लागै औन्दै ता तिंउऐ देखौ कि तेसदी कुछ़ भी ना हुऔ, ता आपणै विच़ार बौदल़ियौ बोलदै लागै कि, “एऊ ता कुण दैऔ आ।” "
ACT,28,7,"तिऐं ज़ागाह रै नज़दीक, तेस टापु रै परधान पुबलियुसा री ज़बीन थी। तिणीऐ आमै आपणै घौरै निऐं और चिया दिना झ़ांऊ आमारी सेवा-पाणी की ई। "
ACT,28,8,पुबलियुसा रौ बाब बुखार और पेचिसा कौरी भौरी बिमार थौ। पौलुसै तेस काऐ डेइयौ प्राथना कौरी और तेस माथै हाथा छ़ाड़ियौ सेऊ च़ांगौ कियौ। 
ACT,28,9,ज़ैबै इणौ हुऔ ता तिऐं ज़ागाह रै सारै बिमार पौलुसा काऐ आशै और च़ांगै हुइयौ डेवै। 
ACT,28,10,"तिंउऐ आमारी बौड़ी इज़्ज़त की ई, और ज़ेबी आमै तिदरु डेउंदै लागै ता ज़ो आमुलै ज़ुरुरी थौ, सेऊ समान तिंउऐ आमारी किश्ती छ़ाड़ौ। "
ACT,28,11,"चिया मिहनै बासिऐ आमै सिकन्दरिया रै एकी किश्ती दी च़ाल पौड़ै, ज़ो तिऐ पुरै शेल़ै रै बौगतै रौऔ ज़ासरौ निशाण, “ज़ुड़ुऐ देऊ” थौ। "
ACT,28,12,तैबै सुरकूस शहरा दी आमै चिया दिना झ़ांऊ थाकै। 
ACT,28,13,"तिदरु आमै घुमी-फीरीयौ रेगीयुमा दी आशै। और एकी दिना बासिऐ तेज़ बागुर च़ाली, तैबै आमै दुजै दिनै पुतियुली शहरा दी आशै। "
ACT,28,14,तिऐ आमुकै कुछ़ विश्वासी भाई मिलै ज़ुणिऐ आमुकु औरज़ कौरी कि सात दिना झ़ांऊ आमारै काऐ रौऔ। इणै कौरी आमै रोमा दी पौउंच़ै। 
ACT,28,15,"ज़ैबै तिदलै विश्वासी भाईउऐ आमारै बारै दी शुणौ ता अप्पियुसा रै बज़ारा दी और चिया सरांय झ़ांऊ सै आमुकु मिलदै आशै, तिऊं देखीयौ पौलुसा कै हिम्मत आशी और तिणीऐ परमेश्‍वरा रौ धन्यबाद कियौ। "
ACT,28,16,"ज़ैबै आमै रोमी शहरा दी पौउंच़ै, ता पौलुसा लै एक सिपाई आइलै ज़ो तेसरी रखवाल़ी कौरा थौ, एखुलै दी रौइणै रौ हुकम मिली गौ। "
ACT,28,17,"चिया दिना बासिऐ पौलुसै यहुदिऊ रै मुख्यै लोग औटाऐ, और ज़ैबै सै कौट्ठै हुऐ ता तिउंलै बोलौ, “ओ भाईओ, मुंइऐ आपणै लोगु और आपणै नान-बुड़ु रीती-रिवाज़ा रै विरोधा दी कुछ़ भी ना कियौ, तैबै भी यरुशलेमा दी हाऊं कैदा दी पाइयौ रोमी मुख्यै रै हाथा दी सौंभाल़ौ। "
ACT,28,18,"तिंउऐ हाऊं पौरखियौ छ़ाड़नौ च़ाऔ, कैलैकि मुंदी मौउता रै लायक कोई गलती नाईं थी। "
ACT,28,19,"पर ज़ैबै यहुदी मुख्यै एथरै विरोधा दी बोलदै लागै, ता मुं कैसरा री औरज़ कौरणी पौड़ी एथलै नाईं कि मुंइऐ आपणै लोगु माथै आरोप लाइणौ थौ। "
ACT,28,20,एथीलै मुंइऐ तुमै औटाऐ ई कि तुमु कु मिलु और बुशै-धाशै लाऊ। कैलैकि इस्राइला री आश छ़ाड़ना लै ऊ हाऊं इऐं शांगल़ी दी बानौ औन्दौ।” 
ACT,28,21,"तै यहुदी मुख्येउऐ पौलुसा लै बोलौ, “ना आमुकै तैरै बारै दी यहुदिऊ कु चिट्ठी मिली, ना विश्वासी भाईऊ मांझ़िया कु कुणीऐ आशीयौ आमु काऐ तैरै बारै दी कुछ़ बोलौ, और ना बुरौ बोलौ। "
ACT,28,22,"पर तैरौ विच़ार का सा? तिऊं आमै ताऊं कु शुणनौ च़ांई, कैलैकि आमै ज़ाणी कि हर ज़ागाह दी लोग एथरै बारै दी बुशै ला ई।” "
ACT,28,23,"तैबै तिंउऐ तेसलै एक दिन छ़ांटौ, और भौरी लोग तिऐ कौट्ठै हुऐ तैबै पौलुसै परमेश्‍वरा रै राज़ा री गवाही देई, और मुसा रै नियमा और भविष्यवक्ता री किताबी कु यीशु रै बारै दी सौमझ़ाई-सौमझ़ाइयौ दोअती कु ब्याल़ी झ़ांऊ थाकौ शिखाउंदै लागी। "
ACT,28,24,"तैबै कुछ़ लोगुऐ ता इऊं बुशु माथै विश्वास कियौ, और कुछ़ लोगुऐ नाईं विश्वासा कियौ। "
ACT,28,25,"ज़ैबै सै एकी-दुजै कु राज़ी नाईं हुऐ ता पौलुसा री, इऊं बुशु छ़ाड़ियौ तिदरु डेई गौऐ “पवित्र आत्मै यशायाह भविष्यवक्ता रै ज़ौरिऐ आमारै नान-बुड़ु आइलै ठीक ई बोलौ आ, "
ACT,28,26,"‘डेइयौ इऊं लोगु लै बोल, शुणदै ता थाका ई लागी, पर सौमझ़दै नाईं, देखदै ता थाका ई लागी, पर दिशदौ नाईं।’ "
ACT,28,27,"कैलैकि इऊं लोगु रौ ज़िऊ मोटौ और इउंरै कौन्थु भौरुई गौऐ, और इउंऐ आपणी आखी बन्द की ऐन्दी, ताकी इणौ ना हुआ कि सै आखी कौरी देखा, कौन्थु कौरी शुणा और ज़िवा कौरी सौमझ़ा, और बौदल़िया, और हाऊं इऊं च़ांगौ कौरु।” "
ACT,28,28,"“एथीलै तुमै ज़ाणौ कि परमेश्‍वरा रै छ़ुटकारै इऐ खुशी री खौबर दुजी ज़ातीऊ काऐ भेज़ी गोई आ, और सै अपणावा ई।” "
ACT,28,29,ज़ेबी तिणीऐ इणौ बोलौ ता यहुदी आपु मांझ़िऐ चौपड़ींदै लागै और तिदरु पोरु भागै। 
ACT,28,30,"सेऊ पुरै दुई साला झ़ांऊ तिऐ आपणै किराय रै घौरा दी रौऔ, "
ACT,28,31,"और ज़ो भी तेस काऐ आशा थै, तिऊं सौभी कु मिला थौ और बिण रुकै निडर हुइयौ परमेश्‍वरा रै राज़ा रौ परचार कौरा थौ और प्रभु यीशु मसीह री बुशै शिखाउंदै थाकौ लागी। "
ROM,1,1,"हाऊं पौलुस इऐं चिट्ठी लिखाऊ, ज़ुण यीशु मसीह रौ सेवक आ, परमेश्‍वरै हाऊं प्रेरित हुणा लै ऊ च़ुनौ औन्दौ, और परमेश्‍वरा री तिऐं खुशी री खौबरी रौ परचार कौरना लै अलग कौरी ऐरौ ऊ। "
ROM,1,2,"ज़ास खुशी री खौबरी लै तिणीऐ पैहला कु आपणै भविष्यवक्ता रै ज़ौरिऐ पवित्रशास्त्रा दी, "
ROM,1,3,आपणै छ़ोहरु आमारै प्रभु यीशु मसीह रै बारै दी वायदौ किऔ थौ। ज़ो शरीरा कु ता दाऊद राज़ै रै वशां कु पैदौ हुऔ। 
ROM,1,4,और पवित्र आत्मा री शक्ति कौरी सेऊ मौरै औन्दै मांझ़िऐ कु ज़िउंदै हुऔ। इणै कौरीऐ साबित हुऔ की सेऊ परमेश्‍वरा रौ छ़ोहरु आ। सेऊ यीशु मसीह आमारौ प्रभु आ। 
ROM,1,5,"मसीह रै ज़ौरिऐ आमुकै बौड़ी दया और प्रेरितु री सेवकाई मिली, कि तेसरै नाऊं री वज़ाह कु सारी ज़ाती रै लोग मसीह माथै विश्वास कौरीयौ तेसरी माना, "
ROM,1,6,ज़ास मांझ़िऐ कु तुमै भी यीशु मसीह रै हुणा लै औटाऐ औन्दै ई। 
ROM,1,7,"इऐ चिट्ठी रोम इलाकै रै तिऊं सौभी रै नावां दी आ ज़ुण परमेश्‍वरा रै गौरतै ई, और तेसरै पवित्र लोग हुणा लै औटाऐ औन्दै ई। आमारै बाब परमेश्‍वर और प्रभु यीशु मसीह री तौरफा कु तुमुलै बौड़ी दया और शान्ति थाका मिलदै लागी। "
ROM,1,8,पैहलै हाऊं तुमु सारेऊ लै यीशु मसीह रै ज़ौरिऐ आपणै परमेश्‍वरा रौ धन्यबाद कौराऊ कि तुमारै विश्वासा री बुशै सारी धौतरी रै लोगु मांझ़िऐ ई औन्दै लागी ऐन्दी। 
ROM,1,9,"परमेश्‍वर ज़ासरी सेवा हाऊं आपणै पुरै ज़िवा कौरीऐ तेसरै छ़ोहरु री खुशी-खौबरी रै बारै दी कौराऊ, सेऊ ई मैरौ शाजत आ, की हाऊं आपणी प्राथना दी तुमु लगातार याद कौरदै थाकाऊ लागी, "
ROM,1,10,और रोज़ आपणी प्राथना दी औरज़ कौराऊ कि परमेश्‍वरा री मौरज़ी रै मुताबिक तुमु कु मिलदै आशु। 
ROM,1,11,कैलैकि हाऊं तुमु कु मिलणै री आश कौराऊ। ताकि हाऊं तुमुलै विश्वासा दी मज़बूत कौरना लै केज़ी आत्मिक आशीष देऊ ज़ेथ कौरी तुमै पाक्कै हुआ। 
ROM,1,12,"मैरौ मतलब इणौ आ कि हाऊं तुमु मांझ़िऐ दी हुइयौ, तुमु आइलै तेस विश्वासा रै ज़ौरिऐ ज़ो मुंदी, और तेस विश्वासा रै ज़ौरिऐ ज़ो तुमु दी आ, एकी दुजेऊ विश्वासा दी मज़बूत कौरदै रौआ। "
ROM,1,13,"और ओ प्यारै साथी विश्वासिउओ हाऊं नाईं च़ाहांदौ कि तुमै एज़ी बुशा कु अणज़ाण रौऔ कि मुंइऐ घौड़ी-घौड़ीऐ तुमु काऐ आशणौ च़ाऔ, कि ज़िणौ मुंइऐ दुजी ज़ातीऊ मांझ़िऐ च़ेलै चाणै ई तिणी ई तुमु मांझ़िऐ भी चाणु, पर इबी झ़ांऊ एथदी रुकावट थाकी पौड़दै लागी। "
ROM,1,14,"हाऊं युनानिऊ और दुजी बोली बोलणै वाल़ेऊ रौ, और बुद्धि वाल़ेउ और ज़ासकै बुद्धि नाईं आसती तिऊं लोगु कै खुश-खौबरी शुणाउणै रौ करज़दार ऊ। "
ROM,1,15,"और हाऊं तुमुलै भी ज़ो रोमा इलाकै दी रौआ ई, खुशी री खौबर शुणाउणा लै बिलकुल तैयार ऊ। "
ROM,1,16,"कैलैकि हाऊं यीशु मसीह री खुश-खौबरी माथै पुरौ विश्वास कौराऊ, परमेश्‍वर आपणी शक्ति कौरीऐ तिऊं सौभीऊ बौच़ावा ज़ुण खुश-खौबरी माथै विश्वास कौरा ई, पैहलै यहुदी तेथ बासिऐ तिऊं ज़ुण यहुदी नाईं ई। "
ROM,1,17,"कैलैकि तिऐं खुश-खौबरी दी परमेश्‍वरा री धार्मिकता विश्वासा कु और विश्वासा लै पौगड़ी हुआ आ ज़िणौ पवित्रशास्त्रा दी आ लिखौ औन्दौ, “विश्वासा कौरीऐ धौर्मी लोग ज़िउंदै रौआ ई।” "
ROM,1,18,"परमेश्‍वरा रै रोश ता तिऊं लोगु री सारी बुराई और अधर्मा दी सौरगा कु पौगड़ौ हुआ, ज़ुण आपणै बुरै काम कौरणै रै ज़ौरिऐ लोगु परमेश्‍वरा री सौच़्च़ाई ज़ाणना लै रोका ई। "
ROM,1,19,एज़ी ताइंऐ कि परमेश्‍वरा रै बारै दी ज्ञान तिंउरै मौना दी पौगड़ौ आ कैलैकि परमेश्‍वरै आपु ऊ तिऊं माथै पौगड़ौ किऔ आ। 
ROM,1,20,"परमेश्‍वरा री सौदा री तागत और गुण नाईं देखिंदै। पर परमेश्‍वरा रै धौतरी चाणनै रै बौगता कु तिणीऐ इणौ देखा ई गौ कि इऐ कास ज़िणै ई। एथीलै तिऊं लोगु कै एज़ी बुशा लै केज़ौ बाहनौ नाईं आसतौ कि, “आमै परमेश्‍वर नाईं ज़ाणदै।” "
ROM,1,21,"इदरा झ़ाऊं कि तिंउऐ परमेश्‍वर ज़ाणियौ भी तेसरौ इज़्ज़तमान और धन्याबाद नाईं कियौ ज़ेथरै सेऊ लायक आ, पर गलत बिच़ार कौरदै लागै, इदरा झ़ांऊ कि तिंउऐ तिणौ नाईं सुंच़ौ ज़िणौ तिऊं सुंच़णौ च़ांई थौ। "
ROM,1,22,सै आपुलै बुद्धिमान बोलीयौ मुर्ख बौणी गौऐ। 
ROM,1,23,"और तिंउऐ सौदा ज़िउंदै रौउणै वाल़ै और महिमा वाल़ै परमेश्‍वरा री भौक्ती पोरु छ़ाड़ीयौ, नाश हुणै वाल़ै आदमी, और चड़कु और धौण, और लौअराणै वाल़ै जन्तु री मुर्तीऊ री भौक्ती कौरी। "
ROM,1,24,"एज़ी वज़ाह कु परमेश्‍वरै सै तिंउरै मौना री इच़्छ़ा रै मुताबिक गान्दै कामा लै छ़ाड़ी गौऐ, कि सै आपु मांझ़िऐ आपणै शरीरा रै गांदै कामा कौरीयौ आपणी बेइज़्ज़ती कौरा। "
ROM,1,25,"कैलैकि तिंउऐ परमेश्‍वरा री सौच़्च़ाई बौदल़ियौ झ़ूठ चाणी गोई, और धौतरी री आराधना और सेवा की, ना कि तेस धौतरी चाणनै वाल़ै री ज़ो सौदा बौड़ाई रै लायक आ। आमीन। "
ROM,1,26,एथीलै परमेश्‍वरै सै बुरै बिच़ारा रै वशा दी छ़ाड़ी गौऐ। इदरा झ़ांऊ की तिउंरी छ़ेउड़ी भी ज़ाइज़ रिश्तै छ़ाड़ियौ नाज़ाइज़ रिश्तै छ़ाड़दै लागी। 
ROM,1,27,"तिणी ई मौरद भी छ़ेउड़ी आइलै ज़ाइज़ रिश्तै छ़ाड़ियौ आपु मांझ़िऐ गान्दै काम कौरीयौ बरबाद औन्दै लागै, और मौरदुऐ-मौरदु आइलै गान्दै काम कौरीयौ आपणी गौलती री ठीक सौज़ा पाई। "
ROM,1,28,"ज़ेबी तिंउऐ परमेश्‍वर नाईं पराणनौ च़ाऔ, ता परमेश्‍वरै भी सै तिउंरै निकामै मौना रै वशा दी छ़ाड़ी गौऐ कि सै गान्दै काम कौरा। "
ROM,1,29,"एथीलै सै सारै रौंगा रै अधर्मी, बुराई, और लोभ, और कूड़-कौपटा कु भौरुइऔ। और चिड़नौ, और लोऊ, और झ़ौगड़ै, और छल-कपट, और मीशा कु भौरुइऔ, और चुगली वाल़ै, "
ROM,1,30,"बदनाम कौरणै वाल़ै, परमेश्‍वरा कु नफरत कौरणै वाल़ै, दुजेऊ री इज़्ज़त नाईं कौरणै वाल़ै, घमण्डी, शेखी मारनै वाल़ै, बुरी-बुरी बुशेऊ मानणै वाल़ै, मां बाबा री हुकम नाईं मानणै वाल़ै, "
ROM,1,31,"बिण औकली वाल़ै, विश्वासा दी धोखौ दैणै वाल़ै, आच़्छ़ै प्यारा रै बिणा काठै बौणी गौऐ ई। "
ROM,1,32,"सै ता परमेश्‍वरा री इऐं विधी ज़ाणाई, कि इणै-इणै काम कौरणै वाल़ै मौरणा री सौज़ा रै लायक ई, तैबै भी ना सिरफ आपु ई एज़ै काम कौरदै, पर इणै काम कौरणै वाल़ेऊ कु खुश भी हुआई। "
ROM,2,1,"तुमै सुंच़ाई कि तुमै दुजेऊ माथै आरोप लाई सौका ई पर तुमुकै, ज़ुण ओरीऊ माथै आरोप लाआ ई, एज़ी बुशा लै कोई बाहनौ नाईं आ। कैलैकि ज़ेज़ी बुशा दी तू दुजै माथै आरोप ला ई, सेज़ी बुशा दी आपुलै भी आरोपी बौणा ई, एथीलै कि तू ज़ो आरोप ला ई, आपु सेज़ौ काम कौरा ई। "
ROM,2,2,"आमै ज़ाणी सी कि, इणै-इणै काम कौरणै वाल़ेउ लै परमेश्‍वरा री तौरफा कु ठीक-ठीक सौज़ा मिला सा। "
ROM,2,3,"और ओ आदमी, तू ज़ो इणै-इणै काम कौरणै वाल़ेऊ माथै आरोप लाआ ई, और आपु ई तेस काम कौरा ई ज़ेथरौ तू दुजै माथै आरोप ला ई। का इणौ सौमझ़ाई, कि तू परमेश्‍वरा री सौज़ा कु पोरु बौच़ाई? "
ROM,2,4,"का तू परमेश्‍वरा री भौलाई, और सहन कौरणै वाल़ी तागत, और सौबरा रौ धन बेकार नाईं ज़ाणदौ? और का तू नाईं सौमझ़दौ, कि परमेश्‍वरा री दया ताऊंल़ै मन बदुल़नौ शिखावा सा? "
ROM,2,5,"कैलैकि तू ढीठ ई और पापा कु मन बौदुल़नौ नाईं च़ांहादौ, तू आपुलै भौरी कठिण सौज़ा कौमाउंदै ई लागौ औन्दौ। पर भौरी रोशा रौ एक दीन आशणै वाल़ौ आ, ज़ेबी परमेश्‍वरा रौ सौच़्च़ौ फैसलौ पौगड़ौ हुणौ आ। "
ROM,2,6,परमेश्‍वर हर एकी-एकी लै तेसरै कामा रै मुताबिक इनाम दिआ सा। 
ROM,2,7,"ज़ो आच़्छ़ै कामा दी पाक्कै रौइयौ महिमा, और इज़्ज़त, और सौदा री ज़िन्दगी री खोज़ा दी आ, तिउंलै परमेश्‍वर सौदा रौ ज़िन्दगी दिआ। "
ROM,2,8,"पर ज़ो मतलबी ई, और सौच़्च़ाई नाईं मानदै, पर सै बुरै काम कौरणै च़ाहा ई, तिऊं माथै परमेश्‍वर भौरी रोश और रोश पौगड़ौ कौरा सा। "
ROM,2,9,"दु:ख और संकट हर आदमी माथै ज़ो बुरौ कौरा सा, आशा लौ, पैहलै यहुदी लोगु माथै तैबै ओरीऊ माथै ज़ुण यहुदी नाईं। "
ROM,2,10,"पर महिमा, इज़्ज़त और शान्ति हर एकी लै मिला ली, ज़ो भौलौ कौरा सा, पैहलै यहुदी लोगु माथै तैबै ओरीऊ माथै ज़ुण यहुदी नाईं। "
ROM,2,11,कैलैकि परमेश्‍वर सौभी आइलै एक ज़िणौ बर्ताव कौरा सा। 
ROM,2,12,"एथीलै की ज़ुणिऐ मुसा रै नियमा बिण पाईयौ पाप कियौ, ता सै बिणा नियमा कौरी परमेश्‍वरा कु सौज़ा पा आ लै, और यहुदिउऐ ज़ुणिऐ मुसा रै नियम पाईयौ पाप कियौ, तिउंरी सौज़ा नियमा रै ज़ौरिऐ हुआ। "
ROM,2,13,"कैलैकि परमेश्‍वरा रै काऐ नियम शुणनै वाल़ै धौर्मी नाईं, पर नियमा माथै च़ालणै वाल़ौ धौर्मी बौणा ई। "
ROM,2,14,"तैबै ज़ेबी दुजी ज़ाती रै लोग ज़ासकै नियम नाईं आसतै, पर स्वभाव कौरी नियमा री बुशा माथै च़ाला ई, तैबै मुसा रै नियम तिऊं कै नाईं हुइयौ भी सै इणौ साबित कौरा ई कि तिउंकै ज़िवा दी नियम ई। "
ROM,2,15,"सै परमेश्‍वरा रै नियमा री बुशै आपणै-आपणै ज़िवा दी लिखी औन्दी देखाल़ाई और तिउंरै मन भी गवाही दिआ, और तिउंरै बिच़ार आपु मांझ़िऐ आरोप ला ई, या तिऊं बिण गौलती वाल़ै चाणा ई। "
ROM,2,16,इयौ सब कुछ़ तेबी साफ हुणौ आ ज़ेबी परमेश्‍वर मुं कौरी शुणाई औन्दी खुशी री खौबरी रै मुताबिक यीशु मसीह रै ज़ौरिऐ आदमी री छ़ुपी ऐन्दी बुशु रौ फैसलौ कौरा सा। 
ROM,2,17,"आपणै बारै दी सुंच़ौ तुमै ज़ुण आपुलै यहुदी बोलाई, और नियमा माथै भरोसौ छ़ाड़ाई, और घमण्ड कौरा ई कि तू परमेश्‍वरा रौ खास आदमी ई। "
ROM,2,18,तुमै परमेश्‍वरा री मौरज़ी ज़ाणाई और नियमा री शिक्षा शिखीयौ आच़्छ़ी बुशै ज़ाणाई। 
ROM,2,19,"तुमुकै भरोसौ आ कि, “हाऊं शेड़ेऊ कै बाट देखाउणै वाल़ौ, और न्यारी दी भौटकै औन्देऊ रौ प्याशौ ऊ, "
ROM,2,20,"और हाऊं ज़ासकै औकल नाईं तिउंकै शिखाउणै वाल़ौ, और लोल़डेऊ लै शिक्षा दैणै वाल़ौ ऊ।” तुमै पुरौ भरोसौ कौरा ई कि मुसा रौ नियम पुरौ ज्ञान, और सौच़्च़ाई दिया आ। "
ROM,2,21,"पर तू ज़ो ओरी कै शिखावा ई, आपुकै नाईं शिखाउंदौ। तू ज़ो च़ोरी ना कौरणै री शिक्षा दिआई, आपु ई च़ोरी कौरा ई। "
ROM,2,22,"तू ज़ो बोलाई, गांदौ काम नाईं कौरणौ, ता आपु ई गांदौ काम कैलै कौरा ई? तू ज़ो मूर्ती कु नफरत कौरा ई, ता तू आपु ई मन्दिर कैलै लुटा ई? "
ROM,2,23,"तू ज़ो मुसा रै नियमा रै बारै दी घमण्ड कौरा ई, का नियम नाईं मानियौ, परमेश्‍वरा री बेइज़्ज़ती कौरा ई? "
ROM,2,24,"एथीलै ज़िणौ कि पवित्रशास्त्रा दी आ लिखौ औन्दौ कि, “तुमु यहुदिऊ री वज़ाह कु, दुजै लोग ज़ुण यहुदी नाईं ई, परमेश्‍वरा रै बारै दी बुरी बुशै बोलाई।” "
ROM,2,25,"अगर तू नियमा माथै च़ाला लौ ता, तैबै खतना कौरी फाइदौ ता आसा, पर अगर तू नियम नाईं माना लौ ता, तैबै तैरौ खतना बिणा खतना ज़िणौ हुई गौ। "
ROM,2,26,"एथीलै अगर बिणा खतना वाल़ौ आदमी नियम मानदै थाका लौ लागी, तैबै परमेश्‍वर इणै लोगु तिणी नौज़रिऐ देखा आ ज़िणै खतना किऐ औन्देऊ देखा आ। "
ROM,2,27,"और ज़ेज़ौ आदमी शरीरा रै रुपा दी बिणा खतना वाल़ौ रौआ, और नियम माना आ, सेऊ तुमु आरोपी चाणा आ ज़ुण तुमै खतना किऐ औन्दै ई और मुसा रै लिखै औन्दै नियम तुमुकै ई पर नियम मानदै नाईं। "
ROM,2,28,"कैलैकि इणौ नाईं आ कि तू ज़ौनमा कु यहुदी ई, पर पौगड़ै रुपा दी यहुदी दिशा ई। और नाईं सेऊ खतना सा, ज़ो पौगड़ौ आ, और शरीरा दी आ। "
ROM,2,29,"पर सौच़्च़ौ यहुदी सेऊ आ, ज़ासरौ ज़िऊ परमेश्‍वरा आइलै ठीक आ। और सौच़्च़ौ खतना सिरफ मुसा रै नियम मानणै कु नाईं पर परमेश्‍वरा री आत्मा रै कामा रै ज़ौरिऐ ज़िवा रौ बौदुल़नौ आ। इणै लोगु री बौड़ाई लोगु कौरी नाईं पर परमेश्‍वरा री तौरफा कु हुआ सा। "
ROM,3,1,तैबै तुमारै यहुदी हुणै रौ का फाइदौ और खतनै री का किम्मत आ? 
ROM,3,2,"ओ, एथरी भौरी किम्मत आ। सारेऊ कु ज़ादौ ज़ुरुरी इणौ कि यहुदिऊ कै मुसा और भविश्यवक्ता रै लिखै औन्दै सारै वचन ई सांबै औन्दै। "
ROM,3,3,अगर कुछ़ यहुदी परमेश्‍वरा आइलै विश्वास वाल़ै नाईं ता का हुऔ? का तिउंरै विश्वास चोड़णै कु परमेश्‍वरा री सौच़्च़ाई नाष हुआ आ? 
ROM,3,4,"नाईं! केभी भी नाईं, पर परमेश्‍वर सौदा सौच़्च़ौ बोला आ और हर एक आदमी झुठौ बौणा, ज़िणौ पवित्रशास्त्र परमेश्‍वरा रै बारै दी बोला आ, “कि ज़ेथ कौरी तू आपणी बुशा दी धौर्मी बौणा और फैसलै कौरदी बारै तू ज़ीता लौ।” "
ROM,3,5,"एथीलै अगर आमारै बुरै काम परमेश्‍वरा री धार्मिकता बौणा सा, ता आमै का बोली ई? का इणौ परमेश्‍वरा लै गलत आ कि सेऊ रोशीआ और आमुलै सौज़ा दिया? (एस ता हाऊं आदमी री रीती माथै बोलाऊ।) "
ROM,3,6,"नाईं, केभी भी नाईं। अगर परमेश्‍वर यहुदिऊ रौ फैसलै कौरना लै ठीक नाईं, ता सेऊ धौतरी रै लोगु रौ फैसलौ किणौ कौरा सा? "
ROM,3,7,पर परमेश्‍वर किणौ मैरौ एक पापी ज़िणी बदनामी और फैसलौ कौरी सौका आ अगर मेरी बेइमानी कु तेसरी सौच़्च़ाई च़ौमका और तेसलै औज़ौ भी महिमा दिया? 
ROM,3,8,"तैबै कैलै ना बोलु लै, “च़ालौ! आमै बुरै काम कौरी ज़ेथकु भौलाई पौगड़ी हुआ?” ज़िणौ कुछ़ लोग आमारी बदनामी कौरीयौ आमु माथै आरोप लाआ ई, और कुछ़ लोग बोलाई, कि आमुकै इणी शिखावा ई। इणै लोग सौज़ा रै हक्क्कदार हुआई। "
ROM,3,9,तैबै आमै का बोलु लै? का आमै यहुदी दुजेऊ कु आच़्छ़ै ई? नाईं! केभी भी नाईं। कैलैकि आमुऐ यहुदिऊ और दुजी ज़ातीऊ माथै एऊ आरोप लाई ऐरौ आ कि सै सारै पापा रै वशा दी ई। 
ROM,3,10,"ज़िणौ पवित्रशास्त्रा दी आ लिखौ औन्दौ, “परमेश्‍वरा री नौज़री दी कोई भी धौर्मी नाईं, एक भी नाईं। "
ROM,3,11,"कोई भी इणौ नाईं आसतौ ज़ुण इणौ सौमझ़ा कि ठीक का सा, कोई भी परमेश्‍वर लोड़णै वाल़ौ नाईं। "
ROM,3,12,"सारै परमेश्‍वरा कु दूर डेई गौऐ ई, सारै परमेश्‍वरा लै बेकार बौणी गौऐ, कोई भौलाई कौरणै वाल़ौ नाईं, एक भी नाईं। "
ROM,3,13,तिउंरी बुशै खुली ऐन्दी कब्रा कु आशणै वाल़ै बासा ज़िणी ई तिउंरी ज़ीभ झ़ुठा कौरी भौरुई औन्दी तिंउरै ओठा कु सापा रौ बीश च़ुड़ा आ। 
ROM,3,14,और तिउंरी बोली श्राप और कौड़ुवै कौरी भौरुई औन्दी। 
ROM,3,15,सै दुजेऊ पिटणा लै और झ़ांगणा लै भौरी तेज़ ई। 
ROM,3,16,ज़िऐ भी सै डियाई तिऐ बुराई और दु:ख आणाई। 
ROM,3,17,तिउंकै इणौ पौतौ नाईं आ कि शान्ति दी किणै ज़िवा ई। 
ROM,3,18,तिंउदी परमेश्‍वरा रौ डौर आसतौ नाईं।” 
ROM,3,19,"आमै ज़ाणी ई, कि नियम ज़ो कुछ़ बोला सा तिऊंकु बोला आ, ज़ो नियमा रै वशा दी, एथीलै कि हर एकी आदमी बाहनै चाणनै कु रोका, और धौतरी रै सारै लोग परमेश्‍वरा काऐ आरोपी ई। "
ROM,3,20,"कैलैकि नियम मानणै रै ज़ौरिऐ कोई आदमी परमेश्‍वरा काऐ धौर्मी नाईं बौणदौ, एथीलै मुसा रै नियमा आमुकै देखावा कि आमै पापी ई। "
ROM,3,21,पर आबै हालात इणै ई कि बिण नियमा रै परमेश्‍वरा री धार्मिकता पौगड़ी हुई गोई ज़ेथरै बारै दी पवित्रशास्त्र और भविष्यवक्ता बोला थै। 
ROM,3,22,"मतलब परमेश्‍वरा री इऐ धार्मिकता, ज़ो यीशु मसीह माथै विश्वास कौरणै दी सारै विश्वास कौरणै वाल़ेउ लै आ। कैलैकि सारै लोग एक बराबर ई। "
ROM,3,23,एथीलै कि सारेउऐ पाप कियौ और परमेश्‍वरा री महिमा कु दूर ई। 
ROM,3,24,"पर परमेश्‍वरा री बौड़ी दया कौरी तेस छ़ुटकारै रै ज़ौरिऐ ज़ो यीशु मसीह दी आ, सारै मुफ्तिऐ धौर्मी चाणा ई। "
ROM,3,25,परमेश्‍वरै यीशु मसीह आमारी ताइंऐ बौल़ी च़ौड़णा लै भेज़ौ। यीशु मसीहीऐ आपणी ज़िन्दगी री बौल़ी एथीलै देई ताकी तेस माथै विश्वास कौरीयौ आमै परमेश्‍वरा काऐ आशी बौल़ु। और भौरी पैहलै परमेश्‍वरै इणै देखाउणा लै कियौ कि सेऊ सौबर छ़ाड़णै दी और पापीऊ माफ कौरना लै ठीक थौ। एथ कौरी इणौ भी पौतौ लागा की परमेश्‍वर ठीक आ ज़ेबी सेऊ तिऊं लोगु अपणावा ज़ुण यीशु माथै विश्वास कौरा ई। 
ROM,3,26,"ता घमण्ड कौरणौ किऐ रौऔ? तेसरी ता ज़ागाह नाईं, केज़ै काइदै-कानूना री वज़ाह का कु? का नियमा मानियौ? नाईं, यानी की यीशु माथै विश्वासा री वज़ाह कु। "
ROM,3,27,"एथीलै आमै एज़ै नतीज़ै माथै पहुंच़ी ई, कि आदमी बिण नियमा, विश्वासा रै ज़ौरिऐ धौर्मी बौणा सा। "
ROM,3,28,"का परमेश्‍वर सिरफ यहुदिऊ रौ ई आ? का दुजी ज़ातीऊ रौ नाईं आ? ओ, दुजी ज़ाती रौ भी आसती आ। "
ROM,3,29,"कैलैकि एक ई परमेश्‍वर आ, ज़ो खतना वाल़ेउ विश्वासा दी और बिणा खतना वाल़ेउ भी विश्वास रै ज़ौरिऐ धौर्मी चाणा सा। "
ROM,3,30,"ता का आमै नियम विश्वासा रै ज़ौरिऐ बेकार चाणी सी? नाईं! केभी भी नाईं, पर नियमा री किम्मत सौमझ़ी ई। "
ROM,4,1,आबै आमै यहुदी हुणै री वज़ाह कु आपणै बुज़ुर्ग अब्राहमा रै बारै दी का बोलु लै? कि केथरी वज़ाह कु सेऊ धौर्मी बौणौ? 
ROM,4,2,"कैलैकि अगर अब्राहम आच़्छ़ै कामा कौरी धौर्मी बौणा थौ, तैबै तेसकै घमण्ड कौरणै री वज़ाह हुआ थी, पर सेऊ परमेश्‍वरा काऐ आपणै आच़्छ़ै कामा रौ घमण्ड नाईं कौरी सौकदौ। "
ROM,4,3,"पवित्रशास्त्र का बोला सा? इणौ कि, “अब्राहमै परमेश्‍वरा माथै विश्वास किऔ, और सेऊ परमेश्‍वरा री नौज़री धौर्मी बौणौ।” "
ROM,4,4,"कामा कौरणै वाल़ै री मज़दुरी दैणी दाण नाईं, पर हक्क्क सौमझ़िया सा। "
ROM,4,5,ज़ुण परमेश्‍वरा रै गुण पाइणा लै काम नाईं कौरदौ पर बुरै लोगु धौर्मी चाणनै वाल़ै माथै विश्वास कौरा आ तेसरौ विश्वास तेसलै धार्मिकता बौणा सा। 
ROM,4,6,"ज़ास परमेश्‍वर बिणा कामै धौर्मी चाणा सा, तेसलै दाऊद भी भौलौ बोला सा। "
ROM,4,7,"“भौलै ई सै, ज़ासरै बुरै काम परमेश्‍वरै माफ किऐ, और ज़ासरै पाप तिणीऐ पोरु बिसरी गौऐ। "
ROM,4,8,भौलै ई सै आदमी ज़ासरै पापा रौ लेखौ परमेश्‍वर नाईं नियां लौ।” 
ROM,4,9,"ता एऊ भौलौ वचन, का खतना वाल़ेऊ लै ई, या बिण खतना वाल़ेउ लै भी? आमै तिणौ थाकी बोलदै लागी ज़िणौ पवित्रशास्त्रा दी आ लिखौ औन्दौ, “अब्राहमै परमेश्‍वरा माथै विश्वास किऔ, और सेऊ परमेश्‍वरा री नौज़री धौर्मी बौणौ।” "
ROM,4,10,तैबै एऊ केबी हुऔ आ? खतनै री हालता दी या बिणा खतनै री हालता दी? खतनै री हालता दी नाईं पर बिणा खतनै री हालता दी। 
ROM,4,11,"बिण खतनै रै बौगतै अब्राहमा विश्वासा रै ज़ौरिऐ ज़ो धौर्मी बौणौ, तेस माथै छ़ाप ज़िणी खतनै रौ निशाण लाऔ। इणै कौरीऐ सेऊ तिऊं सारेऊ रौ भी बाब बौणौ, ज़ेथ कौरी तेसरौ भी विश्वास तेसलै धौर्मी गिणीया। "
ROM,4,12,"और अब्राहम खतना किऐ औन्देऊ रौ भी बाब बौणौ, ज़ो ना सिरफ खतना माथै आश छ़ाड़ाई, पर आमारै बाब अब्राहमा रै तेस विश्वासा री लीया दी च़ाला ई, ज़ो तेसकै खतनै कु पैहलै हासिल थौ। "
ROM,4,13,परमेश्‍वरै अब्राहम और तेसरै वंशा कु वायदौ कियौ कि सै धौतरी रै हक्क्कदार हुणै ई एऊ एथलै नाईं हुऔ कि अब्राहमै नियमा रौ पालन कियौ आ पर एथीलै कि तिणीऐ विश्वास कियौ और सेऊ परमेश्‍वरा री नौज़री दी धौर्मी बौणौ। 
ROM,4,14,"कैलैकि अगर नियम मानणै वाल़ै ई हक्क्कदार ई, ता विश्वास बेकार और वायदौ बेअसर साबित हुऐ। "
ROM,4,15,"कैलैकि नियमा रौ नौतिज़ौ ता परमेश्‍वरा रौ रोश आ, पर ज़िऐ नियम नाईं तिऐ नियम चोड़नै रौ सवाल पैदौ नाईं हुन्दौ। "
ROM,4,16,"एथीलै वायदौ विश्वासा रै ज़ौरिऐ हासिल हुआ। एऊ मुफ्तिऐ दैऔ औन्दौ दाण आ। अगर आमुकै अब्राहमा ज़िणौ विश्वास आ, तैबै च़ाऊ आमै मुसा रै नियमा ज़िणै ज़िउलै या नाईं ज़िउलै, तैबै भी आमै एस ज़ुरुर हासिल कौरी सौकी। कैलैकि अब्राहम तिऊं सारै विश्वास कौरणै वाल़ेऊ रौ बाब आ, "
ROM,4,17,"ज़िणौ पवित्रशास्त्रा दी आ लिखौ औन्दौ, “कि मुंइऐ तू भौरी ज़ातीऊ रौ बाब चाणौ ई,” परमेश्‍वरा री नौज़रिऐ अब्राहम आमारौ बाब आ तिंउऐ परमेश्‍वरा माथै विश्वास किऔ आ ज़ुण मौरै औन्देऊ ज़िउंदौ कौरा सा, और ज़ेज़ी बुशै आसती ई नाईं, तिऊंरौ नाऊं इणौ निआं आ, कि मानौ कि सै आसती ई। "
ROM,4,18,"तिणीऐ निराशा दी भी आश छ़ाड़ियौ विश्वास किऔ, एथीलै कि तेस वचना रै मुताबिक कि, “तैरौ वंश इणौ औलौ,” सेऊ भौरी ज़ातीऊ रौ बाब हुआ। "
ROM,4,19,"सेऊ ज़ो शौ बौरशा रौ थौ, आपणै मौरै औन्दै ज़िणै शरीर और सारा रै गौरबा री मौरी औन्दी ज़िणी हालत ज़ाणीऔ भी विश्वासा दी कमज़ोर नाईं हुऔ। "
ROM,4,20,"और ना ता अविश्वासी हुईयौ परमेश्‍वरा रै वायदै माथै शक किऔ, पर विश्वासा दी पाकौ हुईयौ परमेश्‍वरा री महिमा की। "
ROM,4,21,"और पाकौ ज़ाणौ, कि ज़ेज़ी बुशा रौ परमेश्‍वरै वायदौ कियौ आ, परमेश्‍वरा कै तिंऐ पुरी कौरणै री भी शक्ति आ। "
ROM,4,22,"तेसरै विश्वासा री वज़ाह कु, एऊ तेसलै धार्मिकता गौणुऔ। "
ROM,4,23,"और एऊ वचन, “कि विश्वास तेसलै धार्मिकता गौणुई गौ, ना सिरफ तेसी लै थौ लिखौ औन्दौ, "
ROM,4,24,"बल्कि आमु कालै भी।” अगर आमै परमेश्‍वरा माथै विश्वास कौरुलै, ज़ुणिऐ आमारौ प्रभु यीशु मौरै औन्दै मांझिया कु ज़िउंदौ किऔ ता आमै भी विश्वासा री वज़ाह कु धार्मिक मानिणै ई। "
ROM,4,25,"यीशु आमारै पापा री ताइंऐ पाकड़ुऔ, और आमु धौर्मी चाणना लै परमेश्‍वरै सेऊ ज़िउंदौ भी किऔ। "
ROM,5,1,"एथीलै आमै विश्वासा कौरी धौर्मी बौणै, कैलैकि ज़ो प्रभु यीशु मसीहै आमु आइलै कियौ आ तेसरै ज़ौरिऐ आमारौ परमेश्‍वरा आइलै शान्ति वाल़ौ रिश्तौ आ। "
ROM,5,2,"कैलैकि आमारै विश्वासा री वज़ाह कु तिंऐ बौड़ी दया झ़ांऊ, ज़ासदी आमै बौणी ई, आमारी पौउंच़ भी हुई, और परमेश्‍वरा री महिमा और आशा दी खुशी मौनाई ई। "
ROM,5,3,"सिरफ एऊ ऊ नाईं, पर आमै दुखा दी भी खुशी मौनाई, इणै ज़ाणियौ की दुखा कु सौबर, "
ROM,5,4,और सौबरा कु आच़्छ़ौ च़ाल-च़लन और आच़्छ़ै च़ाल-च़लना कु भरोसौ पैदौ हुआ सा। 
ROM,5,5,"और भरोसै कु शौरम नाईं औन्दी, कैलैकि पवित्र आत्मा ज़ो परमेश्‍वरै आमुकै दैऔ औन्दौ आ तेथरै ज़ौरिऐ परमेश्‍वरा रौ प्यार आमारै ज़िवा दी पाऔ औन्दौ आ। "
ROM,5,6,"कैलैकि ज़ेबी आमै कमज़ोर ई थै, तैबै यीशु मसीह सेज़ै बौगता दी ज़ो लोग पापी थै तिउंरी ताईं मौरौ। "
ROM,5,7,"पर शायद ई कुण धौर्मी आदमी लै मौरा, इणौ ता मुश्कल़ आ, पर हुई सौका आ कि कुण आपणी मौरज़ी कौरी भौलै आदमी लै मौरा। "
ROM,5,8,"पर परमेश्‍वर आमु माथै आपणै प्यारा री भौलाई इणै कौरी पौगड़ी कौरा आ, कि ज़ेबी आमै पापी ई थै तेबी मसीह आमुलै मौरौ। "
ROM,5,9,"एथीलै ज़ैबै कि आमै, आबै तेसरै लोऊ री वज़ाह कु धौर्मी बौणै, ता तेसरै ज़ौरिऐ परमेश्‍वरा रै रोशा कु कैलै नाईं बौच़िलै? "
ROM,5,10,कैलैकि ज़ेबी आमै परमेश्‍वरा रै दुश्मन हुणै री हालता दी थै ता तेसरै छ़ोहरु मौरणै रै ज़ौरिऐ आमारौ मेल-ज़ोल परमेश्‍वरा आइलै हुऔ तैबै मेल-ज़ोल हुईयौ तेसरी ज़िन्दगी री वज़ाह कु आमै छ़ुटकारौ कैलै ना पाइलै? 
ROM,5,11,"और सिरफ इणौ ई नाईं, पर आबै ता आमारै प्रभु यीशु मसीह रै ज़ौरिऐ परमेश्‍वरा आइलै आमारौ मेल-ज़ोल हुई गौ आ, एथीलै आमै परमेश्‍वरा दी खुश ई। "
ROM,5,12,"एथीलै ज़िणौ एकी आदमी रै ज़ौरिऐ पाप धौतरी दी आशौ, आदम ई सेज़ौ पैहलौ आदमी आ ज़ो परमेश्‍वरै चाणौ आ और आदमा रै पाप कौरणै रै ज़ौरिऐ मौत आशी, और इणै कौरी मौत सारै लोगु माथै आशी, एथीलै कि सौभीऐ पाप कियौ। "
ROM,5,13,"परमेश्‍वरै मुसा कै नियम दैणै कु पैहलै पाप धौतरी माथै थौ, पर ज़िऐ नियम नाईं, तिऐ पाप नाईं गिणीदौ। "
ROM,5,14,तैबै भी आदमा कु मुसा झ़ांऊ लोगुऐ पाप कियौ और सै सारै मौरी गौऐ ज़ुणिऐ आदमा ज़िणौ हुकम नाईं मानियौ पाप नाईं कियौ। आदम मसीह रौ निशाण आ ज़ुण आशणै वाल़ौ थौ। 
ROM,5,15,"पर आदमा रै पाप और परमेश्‍वरा री बौड़ी दया दी भौरी फर्क आ, कैलैकि ज़ेबी एकी आदमी रै पापा री वज़ाह कु भौरी लोग मौरै, तिणी ई परमेश्‍वरा री बौड़ी दया और धार्मिकता रौ दाण ज़ो तिणीऐ आमुकै यीशु मसीह रै ज़ौरिऐ दैऔ आ भौरी सारै लोगु रै पाप माफ कौरना लै भौरी बौड़ौ दाण आ। "
ROM,5,16,"परमेश्‍वरा रौ दैऔ औन्दौ दाण आदमा रै पापा ज़िणौ नाईं आ। कैलैकि एकी गुनाह कौरी मौउता री सौज़ा आशी, पर च़ाऊ आमुऐ भौरी पाप किऐ ई, तैबै भी परमेश्‍वरै एक ई दाण देइयौ आमारै पाप माफ किऐ और आमै धौर्मी चाणै। "
ROM,5,17,"कैलैकि ज़ेबी एकी आदमी रै गुनाह री वज़ाह मौउतै सारै लोगु माथै राज़ कियौ, ता ज़ो लोग बौड़ी दया और धौर्मा रै ज़िणै वरदान भौरी का पा ई सै एक आदमी रै, मतलब कि यीशु मसीह रै ज़ौरिऐ पाकौ ई सौदा ज़िन्दगी दी राज़ कौरा ई। "
ROM,5,18,"एथीलै ज़िणौ एक गुनाह सौभी लोगु लै मौउता री सौज़ा री वज़ाह बौणी, तिणौ ई एक धार्मिक्ता रौ काम भी सौभी लोगु लै सौदा री ज़िन्दगी दैणा लै धौर्मी चाणनै री वज़ाह बौणौ। "
ROM,5,19,"कैलैकि ज़िणौ एकी आदमी रै हुकम ना मानणै कु भौरी लोग पापी बौणै, तिणी ई एक आदमी रै हुकम मानणै कु भौरी लोग धौर्मी बौणनै ई। "
ROM,5,20,"बासीऐ मुसा रै नियम देई ताकी लोग इणौ सौमझ़ी बौल़ा कि सै केती पापी ई। पर ज़िऐ पाप भौरी हुऔ, तिऐ बौड़ी दया तेसकु भी भौरी ज़ादौ हुऔ। "
ROM,5,21,"कि ज़िणौ पापै मौत फैलाइऔ सारै लोगु माथै राज़ कियौ, तिणौ ई आमारै प्रभु यीशु मसीह रै ज़ौरिऐ परमेश्‍वरा री बौड़ी दया भी सौदा री ज़िन्दगी लै धौर्मी चाणीऔ राज़ कौरा आ। "
ROM,6,1,"परमेश्‍वर आपणी बौड़ी दया कौरीऐ आमारै पाप माफ कौरा आ। तैबै आमै का बोली? का आमै पाप कौरदै थाकी लागी, कि बौड़ी दया भौरी हुआ? "
ROM,6,2,"नाईं, केभी भी नाईं। आमै ज़ेबी पापा कौरना लै मौरी गौऐ ता तैबै आमै एथ बासिऐ औगांऊ एथीई दी किणी ज़िन्दगी बिताई? "
ROM,6,3,"आमै ज़ाणी की, आमु ज़ेतिऐ मसीह यीशु रौ बपतिस्मौ नियौं, ता तेसरी मौउता रौ बपतिस्मौ नियौं। "
ROM,6,4,"एथीलै ज़ेबी आमुऐ बपतिस्मौ नियौं आ ता आमै यीशु मसीह आइलै मौरै और दौबी गौऐ। ताकि ज़िणौ मसीह बाबा परमेश्‍वरा री महिमा रै ज़ौरिऐ मौरै औन्दै मांझ़िआ कु ज़िउंदौ किऔ, तिणी ई आमु भी नौईं ज़िन्दगी री च़ाल जा च़ालणी। "
ROM,6,5,कैलैकि अगर आमै तेसरी मौउता री समानता दी तेस आइलै कौठै हुई गौऐ ता ज़ुरुरी तेसरै ज़िउंदै हुणै री समानता दी भी कौठै हुई ई। 
ROM,6,6,"आमै ज़ाणी ई, कि आमारै पुराणै आदमी री ज़िन्दगी यीशु मसीह आइलै क्रुसा दी चड़ाई गोई, ताकि पापा वाल़ौ शरीर बेकार हुआ, ताकि आमै आशणै वाल़ै पापा री गुलामी दी ना रौई। "
ROM,6,7,ज़ेबी आमै यीशु मसीह आइलै मौरी गौऐ ता पापा रै वशा कु छ़ुटियौ धौर्मी बौणै। 
ROM,6,8,"एथीलै अगर आमै मसीह आइलै मौरी गौऐ, ता आमारौ विश्वास एऊ आ कि तेस आइलै ज़िउंदै भी हुई ई। "
ROM,6,9,"आमै इणौ ज़ाणी ई, कि मसीह मौरै औन्दै मांझ़िया कु ज़िउंदौ हुईयौ तौंइऐ नाईं मौरदौ, तैबै सेऊ दुज़ी बारै केबी ना मौरदौ। "
ROM,6,10,"ज़ेबी मसीह ज़ुण मौरी गौ आ, ता पापा लै एकी बारै मौरी गौ आ। पर आबै ज़ो ज़िउंदौ सा, ता परमेश्‍वरा कालै ज़िउंदौ आ। "
ROM,6,11,"इणी ई तुमै भी आपु पापा लै ता मौरी गौऐ, पर परमेश्‍वरा कालै यीशु मसीह दी ज़िउंदै सौमझ़ौ। "
ROM,6,12,"एथीलै पाप वाल़ी इच़्छ़ा तुमारै खातम हुणै वाल़ै शरीरा दी राज़ ना कौरा, कि तुमै तेसरी मौरज़ी रै अधीन रौऔ। "
ROM,6,13,"और ना आपणै शरीरा रै आंग बुरै कामा रै हथियार हुणा लै पापा कै सांबौ, पर आपु मौरै औन्दै मांझ़िया कु ज़िउंदौ हुऔ औन्दौ ज़ाणियौ आपणी ज़िन्दगी परमेश्‍वरा कै सांबौ, और आपणै शरीरा रै आंग धार्मिक्ता रै हथियार हुणा लै परमेश्‍वरा कै सांबौ। "
ROM,6,14,"तैबै तुमु लोगु माथै पापा रौ केज़ौ हक्क्क नाईं रौउंदौ, कैलैकि तुमै आबै नियमा रै वशा दी नाईं पर बौड़ी दया रै वशा दी ई। "
ROM,6,15,"ता का हुऔ? का आमै एथीलै पाप कौरी लै, कि आमै नियमा रै अधीन नाईं यानी कि बौड़ी दया रै अधीना दी ई? नाईं, केभी भी नाईं। "
ROM,6,16,"का तुमै नाईं ज़ाणदै, कि ज़ासरै हुकम मानणा लै तुमै आपु सेवका बाशीऐ सांबाई, तेसी रै सेवक हुऔ। इऐ गुलामी च़ाउ पापा री, ज़ेथरौ अन्त मौत आ, च़ाउ परमेश्‍वरा री, ज़ेथरौ अन्त भौलाई आ। "
ROM,6,17,"पर परमेश्‍वरा रौ धन्यबाद च़ांई हुऔ, कि तुमै ज़ो पापा रै सेवक थै तैबै भी मौना कु तिऐं शिक्षा मानणै वाल़ै हुई गौऐ, ज़ासरै सांच़ै दी पाई गौऐ थै, "
ROM,6,18,और पापा कु छ़ुड़ाइयौ धौर्मा रै सेवक हुई गौऐ। 
ROM,6,19,"हाऊं तुमारै शरीरा री कमज़ोरी री वज़ाह कु आदमी री रीती माथै बोलाऊ। ज़िणै तुमुऐ आपणै शरीरा रै आंग बुरै कामा लै अशुद्धता और गान्दै कामा लै दास ज़ाणियौ सांबौ थौ, तिणी ई ऐबै आपणै शरीरा रै आंग पवित्र हुणा लै धार्मिक्ता रै दास ज़ाणियौ सांबौ। "
ROM,6,20,"ज़ेबी तुमै पापा रै दास थै, ता धार्मिक्ता री तौरफा कु आज़ाद थै "
ROM,6,21,"तुमुऐ बुरै काम किऐ ई और आबै तुमै तिऊं बुशा कु शौरमिंया ई, तिऊं सारै बुरै कामा कु तुमुलै का फाइदौ हुऔ आ? कैलैकि तिऊंरौ अन्त ता मौत आ। "
ROM,6,22,"पर आबै पापा कु आज़ाद हुइयौ और परमेश्‍वरा रै सेवक बौणियौ तुमुकै फल़ मिलौ ज़ासकु पवित्रता मिला आ, और तेसरौ अन्त सौदा री ज़िन्दगी आ। "
ROM,6,23,"कैलैकि पापा री मज़दुरी ता मौत आ, पर परमेश्‍वरा रौ वरदान आमारै प्रभु मसीह यीशु दी सौदा री ज़िन्दगी आ। "
ROM,7,1,"ओ मैरै साथी विश्वासिउओ, का तुमै नाईं ज़ाणदै, और हाऊं नियम ज़ाणनै वाल़ेउ लै बोलाऊ, कि ज़ेबी झ़ांऊ आदमी ज़िउंदौ रौआ सा, तेबी झ़ांऊ तेस माथै नियमा रौ हक्क्क रौआ सा? "
ROM,7,2,"ब्याई औन्दी छ़ेउड़ी नियमा रै मुताबिक ज़ेबी झ़ांऊ तिंआरौ बोउटौ ज़िउंदौ आ तेबी झ़ांऊ तेस आइलै बानुइ रौआ सा, पर अगर बोउटौ मौरी जाआ लौ, ता सै कानुनी रीती कौरी आपणै कु छ़ुटी गोई। "
ROM,7,3,"एथीलै अगर तिंआरौ बोउटौ ज़िउंदौ आ सै डेआली कास दुजै आदमी लै, ता तिंआलै गान्दै कामा कौरणै वाल़ी बोलाई। पर अगर बोउटौ मौरी जाआ लौ, ता सै तेस नियमा कु छ़ुटी गोई आ, इदरा झ़ांऊ कि अगर सै कास दुजै लै डिआली तैबै सै गान्दै काम कौरणै वाल़ी नाईं औली। "
ROM,7,4,"एथीलै ओ मैरै साथी विश्वासिउओ, तुमै भी मसीह री मौउता रै ज़ौरिऐ नियमा लै मौरै औन्दै बौणी गौऐ, कि तेस दुजै रै मतलब मसीह रै हुऔ। सेऊ मौरै औन्दै मांझ़िऐ कु ज़िउंदौ हुऔ, ताकि आमै परमेश्‍वरा लै फल़ आणी। "
ROM,7,5,"कैलैकि ज़ेबी आमै आपणै पापी च़ाल-च़लना रै वशा दी थै, ता पापा री इच़्छ़ा ज़ो नियमा रै ज़ौरिऐ आमु भितै ज़ौन्मी आ, मौउता रौ फल़ पैदौ कौरना लै आमारै शरीरा दी काम कौरा थी। "
ROM,7,6,"पर ज़ासरै बानणा दी आमै पैहलै थै तेसलै मौरीयौ आबै नियमा कु इणै छ़ुटी गौऐ, कि आबै लिखै औन्दै नियमा रै पुराणै तरिकै कौरी नाईं, पर पवित्र आत्मा री मानियौ नौऐ तरिकै कौरी परमेश्‍वरा री सेवा कौरी ई। "
ROM,7,7,"ता आमै का बोली? का नियम पाप आ? नाईं, केभी भी नाईं। पर मुंइऐ नियमा रै ज़ौरिऐ ई पाप ज़ाणौ आ, नियम अगर नाईं बोला थौ कि, “लाल़च़ नाईं कर,” ता हाऊं लाल़च़ नाईं ज़ाणा थौ। "
ROM,7,8,"पर पापै मौकौ पाइयौ तेस हुकमा रै ज़ौरिऐ मुंदी सारै रौंगा रौ लाल़च़ पैदौ किऔ, कैलैकि बिण नियमै पाप मौरौ औन्दौ आ। "
ROM,7,9,"एक इणौ भी बौगत थौ कि हाऊं नियमा रै बिणा ज़िन्दगी ज़िवा थौ, पर ज़ेबी मुंइऐ नियम ज़ाणै, ता मुं भितै पाप कौरणै री इच़्छ़ा पैदी हुई ज़ेथ कौरी हाऊं परमेश्‍वरा कु दूर हुऔ। "
ROM,7,10,"और सेई हुकम ज़ो ज़िन्दगी लै थौ, सेऊ मुलै मौरणै री वज़ाह बौणौ। "
ROM,7,11,"कैलैकि पापै मोकौ पाइयौ तेस हुकमा रै ज़ौरिऐ मुलै धोखौ दैऔ, और तेसी रै ज़ौरिऐ हाऊं परमेश्‍वरा कु दूर कियौ। "
ROM,7,12,"ता एथीलै नियम पवित्र ई, और हुकम भी पवित्र, धौर्मी और आच़्छ़ौ आ। "
ROM,7,13,"ता का नियम ज़ो आच़्छ़ौ थौ, मुलै मौत बौणी? नाईं, केभी भी नाईं। तिऐं भौलाई रै ज़ौरिऐ पापै मुंदी मौत पैदी कौरी कि पाप पापा रै रुपा दी पौगड़ौ कौरीया, और हुकमा रै ज़ौरिऐ इयौ औज़ौ भी ज़ादौ पाप वाल़ौ बौणा। "
ROM,7,14,"कैलैकि आमै ज़ाणी ई कि नियम ता आत्मिक ई, पर हाऊं आदमी ऊ और पापा रै वशा दी ऊ। "
ROM,7,15,"मुकै आपणै बारै दी सौमझ़ी दी नाईं आशदौ, कि ज़ो ठीक आ तेस हाऊं कौरणौ च़ाहा ऊ, पर हाऊं नाईं कौरदौ तेथारै बौदल़ै ज़ेथकु मुकै नफरत आशा सा, तेसी कौराऊ। "
ROM,7,16,"और अगर, ज़ो हाऊं नाईं च़ांहादौ तिणौ ई कौराऊ, ता हाऊं मानाऊं, कि नियम भौलौ आ। "
ROM,7,17,"ता इणी हालता दी तेसरौ कौरणै वाल़ौ हाऊं नाईं, पर पाप आ, ज़ो मुंदी आ बौसौ औन्दौ। "
ROM,7,18,"कैलैकि हाऊं ज़ाणाउ, कि मुंदी यानी कि मैरै शरीरा दी कोई आच़्छ़ी च़ीज नाईं बौसदी। भौलै काम हाऊं कौरणै ता च़ाहा ऊ, पर हुई नाईं बौल़दै। "
ROM,7,19,"कैलैकि ज़ास भौलै कामा कौरणै इच़्छ़ा हाऊं कौराउ, तेस ता नाईं कौरदौ, पर ज़ास बुराई री इच़्छ़ा नाईं कौरदौ, तिऊं कौराउ। "
ROM,7,20,"पर अगर हाऊं तिणौ ई कौराउ, ज़ासरी इच़्छ़ा नाईं कौरदौ, ता तेसरौ कौरणै वाल़ौ हाऊं ना रौऔ, पर पाप ज़ो मुंदी बौसौ औन्दौ आ। "
ROM,7,21,"इदै मुकै इणौ ज़ाणिया, कि ज़ेबी भौलाई कौरणै री इच़्छ़ा कौराऊ, ता मुकु बुराई हुआ आ। "
ROM,7,22,कैलैकि हाऊं आपणै पुरै ज़िवा कु ता परमेश्‍वरा रै नियमा कु भौरी खुश रौआऊ। 
ROM,7,23,"पर मुकै आपणै शरीरा रै आंगा दी दुजै रौंगा रै नियम ई दिशदै लागै औन्दी, ज़ो मैरै ज़िवा रै बिच़ारा आइलै पिटिआ सा, और इऐ तागत मुं पापा रौ गुलाम चाणा आ, ज़ो इबी भी मैरै शरीरा रै आंगा भितै आ। "
ROM,7,24,हाऊं किणौ बदकिस्मत आदमी ऊ! मुं एस मौरणै वाल़ै शरीरा कु कुण छ़ुड़ावा आ? 
ROM,7,25,"हाऊं परमेश्‍वरा रौ धन्यबाद कौराऊ ज़ुणीऐ हाऊं प्रभु यीशु मसीह रै ज़ौरिऐ बौच़ाओ ऊ। एथीलै हाऊं आपणै ज़िवा कु ता परमेश्‍वरा रै नियम, पर शरीरा कु पापा रै नियम माना ऊ। "
ROM,8,1,"एथीलै ऐबै ज़ो यीशु मसीह दी आ, तिऊं माथै सौज़ा रौ हुकम नाईं। कैलैकि सै शरीरा रै मुताबिक नाईं पर आत्मा रै मुताबिक च़ाला ई। "
ROM,8,2,कैलैकि पवित्र आत्मै तुमुलै सै ज़िन्दगी देई आ ज़ो यीशु मसीह रै ज़ौरिऐ मिला और तुमै पाप और मौउता कु आज़ाद कौरी गौऐ। 
ROM,8,3,"कैलैकि ज़ो काम मुसा रै नियमा आमारै पाप वाल़ै च़ाल-च़लणा री वज़ाह कु कमज़ोर हुईऔ ना कौरी बौल़ै, सै काम परमेश्‍वरै किऐ ई। यानी की आपणौ छ़ोहरु आमु ज़िणै पापी शरीरा री बराबरी दी, और आमारै पापा री खातिर बौल़ी हुणा लै भेज़ीयौ, मसीह रै शरीरा दी पापा माथै सौज़ा रौ हुकम दैऔ। "
ROM,8,4,"एथीलै कि आमुदी ज़ुण पापी च़ाल-च़लणा ज़िणै नाईं पर पवित्र आत्मा रै ज़िणै च़ाला ई, नियमा री ज़ुरत पुरी च़ांई हुणी। "
ROM,8,5,कैलैकि शरीरा रै इच़्छ़ा माथै हाण्डणै वाल़ौ आदमी शरीरा री बुशु माथै ज़िऊ ला ई। पर पवित्र आत्मा री इच़्छ़ा माथै हाण्डणै वाल़ौ आदमी पवित्र आत्मा री बुशु माथै ज़िऊ ला ई। 
ROM,8,6,"शरीरा री इच़्छ़ा माथै हाण्डणौ ता मौत आ, पर पवित्र आत्मा री इच़्छ़ा माथै हाण्डणौ ज़िन्दगी और शान्ति आ। "
ROM,8,7,"शरीरा री बुशु माथै ज़िऊ लाइणौ ता परमेश्‍वरा आइलै दुश्मनी छ़ाड़नी आ, कैलैकि ना ता पापी च़ाल-च़लण परमेश्‍वरा रै अधीन आ, और ना नियम मानी बौल़दौ। "
ROM,8,8,"और ज़ो पापी च़ाल-च़लणा रै वशा दी ई, सै परमेश्‍वर खुश नाईं कौरी बौल़दै। "
ROM,8,9,"पर ज़ेबी पवित्र आत्मा तुमु दी बौसा आ, ता तुमै पापी च़ाल-च़लणा रै वशा दी नाईं, पर पवित्र आत्मा रै वशा दी ई। अगर कास दी पवित्र आत्मा नाईं ता सेऊ मसीह रौ ज़ौणौ नाईं। "
ROM,8,10,"आबै एथीलै मसीह तुमु दी वासीआ आ, पापा री वज़ाह कु शरीरा रै मौरै औन्दै हुइयौ भी धार्मिकता री वज़ाह कु तुमारी आत्मा ज़िउंदी आ। "
ROM,8,11,"अगर परमेश्‍वरा री आत्मा ज़ुणिऐ यीशु मौरै औन्दै मांझ़िया कु ज़िउंदौ किऔ आ, तुमु दी बौसौ औन्दी आ। ता ज़ुणिऐ मसीह मौरै औन्दै मांझ़िऐ कु ज़िउंदौ किऔ, सेऊ तुमारै नाश हुणै वाल़ै शरीरा लै भी आपणी आत्मा रै ज़ौरिऐ ज़ो तुमु दी बौसी औन्दी आ, ज़िउंदौ कौरा सा। "
ROM,8,12,"एथीलै ओ साथी विश्वासी भाईओ, आमै शरीरा रै करज़दार नाईं, कि शरीरा रै मुताबिक आमै दिन काटी। "
ROM,8,13,"कैलैकि अगर तुमै पापी च़ाल-च़लणा रै ज़िणै दिन काटा लै, ता परमेश्‍वरा कु दूर हुणै ई, अगर पवित्र आत्मा री शक्ति कौरी पापी च़ाल-च़लण नाश कौरालै ता तुमै ज़िउंदै रौआ लै। "
ROM,8,14,"एथीलै कि ज़ेती लोग परमेश्‍वरा री आत्मा रै मुताबिक ज़िन्दगी ज़िवा ई, सै ई परमेश्‍वरा रै लोल़डै ई। "
ROM,8,15,"कैलैकि तुमुलै गुलामी री आत्मा नाईं मिली कि ज़ेथकु कि तुमै डौरदै लागा, पर पवित्र आत्मा आमु परमेश्‍वरा रै लोल़डै चाणा आ, ज़ासलै आमै, “ओ पापा, ओ बाब,” बोलीयौ औटाई। "
ROM,8,16,"पवित्र आत्मा आपु आमारी आत्मा आइलै गवाही दिआ सा, कि आमै परमेश्‍वरा रै लोल़डै ई। "
ROM,8,17,"और अगर लोल़डै ई, ता वारीस भी, पर परमेश्‍वरा रै वारीस और मसीह रै साथाई वारीस ई, ज़ैबै कि आमै तेस आइलै दुःख उठाई कि तेस आइलै महिमा भी पाई। "
ROM,8,18,"मुकै पाकौ पौतौ आ, कि एस बौगता रै दुःख और क्लेश परमेश्‍वरा री तिऐं महिमा रै नज़दीक, ज़ो आमु माथै पौगड़ी हुणै वाल़ी आ, कुछ़ भी नाईं। "
ROM,8,19,कैलैकि सारी धौतरी रै लोग बौड़ी आश लाइयौ परमेश्‍वरा रै लोल़डै पौगड़ै हुणा लै ई ज़ागदै लागै औन्दै। 
ROM,8,20,"कैलैकि परमेश्‍वरा रै ज़ौरिऐ चाणी ऐन्दी हर च़ीज़ै आपणी किम्मत गंवाई गोई, इणौ नाईं आ, कि सै आपु कु इणौ च़ाहा थै पर परमेश्‍वरै इणै हुणा लै कियौ आ, तैबै भी एक आश आ "
ROM,8,21,"कि धौतरी भी आपु ई नाषा री गुलामी कु छ़ुटकारौ पाइयौ, परमेश्‍वरा री सन्तानु री और महिमा री आज़ादी हासिल कौरा। "
ROM,8,22,"कैलैकि आमै ज़ाणी ई, कि सारी धौतरी इबी झ़ांऊ ज़ेबी ओउलै आदमै पाप कियौ आ, मिलियौ ज़ोरै लेरा और दुखा दी पौड़ी औन्दी तौड़फा आ। "
ROM,8,23,"सिरफ सृष्टी नाईं पर आमै भी ज़ासकै आत्मा रौ पैहलौ फल़ आ, आपु ई भितरा तौल़ै लेरी ई। पर आबै आमै ज़ागी कि परमेश्‍वर आमु आपणै लोल़डै चाणा, मतलब आमारै शरीरा लै तिऊं बुरै कामा कु छ़ुटकारौ दिया। "
ROM,8,24,"उम्मीदा रै ज़ौरिऐ ता आमुलै छ़ुटकारौ मिलौ आ, पर ज़ेज़ी च़िज़ा री उम्मीद छ़ाड़ी ई ज़ैबै सै दिशाली तैबै सै आश कियै रौई? कैलैकि ज़ेज़ी च़ीज़ कोई देखदै आ लागौ औन्दौ तेसरी आश का कौरा सा? "
ROM,8,25,"पर ज़ेज़ी च़ीज़ आमै नाईं देखदै, अगर तेसरी आश छ़ाड़ी ई, ता धीरजा कौरीयौ तेसरी बाट भी लोड़ी ई। "
ROM,8,26,"इणै कौरी पवित्र आत्मा भी आमारी विश्वासा री कमज़ोरी दी मज़द कौरा आ, कैलैकि आमै नाईं ज़ाणदै, कि प्राथना किणै कौरी च़ांई कौरणी, पर पवित्र आत्मा आपु ई इणी डीईकरी-डीईकरीयौ ज़ो आमारी सौमझ़ी कु भी बाइरै आमुलै औरज़ कौरा आ। "
ROM,8,27,"और मन परखुणै वाल़ौ परमेश्‍वर, पवित्र आत्मा रौ इरादौ ज़ाणा आ। कैलैकि सै परमेश्‍वरा रै पवित्र लोगु लै तेसरी री इच़्छ़ा रै मुताबिक औरज़ कौरा आ। "
ROM,8,28,"और आमै ज़ाणी ई, कि ज़ेज़ै लोग परमेश्‍वरा आइलै प्यार कौरा ई, तिउंलै सारी बुशै मिलियौ भौलाई पैदी कौरा ई। यानी के तिउंलै ज़ो तेसरी इच़्छ़ा रै मुताबिक ई च़ुनै औन्दै। "
ROM,8,29,कैलैकि ज़ेज़ै तिणीऐ पैहलै कु च़ुनी गौऐ ई तिउंरै बारै दी इणौ इरादौ भी कौरी ऐरौ आ कि सै तेसरै छ़ोहरु यीशु ज़िणै हुआ ताकि यीशु विश्वासिऊ मांझ़िऐ ज़ेठौ बौणा। 
ROM,8,30,"तैबै ज़ेज़ै परमेश्‍वरै पैहलै कु च़ुनै ई, सै औटाऐ भी, ज़ेज़ै तिणीऐ औटाऐ ई सै धौर्मी भी चाणै, और ज़ेज़ै धौर्मी चाणै ई तिउंलै महिमा भी देई। "
ROM,8,31,"इऊं सारी बुशै ध्याना दी छ़ाड़ियौ आमै एज़ै नौतिज़ै दी पौउंच़े ई, कि अगर परमेश्‍वर आमु भिलै आ, ता आमारौ बिरोधी कुण हुई सौका आ? "
ROM,8,32,"परमेश्‍वरै आपणौ एकलौतौ छ़ोहरु भी नाईं छ़ाड़ौ, पर आमु माथै बौड़ी दया कौरीयौ सेऊ भी आमु सौभी लै दैऔ। ता एती दैणै बासीऐ सेऊ आमुलै आपणै छ़ोहरु आइलै सारौ कुछ़ कैलै नाईं दैंदौ? "
ROM,8,33,परमेश्‍वरा रै च़ुनै औन्देऊ माथै आरोप कुण लाई बौल़ा आ? परमेश्‍वरै सेऊ आ ज़ो तिऊं धौर्मी चाणनै वाल़ौ आ। 
ROM,8,34,"आमु माथै आरोप कुण लाई सौका आ? नाईं, कोई भी नाईं। कैलैकि सेऊ यीशु मसीह आ ज़ुणीऐ आपणी ज़िन्दगी आमुलै देई गोई, और मौरै औन्देऊ मांझ़िया कु ज़िउंदौ भी हुऔ, और परमेश्‍वरा री सुल़टी भिलै आ, और आमुलै औरज़ भी कौरा आ। "
ROM,8,35,"आमु कुण मसीह रै प्यारा कु अलग कौरा सा? का दु:ख या मुसीबत, या झ़ौगड़ै या काल़, या नंगाई, या खौतरौ, या तलवार? "
ROM,8,36,"ज़िणौ पवित्रशास्त्रा दी आ लिखौ औन्दौ, “कि ताउंलै आमै दिन भर मौउता खौतरै दी रौई, आमु झ़ांगणै वाल़ी भेरी ज़िणी गिणा ई।” "
ROM,8,37,"पर इऊं सौभी बुशु दी आमै तेसरै ज़ौरिऐ ज़ुणिऐ आमुकु प्यार कियौ आ, आमुकै उम्मीदा कु भी बौड़ियौ ज़ीत आ। "
ROM,8,38,"कैलैकि हाऊं पाकौ ज़ाणाऊ, आमु परमेश्‍वरा रै प्यारा कु, ज़ो आमारै प्रभु यीशु मसीह दी आ, कोई भी अलग नाईं कौरी बौल़दौ। ना मौत, ना ज़िन्दगी, ना सौरगदूत, ना बुरी आत्माऐं, ना आज़-कालकौ, ना आशणै वाल़ौ, ना तागत, ना उंच़ाई, ना गहराई और ना कोई धौतरी। "
ROM,9,1,"हाऊं मसीह दी तुमुलै सौच़्च़ौ बोलाऊ, हाऊं झ़ूठ नाईं बोलदौ और मैरौ मन भी पवित्र आत्मा री गवाही दिया आ। "
ROM,9,2,"कि मुलै भौरी दु:ख ई, और मैरौ ज़िऊ सौदा मैरै लोगु लै दुखदै थाका लागी, "
ROM,9,3,"कैलैकि हाऊं इदरा झ़ांऊ च़ाहा थौ कि आपणै यहुदी भाईऊ लै ज़ो मैरै आपणै ब्रादरी ई, आपु ई मसीह कु शापित हुआ। "
ROM,9,4,"सै इस्राइला रै लोग ई। ज़ो परमेश्‍वरा रै लोल़डै बौणना लै ई च़ुनै औन्दै। महिमा, वायदै, नियम और भौक्ती और विधी इऐ तिऊं रै ई। "
ROM,9,5,"तिउंरै स्याणै अब्राहम, इसहाक और याकूब ई। और आदमी हुणै रै नातै मसीह भी इस्राइली थौ। और सेऊ परमेश्‍वर आ ज़ुण सारी च़िज़ु माथै राज़ कौरा आ सेऊ सौदा री महिमा रै लायक आ! आमीन। "
ROM,9,6,"पर इणौ नाईं, कि परमेश्‍वर आपणै वायदै पुरै कौरणै दी नाकाम हुई गौ आ, एथीलै कि इस्राइला रै सारै वंशा रै लोग परमेश्‍वरा रै सौच़्च़ै लोग नाईं ई। "
ROM,9,7,"और अब्राहमा रै वंशा दी पैदै हुणै कु सारै परमेश्‍वरा रै सौच़्च़ै लोल़डै नाईं बौणदै, कैलैकि परमेश्‍वरै अब्राहमा लै थौ बोलौ औन्दौ, “कि ज़ुण इसहाका रै वंशा कु पैदै हुआ लै सेई तैरै वंश बौणनै ई।” "
ROM,9,8,"मतलब कि ज़ुण शरीरा री इच़्छ़ा कु पैदै हुआई सै परमेश्‍वरा री सन्तान नाईं, पर सिरफ वायदै री सन्तान ई अब्राहमा रै वंश मानिया ई। "
ROM,9,9,"कैलैकि वायदा रौ वचन एऊ आ, “कि आगलै बौरशै हाऊं एज़ै बौगतै दुज़ी बारै आशाऊ और तेबी सारा रौ एक छ़ोहरु हुणौ आ।” "
ROM,9,10,"और सिरफ इणौ ई नाईं, पर ज़ेबी रिबका आमारै बुज़ुर्ग इसहाका कु गौरकड़ी हुई ता तिंआरै गर्भा दी ज़ौंकर लोल़डै थै। "
ROM,9,11,"और इबी झ़ांऊ तिउंरै दुइया छ़ोहरु रौ ज़नम भी नाईं हुऔ थौ। और तिंउऐ सेज़ै बौगता झ़ाऊं कुछ़ भौलौ-बुरौ काम भी नाईं कियौ थौ ज़ेबी रिबका लै इणौ बोलौ कि, “ज़ेठौ छ़ोहरु छ़ोटै छ़ोहरु रौ सेवक बौणनौ आ।” एऊ एथीलै हुऔ कि परमेश्‍वरा रौ इरादौ तिऊं छ़ांटणै रै मुताबिक बौणी रौआ। ज़ो आदमी रै कौरमा री वज़ाह कु नाईं पर औटाउणै वाल़ै रै फैसलै री वज़ाह कु आ। "
ROM,9,12,"ज़िणौ पवित्रशास्त्रा दी आ लिखौ औन्दौ कि, “परमेश्‍वरै एसावा कु ज़ादौ प्यार याकुबा आइलै कियौ आ।” "
ROM,9,13,"एथीलै आमै का बोलु लै? का परमेश्‍वर केबी कासी आइलै गलत कौरा आ? नाईं, केभी भी नाईं। "
ROM,9,14,"कैलैकि परमेश्‍वरै मुसा कु बोला आ, हाऊं ज़ास कासी माथै दया कौरणौ च़ाहा ऊ, तेस माथै दया कौराऊ, और ज़ास कासी माथै कृपा कौरणौ च़ाहा ऊ तेस माथै कृपा कौराऊ। "
ROM,9,15,"एथीलै इऐ ना ता च़ाहाणै वाल़ेउ री, ना फेटै मारनै वाल़ेउ री पर दया कौरणै वाल़ै परमेश्‍वरा री इच़्छ़ा आ। "
ROM,9,16,"कैलैकि पवित्रशास्त्रा दी परमेश्‍वरै मिस्र देशा रै राज़ै फिरौना कु बोलौ थौ कि, “मुंइऐ तू एज़ी ताइंऐ राज़ौ चाणौ ई, कि ताऊं दी हाऊं आपणी तागत देखाल़ु, और मैरै नावां रौ परचार सारी धौतरी माथै हुआ।” "
ROM,9,17,"एथीलै परमेश्‍वर ज़ास च़ाहा सा, तेस माथै दया कौरा सा। और ज़ास च़ाहा सा तेस काठौ चाणौ सा। "
ROM,9,18,"ता ताऐं मुलै बोलणौ आ, ता, परमेश्‍वर आदमी माथै आरोप कैलै ला सा? पर कुण तेसरी इच़्छ़ा रौ बिरोध कौरी सौका सा? "
ROM,9,19,"ओ गोष्टण, तू कुण ई, ज़ो परमेश्‍वरा कु बैंहस-बाज़ी कौरा ई? का चाणी औन्दी च़ीज़ आपणै चाणनै वाल़ै लै बोली सौका आ, कि ताइंऐ हाऊं इणौ कैलै चाणौ ऊ? "
ROM,9,20,"का कुम्हारा कै माटै माथै हक्क्क नाईं, कि एक ई माटै रै पिन्टै कु एक ओखर खास कामा लै, और दुजौ रोज़कै कामा लै चाणा? "
ROM,9,21,"अगर परमेश्‍वर आपणै रोश देखाउणा लै या आपणी तागत पौगड़ी कौरना रै मकसदा कु भौरी सौबरा कौरी रोशा रै सै ओखर सहन किऐ, ज़ो नाष हुणा लै त्यार थै, ता एथदी कुण रुकावट पाई सौका आ? "
ROM,9,22,"तिणीऐ इणौ एथीलै कियौ कि सेऊ दया रै इणै ओखरु माथै आपणी महिमा री शान पौगड़ी कौरणी च़ाहा थौ, ज़ो तिणीऐ पैहला कु तिऐं महिमा लै त्यार कियौ थौ। "
ROM,9,23,"मतलब कि दया रै ओखर आमै ई ज़ो तिणिऐ ना सिरफ यहुदिऊ मांझ़िआ कु, पर दुजी ज़ातीऊ मांझ़िआ कु भी च़ुनै ई। "
ROM,9,24,"ज़िणौ परमेश्‍वर होशे भविष्यवक्ता री किताबी दी दुज़ी ज़ातिऊ रै बारै दी बोला सा, “ज़ो मेरी ज़ौण-पौरज़ा नाईं थी, तिउंलै हाऊं आपणी ज़ौण पौरज़ा बोलाऊ। और ज़ो मुलै प्यारै नाईं थै, तिउंलै हाऊं प्यारै बोलाऊ।” "
ROM,9,25,"और, “ज़ेज़ी ज़ागाह दी परमेश्‍वरै इणौ बोलौ थौ कि, ‘तुमै मेरी ज़ौण-पौरज़ा नाईं ई,’ सेज़ी ई ज़ागाह दी ‘परमेश्‍वर तिउंलै आपणी सन्तान बोला आ।’ ” "
ROM,9,26,"और यशायाह भविष्यवक्ता इस्राइल लोगु रै बारै दी ज़ोरै औटाइयौ बोला आ, “च़ाऊ इस्राइला लोगु री गिनती समुन्दरा रै बाल़ु ज़िणी भौरी औली, तैबै भी तिऊं मांझ़िऊ कु थोड़ै लोग बौच़ाई। "
ROM,9,27,"कैलैकि प्रभु आपणौ वचन धौतरी माथै पुरौ कौरीयौ, सारै लोगु रौ फैसलौ भौरी शिगरी कौरा आ।” "
ROM,9,28,"ज़िणौ यशायाह भविष्यवक्तै पैहलै भी बोलौ थौ, “अगर सारेऊ कु शक्ति वाल़ौ प्रभु आमुलै केज़ौ भी वंश नाईं छ़ाड़दौ, ता आमै सदोम और अमोरा ज़िणै नाष हुणै थै।” "
ROM,9,29,"एथीलै आमै का बोलु लै? इणौ कि ज़ो दुजी ज़ाती रै लोग ज़ो भौलाई रै काम नाईं कौरा थै, तिंउऐ विश्वासा रै ज़ौरिऐ परमेश्‍वरा कु भौलाई पाई। "
ROM,9,30,"पर इस्राइला रै लोग, ज़ो परमेश्‍वरा आइलै धौर्मी बौणना लै मुसा रै नियम मानणै री कोशिष कौरा थै पर सै कामयाब नाईं हुऐ। "
ROM,9,31,"इयौ किणौ हुई सौका आ? एथीलै कि सै विश्वासा कु नाईं, पर मानौ आच़्छ़ै कामा कौरी मुसा रै नियम लोड़ाई। तिंउऐ बांगणै ढोल़ा दी लागै और सै लोटी गौऐ, "
ROM,9,32,"ज़िणौ पवित्रशास्त्रा दी आ लिखौ औन्दौ, “देखौ, हाऊं यरुशलेम शैहरा दी एक इणौ ढोल़ और डोकौ छ़ाड़ाऊ सै लोगु लोटाल़ा ई, पर ज़ुण तेस माथै विश्वास कौरालौ सेऊ केबी भी नाईं शौरमिंदौ।” "
ROM,10,1,"ओ प्यारै साथी विश्वासिउओ, मैरै मौना री इच़्छ़ा और मैरै आपणै यहुदी लोगु लै परमेश्‍वरा कु मेरी प्राथना आ, कि परमेश्‍वर तिउंलै छ़ुटकारौ दिया। "
ROM,10,2,"कैलैकि हाऊं तिऊं रै बारै दी गवाही दिआउ ऊ, कि सै परमेश्‍वरा लै जोशिलै ता ई, पर तेसरी सेवा लै तिउंरी सौमझ़ गलत आ। "
ROM,10,3,"कैलैकि सै परमेश्‍वरा री नौज़री दी धोर्मी बौणना लै अणज़ाण हुइयौ आपणै तरिकै कौरीऐ धौर्मी बौणनै री कोशिष कौरा ई, पर परमेश्‍वरा री धार्मिक्ता रै वशा दी नाईं हुऐ। "
ROM,10,4,"कैलैकि मसीहै सेऊ मकसद पुरौ कियौ आ ज़ेथलै नियम थै दैऔ औन्दै। तेथरौ नौतिज़ौ इणौ आ कि ज़ुण-कुण मसीह माथै विश्वास कौरा, सेऊ परमेश्‍वरा री नौज़री दी धौर्मी बौणा आ। "
ROM,10,5,"कैलैकि मुसा रै नियमा दी इणौ आ लिखौ औन्दौ कि, “हरेक आदमी परमेश्‍वरा री नौज़रीऐ धौर्मी बौणना लै सारै हुकम जा ई मानणै।” "
ROM,10,6,"परमेश्‍वरा री नौज़री दी धौर्मी बौणना लै विश्वासा रौ तरिकौ इणौ आ कि, “ताऐं आपणै मौना दी इणौ ना बोलणौ कि सौरगा माथै कुण च़ौढ़ा?” (मतलब कि मसीह तौल़ै उतारणा लै!) "
ROM,10,7,या अधोलोका दी कुण उतरा? (मतलब मसीह मौरै औन्दै मांझ़िऐ कु ज़िऊंदौ उपरै आणना लै।!) 
ROM,10,8,"पर सै इणौ बोला आ कि, “तू इऊं वचन आपणै मुंआ कौरी मानियौ आपणै ज़िवा दी अपणाई सौका ई।” एऊ सेज़ौ विश्वासा रौ वचन आ, ज़ेथरौ आमै परचार कौरी ई। "
ROM,10,9,"कि अगर तू आपणै मुआं कु यीशु प्रभु ज़ाणियौ माना लौ और आपणै ज़िवा कु विश्वास कौरालौ, कि परमेश्‍वरै सेऊ मौरै औन्दै मांझ़िआ कु ज़िउंदौ कियौ आ, ता तू पाकौ ई छ़ुटकारौ पा ई। "
ROM,10,10,"कैलैकि परमेश्‍वरा री नौज़री दी धौर्मी बौणना लै ज़िवा कौरी विश्वास कौरणौ, और छ़ुटकारै पाइणा लै जा मुआं कौरी मानणौ। "
ROM,10,11,"कैलैकि पवित्रशास्त्र दी इणौ आ लिखौ औन्दौ, “कि ज़ुण-कुण तेस माथै विश्वास कौरालौ, सेऊ शौरमिंदौ ना हुआ लौ।” "
ROM,10,12,"यहुदिऊ और दुजी ज़ातीऊ दी कुछ़ भी भेद नाईं, एथीलै कि सेऊ सौभी रौ प्रभु आ। और आपणै सौभी नाऊं निणै वाल़ेउल़ै छ़ुटकारौ आ। "
ROM,10,13,"कैलैकि, “ज़ुण-कुण प्रभु रौ नाऊं नियां लौ, सेऊ छ़ुटकारौ पा।” "
ROM,10,14,"पर मसीह, ज़ास माथै तिंउऐ विश्वास नाईं किऔ, सै तेसरौ नाऊं किणौ निंआई? और ज़ासरै बारै दी नाईं शुणौ तेस माथै कैलै विश्वास कौरी? और बिणा परचारक किणौ शुणी आ? "
ROM,10,15,"और अगर भेज़ी नाईं लै, ता किणौ परचार कौरी? ज़िणौ पवित्रशास्त्रा दी आ लिखौ औन्दौ, “कि केती बांठणै ई तिऊं लोगु रै बांगणै, ज़ो खुशी री खौबर आणियौ आशा ई।” "
ROM,10,16,"पर सौभीऐ तिऐं खुशी री खौबरी माथै विश्वास नाईं कियौ। यशायाह भविष्यवक्ता बोला आ कि, “ओ प्रभु, कुणीऐ भी आमारी खुशी री खौबरी माथै विश्वास कियौ आ?” "
ROM,10,17,एथीलै विश्वास तैबै हुआ ज़ेबी वचन शुणाई और इऐ मसीहा रै वचन ई। 
ROM,10,18,"पर हाऊं बोलाऊ, यहुदी लोगुऐ मसीह रै वचन शुणौ ता ज़ुरुर कैलैकि पवित्रशास्त्रा दी इणौ आ लिखौ औन्दौ, “तिउंरी बाच़ सारी धौतरी माथै, और तिऊं रै वचन सारी दुनिया दि पौउंच़ी गौऐ ई।” "
ROM,10,19,"तैबै हाऊं बोलाऊ कि का इस्राइली लोग मसीह रै वचन ज़ाणा थै? पैहलै ता परमेश्‍वरै मुसा भविष्यवक्ता रै ज़ौरिऐ इणौ बोला आ कि, “हाऊं तुमु यहुदी लोगु रै ज़िवा दी ज़लन पैदौ कौराऊ, हाऊं, ज़ेबी तुमु दुज़ी ज़ाती रै लोगु लै मैरौ प्यार देखा लै। हाऊं तुमारै ज़िवा दी रोश पैदौ कौराऊ, तिऊं मुर्ख दुज़ी ज़ाती रै लोगु रै ज़ौरिऐ।” "
ROM,10,20,"तैबै यशायाह बौड़ी हिम्मत्ती आइलै बोला आ कि, “परमेश्‍वर इणौ बोला आ, ‘ज़ो मुं नाईं लोड़ा थै, तिउंकै हाऊं मिली गो ऊ, और ज़ो मुं पुछ़ा भी नाईं थै, तिऊं माथै हाऊं पौगड़ौ हुई गौ ऊ।’ ” "
ROM,10,21,"पर इस्राइला रै लोगु रै बारै दी परमेश्‍वर यशायाह भविष्यवक्ता रै ज़ौरिऐ इणौ बोला आ, “हाऊं सारै दिनै आपणै हाथ एक हुकम ना मानणै वाल़ी और विवाद कौरणै वाल़ी ज़ौण पौरज़ा री भिलै छ़ाड़ौ फैलाई।” "
ROM,11,1,"तैबै हाऊं पुछ़ाऊ, का परमेश्‍वरै आपणी ज़ौण-पौरज़ा पोरु शोटी गोइ? नाईं, केबी भी नाईं। हाऊं भी ता इस्राइली थौ, इब्राहिमा रै वंश और बिन्यामिना रै गोत्रा मांझ़िऐ कु। "
ROM,11,2,"परमेश्‍वरै आपणी सै ज़ौण-पौरज़ा नाईं शोटी, ज़ो तिणीऐ पैहला कु थी च़ुनी ऐन्दी का तुमै नाईं ज़ाणदै, कि परमेश्‍वर पवित्रशास्त्रा दी एलियाह भविष्यवक्ता रै बारै दी का बोला सा कि, “सेऊ इस्राइली लोगु रै विरोधा दी परमेश्‍वरा कु औरज़ कौरा आ?” "
ROM,11,3,"तिणीऐ बोलौ, “ओ प्रभु तिऊंऐ तैरै भविष्यवक्ता पोरु झ़ांगै ई और तेरी बेदी शेलियौ बरबाद की गोई आ। और हाऊं एखुली बौच़ी गो ऊ ज़ुण इबी झ़ाऊं तेरी माना ऊ, और सै मुं झ़ांगणौ च़ाहा ई।” "
ROM,11,4,"पर परमेश्‍वरै एलिय्याह भविष्यवक्ता लै बोलौ, “कि मुंइऐ आपु काल़ै सात हज़ार आदमी छ़ाड़ी ऐरै ई ज़ुणिऐ झ़ुठै बाल देवा री भौक्ती नाईं की।” "
ROM,11,5,"एथीलै एज़ी रीती कु एज़ै बौगतै भी, परमेश्‍वरा री बौड़ी दया री वज़ाह कु इऊं यहुदी लोगु मांझ़िया कु कुछ़ लोग परमेश्‍वरै आपणै सौच़्च़ै लोग हुणा लै च़ुनै ई। "
ROM,11,6,"अगर परमेश्‍वरै सै बौड़ी दया कौरी च़ुनै ई, ता तैबै तिऊं कौरमा कौरी नाईं ज़ेथरी मांग नियम कौरा थी। अगर एऊ कौरमा री वज़ाह कु आ ता बौड़ी दया तैबै बौड़ी दया नाईं रौआ। "
ROM,11,7,"एथीलै नतीज़ौ का हुऔ? इणौ कि इस्राइली ज़ास लोड़दै ई लागै औन्दै, सेऊ तिउंकै नाईं मिलौ। पर ज़ुण च़ुनै औन्दै ई तिउंकै मिलौ, और बाकी लोगु रै ज़िऊ काठै की ई गौऐ। "
ROM,11,8,"ज़िणौ पवित्रशास्त्रा दी आ लिखौ औन्दौ कि, “परमेश्‍वरै आज़ा झ़ांऊ तिउंरी औकल बन्द आ कौरी ऐन्दी, और तिउंरी आखी ता आसती पर तिउंकै सौच़्च़ाई दिशदौ नाईं और कौन्थु कु ता शुणा लै पर सौमझ़दै नाईं।” "
ROM,11,9,"और दाऊद राज़ौ बोला आ कि, “तिऊं री रोटी तिउंलै ज़ाल, और गौल़ै री फाई, और ठोकर, और सौज़ा रौ कारण च़ांई हुऔ। "
ROM,11,10,"तिऊं री आखी दी न्यारौ च़ांई हुऔ ताकि सै नाईं देखा, और तू सौदा तिऊं री पीठ दु:ख-मुसिबता रै भारै कौरीऐ झुकाई छ़ाड़ै।” "
ROM,11,11,"ता हाऊं पुछ़ाऊ कि, “का इस्राइली लोग ठोकर खाइयौ सौदा लै लोटी गौऐ? नाईं, केभी भी नाईं। पर तिंउरै विश्वास ना कौरणै री वज़ाह कु, दुज़ी ज़ाती रै लोगु लै छ़ुटकारौ मिलौ, ताकी इस्राइला रै लोग ज़ौल़ा। "
ROM,11,12,एथीलै अगर इस्राइली लोगु रौ विश्वास नाईं कौरणौ दुनिया रै लोगु लै बौड़ी आशीष बौणौ आ ता ज़ेबी सारै इस्राइली लोग परमेश्‍वरा माथै विश्वास कौरालै तैबै दुज़ी ज़ाती रै लोग औज़ौ भी भौरी आशीष पा लै।” 
ROM,11,13,"हाऊं तुमु दुजी ज़ातीऊ रै लोगु लै इऐं बूश बोलाऊ, ज़ैबै कि हाऊं दुजी ज़ाती रै लोगु लै प्रेरित ऊ, ता हाऊं आपणी सेवा कौरणै दी गौरब कौराऊ। "
ROM,11,14,ताकि केज़ी रीती कु हाऊं आपणै ज़ाती रै लोगु कु जलन कौराइयौ तिऊं मांझ़िऐ कु कुछ़ लोगु रौ छ़ुटकारौ कौराऊ। 
ROM,11,15,"कैलैकि ज़ेबी इस्राइली लोगु रौ त्याग कौरणै री वज़ाह कु दुनिया रै लोगु लै परमेश्‍वरा आइलै मेल-ज़ोल हुऔ, ता का तिऊंरौ मसीह अपणाउणौ मौरै औन्दै मांझ़िऐ कु ज़िउंदै हुणै रै बराबर ना हुआ लौ? "
ROM,11,16,"ज़ेबी भैंटा री पैहली पिठै री पीड़ी परमेश्‍वरा लै आ, ता सारौ मुछ़ौ औन्दौ पिठौ भी परमेश्‍वरा लै आ, और ज़ेबी ज़ौड़ परमेश्‍वरा लै आ, ता शांउटौ भी परमेश्‍वरा लै आ। "
ROM,11,17,"इस्राइला रै लोग जैतून रै एक पेड़ा री डाल़ीऊ ज़िणी ई और स्याणै अब्राहम, इसहाक, याकूब, तेस पेड़ा री ज़ौड़ी ज़िणै ई। दुज़ी ज़ाती रै लोग ज़ांगल़ी डाल़ी ज़िणै ई, ज़ो कलम कौरीयौ तिऊं काटी ऐन्दी डाल़ीऊ री ज़ागाह दी तेस पेड़ा दी लाई, आबै सै डाल़ी तिऐं ज़ौड़ी री खुराका रै हक्क्कदार ई। "
ROM,11,18,"ता तिऊं काटी ऐन्दी डाल़ीऊ कु आपुलै बौड़ियौ ना सौमझ़ौ, और अगर तू बौड़ियौ सौमझ़ा ई, ता याद छ़ाड़ै, कि ताऐं ज़ौड़ नाईं, पर ज़ौड़ ताऊं सौम्भाल़ा आ। "
ROM,11,19,"तैबै तू आपणै ज़िवा दी इणौ ना सुंच़ै कि डाल़ी एथीलै काटी आ कि, “मुंदी कलम लाइआ।” "
ROM,11,20,"इयौ सौच़्च़ौ आ कि, सै ता बिण विश्वासा री वज़ाह कु छांगीयौ अलग किऐ ई, पर तू विश्वासा कौरीयौ बौणी रौआ ई। एथीलै घमण्डी ना हुऐ, पर डौर कर, "
ROM,11,21,"कैलैकि ज़ैबै परमेश्‍वरै पेड़ा री आपणी डाल़ी माथै दया ना कौरी, ता ताऊं माथै भी दया ना कौरदौ। "
ROM,11,22,"एथीलै परमेश्‍वरा री दया और सखताई माथै ध्यान दै! ज़ो लोटी गौऐ, तिऊं माथै सखताई, पर ताऊं माथै दया, तू तेसरी दया दी बौणी रौउ, नाईं ता, ताऊं भी काटाई। "
ROM,11,23,"अगर इस्राइला रै लोग भी विश्वासा कौरालै, ता तिऊं भी तेसदी तौंइऐ कलम कौरीयौ ज़ोड़ा आ, कैलैकि परमेश्‍वर तिऊं ज़ोड़ी सौका आ। "
ROM,11,24,"कैलैकि अगर तू तेस जैतुना कु, ज़ो शौकली कु ज़ांगल़ी आ काटी ऐरौ आ, और गुणा रै विरुद्ध आच़्छ़ै जैतूना दी ज़ोड़ी गौ, ता इऐ ज़ो स्वाभाविक डाल़ी आ, आपणै ई जैतूना दी ज़ोड़ीयौ फेटी ज़ौमा। "
ROM,11,25,"ओ प्यारै साथी विश्वासिउओ, किऐ इणौ ना च़ांई हुऔ, कि तुमै आपुलै बुद्धिमान सौमझ़ा लै। एथीलै हाऊं तुमु माथै एज़ै भेद पौगड़ै कौरणै च़ाहा ऊ, कि इस्राइल देशा रौ एक हिस्सौ तेबी झ़ाऊं अणज़ाण बौणी रौआ आ, ज़ेबी झ़ांऊ दुजी ज़ाती रै सारै लोग पुरी रीती कौरी मसीह माथै विश्वास ना कौरालै। "
ROM,11,26,"और एज़ी रीती कौरी सारै इस्राइला रै लोग छ़ुटकारौ पा आ। ज़िणौ पवित्रशास्त्रा दी आ लिखौ औन्दौ कि, “छ़ुड़ाउणै वाल़ौ यरुशलेमा कु आशा सा, और बुराई याकुबा रै वंशा कु दूर कौरा आ। "
ROM,11,27,"और तिऊं आइलै मैरौ इणौ ई वायदौ औलौ, ज़ैबै कि हाऊं तिऊं रै पाप पोरु बिसरा ऊ।” "
ROM,11,28,"यहुदी लोग परमेश्‍वरा रै दुश्मन ई कैलैकि सै खुशी री खौबरी माथै विश्वास नाईं कौरणै च़ांहदै, और एथरौ फाइदौ तुमुलै हुऔ। पर परमेश्‍वर तिऊं आइलै प्यार कौरा आ एथीलै तिणिऐ सै आपुलै च़ुनै कैलैकि एऊ सेज़ौ वायदौ आ ज़ो तिणीऐ तिउंरै स्याणेऊ आइलै कियौ थौ। "
ROM,11,29,"कैलैकि परमेश्‍वर आपणै वरदाना कु, और बुलाहटा कु केभी आपणौ ज़िऊ नाईं बौदलिंदौ। "
ROM,11,30,कैलैकि ज़िणौ तुमुऐ पैहलै परमेश्‍वरा री हुकम नाईं मानी पर इबी तिऊं री हुकम ना मानणै कु तुमु माथै दया हुई। 
ROM,11,31,"तिणी ई यहुदिउऐ भी ऐबै हुकम नाईं मानै कि तुमु माथै ज़ो दया हुआ सा, इणै कौरी तिऊं माथै भी दया हुआ। "
ROM,11,32,"परमेश्‍वर बोला आ कि सारै लोग हुकम ना मानदै और पापा दी फौसै औन्दै, कैलैकि परमेश्‍वर सारेउ माथै दया देखाउणौ च़ाहा थौ। "
ROM,11,33,आहा! परमेश्‍वरा री बौड़ी दया रौ धन और बुद्धि और ज्ञान केती गैहरौ आ! कोई भी तेसरै बिच़ारा रै बारै दी बोली नाईं सौकदौ! और कोई भी तेसरी बाट नाईं सौमझ़ी सौकदौ! 
ROM,11,34,प्रभु रौ ज़िऊ कुण ज़ाणी सौका? या तेसरौ सलाहकार कुण बौणी सौका आ? 
ROM,11,35,"या कुणीऐ परमेश्‍वरा लै केबी कुछ़ दैऔ आ, ज़ो कि सै बौदल़ौ च़ाहा ई? "
ROM,11,36,"कैलैकि सारी च़िज़ै परमेश्‍वरा री तौरफा कु ई। तिणीऐ सब कुछ़ चाणौ आ तेसी लै आ सब कुछ़, तेसरी महिमा जुगै-जुगै औन्दी थाका लागी, आमीन। "
ROM,12,1,"एथीलै ओ प्यारै साथी विश्वासिउओ, हाऊं तुमुकै परमेश्‍वरा री दया याद कौराइयौ औरज़ कौराउ, कि आपणी ज़िन्दगी ज़िऊंदी, और पवित्र, और परमेश्‍वरा कै आच़्छ़ौ लागणै वाल़ौ बौल़ी च़ौड़ाऔ। एऊ आ सौच़्च़ौ तरिकौ परमेश्‍वरा री भौक्ती कौरणै रौ। "
ROM,12,2,"और इऊं दुनिया रै लोगु ज़िणै नाईं बौणौ। पर परमेश्‍वर आपणै सुंच़णै रौ तरिकौ बौदुल़णै दैऔ। और तुमारौ ज़िवा रै बौदल़िणै री वज़ाह कु तुमारौ च़ाल-च़लण भी बौदल़ुऔ च़ांई, ज़ेथ कौरी तुमै परमेश्‍वरा री भौली, और आच़्छ़ी लागणै वाल़ी, और पाकी इच़्छ़ा पौरखियौ ज़ाणदै थाकौ लागी। "
ROM,12,3,"कैलैकि हाऊं तेस बौड़ी दया री वज़ाह कु ज़ो मुकै मिली आ, तुमु मांझ़िऐ हर-एकी आइलै बोलाऊ, कि ज़िणौ सौमझ़णौ च़ांई, तेथकु बौड़ियौ कोई भी आपुलै ना सौमझ़ा पर ज़िणौ परमेश्‍वरै हर एकी लै विश्वास नतीज़ै रै मुताबिक बांटी ऐरौ आ, तिणी ई सौमझ़दारी आइलै आपु सौमझ़ा। "
ROM,12,4,"कैलैकि ज़िणौ आमारै एकी शरीरा दी भौरी आंग ई, और सौभी आंगा रौ एक ई काम नाईं आसतौ, "
ROM,12,5,"तिणी ई आमै ज़ो भौरी ई, मसीह दी एक शरीर हुईयौ आपु मांझ़िऐ एकी दुजै रै आंग ई। "
ROM,12,6,"और ज़ेबी तिऐं बौड़ी दया रै ज़ौरिऐ ज़ो परमेश्‍वरै आमुकै आ देई ऐन्दी, आमुलै अलग-अलग वरदान मिलै ई। ता ज़ासकै भविष्यवाणी रौ वरदान आ मिलौ औन्दौ, तिणीऐ सेज़ै बोल बोलणै च़ांई ज़ेथ कौरी सेऊ विश्वास कौरा कि परमेश्‍वरै तेसकै बोलै ई। "
ROM,12,7,"अगर ओरीऊ री सेवा कौरणै रौ दाण आ मिलौ औन्दौ, ता तिणी ई सेवा दी लागी रौआ। अगर कुण शिखाउणै वाल़ौ आ, ता तिणी ई शिखाउंदै थाका लागी। "
ROM,12,8,"ज़ासकै हौसलै दैणै वाल़ौ दाण आ मिलौ औन्दौ, सेऊ ओरीऊ लै होसलै दैणै दी लागी थाका। दाण दैणै वाल़ौ ज़िवा खोलियौ दाण दिआ। ज़ो अगुवाई कौरा, सेऊ ज़िवा लाइयौ कौरा। ज़ो दया कौरा, सै खुशी कौरी कौरा। "
ROM,12,9,"दुजेऊ कु प्यार कौरणै रौ नाटक नाईं कौरौ, बुराई कु नफरत कौरौ। ज़िवा कौरी आच़्छ़ै कामा दी लागी थाकौ। "
ROM,12,10,एकी दुजै आइलै आपणै टौबरा ज़िणौ प्यारा कौरौ। रोज़ इज़्ज़त कौरणै दी एकी दुजै कु बौड़दै थाकौ लागी। 
ROM,12,11,मैहनत कौरौ और आल़सी नाईं बौणौ। पुरै ज़िवा कौरी प्रभु री सेवा कौरदै थाकौ लागी। 
ROM,12,12,ज़ो आश आमुकै आ तेथरी वज़ाह कु खुश रौऔ। हर मुसीबता दी सौबर छ़ाड़ौ। हर बौगतै प्राथना कौरदै थाकौ लागी। 
ROM,12,13,"परमेश्‍वरा रै लोग ज़ो कुछ़ ज़ुरुरी आ, तेथदी तिऊं री मज़द कौरौ। मैहमानबाज़ी दी लागी थाकौ। "
ROM,12,14,आपणै सताउणै वाल़ेउ लै आशीष दैऔ। आशीष दैऔ शाप नाईं दैऔ। 
ROM,12,15,खुशी मनाउणै वाल़ेउ आइलै खुशी मनाऔ। और लेरनै वाल़ेउ आइलै लेरौ। 
ROM,12,16,ज़िणी आपणी परवाह कौरा ई तिणी दुजेऊ री भी परवाह कौरौ। घमण्डी नाईं बौणौ। पर गरीब लोगु अपणाउणा लै सौदा त्यार रौऔ। आपणी नौज़री दी बुद्धिमानी नाईं हुऔ। 
ROM,12,17,"बुराई रै बौदल़ै कासी आइलै बुराई नाईं कौरौ। ज़ो बुशै सौभी लोगु काऐ भौली ई, तिऊं री फिकर कौरदै थाकौ लागी। "
ROM,12,18,"ज़िदरा झ़ांऊ हुई सौका, तुमै आपणै भरसक सौभी आदमी आइलै मेल मिलाप छ़ाड़ौ। "
ROM,12,19,"ओ प्यारै भाईओ, आपणौ बौदल़ौ ना नियौं। पर परमेश्‍वर तुमारौ बौदल़ौ निणै दैऔ, कैलैकि पवित्रशास्त्रा दी प्रभु इणौ बोला आ, “बौदल़ौ निणौ मैरौ काम आ, हाऊं ऊ बौदल़ौ निआंऊ।” "
ROM,12,20,"इणौ भी आ लिखौ औन्दौ, “अगर तुमारौ दुश्मना भोखौ आ, ता तेसलै रोटी खिलाऔ। अगर चिशौ आ, ता तेसलै पाणी पिलाऔ। कैलैकि तुमारै इणै कौरणै कु तेसरौ मूंढ शौरमी कौरी उटौ पौड़ा आ।” "
ROM,12,21,बुराई कौरीयौ ना ज़ितौ पर भौलाई कौरी बुराई भी ज़ितौ। 
ROM,13,1,"हर एक आदमी परधान अधिकारु रै अधीन रौआ लै, कैलैकि केज़ौ भी हक्क्क इणौ नाईं ज़ो परमेश्‍वरा री तौरफा कु ना औलौ। और ज़ो अधिकार ई, सै परमेश्‍वरा रै ज़ौरिऐ ई दैऔ औन्दै ई। "
ROM,13,2,"एथीलै ज़ुण-कुण अधिकारा रौ बिरोध कौरा सा, सेऊ परमेश्‍वरा री विधी रौ बिरोध कौरा आ, और बिरोध कौरणै वाल़ौ सौज़ा पा सा। "
ROM,13,3,"अगर कुण आच़्छ़ै काम कौरा आ ता तेसकै आफसरु कु डौरणै री ज़ुरत नाईं आ। पर अगर कुण बुरै कामा कौरा आ ता तिणीऐ डौरनौ च़ांई। एथीलै अगर तू आफसरा कु निडर रौइणौ च़ाहा ई, ता आच़्छ़ौ काम कर और तेसरी तौरफा कु तुमारी तारीफ हुआ सा। "
ROM,13,4,"कैलैकि सेऊ तेरी भौलाई लै परमेश्‍वरा रौ सेवक आ। पर अगर तू बुराई कौरालौ, ता डर। कैलैकि तेसकै हक्क्क आ कि तुमुलै सौज़ा दिआ, और परमेश्‍वरा रौ सेवक आ। कि तेसरै रोशा रै मुताबिक बुरै काम कौरणै वाल़ेउ लै सौज़ा दिया। "
ROM,13,5,"एथीलै अधीन नाईं रौइणौ सिरफ तेस रोशा कु, पर डौरा कु ज़ुरुरी आ, और मन भी इणी गवाही दिया सा। "
ROM,13,6,"एथीलै आपणै आफसरु कै मामलौ भी दैऔ, कैलैकि अधिकार छ़ाड़नै वाल़ै परमेश्‍वरा रै सेवक ई, और सै आपणौ फर्ज़ पुरौ कौरना लै कामा दी लागी रौआ ई। "
ROM,13,7,"एथीलै हर एकी रौ हक्क्क पोरु निपटाऔ, ज़ासकै मामलौ च़ांई, तेसकै मामलौ दैऔ। ज़ासकै रीण दैणौ जा, तेसकै रीण दैऔ। ज़ासरी इज़्ज़त कौरणी च़ांई। तेसरी इज़्ज़त कौरौ। ज़ुण बौड़ाई रै लायक आ, तेसलै बौड़ाई कौरौ। "
ROM,13,8,"आपु मांझ़िआ रौ प्यारा छ़ाड़ियौ और केज़ी बुशा दी कासी रौ करज़दार नाईं बौणौ। कैलैकि ज़ो दुजै आइलै प्यार छ़ाड़ा आ, तिणिऐ कानून पुरौ कियौ आ। "
ROM,13,9,"कैलैकि, मुसा रै नियमा दी भौरी हुकम थै ज़िणै, “गांदौ काम नाईं कौरणौ, खून नाईं कौरणौ, च़ोरी नाईं कौरणी, लाल़च़ नाईं कौरणौ,” और इऊं सौभी छ़ाड़ियौ और अगर केज़ौ भी हुकम औलौ ता सौभी रौ निचोड़ एज़ै हुकमा दी मिला सा कि, “आपणै पड़ोसी आइलै आपु ज़िणौ प्यार छ़ाड़ौ।” "
ROM,13,10,"प्यार पड़ोसी आइलै केज़ी बुराई नाईं कौरदौ, एथीलै ज़ुण प्यार कौरा आ सेऊ नियम पुरौ कौरा आ। "
ROM,13,11,"और बौगता प्राणियौ इणौ ई कौरौ, एथीलै कि आबै तुमुलै नीजा कु बिउज़णै रौ बौगत आशी गौ आ, कैलैकि ज़ेज़ै बौगतै आमुऐ विश्वास किऔ थौ, सेज़ै बौगतै रै बिच़ारा कु आबै आमारौ छ़ुटकारौ नज़दीक आ। "
ROM,13,12,"राच भौरी बिती गोई आ, और दिन निकुल़णै वाल़ौ आ। एथीलै आमै न्यारै रै काम पोरु छ़ाड़ियौ सेज़ै औज़ार च़ुंगणै च़ाई ज़ेथरौ काम प्याशै दी हुआ आ। "
ROM,13,13,"ज़िणौ दुसै ढौभा ई, तिणी ई आमु सिधी च़ाल च़ांई च़ालणी। ना की लीलाक्रीड़ा, और सुरी पिणै दी, ना गान्दै कामा दी, और ना लुचपना दी, और ना झ़ौगड़ै और रागा दी। "
ROM,13,14,"पर प्रभु यीशु मसीह बच़ाव रै जुड़कै ज़िणौ भिड़ौ, और पापी च़ाल-च़लणा री इच़्छ़ा पुरी कौरणै री कोशिष नाईं कौरौ। "
ROM,14,1,"अगर कुण विश्वासा दी कमज़ोर आ, ता तेस आपणी संगती दी अपणाऔ। पर तेसरै बिच़ारा रै बारै दी बैहंसबाज़ी नाईं कौरौ। "
ROM,14,2,"कैलैकि कुछ़ लोगु रौ विश्वास आ, कि सारौ कुछ़ खाणौ ठीक आ, पर ज़ो विश्वासा दी कमज़ोर आ, सेऊ साग पात ई खाआ। "
ROM,14,3,"और मांस खाणै वाल़ौ मांस नाईं खाणै वाल़ौ बेकार ना ज़ाणा, और नाईं खाणै वाल़ौ मांस खाणै वाल़ै माथै आरोप ना ला। कैलैकि परमेश्‍वर तिऊं दुइया अपणावा आ। "
ROM,14,4,ता तुमुऐ कासी रै सेवका माथै आरोप नाईं च़ांई लाइणै। सेऊ च़ाऊ आच़्छ़ौ कौरा च़ाऊ बुरौ कौरा इऐ तेसरै मालिका री ज़िम्मेबारी आ। कैलैकि प्रभु तेसरै आच़्छ़ै कौरना लै मज़द कौरा सा। 
ROM,14,5,"तिणी ई कोई ता एकी दिना कु दुजौ दिन बौड़ियौ माना आ, और कोई सारै दिन एकी ई ज़िणै माना सा। हर एक आपणै ज़िवा दी पाकौ कौरालौ कि ज़िणौ सेऊ सुंच़ा सा तिणी कौरा आ। "
ROM,14,6,"ज़ो केज़ौ दिन माना सा, सेऊ प्रभु लै इज़्ज़त दैणा लै माना आ। ज़ुण कुछ़ भी खा सा, सेऊ प्रभु लै खाआ, कैलैकि सेऊ परमेश्‍वरा रौ धन्यबाद कौरा आ। और ज़ुण कुछ़ च़िज़ै नाईं खान्दौ, सेऊ प्रभु लै नाईं खान्दौ और सेऊ परमेश्‍वरा रौ धन्यबाद कौरा। "
ROM,14,7,कैलैकि आमु मांझ़िऐ कु ना ता कोई आपुलै ज़िउंदौ और ना कोई आपुलै मौरदौ। 
ROM,14,8,"कैलैकि अगर आमै जीउंदै ई, ता प्रभु लै जीउंदै ई। और अगर मौरी ता प्रभु लै मौरी ई। च़ाऊ आमै ज़ीवी या मौरी, आमै प्रभु रै ई। "
ROM,14,9,"कैलैकि मसीह एथीलै मौरौ और ज़िउंदौ भी हुऔ कि सेऊ मौरै औन्दै और ज़िउंदेऊ रौ, दुइया रौ प्रभु हुआ। "
ROM,14,10,तू आपणै विश्वासी भाई माथै कैलै आरोप ला ई? या तू तैबै कैलै आपणै विश्वासी भाई बेकार ज़ाणाई? आमु सारेऊ रौ फैसलौ परमेश्‍वर ई कौरा आ। 
ROM,14,11,"कैलैकि पवित्रशास्त्रा दी आ लिखौ औन्दौ, “प्रभु बोला आ, मेरी ज़िन्दगी री शौपतै कि हर एक आदमी रै घुंडै मैरै सामनै झुकाई, और हर एक ज़ौणौ परमेश्‍वर माना ई।” "
ROM,14,12,ता तैबै आमु मांझ़िऐ कु हर एक परमेश्‍वरा कै आपणौ-आपणौ लेखौ दिआ। 
ROM,14,13,एथीलै एथ बासी आमु एकी दुजै माथै आरोप नाईं जांदौ लाइणौ पर तुमै इणी ई आपणै ज़िवा दी ठाणौ कि कोई दुजै विश्वासी लै परमेश्‍वरा माथै विश्वास ना कौरणै री वज़ाह ना बौणा। 
ROM,14,14,"हाऊं ज़ाणाऊ, और प्रभु यीशु कु मुकै इणौ पाकौ हुऔ कि कोई भी खाणै री च़ीज़ आपकु आपुलै अशुद्ध नाईं। पर ज़ो तिंया च़ीज़ अशुद्ध सौमझ़ा आ, तेसलै अशुद्ध आ। "
ROM,14,15,"अगर तुमारौ विश्वासी भाई तुमु री रोटी री वज़ाह कु निराश हुआ आ, ता तैबै तू प्यारा री रीती कु नाईं च़ालदौ। अगर तुमारै खाणै री वज़ाह कु तुमारौ विश्वासी भाई परमेश्‍वरा माथै विश्वास कौरणौ पोरु छ़ाड़ा ता तेस खाणौ नाईं खा। कैलैकि मसीह तेस विश्वासी भाई लै भी मौरौ आ। "
ROM,14,16,एथीलै ज़ो कुछ़ तुमै कौरा ई ता सेऊ आच़्छ़ौ आ पर ज़ुण एस बुरौ सौमझ़ा ता तुमै इणौ कौरणौ पोरु छ़ाड़ौ। 
ROM,14,17,"कैलैकि परमेश्‍वरा रै राज़ा दी खाणौ पिणौ एती ज़ुरुरी नाईं। पर ज़ुरुरी बूश इऐ आ कि परमेश्‍वरा आइलै धौर्मी ज़िन्दगी बिताउणी, शान्ति और पवित्र आत्मा दी खुशी मौनाउणी। "
ROM,14,18,"और ज़ुण-कुण इणी रीती कौरी मसीह री सेवा कौरा आ, परमेश्‍वर तेसकु खुश हुआ आ और लोग भी तेसरै बारै दी आच़्छ़ी बुशै लाइऔ तेसरी इज़्ज़त कौरा ई। "
ROM,14,19,एथीलै आमै तिऊं आच़्छ़ी बुशु री कोशिषा दी लागी रौआ ज़ेथ कौरी लोग आपु मांझ़िऐ शान्ति दी रौआ और एकी दुजेऊ विश्वासा दी मज़बूत कौरा। 
ROM,14,20,"तुमारै खाणै री वज़ाह कु परमेश्‍वरा रै कामा दी रुकावट ना हुआ। याद छ़ाड़ौ कि खाणै री सारी च़िज़ै शुद्ध ई, अगर कुण तुमारै खाणै री वज़ाह कु पापा दी पौड़ा आ ता इणौ गलत आ। "
ROM,14,21,"भौलौ ता एऊ आ, कि तू ना मांस खाऐ और ना सूर पीऐ, ना कुछ़ इणौ कौरै, ज़ेथकु तैरौ भाई विश्वासा कु भौटकीऔ पापा दी पौड़ा। "
ROM,14,22,"तैरौ ज़ो विश्वास आ, तेस परमेश्‍वरा रै सामनै आपणै मौना दी छ़ाड़। भौलौ आ सेऊ, ज़ो तिंया बुशा दी, ज़ो सेऊ ठीक सौमझ़ा आ, आपुलै आरोपी नाईं बौणदौ "
ROM,14,23,"पर ज़ुण शक कौरा सा, और तैबै भी खा सा, ता सेऊ सौज़ा रौ हक्क्कदार हुआ आ, कैलैकि सेऊ विश्वासा कौरी नाईं खांदौ। और ज़ो कुछ़ विश्वासा कु नाईं आ, सेऊ पाप आ। "
ROM,15,1,"ज़ुरुरी आ कि आमै ज़ुण विश्वासा दी मज़बूत ई, कमज़ोर लोगु री मज़द कौरु, ना कि सिरफ आपणौ ज़िऊ खुश कौरी। "
ROM,15,2,"आमु मांझ़िऐ कु हर एक आपणै साथी विश्वासी री भौलाई लै खुश कौरा, कि तेसरौ विश्वासा मज़बूत हुआ। "
ROM,15,3,"कैलैकि मसीहै आपणौ ज़िऊ खुश नाईं कियौ, पर ज़िणौ पवित्रशास्त्रा दी आ लिखौ औन्दौ कि, “तेरी बेइज़्ज़ती कौरणै वाल़ेउऐ मेरी बेइज़्ज़ती की आ।” "
ROM,15,4,"ज़ेती बुशै पैहलै कु पवित्रशास्त्रा दी लिखी ऐन्दी, सै आमुलै शिक्षा दैणा लै लिखी ई कि आमै सौबर और पवित्रशास्त्रा री शान्ति रै ज़ौरिऐ आश छ़ाड़ा। "
ROM,15,5,"हाऊं परमेश्‍वरा कु इणी प्राथना कौराऊ कि सेऊ तुमुलै सौबर, हौसलौ दिया, ताकि तुमै यीशु मसीह रै मुताबिक आपु मांझ़िऐ एक मन छ़ाड़ौ। "
ROM,15,6,"ज़िणै कौरी तुमै कौट्ठै मिलियौ एक आवाज़ा दी आमारै परमेश्‍वर, प्रभु यीशु मसीह रै बाब परमेश्‍वरा री बौड़ाई कौरौ। "
ROM,15,7,"एथीलै, तुमै एकी दुजै अपणाऔ ज़िणौ मसीह ऐ तुमै अपणाऐ ई। इणौ एथीलै कौरौ ताकी लोग परमेश्‍वरा री बौड़ाई कौरा। "
ROM,15,8,"हाऊं बोलाऊ कि मसीह यहुदिऊ रौ सेवक इणै देखाउणा लै बौणौ कि परमेश्‍वर आपणै वायदै पुरै कौरना लै सौच़्च़ौ आ, ज़ो तिउंरै स्याणेऊ आइलै थै कौरै औन्दै। "
ROM,15,9,"और दुजी ज़ाती रै लोग भी दया री वज़ाह कु परमेश्‍वरा री बौड़ाई कौरा। ज़िणौ पवित्रशास्त्रा दी आ लिखौ औन्दौ कि, “हाऊं दुज़ी ज़ाती रै लोगु मांझ़िऐ तैरौ धन्यबाद कौराउ, और तैरै नावां रौ भजन गा ऊ।” "
ROM,15,10,"और तौंइऐ पवित्रशास्त्रा रै एकी ज़ागाह दी आ लिखौ औन्दौ, “ओ, दुज़ी ज़ाती रै सारै लोगुओ, तेसरी ज़ौण-पौरज़ा आइलै खुशी मनाऔ।” "
ROM,15,11,"और तौंइऐ पवित्रशास्त्रा रै एकी ज़ागाह दी आ लिखौ औन्दौ, “ओ, दुज़ी ज़ाती रै सारै लोगुओ, प्रभु री बौड़ाई कौरौ। ओ, राज़्य-राज़्य रै सारै लोगुओ। तेसरौ गुणगाण कौरौ।” "
ROM,15,12,"और तैबै यशायाह भविष्यवक्ता पवित्रशास्त्रा दी लिखा सा कि, “यिशै रौ एक वंश पौगड़ौ हुणौ आ, ज़ो दुजी ज़ातिऊ रै लोगु माथै राज़ कौरा आ, तेस माथै दुजी ज़ाती आश छ़ाड़ाई।” "
ROM,15,13,"हाऊं प्राथना कौराऊ कि परमेश्‍वर ज़ुण आशा रौ दाता सा, तुमु विश्वास कौरणै दी भौरी सारी खुशी और शान्ति कौरी भौरा, कि पवित्र आत्मा री शक्ति कौरी तुमारी आश बौड़दै थाका लागी। "
ROM,15,14,"ओ मैरै साथी विश्वासिउओ, हाऊं आपु भी तुमारै बारै दी पाकौ ज़ाणाऊ, कि तुमै भी आपु ई भौलाई कौरी भौरीया और तुमै आच़्छ़ा कौरी ज़ाणा कि तुमुऐ का कौरणौ आ। और एकी दुजेऊ कै शिखाउंदै थाकौ लागी। "
ROM,15,15,"तैबै मुंइऐ किऐ-किऐ याद कौराउणा लै तुमुलै ज़ो बौड़ी दया कौरीयौ लिखौ, एऊ तिऐं बौड़ी दया री वज़ाह कु हुऔ, ज़ो परमेश्‍वरै मुकै देई आ। "
ROM,15,16,"ताकि हाऊं दुजी ज़ातीऊ लै यीशु मसीह रौ सेवक हुइयौ, परमेश्‍वरा री खुश-खौबरी री सेवा याजकु बाशीऐ कौरु। ज़िणै कौरी दुज़ी ज़ातिऊ रै लोग, पवित्र आत्मा रै ज़ौरिऐ पवित्र कौरीयौ परमेश्‍वरा लै च़ौड़ाइया ज़ेथ कौरी सेऊ खुश हुआ। "
ROM,15,17,एथीलै हाऊं यीशु मसीह री वज़ाह कु परमेश्‍वरा री सेवा माथै गौरव कौरी सौका ऊ। 
ROM,15,18,"कैलैकि तिऊं बुशै छ़ाड़ियौ मुकै ओर केज़ी बुशु रै बारै दी बोलणै री हिम्मत नाईं, ज़ो मसीहै दुजी ज़ातीऊ री अधीनता लै वचन, और करम, "
ROM,15,19,"और च़िन-च़मतकार और नोखै कामु री शक्ति कु, और पवित्र आत्मा री शक्ति कु मैरै ज़ौरिऐ किऐ। इदरा झ़ांऊ कि मुंइऐ यरुशलेमा कु नीईंयौ च़ारौ तौरफ इल्लुरिकुमा झ़ांऊ मसीह री खुशी-खौबरी रौ पुरौ-पुरौ परचार कियौ। "
ROM,15,20,"पर मैरै ज़िवा री च़ाहा इणी आ, कि यीशु मसीह रै नावां रौ परचार तिऐ शुणाऊ ज़िऐ इबी झ़ाऊं यीशु मसीह रै बारै दी कोइऐ ना शुणौ, ताकी इणौ ना च़ांई हुऔ, कि दुजै री पौई माथै घौर चाणु। "
ROM,15,21,"पर ज़िणौ पवित्रशास्त्रा दी आ लिखौ औन्दौ, तिणी ई च़ांईं हुऔ, “ज़ासकै मसीह रै बारै दी नाईं आ बोलौ औन्दौ, सै ई देखा ई और ज़ुणिऐ नाईं शुणौ, सै ई सौमझ़ाई।” "
ROM,15,22,एथीलै हाऊं तुमु काऐ आशणै लै घौड़ी-घौड़ी रुकौ। 
ROM,15,23,पर एस इलाकै दी ज़ुणीऐ मसीह रै बारै दी इबी झ़ाऊं नाईं शुणौ थौ तिउंकै मुंइऐ खुशी-खौबरी शुणाउणै रौ काम पुरौ कौरी गौ आ। और आबै भौरी सालै पौखणै बासीऐ तुमु काऐ बेसबरी कौरी मिलणौ च़ाहा ऊ। 
ROM,15,24,"एथीलै ज़ेबी हाऊं स्पेन देशा लै डेऊलौ ता तुमु बाटीऐ मिलियौ डियाऊ कैलैकि मुकै पुरी आश आ, कि तेस सफरा दी हाऊं तुमु कु मिला ऊ, और ज़ेबी तुमारी संगती कु मैरौ मन कुछ़ भौरीया लौ, ता हाऊं च़ाहा ऊ कि तुमै मैरै औगांऊ रै सफरा दी मेरी मज़द कौरा। "
ROM,15,25,पर इबी ता मुइंऐ यरुशलेम शैहरा रै विश्वासिऊ री सेवा कौरना लै यरुशलेमा लै डेउणौ आ। 
ROM,15,26,"कैलैकि मकिदुनीया और अखाया परदेशा रै लोगु कै इणौ आच़्छ़ौ लागौ, कि यरुशलेमा रै विश्वासी लोग ज़ो गरीब ई कुछ़ पैसै कौठै कौरु। "
ROM,15,27,"तिंउऐ इणौ खुशी कौरी कियौ, पर सै यरुशलेमा रै लोगु रै करज़दार ई, कैलैकि अगर दुज़ी ज़ाती रै लोग तिऊं री आत्मिक आशीषा दी साथी हुआ लै, ता तिउंलै भी ठीक आ, कि गरीबु री दाण देइयौ मज़द कौरा। "
ROM,15,28,एथीलै हाऊं एस काम पुरौ कौरीयौ यरुशलेमा लै डियाऊ और ज़ो दाण तिउंलै कौट्ठै आ कियौ औन्दौ तेस तिउंकै दियाऊ तेथ बासीऐ हाऊं तुमु काऐ आशीयौ स्पेन देशा लै डियाऊ। 
ROM,15,29,"और हाऊं ज़ाणाउ, कि ज़ेबी हाऊं तुमु काऐ आशु लौ, ता तुमु आइलै मसीहा री किम्मती आशीष बांटाऊ। "
ROM,15,30,"और ओ प्यारै साथी विश्वासिउओ, हाऊं प्रभु यीशु मसीह रै नावां कु तुमु कु औरज़ कौराऊ कि तुमै मुं आइलै परमेश्‍वरा कु प्राथना कौरीयौ लगातार मिलियौ रौ, पवित्र आत्मा रै प्यारा रै ज़ौरिऐ। "
ROM,15,31,"कि हाऊं यहुदिया इलाकै रै अविश्वासिऊ कु बौच़ियौ रौऊ, और मेरी सै सेवा ज़ो यरुशलेमा लै आ, विश्वासी लोगु कै ठीक लागा। "
ROM,15,32,और हाऊं परमेश्‍वरा री इच़्छ़ा कु तुमु काऐ खुशी आइलै आशीयौ तुमु आइलै आराम कौरु। 
ROM,15,33,"हाऊं प्राथना कौराऊ कि शान्ति रौ परमेश्‍वर तुमु सौभी आइलै साथाई रौआ, आमीन। "
ROM,16,1,"हाऊं च़ाहा ऊ कि तुमै फीबे री इज़्ज़त कौरा, ज़ुण साथी विश्वासी बौइण और किंख्रिया शैहरा री कलिसिया री दासी आ। "
ROM,16,2,"और तुमु विश्वासी लोगु लै च़ांई, कि प्रभु दी तिंयारौ स्वागत कौरा। और ज़ेज़ी-केज़ी बुशा दी तिंया कै तुमारी ज़रूरत औली, तिंयारी मज़द कौरौ। कैलैकि तिंआऐ भी भौरीऊ री मतलब की मेरी भी मज़द की आ। "
ROM,16,3,"प्रिसका बौइण और भाई अक्विला ज़ो यीशु मसीह दी मुं आइलै काम कौरणै वाल़ै ई, तिउंलै मेरी ढाल आ। "
ROM,16,4,"तिंउऐ मेरी ताइंऐ आपणी ज़िन्दगी खौतरै दी पाई थी और सिरफ हाऊं नाईं, पर दुजी ज़ातीऊ री सारी कलिसिया भी तिउंरौ धन्यबाद कौरा ई। "
ROM,16,5,"तिंया कलिसिया लै भी ढाल, ज़ो तिंउरै घौरा दी कौट्ठै हुआई। मैरै प्यारै इपैनितुसा लै ज़ुण मसीह लै आसिया परदेशा रौ पैहलौ विश्वासी आ, ढाल। "
ROM,16,6,"मरियमा लै ज़ुणिऐ तुमुलै भौरी मैहनत की आ, ढाल। "
ROM,16,7,"भाई अन्द्रुनीकुस और बौइण युनियासा लै ज़ुण मेरी ज़ाती रै ई, और मुं आइलै कैदा ई थै, तिउंलै भी ढाल। इऐ प्रेरिता दी मशहूर ई, और मुं कु पैहलै मसीह रै च़ेलै बौणै थै,। "
ROM,16,8,"अम्पलियातुसा लै, ज़ुण प्रभु दी मैरौ प्यारौ आ, ढाल। "
ROM,16,9,"उरबानुसा लै भी, ज़ुण मसीह दी मुं आइलै काम कौरणै वाल़ौ आ, और आमारै प्यारै इस्तखुसा लै भी ढाल। "
ROM,16,10,"अपिल्लेसा लै भी ज़ासरौ विश्वास पौरखिणै बासीऐ भी मसीह दी लगातार बौड़दै रौ, ढाल। अरिस्तुबुलुसा रै टौबरा लै भी ढाल। "
ROM,16,11,"मैरै ज़ाती रै हेरोदियोन भाई लै ढाल। नरकिस्सुसा रै टौबरा लै ज़ुण मसीह माथै विश्वास कौरा ई, ढाल। "
ROM,16,12,"त्रुफैना और त्रुफौसा बौइणा लै ज़ुणीऐ प्रभु दी भौरी मैहनत की आ, ढाल। प्यारी पिरसिसा लै ज़ुणिऐ प्रभु दी भौरी मैहनत की आ, ढाल। "
ROM,16,13,"रूफुसा लै ज़ुण परमेश्‍वरै खास काम कौरना लै च़ुनौ आ, और तेसरी मां ज़ुण मेरी भी मां ज़िणी आ, दुइया लै ढाल। "
ROM,16,14,"असुंक्रितुस और फिलगोन और हिर्मेस और पत्रुबास और हिर्मेस और तिऊं रै साथा रै विश्वासी भाईऊ लै भी, ढाल। "
ROM,16,15,"फिलुलुगुस और युलिया और नेर्युस और तेसरी बौइण, और उलुम्पास और तिंउरै साथा रै विश्वासी लोगु लै ढाल। "
ROM,16,16,आपु मांझ़िऐ प्यारा कौरी गौल़ै मिलियौ ढाल कौरौ। तुमुलै मसीहा री सारी कलिसिया रै सारै विश्वासियु री तौरफा कु ढाल। 
ROM,16,17,"आबै ओ साथी विश्वासी भाईओ, हाऊं तुमु कु औरज़ कौराऊ, तुमै तिऊं लोगु कु खौबरदार रौऔ, ज़ुण तुमु मांझ़िऐ फूट पा ई और ओरी शिक्षा रै ज़ौरिऐ तुमारी शिक्षा री खिलाफ तुमु विश्वासा दी कमज़ोर कौरा ई। तिऊंकु दूर रौ। "
ROM,16,18,"कैलैकि इणै लोग आमारै प्रभु मसीह रै नाईं, पर सै आपणै फाइदै लै सेवा कौरा ई। इऐ लोग मिठी-मिठी बुशा कौरी सिधै-साधै लोगु बहकावा ई। "
ROM,16,19,"तुमारी हुकम मानणै री खौबर सारै लोगु मांझ़िऐ फौइली गोई आ, एथीलै हाऊं तुमारै बारै दी खुशी मौनावाउ। पर हाऊं इणौ च़ाहा ऊ, कि तुमै भलाईलै बुद्धि वाल़ै, पर बुराई लै भोल़ै बौणी रौ। "
ROM,16,20,शान्ति रौ परमेश्‍वर शैतान शिगरी तुमारै बांगणै थालै नाष कौरावा सा। आमारै प्रभु यीशु मसीह री बौड़ी दया तुमु माथै औन्दै थाका लागी। 
ROM,16,21,"मुं आइलै काम कौरणै वाल़ौ तीमुथियुसा री, और मेरी ज़ाती रै लुकियुस और यासोन और सोसिपत्रुसा री तुमुलै ढाल। "
ROM,16,22,मेरी चिट्ठी लिखणेवाल़ै तिरतियुसा रौ प्रभु दी तुमुलै ढाल। 
ROM,16,23,"गयुस ज़ुण मेरी और कलिसिया री मैहमानबाज़ी कौरणै वाल़ौ आ तेसरी तुमुलै, ढाल। इरास्तुस ज़ो इलाकै रौ भण्डारी आ, और भाई क्वारतुसा री, तुमुलै ढाल। "
ROM,16,24,हाऊं प्राथना कौराऊ कि आमारै प्रभु यीशु मसीह री बौड़ी दया तुमु सारेऊ माथै औन्दै थाकाली लागी। 
ROM,16,25,"आबै तुमुकै मेरी खुशी री खौबर ज़ो यीशु मसीह रै बारै दी आ परचार कौरीयौ तुमु विश्वासा दी मज़बूत कौरी सौका आ, कैलैकि भौरी पैहलै ओउलै इऐ खुश-खौबरी तुमु कु च़ोरुई थाकी। "
ROM,16,26,"पर आबै पौगड़ै हुइयौ ज़ो पैहला कु आ तेस परमेश्‍वरा रै हुकमा कौरी भविष्यवक्तु री किताबी रै ज़ौरिऐ सारी ज़ातीऊ कै बोली गौ आ, कि सै विश्वासा कौरी हुकम मानणै वाल़ै हुआ। "
ROM,16,27,तेसी री सिरफ एक ई औकलमंद परमेश्‍वरा री यीशु मसीह रै ज़ौरिऐ जुगै–जुगै महिमा औन्दै थाकाली लागी। आमीन। 
1CO,1,1,हाऊं पौलुस इऐं चिट्ठी लिखाऊ। हाऊं परमेश्‍वरा री मौरज़ी कौरी यीशु मसीह रौ प्रेरित हुणा लै ऊ चुनौ औन्दौ। हाऊं इदै आमारै साथी विश्वासी भाई सोस्थिनेसा आइलै ऊ। 
1CO,1,2,हाऊं तुमु कुरिन्थुसा री कलिसिया लै लिखाऊ ज़ुण परमेश्‍वरा रै ज़ौरिऐ तेसरै पवित्र लोग हुणा लै ई औटाऐ औन्दै। तिणीऐ तुमै यीशु मसीह रै ज़ौरिऐ तिऊं ज़िणै पवित्र चाणै ई ज़ुण हर ज़ागाह दी आमु सारेऊ रै प्रभु यीशु मसीह रै नावां दी प्राथना कौरा ई। 
1CO,1,3,हाऊं प्राथना कौराऊ कि आमारौ परमेश्‍वर और प्रभु यीशु मसीह री तौरफा कु तुमुलै बौड़ी दया और शान्ति मिलदै थाका लागी। 
1CO,1,4,"हाऊं तुमारै बारै दी आपणै परमेश्‍वरा रौ धन्यबाद कौराऊ, एथीलै कि परमेश्‍वरा री इऐ बौड़ी दया तुमु माथै यीशु मसीह दी हुई। "
1CO,1,5,"कि यीशु मसीहा दी हुईयौ तुमैं हर बुशा दी, मतलब सारै वचन और सारी औकला दी अमीर की गोऐ, "
1CO,1,6,"तुमु दी पाक्कौ हुई गौ, कि ज़ो कुछ़ आमुऐ तुमुकै प्रभु यीशु रै बारै दी बोलौ आ सेऊ सौच़्च़ौ आ। "
1CO,1,7,"एथीलै केज़ै भी आत्मिक वरदाना दी तुमुलै कामी नाईं, ज़ेबी तुमैं आमारै प्रभु यीशु मसीह रै पौगड़ौ हुणै री बाट लोड़ाई। "
1CO,1,8,परमेश्‍वर तुमु आखरी झ़ांऊ विश्वासा दी मज़बूत भी कौरा आ कि तुमैं आमारै प्रभु यीशु मसीहा रै वापिस आशणै रै दिना दी धौर्मी रौ। 
1CO,1,9,"परमेश्‍वर सौच़्च़ौ आ, ज़ुणिऐ तुमैं आपणै छ़ोहरु यीशु मसीह आइलै साथी हुणा लै औटाऐ ई। "
1CO,1,10,"ओ मैरै प्यारै साथी विश्वासिउओ, हाऊं आमारै यीशु मसीह रै हक्‍का कौरी काठी ई औरज़ कौराऊ कि तुमैं सारै एकी-दुजेऊ आइलै राज़ी हुऔ, तुमु मांझ़िऐ फूट ना औआ, पर एक ई मन, और सोच़ा आइलै मिलियौ रौ। "
1CO,1,11,"कैलैकि ओ मैरै प्यारै साथी विश्वासिउओ, खलोऐ रै टौबरा रै लोगुऐ मुकै तुमारै बारै दी बोलौ आ कि तुमु मांझ़िऐ झ़ौगड़ै ई हुंदै लागै औन्दै। "
1CO,1,12,"मैरै बोलणै रौ मतलब इणौ आ कि तुमु मांझ़िऐ केज़ै ता बोलाई इणौ कि मैरौ गुरु पौलुस आ केज़ै बोलाई मैरौ गुरु आ “अपुल्लोस,” केज़ै बोलाई, मैरौ गुरु आ “मसीह।” "
1CO,1,13,का मसीह बांटुइ गौ आ? का पौलुस तुमुलै क्रुसा माथै च़ौड़ाई गौ आ? या तुमुलै पौलुसा रै नावां दी बपतिस्मौ मिलौ आ? 
1CO,1,14,हाऊं परमेश्‍वरा रौ धन्यबाद कौराऊ कि दुई भाई क्रिस्पुस और गयुसा छ़ाड़ियौ मुंइऐ तुमु मांझिया कु कासी लै भी बपतिस्मौ नाईं दैऔ। 
1CO,1,15,किऐ इणौ ना च़ांई हुऔ कि कोई तुमुलै इणौ बोला कि तुमुलै मैरै नावां कौरी बपतिस्मौ मिलौ आ। 
1CO,1,16,और मुंइऐ स्तिफनुसा रै टौबरा लै भी बपतिस्मौ दैऔ। इऊं छ़ाड़ियौ हाऊं नाईं ज़ाणदौ कि मुंइऐ तौंइऐ कासलै बपतिस्मौ दैऔ। 
1CO,1,17,"कैलैकि यीशु मसीहै हाऊं बपतिस्मौ दैंदै नाईं बल्कि खुशी री खौबरी शुणाउणा लै ऊ भेज़ौ औन्दौ। मुइंऐ एस कामा लै संसारा रै ज्ञाना रौ इस्तेमाल नाईं कियौ, कि इणौ ना च़ांई हुऔ कि मसीहा रै क्रुसा री बूश बेकार औआ। "
1CO,1,18,"कैलैकि क्रुसा री काआणी नाश हुणै वाल़ेउ लै ता मुर्खता सा, पर आमु छ़ुटकारै पाइणै वाल़ेउ लै परमेश्‍वरा री तागत आ। "
1CO,1,19,"कैलैकि पवित्रशास्त्रा दी परमेश्‍वर बोला आ कि, “हाऊं ज्ञान वाल़ेउ रौ ज्ञान खातम कौराऊ, और सौमझ़दारु री सौमझ़ छ़ोटी कौराऊ।” "
1CO,1,20,किऐ रौ ज्ञान वाल़ौ? किऐ रौ शास्त्री? किऐ रौऐ इऐं धौतरी रै वाद-विवाद कौरणै वाल़ै? का परमेश्‍वरै धौतरी रै ज्ञाना लै मुर्ख नाईं बोलौ? 
1CO,1,21,"कैलैकि ज़ेबी परमेश्‍वरा ज्ञाना रै मुताबिका कौरी सण्सारै ज्ञाना कु परमेश्‍वर नाईं ज़ाणौ, तैबै परमेश्‍वरा कै इणौ आच़्छ़ौ लागौ कि एज़ै परचारा री मुर्खता रै ज़ौरिऐ विश्वास कौरणै वाल़ेऊ लै छ़ुटकारौ दैऔ। "
1CO,1,22,"यहुदी ता निशाण च़ाहा ई, और दुजी ज़ाती रै लोग ज्ञान लोड़ाई। "
1CO,1,23,"पर आमै ता तेस यीशु मसीह रौ परचार कौरी ज़ुण आमु आमारै पापा कु छ़ुड़ाउणा लै क्रुसा माथै च़ौड़ौ आ, ज़ुण यहुदी लै ठोकरा रौ कारण और दुजै ज़ातीऊ लै आ मुर्खता। (कैलैकि यहुदी लोग सुंच़ा थै कि मसीहा सौदा लै ज़िउंदौ रौआ आ, एथीलै सै विश्वास नाईं कौरी बौल़ै कि यीशु ई मसीहा सा) "
1CO,1,24,"पर ज़ेज़ै परमेश्‍वरै औटाऐ ई, सै च़ाऊ यहुदी ई, च़ाऊ दुजी ज़ाती रै दुइया लै एऊ मसीह, परमेश्‍वरा री तागत और ज्ञान आ। "
1CO,1,25,"कैलैकि परमेश्‍वरा री मुर्खता लोगु रै ज्ञाना कु भौरी ज्ञान वाल़ी आ, और परमेश्‍वरा री कमज़ोरी लोगु री शक्ति कु भौरी शक्ति वाल़ी आ। "
1CO,1,26,"ओ मैरै प्यारै साथी विश्वासिउओ, याद कौरौ ज़ेबी परमेश्‍वरै तुमै औटाऐ थै, तेबी भौरिऊ कै ना ता शरीरा रै मुताबिक ज्ञान थौ और ना तागत थी और ना जानै-मानै थै। "
1CO,1,27,"पर परमेश्‍वरै धौतरी रै मुर्ख चुनी ऐरै ई कि सै ज्ञान वाल़ेऊ बेइज़्ज़त कौरा, और परमेश्‍वरै धौतरी रै कमज़ोर चुनी ऐरै ई कि ज़ाणदार लोगु वाल़ेऊ शर्मिंदै कौरा। "
1CO,1,28,"और परमेश्‍वरै धौतरी रै कगांल और ज़ो केज़ै कौरमा रै नाईं और ज़ुण नाईं भी ई, सै भी छ़ांटी ऐरै ई कि तिऊं ज़ुण आसती ई। बेकार सौमझ़ा। "
1CO,1,29,परमेश्‍वरै इणौ एथीलै कियौ ताकी केज़ौ भी प्राणी परमेश्‍वरा काऐ घमण्ड ना कौरा। 
1CO,1,30,"पर परमेश्‍वरा री तौरफा कु तुमैं यीशु मसीह दी ई, ज़ो परमेश्‍वरा री तौरफा कु आमुलै बौणौ, मतलब धौर्म, पवित्रता, और छ़ुटकारौ। "
1CO,1,31,"ताकी ज़िणौ पवित्रशास्त्रा दी आ लिखौ औन्दौ, तिणी ई हुआ, “ज़ुण घमण्ड कौरालौ सेऊ प्रभु दी घमण्ड कौरा।” "
1CO,2,1,"ओ मैरै प्यारै साथी विश्वासिउओ, हाऊं तुमु काऐ ना ता बौड़ी-बौड़ी बुशु बोलदै आशौ और ना औकलमंद बौणनै री कोशिष कौरी पर हाऊं ता इदै परमेश्‍वरा री खौबर शुणाउंदै आशौ थौ। "
1CO,2,2,कैलैकि मुंइऐ इणौ ठाणी ऐरौ थौ कि तुमु मांझ़िऐ यीशु मसीह यानी कि क्रुसा माथै च़ौड़ाऐ औन्दै मसीह रै बारै दी ई ज़ाणु। 
1CO,2,3,"हाऊं कमज़ोर हुइयौ और डौरियौ, और भौरी कांबियौ तुमु आइलै रौ। "
1CO,2,4,"और मैरै वचन और मैरै परचारा दी ज्ञाना री लुभाउणै वाल़ी बुशै नाईं, पर पवित्र आत्मै तुमुकै शक्ति कौरी देखाऔ कि ज़ेज़ी खौबर मुंइऐ तुमुकै शुणाई आ सै सौच़्च़ी थी। "
1CO,2,5,"एथीलै कि तुमारौ विश्वास लोगु रै ज्ञाना माथै नाईं, पर परमेश्‍वरा री शक्ति माथै विश्वास औआ। "
1CO,2,6,"तैबै भी हाऊं तिउंकै ज़ुण आत्मिक्ता दी पाक्कै ई ज्ञाना री बुशै शुणावा ऊ, इयौ ज्ञान ना ता धौतरी रौ और ना धौतरी रै आफसरा रौ आसतौ ज़ो नाश हुणौ आ। "
1CO,2,7,"पर आमै परमेश्‍वरा रौ सेऊ गुप्त ज्ञान, भेदा री रीती माथै बोली आ, ज़ो परमेश्‍वरै पैहला ओउलै आमारी महिमा लै छ़ाड़ौ। "
1CO,2,8,"ज़ो एस धौतरी रै आफसरा मांझिया कु काइयै ना ज़ाणौ, कैलैकि अगर सै ज़ाणा थै ता सै सर्व-शक्तिमान प्रभु क्रुसा माथै ना च़ौड़ावा थै। "
1CO,2,9,"पर ज़िणौ लिखौ आ, “ज़ो बुशै आखिऐ ना देखी और कौन्थुऐ ना शुणी, और ज़ो बुशै आदमी रै मौना दी ना आशी, और सेई बुशै परमेश्‍वरै आपु आइलै प्यार कौरणै वाल़ेउ कालै तैयार की आ।” "
1CO,2,10,"पर परमेश्‍वरै सै बुशै आपणी आत्मा रै ज़ौरिऐ आमु माथै पौगड़ौ की, कैलैकि आत्मा सारी बुशै, मतलब परमेश्‍वरा री मिठी बुशै भी परखा सा। "
1CO,2,11,"आदमी मांझ़िऐ कुण ज़ाणा सा केज़ै आदमी री बुशै, सिरफ आत्मा ज़ो तेसदी आ? तिणी ई परमेश्‍वरा री बुशै भी कोइयौ नाईं ज़ाणदौ, सिरफ परमेश्‍वरा री आत्मा। "
1CO,2,12,"पर आमुऐ धौतरी री आत्मा नाईं, पर सेज़ी आत्मा पाई आ ज़ो परमेश्‍वरा री तौरफा कु आ कि आमै तिऊं बुशु ज़ाणी ज़ो परमेश्‍वरै आमुकै देई आ। "
1CO,2,13,"आमै तिऊं लै ज़ुण आत्मिक ई, आत्मिक बुशु रौ बखाण लोगु रै ज्ञाना री बोली दी नाईं पर आत्मिक बोली दी कौरी ई। "
1CO,2,14,"पर शरीरिक आदमी परमेश्‍वरा री आत्मा री सौच़्च़ाई नाईं मानदौ, कैलैकि सै बुशै तिउंरी नौज़री दी मुर्खता री बुशै ई, और ना सेऊ तिऊं बुशु ज़ाणी सौकदौ कैलैकि तिऊं री ज़ांच़ आत्मिक रीती कौरी हुआ सा। "
1CO,2,15,"आत्मिक आदमी सब कुछ़ परखा सा, पर सेऊ आपु कासी कु नाईं पौरखिंदौ "
1CO,2,16,"इऐ बूश सौच़्च़ी आ ज़िणौ पवित्रशास्त्रा दी आ लिखौ औन्दौ, “कोई भी प्रभु रै ज़िवा री बूश नाईं ज़ाणी सौकदौ। और कोई तेसकै शिखाई नाईं सौकदौ।” पर आमै विश्वासी सौमझ़ी सौकी कि मसीह रै ज़िवा दी का सा। "
1CO,3,1,"ओ मैरै प्यारै साथी विश्वासिउओ, ज़ेबी हाऊं तुमु आइलै थौ तेबी हाऊं तुमुकै गैहरी शिक्षा नाईं शिखाई बौल़ौ, ज़िणौ आत्मिक लोगु कै शिखावा थौ। मुइंऐ तुमु आइलै इणी बुशै लाइणी पौड़ी ज़िणै कि तुमै इऐं दुनिया रै ई और मसीह ज़िन्दगी दी लोल़डै ई। "
1CO,3,2,"सेज़ै बौगतै मुंइऐ तुमुलै परमेश्‍वरा रै वचना कु आसान शिक्षा शिखाई, ज़िणौ एक आदमी लोल़डै लै दूध दिया सा। मुइंऐ परमेश्‍वरा रै वचना कु गैहरी शिक्षा नाईं शिखाई ज़ो नाज़ ज़िणी आ, कैलैकि तुमै तेथलै त्यार नाईं थै। "
1CO,3,3,"कैलैकि इबी झ़ाऊं तुमै संसारिक लोगु ज़िणी ज़िन्दगी ज़िआ ई, एथीलै कि ज़ैबै तुमु दी ज़लन और लौड़ाई-झ़ौगड़ै ई तैबै का इणौ साबित नाईं कौरदै कि तुमै संसारा रै ई? और तुमारौ च़ाल-च़लन इणै लोगु ज़िणौ आ ज़ुण प्रभु रै नाईं। "
1CO,3,4,"कैलैकि ज़ैबै एक बोला सा, “हाऊं पौलुसा रौ ऊ” और दुजौ, “हाऊं अपुल्लोसा रौ ऊ” ता का तुमै संसारिक लोगु ज़िणै नाईं? "
1CO,3,5,"अपुल्लोस का सा? और का सा पौलुस? सिरफ सेवक, ज़ासरै ज़ौरिऐ तुमुऐ परमेश्‍वरा माथै विश्वास कियौ, आमु हर एकीऐ तिणौ काम कियौ आ ज़िणौ परमेश्‍वरै कौरना लै सांभौ थौ। "
1CO,3,6,"अगर हाऊं डोखरै रौ औनैणै देइयौ सौमझ़ाऊ ता मुंइऐ बीज बौऔ, अपुल्लोसै सिंच़ाऔ पाणी कौरी, पर परमेश्‍वरै बौड़ाऔ। "
1CO,3,7,"एथीलै ना ता बौइणै वाल़ौ कुछ़ आ और ना सिंच़ाई कौरणै वाल़ौ, पर परमेश्‍वर ई सब कुछ़ आ ज़ो बौड़ाउणै वाल़ौ आ। "
1CO,3,8,बौइणै वाल़ौ और सिंच़ाई कौरणै वाल़ौ दुइयौ एक ज़िणी सा। पर हर एक आदमी कौमाई कौरी आपणी ई परमेश्‍वरा कु आपणी मज़दुरी पा सा। 
1CO,3,9,कैलैकि आमै परमेश्‍वरा रै साथी ई। तुमैं परमेश्‍वरा रै डोखरै और परमेश्‍वरा रै चाणै औन्दै। 
1CO,3,10,"परमेश्‍वरा री तिऐं बौड़ी दया रै ज़ौरिऐ ज़ो मुकै दैऔ औन्दौ, मुंइऐ बुद्धिमान राज़मिस्त्री री पौई पाई, और दुजौ तेथ माथै चिणाई कौरा आ। पर हर एक आदमी च़ोकसी दी रौइयौ कि सेऊ तेस माथै किणी चिणाई कौरा सा। "
1CO,3,11,"कैलैकि तिऐं पौई छ़ाड़ियौ ज़ो पौड़ी ऐन्दी आ, और सै पौई यीशु मसीह आ, कोई भी दुजी पौई नाईं पाई बौल़दौ। "
1CO,3,12,"अगर कुण इंऐ पौई माथै सुनौ या च़ाँदी या भौरी किमत्ती पात्थर या काठ या घासा भूसा री चिणाई कौरा, "
1CO,3,13,"ता सारै काम पौगड़ौ हुआई। कैलैकि सेज़ौ दिन तेसलै बोला, एथीलै कि आगी आइलै पौगड़ौ हुआ और सै आग हर एक काम परखा कि किणौ आ। "
1CO,3,14,"ज़ासरौ काम तेस माथै बौणीयौ टेकी रौआ, सेऊ मज़दुरी पा सा। "
1CO,3,15,"अगर कासरौ काम ज़ौल़ी जा लौ, ता सेऊ नुकसान उठावा लौ। पर सेऊ आपु पोरु बौच़ा लौ ज़ौल़दै-ज़ौल़दै। "
1CO,3,16,"का तुमैं नाईं ज़ाणदै कि तुमैं परमेश्‍वरा रै घौर आ, और परमेश्‍वरा रौ आत्मा तुमु बितै रौआ? "
1CO,3,17,"अगर कुण परमेश्‍वरा रौ घौर नाश कौरालौ ता परमेश्‍वर तेस नाश कौरा सा। कैलैकि परमेश्‍वरा रौ घौर पवित्र आ, और सेऊ घौर तुमैं ई। "
1CO,3,18,"अगर कुण आपुलै दुनिया रै लोगु री नौज़री दी ज्ञानी सौमझ़ा लौ, ता तुमै आपुलै मुर्ख बौणौ, ताकी तुमै परमेश्‍वरा री नौज़री दी सौच़्च़ी ज्ञानी बौणा। "
1CO,3,19,"कैलैकि एस धौतरी रै लोगु रौ ज्ञान परमेश्‍वरा काऐ मुर्खता सा, ज़िणौ पवित्रशास्त्रा दी आ लिखौ औन्दौ कि, “परमेश्‍वर ज्ञानिऊ तिऊं री च़ालाकी दी फौसावा सा,” "
1CO,3,20,"पवित्रशास्त्र इणौ भी बोला आ, “प्रभु ज्ञानिउ रै बिच़ार ज़ाणा कि सै सब बेकार ई।” "
1CO,3,21,"एथीलै कासी भी खास लोगु माथै घमण्ड कौरणौ बन्द कौरा, कैलैकि परमेश्‍वरै सारी च़िज़ै तुमारी भौलाई लै देई गोई आ। "
1CO,3,22,"का पौलुस, का अपुल्लोस, का कैफा, का धौतरी, का ज़िन्दगी, का मौरण, का च़ालदै लागौ औन्दौ, का आशणै वाल़ौ, सारौ कुछ़ तुमारौ आ, "
1CO,3,23,"और तुमैं मसीह रै ई, और मसीह परमेश्‍वरा रौ आ। "
1CO,4,1,"आच़्छ़ौ ता इणौ आ कि लोग आमु सिरफ यीशु मसीह रै खज़ान्च़ी सौमझ़ा, ज़ासकै परमेश्‍वरा रै भेदा री ज़िम्मेबारी आ सांबी ऐन्दी। "
1CO,4,2,खज़ान्च़ी सौच़्च़ौ और विश्वास वाल़ौ औणौ च़ांई। 
1CO,4,3,मुलै एज़ी बुशा री कोई ज़ुरुरी नाईं कि तुमै मतलब लोगु रौ कोई कोरट मुं लायक ना सौमझ़ा। हाऊं आपु भी आपणौ फैसलौ नाईं कौरदौ। 
1CO,4,4,"कैलैकि मैरौ मन मुं केज़ी भी बुशा दी दोषी नाईं चाणदौ, पर इणै कौरी हाऊं बिणा गौलती वाल़ौ नाईं बौणदौ कैलैकि मुं पौरखणै वाल़ौ प्रभु आ। "
1CO,4,5,एथीलै प्रभु रै आशणै झ़ाऊं कोई भी कासी ना पौरखा। प्रभु लोगु रै विच़ार साफ-साफ बोला आ ज़ासरै बारै दी कोई ना ज़ाणदौ। और सेऊ तिउंरै ज़िवा रै मकसद पौगड़ै कौरा आ। तैबै परमेश्‍वरा री तौरफा कु हर एकी री बौड़ाई हुणी आ। 
1CO,4,6,"ओ मैरै प्यारै साथी विश्वासिउओ, मुंइऐ आपणै और अपुल्लोसा रै बारै दी तुमुकै बोलौ थौ ताकी तुमुलै आमारै औनैणै कु इणी शिक्षा मिला, कि ज़ो कुछ़ पवित्रशास्त्रा दी आ लिखौ औन्दौ तेथकु औगांऊ ना बौड़नौ। और इणौ आच़्छ़ौ नाईं कि अगर तुमै एकी री इज़्ज़त कौरा ई और दुजेऊ रौ विरोधा कौरा ई। "
1CO,4,7,"कैलैकि तुमु दी और दुजेऊ दी कुण भेद कौरा सा? और ताउंकै का सा ज़ो ताइंऐ (दुजेऊ कु) नाईं पाऔ? और ज़ैबै कि ताइंऐ (दुजेऊ कु) पाऔ आ, ता इणौ घमण्ड कैलै कौरा ई कि मानौ नाईं पाऔ? "
1CO,4,8,"तुमारै ता पेट भौरुइ गौऐ आ, सेठ हुई गौऐ, तुमुऐ बिण आमुऐ राज़ कियौ। पर आच़्छ़ौ हुआ थौ कि तुमै राज़ कौरा थै कि आमै भी तुमु आइलै राज़ कौरा थै। "
1CO,4,9,"मेरी सौमझ़ी दी परमेश्‍वरै आमै प्रेरित सारेऊ कु आखरी ज़ागाह दी तिऊं लोग बाशीऐ छ़ाड़ै ई, ज़ासरी मौरणै री हुकम हुई गोइ आ। कैलैकि आमै धौतरी रै लोगु लै और सौरगदूत और लोगु लै एक तौमाशौ बौणै ई। "
1CO,4,10,"आमै मसीहा लै मुर्ख ई, पर तुमै मसीहा दी बुद्धी वाल़ै ई। आमै कमज़ोर ई पर तुमै शक्ति वाल़ै ई। तुमुलै इज़्ज़त मिला सा, पर आमारी बेइज़्ज़ती हुआई। "
1CO,4,11,"आमै एज़ै दिना झ़ांऊ भोखै चीशै और फाटै-पुराणै जुड़कै दी रौऐ, और मार खाई और आमुकै घौर नाईं ई। "
1CO,4,12,"और मैहनत कौरी ई, और आपणै ई हाथा री कौमाई खाई ई। लोग आमुलै बुरौ बोलाई, आमै तिउंलै आशीष देई ई। सै आमु सतावा ई, आमै सहन कौरी ई। "
1CO,4,13,सै आमु बदनाम कौरा ई पर आमै तिऊं आइलै नौरमाइऐ बुशै लाई ई। इबी झ़ाऊं लोग आमारी इज़्ज़त नाईं कौरदै तिउंरी नौज़रिऐ आमारी कोई किम्मत नाईं आसती। 
1CO,4,14,"हाऊं तुमारी बेइज़्ज़ती कौरना लै इऊं बुशै नाईं लिखदौ, पर आपणै प्यारै लोल़डै ज़ाणियौ तुमु सौमझ़ावा ऊ। "
1CO,4,15,"कैलैकि अगर मसीहा दी तुमारै शिखाउणै वाल़ै भौरी सारै भी औलै, तैबै भी तुमारै बाब भौरी नाईं। एथीलै कि मसीह यीशु दी खुशी री खौबरी रै ज़ौरिऐ हाऊं तुमारौ बाब हुऔ। "
1CO,4,16,एथीलै हाऊं तुमु कु औरज़ कौराउ कि मुं ज़िणी च़ाल च़ालौ। 
1CO,4,17,"मुंइऐ तीमुथियुस ज़ो प्रभु दी प्यारौ और विश्वास वाल़ौ छ़ोहरु आ, तुमु काऐ भेज़ौ आ। सेऊ तुमु मसीहा दी मैरौ च़ाल-च़लण याद कौरावा, ज़िणौ कि हाऊं हर ज़ागाह दी और एक कलिसिया दी शिक्षा दियाऊ। "
1CO,4,18,"कुण ता इणै फूली गौऐ आ, मानौ कि हाऊं तुमु काऐ आशदौ ई नाईं। "
1CO,4,19,"पर प्रभुऐ च़ाऔ ता हाऊं तुमु काऐ शिगरी आशाऊ, तैबै ना सिरफ तिऊं घमण्डिऊ री शिक्षा, पर तिउंरी तागत भी ज़ाणाऊ। "
1CO,4,20,कैलैकि परमेश्‍वरा रौ राज़ बुशु दी नाईं पर शक्ति दी आ। 
1CO,4,21,"तुमै का च़ाहा ई? का हाऊं डिंगै कौरीऐ तुमु काऐ आशु, या प्यार और निउलै री आत्मा आइलै? "
1CO,5,1,"मुंइऐ लोग इणै बोलदै शुणै ई कि तुमु मांझ़िऐ कुछ़ लोग गान्दै काम कौरा ई यानी के इणै गान्दै काम ज़ो अविश्वासी लोगु मांझ़िऐ भी नाईं औन्दै, कि एक आदमी आपणै बाबा री छ़ेउड़ी आपुलै छ़ाड़ा। "
1CO,5,2,"और तुमै शोक ता नाईं कौरदै, ज़िणै कौरी इणै कामा कौरणै वाल़ौ तुमु मांझ़िया कु पोरु गाड़िया, पर घमण्ड कौरा ई। "
1CO,5,3,हालांकि हाऊं तिऐ तुमु आइलै नाईं थौ पर आत्मा रै भाव तुमु आइलै हुइयौ मानौ ज़िणौ तुमु आइलै हाज़िर ऊ। इणै काम कौरणै वाल़ै रै बारै दी एज़ौ हुकम देई ऐरौ आ 
1CO,5,4,कि ज़ैबै तुमै और मेरी आत्मा आमारै प्रभु यीशु री शक्ति आइलै कौठै हुआ ता इणौ आदमी आमारै प्रभु यीशु रै नावां कौरी 
1CO,5,5,"शरीरा रै नाशा कौरना लै शैताना कै सौंभाल़ा, ताकी तेसरी आत्मा प्रभु यीशु रै दिना दी छ़ुटकारौ पा। "
1CO,5,6,"घमण्ड कौरणौ बन्द कौरौ। का तुमै नाईं ज़ाणदै ज़िणौ थोड़ौ ज़ेई संज़ेड़ौ पुरौ मुछ़ौ औन्दौ पिठौ ओसारा, तिणी ई अगर एक आदमी लै पाप कौरणै री इज़्ज़ाज़त दिया लै ता ज़ल्दी सारै लोगु माथै पाप कौरणै रौ असर पौड़ा सा। "
1CO,5,7,"आपकु पुराणौ संज़ेड़ौ गाड़ियौ तुमै शुद्ध हुऔ कि नौउवौ मुछ़ौ औन्दौ पिठौ बौणौ ताकी तुमै बिणा संज़ेड़ै वाल़ै हुआ। कैलैकि आमारौ भी फसह रौ साज़ौ, ज़ो यीशु मसीह आ, बौल़ी हुऔ आ। "
1CO,5,8,"एथीलै आशौ, आमै साज़ै दी खुशी मौनाई, ना ता पुराणै संज़ेड़ै कौरी और ना बुराई और ना दुष्टता रै संज़ेड़ा कौरी, पर सीधाई और सौच़्च़ाई री बिणा संज़ेड़ै री रोटी कौरी "
1CO,5,9,मुंइऐ आपणी पिछ़ली चिट्ठी दी तुमुलै लिखौ आ गान्दै कामा कौरणै वाल़ेउ री संगती दी ना रौएऊ। 
1CO,5,10,"इणौ नाईं कि तुमै बिल्कुल इऐं धौतरी रै गान्दै कामा कौरणै वाल़ेउ री, या लोभिऊ री, या धोखौ दैणै वाल़ेऊ री, या मूर्ती पुज़णै वाल़ेउ री संगती नाईं कौरौ। कैलैकि एज़ी हालतीऐ ता तुमु धौतरी कु निकुल़नौ ई जा। "
1CO,5,11,"पर मैरौ बोलणौ इणौ आ कि अगर कुण आपुलै विश्वासी बोलीयौ, गान्दै काम, या लोभी, या मूर्ती पुज़णै वाल़ौ, या गाल़ी दैणै वाल़ौ, या सुरी पिणै वाल़ौ, या बुराई कौरणै वाल़ौ औलौ ता तेसरी संगती नाईं कौरणी। इदरा झ़ांऊ कि इणै आदमी आइलै रोटी भी ना खाइयौ। "
1CO,5,12,कैलैकि इऐ मेरी ज़िम्मेबारी नाईं आसती कि हाऊं अविश्वासी लोग गुनाहगार चाणु। पर पाक्कै कौरीयौ तिऊं धौमकाऊ ज़ुण तुमारी कलिसिया रै लोग ई। 
1CO,5,13,"पर अविश्वासिऊ रौ फैसलौ परमेश्‍वर कौरा सा। पवित्रशास्त्र बोला आ, तेस गान्दै काम कौरणै वाल़ौ आपु मांझ़िऐ कु पोरु गाड़ौ। "
1CO,6,1,तुमु मांझ़िऐ इणौ कुण आ ज़ुण आपसी झ़ौगड़ै रै फैसलै लै अधर्मी फैसलै कौरणै वाल़ै काऐ डिआ और परमेश्‍वरा रै लोगु काऐ नाईं लै डिआ? 
1CO,6,2,"का तुमै नाईं ज़ाणदै कि परमेश्‍वरा रै लोग इऊं दुनिया रै लोगु रौ फैसलौ कौरा ई? एथीलै ज़ैबै तुमुऐ धौतरी रै लोगु रौ फैसलौ कौरणौ आ, तैबै का तुमै छ़ोटै कु छ़ोटै झ़ौगड़ै रौ भी फैसलै कौरणै लायक नाईं? "
1CO,6,3,का तुमै नाईं ज़ाणदै कि आमै परमेश्‍वरा रै दूता रौ फैसलौ कौरी? तैबै का इऐं ज़िन्दगी री बुशु रौ फैसलौ नाईं कौरुलै? 
1CO,6,4,"अगर तुमुऐ ज़िन्दगी री बुशु रौ फैसलौ कौरणौ औलौ, का तिऊं बोशाल़ाई ज़ास कलिसिया दी कुछ़ नाईं सौमुझ़दै? "
1CO,6,5,"हाऊं तुमु बेइज़्ज़त कौरना लै इणौ बोलाऊ। का सौच़्च़ी तुमु मांझ़ी एक भी बुद्धिमान नाईं मिलदौ, ज़ो आपणै विश्वासी भाईऊ रौ फैसलौ कौरी बौल़ा? "
1CO,6,6,"तुमु विश्वासिऊ रौ आपु मांझ़िऐ मुकदमौ हुआ, और सेऊ भी अविश्वासी लोगु रै सामनै। "
1CO,6,7,"ज़ेबी तुमु मांझ़िऐ एक विश्वासी दुजै विश्वासी कोरटा दी निंआई ता ज़िणौ एक विश्वासी ऐ मिली-ज़ुलियौ ज़िन्दगी ज़िउणी च़ांई तेथदी तुमै नाकाम हुई गौऐ ई। तुमुऐ ता इणौ कौरणौ च़ांई कि तुमै दुजेऊ री बुराई सहन कौरा, और आपणौ नुकसान औणै दैऔ। "
1CO,6,8,पर तुमै ता आपणै ई विश्वासी भाई आइलै बुराई कौरा ई और तेसलै धोखौ दियाई। 
1CO,6,9,"का तुमै नाईं ज़ाणदै कि बुराई कौरणै वाल़ै लोग परमेश्‍वरा रै राज़ा रै हक्क्की नाईं औन्दै? कोई भी तुमुलै धोखौ ना दिया, कैलैकि ना गान्दै काम कौरणै वाल़ै, ना मूर्ती पुज़णै वाल़ै, ना दुजै री छ़ेउड़ी आइलै रौइणै वाल़ै, ना लुच्च़ै, ना गान्दै आदमी आइलै रौइणै वाल़ै, "
1CO,6,10,"ना च़ोर, ना लोभी, ना सुरी पिणै वाल़ै, ना गाल़ी देणै वाल़ै, ना बुराई कौरणै वाल़ै, परमेश्‍वरा रै राज़ा रै वारीस औन्दै। "
1CO,6,11,"और तुमु मांझ़ी केती ता इणै थै। पर प्रभु यीशु मसीह रै नावां कौरी और आमारै परमेश्‍वरा री आत्मा कौरी तुमारै पाप धोउई गौऐ, और तिणीऐ तुमै पवित्र और आपणी नौज़री दी धौर्मी चाणै। "
1CO,6,12,"तुमु मांझ़िऐ कुछ़ इणौ बोलालै कि, “मुकै सब कुछ़ कौरणै री इज़्ज़ाज़त आ।” ओ पर सब कुछ़ फाइदै री नाईं। हाऊं इणौ बोली सौका ऊ, “मुकै सब कुछ़ कौरणै इज़्ज़ाज़त आ,” पर हाऊं केज़ी भी च़िज़ा रौ गुलाम नाईं बौणदौ। "
1CO,6,13,"कइऐ इणै भी बोलाई कि, रोटी पेटालै और पेट रोटी लै आ, इऐ सौच़्च़ी बूश आ। पर परमेश्‍वर शरीर और रोटी दुइया नाष कौरा सा। शरीर गान्दै कामा लै नाईं बल्कि आमुऐ आपणै शरीरा कु तिणौ कौरणौ च़ांई ज़िणौ प्रभु च़ाहा सा। और आमारौ शरीर प्रभु लै आ। "
1CO,6,14,"परमेश्‍वरै आपणी शक्ति कौरी प्रभु ज़िउंदौ कियौ, और आमु भी ज़िउंदौ कौरा सा। "
1CO,6,15,का तुमै नाईं ज़ाणदै कि तुमारौ शरीर मसीह रौ आंग आ? तैबै का हाऊं मसीहा री आंग नीईंयौ गांदी छ़ेउड़ी आइलै ज़ोड़ु? नाईं केबी भी नाईं। 
1CO,6,16,"का तुमै नाईं ज़ाणदै कि ज़ुण-कुण गांदी छ़ेउड़ी आइलै रिश्तौ छ़ाड़ा सा, सेऊ तिंआ आइलै एक शरीर औआ? कैलैकि पवित्रशास्त्रा दी आ लिखौ औन्दौ, “सै दुई एक शरीर औआ ई” "
1CO,6,17,"और ज़ुण प्रभु आइलै रिश्तौ छ़ाड़ा सा, सेऊ तेस आइलै एक आत्मा हुआ सा। "
1CO,6,18,"गान्दै काम बिल्कुल नाईं कौरौ। ज़ेती भी दुजै पाप आदमी कौरा ई सै शरीरा कु बाहरै आ, पर गान्दै काम कौरणै वाल़ै आपणै ई शरीरा रै खिलाफ पाप कौरा ई। "
1CO,6,19,"का तुमै नाईं ज़ाणदै कि तुमारौ शरीर पवित्र आत्मा रौ घौर आ। ज़ो तुमु दी बौसौ औन्दौ आ, और सेऊ तुमुलै परमेश्‍वरा री तौरफा कु आ मिलौ औन्दौ। और तुमै परमेश्‍वरा रै ई। "
1CO,6,20,"कैलैकि तुमै किमत्ती देइऔ ई खरीदै औन्दै, एथीलै आपणै शरीरा कौरीऐ परमेश्‍वरा री महिमा कौरौ। "
1CO,7,1,"आबै हाऊं तुमारी बुशु रौ ज़वाब दियाऊ ज़ो तुमुऐ आपणी चिट्ठी दी लिखौ थौ। तुमुऐ पुछ़ौ थौ कि, “का एक आदमी लै इणौ आच़्छ़ौ आ कि सेऊ शादी ना कौरा?” "
1CO,7,2,"पर मेरी सलाह इऐ आ कि गान्दै कामा कु बौच़णा लै हर एक आदमी री आपणी बोउटी हुआ, और हर एक छ़ेउड़ी रौ बोउटौ च़ांई हुऔ। "
1CO,7,3,बोउटौ आपणी बोउटी रौ हक्क्क पुरौ कौरा। और तिणी ई बोउटी भी आपणै बोउटा रौ हक्क्क पुरौ कौरा। 
1CO,7,4,"बोउटी रौ आपणै शरीरा माथै कोई हक्क्क नाईं पर तिंआरै बोउटै रौ हक्क्क आ। तिणी ई बोउटै रौ भी आपणै शरीरा माथै कोई हक्क्क नाईं, पर तेसरी बोउटी रौ आ। "
1CO,7,5,तुमै एकी दुजै कु अलग नाईं रौ। पर सिरफ आपु मांझ़िऐ चौपड़ुइयौ कुछ़ बौगता झ़ांऊ आपणी सौमझ़िऐ प्राथना लै अलग रौ तेथ बासिऐ रौ एकी साथाई। इणौ ना च़ांई हुऔ कि तुमारै बिण सबरा री वज़ाह कु शैतान तुमु मुसीबता दी पा। 
1CO,7,6,"पर हाऊं ज़ो इणौ बोलदै ऊ लागौ औन्दौ, इऐ सिरफ मेरी सलाह सा ना कि हुकम। "
1CO,7,7,हाऊं ता इणौ च़ाहा ऊ कि ज़िणौ हाऊं ऊ तिणी सारै आदमी रौआ। पर हर एक आदमी लै परमेश्‍वरा री तौरफा कु अलग-अलग वरदान ई मिलै औन्दै। कासलै केज़ै रौंगा रौ और कासलै केज़ै रौंगा रौ। 
1CO,7,8,"आबै हाऊं तिउंलै बोलाऊ, ज़ुण बिण शादी रै ई और ज़ुण विधवा ई कि तिऊं लै इणौ ई रौइणौ आच़्छ़ौ आ ज़िणौ हाऊं आ। "
1CO,7,9,"पर अगर सै सबर नाईं कौरी सौका लै, ता सै शादी कौरालै। कैलैकि शादी कौरणी बुरै बिच़ारा कु आच़्छ़ी आ। "
1CO,7,10,"ज़ासरी शादी हुई गोई आ, तिउंलै हाऊं नाईं पर प्रभु हुकम दिआ कि बोउटी आपणै बोउटै कु अलग ना हुआ। "
1CO,7,11,और ज़ैबै अलग भी हुआ लै बिणा शादीऐ रौएऊ। या ता पैहलकै बोउटै आइलै डेवेऊ-और ना बोउटौ आपणी बोउटी कु अलग रौआ। 
1CO,7,12,आबै हाऊं तिऊं विश्वासिऊ लै बोलाऊ ज़ुणिऐ अविश्वासी लोगु आइलै शादी की आ। इयौ हुकम मुकै प्रभु कु नाईं मिलौ: अगर कासी विश्वासी भाई री छ़ेउड़ी आमारै प्रभु माथै विश्वास नाईं कौरदी पर आपणै बोउटै आइलै रौउणौ च़ाहा सा ता तिणी विश्वासी भाईऐ सै पोरु नाईं च़ांई गाड़नी। 
1CO,7,13,"ज़ास छ़ेउड़ी रौ बोउटौ भी विश्वास नाईं छ़ाड़ा लौ, और आपणी बोउटी आइलै रौइणा लै खुश औलौ। तियांऐ आपणौ बोउटौ नाईं च़ाई छ़ाड़नौ। "
1CO,7,14,"कैलैकि इणौ बोउटौ ज़ुण विश्वास नाईं कौरदौ, सेऊ आपणी बोउटी रै ज़ौरिऐ पवित्र कौरीया। और इणी बोउटी ज़ो विश्वास नाईं कौरदी, सै आपणै बोउटै रै ज़ौरिऐ पवित्र कौरीया सा। अगर इणौ ना हुआ थौ ता तुमारी सन्तान अशुद्ध रौउणी थी; पर आबै सै परमेश्‍वरा लै अलग कौरी गौऐ ई। "
1CO,7,15,"पर ज़ो आदमी विश्वास नाईं कौरदौ, अगर सेऊ अलग औलौ ता अलग औणै दैऔ, इणी हालतीऐ कोई भाई या बौइण बानणा दी नाईं आ। कैलैकि परमेश्‍वरै आमै मेल मिलापा कौरना लै ई औटाऐ औन्दै। "
1CO,7,16,का पौतौ आ इणौ भी हुई सौका आ कि छ़ेउड़ी आपणै बोउटै रै छ़ुटकारै री वज़ाह बौणा और बोउटौ आपणी बोउटी रै छ़ुटकारै री वज़ाह बौणा। 
1CO,7,17,"परमेश्‍वरै ज़ुण ज़िणै हालता दी छ़ाड़ै औन्दै और ज़िणै औटाऐ ई, सेऊ तेथी दी बौणी रौआ। सारी कलिसिया लै मैरौ एज़ौ हुकम आ। "
1CO,7,18,अगर कासी रौ यीशु मसीह माथै विश्वास कौरदी बारै खतनौ औलौ कियौ औन्दौ ता सेऊ इऐं बूश ना च़ोरा और अगर तेसरौ खतनौ नाईं हुऔ औलौ ता सेऊ आपणौ खतनौ ना कौरावा। 
1CO,7,19,"कैलैकि ना खतना वाल़ौ कुछ़ आ और ना बिणा खतनै वाल़ौ, पर परमेश्‍वरा रौ हुकम मानणौ ई सारेऊ कु ज़ुरुरी आ। "
1CO,7,20,हर एक आदमी ज़ो ज़ेज़ी हालती दी आ औटाऔ औन्दौ सेऊ सेज़ी हालती दी रौआ। 
1CO,7,21,"अगर तू सेवका री हालती दी आ औटाऔ औन्दौ ता फिकर ना कौरै। पर अगर तू आज़ाद हुई बौल़ा ई, ता इणौ ई काम कर। "
1CO,7,22,"कैलैकि ज़ो सेवा कौरणै री हालती दी प्रभुऐ औटाऔ औन्दौ आ, सेऊ प्रभु रै आज़ाद कियौ औन्दौ आ। तिणौ ई ज़ो आज़ादी री हालती आ औटाऔ औन्दौ, सेऊ मसीह रौ सेवक आ। "
1CO,7,23,"परमेश्‍वरै तुमै बौड़ी किमत्ती देइयौ ई खरीदै औन्दै। लोगु रै सेवक ना बौणौ, पर परमेश्‍वरा रै बौणौ। "
1CO,7,24,"ओ मैरै प्यारै साथी विश्वासिउओ, ज़ुण कुण ज़ेज़ी हालती आ औटाऔ औन्दौ, तिणिऐ सेज़ी हालती दी परमेश्‍वरा आइलै रौ। "
1CO,7,25,"बिण ब्याई छ़ोटुढ़ी रै बारै दी मुकै प्रभु यीशु रै कोई भी हुकम नाईं मिली, पर विश्वास वाल़ौ हुणा लै ज़िणी दया प्रभुऐ मुं माथै की आ, तेथी रै मुताबिक हाऊं तुमुलै हुकम दिआऊ। "
1CO,7,26,आज़कल विश्वासिऊ लै काट्ठौ बौगत आ एथीलै मेरी सौमझ़ीऐ इणौ आच़्छ़ौ आ कि आदमी ज़िणौ आसा सा तिणी रौआ। 
1CO,7,27,अगर तुमै शादी शुदा ई ता आपणी बोउटी कु अलग हुणै री कोशिष ना कौरौ। और अगर तू शादी-शुदा नाईं ता आपुलै बोउटी लोड़दै नाईं डेऊ। 
1CO,7,28,"पर अगर तू शादी कौरालौ और अगर बिण ब्याई छ़ोटूड़ भी शादी कौरा ली, ता कुछ़ भी पाप नाईं आसतौ। पर इणेउऐ आपणी ज़िन्दगी दी दु:ख जा ई झेलणै, एथीलै हाऊं तुमु तिऊं दु:खा कु बौच़ाउणौ च़ाहा ऊ। "
1CO,7,29,"ओ मैरै प्यारै साथी विश्वासिउओ, हाऊं इणौ बोलाऊ कि आमुकै इऐं दुनिया दी ज़ादौ बौगत नाईं आ बौच़ौ औन्दौ, एथरी वज़ाह कु इणी ज़ौरी ना कौरौ कि आमुकै बोउटी आ या नाईं, पर प्रभु री सेवा कौरणै रै बारै दी सुंच़ौ। "
1CO,7,30,"और लेरनै वाल़ै इणै हुऔ, मानौ कि सै केभी भी लेरदै नाईं। और खुशी कौरणै वाल़ै इणै हुऔ, मानौ कि सै कोई खुशी ना कौरा। और खरीदणै वाल़ै इणै हुऔ कि, मानौ कि तिऊं कै कुछ़ भी नाईं आसतौ। "
1CO,7,31,"और ज़ो कुछ़ आमुकै इऐं दुनिया दी आ, आमुऐ सै च़िज़ै भौरी खास नाईं च़ांई सौमझ़णी। कैलैकि इऐ च़िज़ै सौदा लै नाईं रौउंदी। "
1CO,7,32,पर हाऊं इणौ च़ाहा ऊ कि तुमुलै फिकर ना हुआ। बिणा शादी रौ आदमी प्रभु री सेवा री फिकरा दी रौआ सा कि प्रभु किणै कौरी खुश छ़ाड़ुलै। 
1CO,7,33,पर शादी शुदा आदमी धौतरी री बुशु री फिकरी दी रौआ कि आपणी बोउटी किणै कौरीऐ खुश छ़ाड़ुलै। 
1CO,7,34,"शादी शुदा और बिण शादी शुदा छ़ेवड़िउ दी भी फर्क आ: बिण शादी शुदा वाल़ी छ़ोटी प्रभु री सेवा री फिकरी दी रौआ कि सै शरीर और आत्मा दी दुइया दी पवित्र च़ांई, पर शादी शुदा वाल़ी छ़ेउड़ी दुनिया री च़िज़ु री फिकरी दी लागी रौआ सा कि आपणौ बोउटौ किणै कौरीऐ खुश छ़ाड़ी। "
1CO,7,35,"हाऊं इऐं बूश तुमारी भौलाई लै बोलाऊ ना कि तुमु फौसाउणा लै, इणौ कि एथीलै ज़िणौ शोभा-ढौभा आ तिणी ई च़ांई कौरणौ, कि तुमै एकी मौना हुइयौ प्रभु री सेवा दी लागी रौआ। "
1CO,7,36,"अगर कासकै इणौ लागा कि आपणी छ़ोटुड़ी री शादी दी बेरी पाइणै रै ज़ौरिऐ तिंया आइलै गलत आ कौरदै लागौ औन्दौ, कैलैकि तियांरी उमर आ डेउंदै लागी ऐन्दी, ता सेऊ तिणी कौरालौ ज़िणौ तेसकै ठीक लागा सा। सेऊ तिंऐ शादी कौरणै दिया लौ एऊ कोई पाप नाईं आसतौ। "
1CO,7,37,"पर ज़ुण मौना दी पाकौ रौआ और तेसकै ज़रूरत नाईं औली, यानी की आपणी इच़्छ़ा काबु कौरालौ, और आपणै मौना दी इऐ बूश ठाणी एरी कि आपणी बिण ब्याई छ़ोटी री शादी नाईं कौरदौ, ता सेऊ आच़्छ़ौ कौरा सा। "
1CO,7,38,"एथीलै कि ज़ुण आपणी छ़ोटुड़ी री शादी कौरालौ, सेऊ आच़्छ़ौ कौरा सा, और ज़ुण शादी नाईं कौरदौ, सेऊ तेथकु भी आच़्छ़ौ कौरा सा। "
1CO,7,39,"ज़ेबी झ़ांऊ कास छ़ेउड़ी रौ बोउटौ ज़िउंदौ रौआ सा, तेबी झ़ांऊ सै तेस आइलै बानुई ऐन्दी आ, पर अगर तिंआरौ बोउटौ मौरी जाआ लौ ता सै ज़ास आइलै च़ाहा ली शादी कौरी सौका सा, पर सिरफ मसीह विश्वासी आइलै। "
1CO,7,40,पर अगर ज़िणी आसा सा तिणी ई रौआ ली ता मैरै बिच़ारा दी ओर भी आच़्छ़ौ आ। और हाऊं सौमझ़ाऊ कि परमेश्‍वरा री आत्मा मुंदी भी आ। 
1CO,8,1,तुमुऐ आपणी चिट्ठी दी मुकु मूर्ती रै सामनै बौल़ी की ऐन्दी च़िज़ेऊ रै बारै दी भी पुछ़ौ थौ। आमै सारै तेथरै बारै दी कुछ़ बुशै ज़ाणी ई। ज्ञान आमु घमण्डी चाणा पर प्यार आमु दुजेऊ लै मज़दगार चाणा सा। 
1CO,8,2,"अगर कुण सौमझ़ा कि हाऊं कुछ़ ज़ाणाऊ, ता सेऊ इबी झ़ाऊं इणौ ना ज़ाणदौ कि किणै कौरी ज़ाणनौ च़ांई। "
1CO,8,3,पर अगर कुण परमेश्‍वरा आइलै प्यार कौरालौ ता परमेश्‍वर तेस ज़ाणा सा। 
1CO,8,4,ता आबै हाऊं खाणै रै बारै दी पुछ़ै औन्दै सवाला रौ ज़वाब दैणौ च़ाहा ऊ। आमै ज़ाणी ई सिरफ एका ज़िउंदौ परमेश्‍वर आ और ज़ेती भी इऐं दुनिया दी मूर्ती सी तिउंदी कोई भी ज़िन्दगी नाईं आसती। 
1CO,8,5,हालांकी आसमान और धौतरी माथै इणै भौरी सी ज़ासलै लोग ईश्वर और प्रभु बोलाई। पर आमारौ ता एका परमेश्‍वर आ और सेऊ आमारौ बाब आ। तिणीऐ सारी च़िज़ै चाणी ई और सै तेसी रै ज़ौरिऐ ई। इणी ई आमारौ एका प्रभु आ और सेऊ यीशु मसीह आ। ज़ासरै ज़ौरिऐ सारी च़िज़ै ई चाणी ऐन्दी और आमै भी तेसी रै ज़ौरिऐ ज़िउंदै ई। 
1CO,8,6,"कैलैकि सारेउ कै एज़ी बूश पौतौ नाईं आसती। कुछ़ आदमी इणै ई, ज़ुण इबी झ़ाऊं मुर्तिऊ आइलै ई ज़ुड़ै औन्दै और सै रोटीऊ मुर्तिऊ काऐ च़ौड़ाई ऐन्दी भैंटा सौमझ़ियौ रोटी खा ई। तिउंरौ कमज़ोर मन अशुद्ध हुई गौ आ। "
1CO,8,7,"रोटी आमु परमेश्‍वरा काऐ नाईं नींदी। अगर आमै नाईं खाउलै ता आमारौ कुछ़ भी नुकसान नाईं, और अगर खाइलै भी ता कुछ़ फाइदौ नाईं। "
1CO,8,8,पर खौबरदार रौऔ! इणौ ना च़ांई हुऔ कि तुमारी इऐ आज़ादी किए विश्वासा दी कमज़ोर लोगु लै पाप कौरणै री वज़ाह ना बौणा। 
1CO,8,9,अगर कासरौ विश्वास कमज़ोर आ और सेऊ तुमु ज़िणै ज्ञानी मन्दिरा दी रोटी खान्दै देखा लौ ता तेसरै मौना दी मूर्ती लै च़ौड़ाई ऐन्दी भैंटा री रोटी खाणै री हिम्मत हुआ आ। 
1CO,8,10,"तैरै ज्ञाना री वज़ाह कु सेऊ विश्वासा दी कमज़ोर भाई ज़ासलै यीशु मसीह मौरौ, सेऊ मसीह माथै विश्वास कौरणौ पोरु छ़ाड़ा सा। "
1CO,8,11,विश्वासिऊ रै खिलाफ इणै रौंगा रै कामा कौरणै कु और तिंउरै कमज़ोर विश्वास दी च़ोट पहुच़ाउणै कु तुमै मसीहा रै खिलाफ पाप कौरा ई। 
1CO,8,12,"एथीलै अगर मुर्तीऊ लै च़ौड़ाई ऐन्दी रोटी खाणै री वज़ाह कु मैरै विश्वासी भाई लै ठोकर लागा सा, ता हाऊं इणी रोटी केभी भी ना खान्दौ, ताकी मैरै इणै कौरणै कु दुजै विश्वासी मसीह माथै विश्वास कौरणौ ना छ़ाड़ा। "
1CO,9,1,का हाऊं आज़ाद नाईं ऊ? का हाऊं प्रेरित नाईं ऊ? का मुंइऐ यीशु ज़ुण आमारौ प्रभु आ नाईं देखौ? का तुमै प्रभु दी मैरै चाणै औन्दै नाईं आ? 
1CO,9,2,"अगर हाऊं दुजेऊ लै प्रेरित नाईं, तैबै भी तुमुलै ता आसती ऊ। कैलैकि तुमारौ मसीह माथै विश्वास कौरणौ इणौ साबित कौरा सा कि हाऊं प्रेरित ऊ। "
1CO,9,3,"ज़ुण मुं पौरखा ई, तिउंलै मैरौ ज़वाब एज़ौ आ। "
1CO,9,4,का आमुलै खाणै-पिणै रौ हक्क्क नाईं आ? 
1CO,9,5,"का आमुलै एज़ौ हक्क्क नाईं आ, कि कास मसीह छ़ोटुड़ी आइलै शादी कौरीयौ तिंया आइलै रौई, ज़िणौ दुजै प्रेरित और प्रभु रै भाई याकूब, यहुदा और पतरस बोलाई। "
1CO,9,6,"का सिरफ हाऊं और बरनबास ई इणै, ज़ुण आपु आपणी कौमाई कौरना लै मज़बूर ई? "
1CO,9,7,सेना दी इणौ कुण हुआ ज़ुण आपणै ई खौरच़ै माथै एक फौज़ी रै रुपा दी काम कौरा? मतलब कि इणौ हुआ कुण कि ज़ुण अंगुरा रौ बौगिचौ लाइऔ तिदरा कु अंगूर ना खा? और कुण ऐ आ इणौ ज़ुण भेरी च़ारियौ तिऊंरौ दूध ना पिया? 
1CO,9,8,हाऊं इऊं बुशु लोगु रै तरिकै कौरीऐ नाईं बोलदौ। मुसा रै नियम भी एज़ी बुशै बोलाई। 
1CO,9,9,"कैलैकि मुसा रै नियमा दी इणौ आ लिखौ औन्दौ, “बाइंदी बारै बौल़दा रै मुं नाईं च़ांई बानणै।” का परमेश्‍वरा कै सिरफ बौल़दा री ई फिकर कौरा सा? "
1CO,9,10,"या खास कौरीऐ आमुलै ई बोला सा? ओ, आमुलै ई लिखौ औन्दौ, कैलैकि ठीक आ कि बौल़दा जोचणै वाल़ौ आशी कौरीऐ बौल़द जोचा और बाइणै वाल़ौ भागीदार भी आशी कौरीऐ हौल़ च़लावा। "
1CO,9,11,"आमुऐ तुमु मांझ़िऐ आत्मिक च़िज़ै बौई, एथीलै एज़ी कोई बौड़ी बूश नाईं आसती कि तुमु कु शरीर वाल़ी च़िज़ेउ री फौसल लौई। "
1CO,9,12,"अगर दुजेऊ रौ तुमु माथै हक्क आ, तैबै का तुमु माथै आमारौ हक्क तिउंकु ज़ादौ नाईं आसतौ? तैबै भी आमुऐ एस हक्‍का रौ इस्तेमाल नाईं कियौ। पर आमुऐ सब कुछ़ सौबरा कौरीऐ सहन कौरौ आ ताकी मसीह री खुशी री खौबरी रै परचारा दी कोई रुकावट ना हुआ। "
1CO,9,13,"का तुमै नाईं ज़ाणदै ज़ुण परमेश्‍वरा रै घौरा दी सेवा कौरा ई, सै परमेश्‍वरा रै घौरा कु खा पिया ई। और ज़ुण बेदी री सेवा कौरा ई, सै बेदी आइलै भागीदारी हुआई? "
1CO,9,14,इणै कौरीऐ प्रभु रै भी ठहराऔ औन्दौ आ कि ज़ो लोग खुशी री खौबर शुणाउवाई तेसरौ खौरच़ौ भी खुशी री खौबरी कौरीऐ औआ। 
1CO,9,15,पर मुइंऐ इऊं हक्‍का रौ इस्तेमाल नाईं कियौ और एस हाऊं एथरी ताइंऐ नाईं ऊ लिखदै लागौ औन्दौ कि आबै तुमै मुलै इणौ कौरौ। हाऊं च़ाऊ रौंगै मौरुलै पर हाऊं एज़ै गर्वा कु दूर नाईं औणौ च़ांहादौ। 
1CO,9,16,"अगर हाऊं खुशी री खौबर शुणाऊं ता मुलै कुछ़ भी गर्वा री बूश नाईं, कैलैकि एऊ ता मैरौ फर्ज़ आ। अगर हाऊं खुशी री खौबर नाईं शुणाउलौ, ता मुलै फिटकार आ! "
1CO,9,17,"अगर हाऊं आपणी मौरज़ी कौरी परचार कौराऊ ता मुलै तेथरी मज़दुरी मिला सा, पर अगर हाऊं परचार आपणी मौरज़ी कौरी नाईं कौरदौ ता एऊ सिरफ आपणी ज़िम्मेबारी पुरी कौरणी आ। "
1CO,9,18,"ता मेरी केज़ी मज़दुरी आ? एऊ कि हाऊं खुशी री खौबरी रौ परचार मुफ्तिऐ कौरुलौ, इदरा झ़ांऊ कि खुशी री खौबरी दी ज़ो मैरौ हक्क्क आ तेस भी हाऊं पुरी रीती कौरी इस्तेमाल नाईं कौरु। "
1CO,9,19,"कैलैकि सौभी कु आज़ाद हुइयौ भी हाऊं सौभी रौ सेवक बौणौ, एथीलै कि हाऊं ज़ादै कु ज़ादै लोगु मसीह काऐ आणु। "
1CO,9,20,"हाऊं यहुदिऊ लै यहुदी बौणौ कि हाऊं यहुदिऊ मसीह दी आणु। ज़ो लोग यहुदी नियमा रै अधीन थै दौबै औन्दै, तिऊं मसीह काऐ आणना लै हाऊं नियमा रै अधीन हुऔ। असली दी ता हाऊं नियमा रै अधीन नाईं थौ। "
1CO,9,21,"इणी ई ज़ेबी हाऊं दुज़ी ज़ातिऊ आइलै थौ ज़ुण यहुदिऊ रै नियम नाईं मानदै, ता हाऊं तिऊं ज़िणौ बौणौ ताकि तिऊं मसीह दी आणु। एथरौ इणौ मतलब नाईं आसतौ कि हाऊं परमेश्‍वरा रै नियम नाईं मानदौ बल्कि हाऊं सौदा मसीह रै हुकम माना ऊ। "
1CO,9,22,"और ज़ेबी हाऊं तिऊं आइलै थौ ज़ुण विश्वासा दी कमज़ोर ई, ता मुइंऐ तिऊं आइलै तिणी बरताव कियौ ज़िणौ सै कौरा थै। ताकी हाऊं तिउंरी मसीह पिछ़ु हाण्डणा लै मज़द कौरु। हाऊं सब लोगु लै सब कुछ़ बौणौ ताकी हाऊं किणै ना किणै कोरीऐ कुछ़ लोगु रौ छ़ुटकारौ कौराऊ। "
1CO,9,23,हाऊं एस सब कुछ़ मसीह री खुशी री खौबरी रौ परचारा लै कौराऊ ताकी मुकै सै आशीषै मिला ज़ेथरौ वायदौ परमेश्‍वरै आ कियौ औन्दौ। 
1CO,9,24,"का तुमै नाईं ज़ाणदै कि फेटै रै मुकाबलै दी ता सब फेटे मारा ई, पर इनाम एक ई आदमी निआं सा? तुमै इणी ई फेटै मारौ कि तुमै ज़ीता। "
1CO,9,25,"हर एक पहलवान सारौ कुछ़ सौबर कौरा सा। सै ता एक मुरझ़ाणै वाल़ै ताज़ ज़ितणा लै इणौ सब कुछ़ कौरा ई, पर आमै ता तेस ताजा लै कौरी सा ज़ो केबी ना मुरझ़ाअंदौ। "
1CO,9,26,"एथीलै हाऊं ता एज़ी ई रीती कौरीऐ फेटै मारा ऊ पर बिणा मतलबा री फेटै नाईं मारदौ। हाऊं भी इणी रीती कौरीऐ मुकुऐ कौरीऐ पिटिआ ऊ, पर तेस भाशीऐ नाईं ज़ो बागुरा दी मुकुऐ लाइयौ पिटिआ सा। "
1CO,9,27,"हाऊं आपणौ शरीर आपणै बौशा दी आणाऊ, ताकी इणौ ना च़ांई हुऔ कि ओरीउलै परचार कौरीयौ हाऊं केज़ी रीती माथै निकामौ बौणु। "
1CO,10,1,"ओ मैरै प्यारै साथी विश्वासिउओ, हाऊं तुमुकै याद कौराउणै च़ाहा ऊ कि आमारै नान-बुड़ु आइलै भौरी पैहलै शुनशान ज़ागाह दी का हुऔ थौ। परमेश्‍वरै एक बादल़ भेज़ीयौ तिउंरी अगुवाई की ज़ो तिऊं आइलै औगाड़िऐ हाण्डा थौ। और परमेश्‍वरै सै सारै लाल समुन्दरा दी टौपाइयौ सही-सलामत पारभिलै निऐं। "
1CO,10,2,मुसा पिछ़ु सारै हाण्डणै वाल़ेऊ रौ बादल़ और समुन्दरा दी बपतिस्मौ हुऔ। 
1CO,10,3,और सारेउऐ एकी ज़िणी रोटी खाई ज़ो परमेश्‍वरै सौरगा कु देई थी। 
1CO,10,4,"और सारेउऐ सेऊ पाणी पियौ, ज़ो परमेश्‍वरै डोक्कै कु दैऔ थौ। तेस डोक्कै री बराबरी मसीह आइलै कौरी सौकी ज़ो तिऊं आइलै थौ और तिउंलै ज़िन्दगी देई। "
1CO,10,5,"पर परमेश्‍वर तिऊं सारेऊ मांझ़िया कु भौरी लोगु कु खुश नाईं हुऔ, एथीलै सै शुनशान ज़ागाह दी मौरी गौऐ। "
1CO,10,6,"इऐ बुशै आमुलै धौमकी बौणी, कि ज़िणौ तिंउऐ लाल़च़ किऔ, तिणौ आमै भी बुरी च़िज़ु माथै लाल़च़ ना कौरी। "
1CO,10,7,"और ना तुमै मूर्ती पुज़णै वाल़ै बौणौ, ज़िणौ कि तिऊं मांझ़िऐ केती आदमी बौणी गोऐ थै, ज़िणौ पवित्रशास्त्र बोला आ, “लोग खान्दै-पिंदै बोशै, और उठीयौ ऐश-मस्ती कौरदै लागै।” "
1CO,10,8,"और ना आमुऐ गान्दै काम च़ांई कौरणै, ज़िणौ तिऊं मांझ़िऐ केती आदमीऐ कियौ आ। और एकी दिना दी एक बिऐ चिन हज़ार मौरै। "
1CO,10,9,"और ना आमुऐ प्रभु च़ांई परखुणौ, ज़िणौ तिऊं मांझ़िऐ केती आदमीऐ इणौ काम कियौ, और सै सापा कु टुकाइयौ झ़ांगै। "
1CO,10,10,"और ना तुमै घुणमुणाऔ, ज़िणी रीती कौरीऐ सै घुणमुणाऐ और नाष कौरणै वाल़ै दुता रै ज़ौरिऐ नाष किऐ। "
1CO,10,11,पर इऐ सारी बुशै ज़ो तिऊं आइलै हुई एक धौमकी ज़िणी ज़ाणियौ थी। और सै आमु च़ितलाउणा लै आ ज़ो धौतरी रै आखरी बौगता दी रौआ ई तिउंलै आ लिखी औन्दी। 
1CO,10,12,"एथीलै कोई भी विश्वासी ज़ुण सुंच़ा सा, कि हाऊं विश्वासा दी पाक्कौ ऊ, ता सेऊ च़ोकसिऐ रौआ कि पापा दी ना च़ांई लोटौ। "
1CO,10,13,"तुमै केज़ी इणी मुसीबता दी ना च़ांई पौड़ै, ज़ो लोगु कै सहन ना हुआ। पर परमेश्‍वर विश्वास वाल़ौ आ। सेऊ तुमुलै एती मुसीबत नाईं दैंदौ ज़ो तुमुकै सहन ना हुआ, और मुसीबता रै बौगतै तुमुलै बौच़णै री बाट भी दिआ ताकी तुमै तिंआ मुसीबता कु बौच़ा। "
1CO,10,14,"एज़ी वज़ाह कु, ओ मैरै प्यारै साथी विश्वासिउओ, मूर्ती पुज़ा कु दूर रौएऊ। "
1CO,10,15,"हाऊं औकली वाल़ौ ज़ाणियौ तुमुलै बोलाऊ, ज़ो हाऊं बोलाऊ तेस तुमै पौरखौ। "
1CO,10,16,"सेऊ धन्यबादा रौ खोरु, ज़ेथ माथै आमै धन्यबाद कौरी। का आमै यीशु मसीह रै लोऊ आइलै शामिल नाईं औन्दै? सै रोटी ज़ो आमै चोड़ी सा, का तिंआ रोटी चोड़ियौ आमै यीशु मसीह रै शरीरा आइलै शामिल नाईं औन्दै? "
1CO,10,17,"एथीलै कि एका ई रोटी आ ता आमै भी ज़ो भौरी का ई, एक शरीर ई, कैलैकि आमै सौभी तिंऐ रोटी खाई ई। "
1CO,10,18,तिऊं इस्राइलिऊ रै बारै दी सुंच़ौ ज़ो बौल़ी दी च़ौड़ाई ऐन्दी च़ीज़ै खा ई। का सै तिंआ बेदी आइलै शामिल नाईं आसतै? 
1CO,10,19,"तैबै हाऊं का बोलाऊ? का इणौ कि मूर्ती काऐ च़ौड़ाऔ औन्दौ बौल़ीदान कुछ़ आ, या मूर्ती कुछ़ आ? "
1CO,10,20,"नाईं, पर इणौ कि लोग ज़ो बौल़ी कौरा ई। सै परमेश्‍वरा लै नाईं पर बुरी आत्मा लै बौल़ी कौरा ई और हाऊं नाईं च़ांहादौ कि तुमै भी बुरी आत्माऐं आइलै शामिल हुआ "
1CO,10,21,तुमै प्रभु रै खोरु और बुरी आत्मा रै खोरु दुइया मांझिया कु नाईं पी बौल़दै। तुमै प्रभु री मेज़ और बुरी आत्माऊं री मेज़ दुइया रै भागीदार नाईं हुई बौल़दै। 
1CO,10,22,अगर तुमै इणौ कौरा ई ता ज़ुरुर आमै प्रभु कु रोश गौड़ाई। याद छ़ाड़ौ कि तुमै तेसकु ज़ादै शक्ति वाल़ै नाईं ई। 
1CO,10,23,"सारी च़ीज़ै मुं कालै ठीक ता आसा, पर सारी फाइदा री नाईं, सारी च़िज़ै मुंलै ठीक ता आसा ई, पर सारी च़िज़ेऊ कौरी तरक्की नाईं औन्दी। "
1CO,10,24,तुमु मांझ़िऐ हरेक आपणै भौलै रौ नाईं पर दुजेऊ री भौलाई रौ ध्यान छ़ाड़ौ। 
1CO,10,25,ज़ो कुछ़ कसाइऊ काऐ बिका सा तेस खाऔ और मौना दी कुछ़ शक ना कौरौ? 
1CO,10,26,"तुमै तेस खाई सौका ई, कैलैकि पवित्रशास्त्र बोला कि, “धौतरी और ज़ो तेथदी आ सेऊ सारौ प्रभु रौ आ।” "
1CO,10,27,"अगर बिणा अविश्वासिऊ मांझ़िया कु तुमु कुण आपणै रै काऐ औटावा लौ और तुमै डेउणै च़ाहा लै, ता ज़ो कुछ़ सै तुमुलै खाणा लै दिया लै तेस खाऔ। और मौना दी कुछ़ शक्क नाईं कौरौ। "
1CO,10,28,"पर अगर कुण तुमुलै बोलालौ कि इऐ रोटी ता मूर्ती काऐ च़ौड़ाई ऐन्दौ आ, ता तिऐं रोटी ना खाएऊ। आपणै मौना री वज़ाह कु नाईं पर तेसरै मौना री वज़ाह कु ज़ुणिऐ तुमुलै इणौ बोलौ आ। ताकी मेरी आज़ादी कास दुजै रै मौना री वज़ाह कु कम ना हुआ। "
1CO,10,29,"अगर हाऊं धन्यबाद कौरीयौ रोटी खाआ ऊ ता ज़ेज़ी रोटी लै परमेश्‍वरा रौ धन्यबाद कौराऊ, तेथरी वज़ाह कु कासी कै मेरी बुराई कौरणै रौ हक्क नाईं आ। "
1CO,10,30,"एथीलै तुमै च़ाऊ खाऔ, च़ाऊ पियौ, च़ाऊ ज़ो कुछ़ कौरा ई परमेश्‍वरा री महिमा लै कौरौ। "
1CO,10,31,"तुमै ना यहुदिऊ, और ना दुजी ज़ातीऊ लै, और ना परमेश्‍वरा री कलिसिया लै पाप कौरणै रौ कारण बौणौ। "
1CO,10,32,"ज़िणौ हाऊं भी सारी बुशेऊ दी सारेऊ खुश कौराऊ, और आपणौ नाईं पर भौरी सारेऊ रौ फाइदौ लोड़ाऊ कि सै छ़ुटकारौ पा। "
1CO,11,1,ज़िणौ हाऊं मसीह ज़िणी च़ाल च़ालाऊ तिणी ई तुमै भी मुं ज़िणी च़ाल च़ालौ। 
1CO,11,2,"ओ मैरै प्यारै साथी विश्वासिउओ, हाऊं तुमारी तारीफ कौराऊ कि सारी बुशेऊ दी तुमै मुं याद छ़ाड़ाई। ज़ो कुछ़ मुंइऐ तुमुकै आ शिखाऔ औन्दौ। तेथ माथै च़ालदै थाकौ लागी। "
1CO,11,3,"पर एक बूश आ ज़ो हाऊं तुमुकै बोलणौ च़ाहा ऊ कि, मसीह सारै मौरदु रौ मुख्यौ आ। और मौरद आपणी छ़ेउड़ी रौ मुख्यौ आ, और मसीह रौ मुख्यौ परमेश्‍वर आ। "
1CO,11,4,"ज़ुण मौरद टोपै लाइयौ सारेऊ काऐ प्राथना या भविष्यवाणी कौरा सा, ता सेऊ मसीह री बेइज़्ज़ती कौरा आ। "
1CO,11,5,पर ज़ुण छ़ेउड़ी नांगी मुंडै प्राथना या भविष्यवाणी कौरा सा सै भी आपणै बोउटै री बेइज़्ज़ती कौरा सा। सै तिंआ छ़ेउड़ी बाशीऐ आ ज़ासरै आपणौ मूंड कून्डौ औन्दौ आ। 
1CO,11,6,"अगर ज़ुण छ़ेउड़ी ढाठु या चुन्नी मुंडा माथै नाईं ला ली ता बाल़ भी पोरु कुँडावा ली। अगर छ़ेउड़ी लै बाल़ कुँडणै या मुंडन कौराउणौ लाज़ी री बूश इऐ आ, ता सै ढाठु ला या चुन्नी पा। "
1CO,11,7,"ओ मौरदा लै आपणौ मूंड दुमणौ ठीक नाईं, कैलैकि सेऊ परमेश्‍वरा री शौकली दी आ चाणौ औन्दौ और सेऊ परमेश्‍वरा री महिमा देखावा सा। पर छ़ेउड़ी मौरदा री महिमा देखावा सा। "
1CO,11,8,"कैलैकि सारेऊ कु पैहलौ मौरद (आदम) छ़ेउड़ी कु नाईं हुऔ, पर पैहली छ़ेउड़ी (हव्वा) मौरदा कु हुई आ। "
1CO,11,9,और मौरद छ़ेउड़ी रै फाइदै लै नाईं चाणौ पर छ़ेउड़ी मौरदा री मज़दा लै चाणी थी। 
1CO,11,10,एथीलै सौरगदूतु रौ ध्यान छ़ाड़ियौ छ़ेउड़िऊ ऐ आपणौ मूंड डौकीयौ इणौ च़ांई देखाउणौ कि सै आपणै बोउटै रै अधीन आ। 
1CO,11,11,तैबै भी विश्वासिऊ रै बिचा दी ना ता छ़ेउड़ी मौरदा कु और ना मौरद छ़ेउड़ी कु अलग आसती। 
1CO,11,12,कैलैकि ज़िणी छ़ेउड़ी मौरदा कु आ तिणी ई मौरद भी छ़ेउड़ी कौरीऐ आ। पर सारी च़ीज़ै परमेश्‍वरा कौरीऐ आ। 
1CO,11,13,तुमै आपु ई बिच़ार कौरौ कि का छ़ेउड़ी सारेऊ मांझ़िऐ नांगी मुंडै परमेश्‍वरा कु प्राथना कौरदी बारै ढौभा सा? 
1CO,11,14,का आम तरिकै कौरी भी तुमै नाईं ज़ाणदै कि अगर मौरद लाम्बै बाल़ छ़ाड़ा लौ ता तेसलै बेइज़्ज़ती आ। 
1CO,11,15,"पर अगर छ़ेउड़ी लाम्बै बाल़ छ़ाड़ा ली ता तिंआलै इज़्ज़त आ, कैलैकि बाल़ तिंआ कालै दुमणै रै रुपा दी दैऔ औन्दै। "
1CO,11,16,"पर अगर कुण इणौ सुंच़ा कि हाऊं गलत ऊ लागौ औन्दौ बोलदै। ता इणौ ज़ाणालौ कि इऐ ना ता आमारी और ना परमेश्‍वरा री, पर कलिसिया री इऐ रीती आ। "
1CO,11,17,"पर इंऐ हुकम दैंदी बारै हाऊं तुमारी तारीफ नाईं कौरदौ, एथीलै कि तुमारै कौठै हुणै कु भौलाई नाईं पर नुकसान हुआ सा। "
1CO,11,18,"कैलैकि पैहलै ता हाऊं इणौ शुणाऊं कि ज़ैबै तुमै कलिसिया दी आराधना लै कौट्ठै हुआई ता तुमु मांझ़िऐ झ़ौगड़ौ हुआ सा, और हाऊं एथ माथै विश्वास भी कौराऊ कि एथदी कुछ़ सौच़्च़ाई आ। "
1CO,11,19,"कैलैकि गुटबाज़ी भी तुमु मांझ़िऐ ज़रूर औन्दी औली, एथीलै कि ज़ो लोग परमेश्‍वरा रै ई चुनै औन्दै सै पौगड़ै हुआ। "
1CO,11,20,"ज़िणौ तुमै रोटी खाणा लै एकी ज़ागाह दी कौट्ठै हुआई, तेथलै प्रभु-भोज़ नाईं बोलदै, "
1CO,11,21,कैलैकि खाणै रै बौगतै एकी दुजै कु पैहलै आपणौ भोज़ खा ई। एथरौ नौतिज़ौ इणौ हुआ सा कोई ता रौआ भुखौ और केज़ौ बौणा शराबड़ौ। 
1CO,11,22,"का खाणा-पिणा लै तुमुकै आपणौ घौर नाईं आसतौ? या तुमै परमेश्‍वरा री कलिसिया बेकार ज़ाणाई, और ज़ासकै नाईं आसतौ तिऊं री बेइज़्ज़ती कौरा ई? हाऊं तुमुलै का बोलु? का एज़ी बुशा लै तुमारी तारीफ कौरु? नाईं, हाऊं तारीफ नाईं कौरदौ। "
1CO,11,23,"कैलैकि इऐ बूश मुकै प्रभु कु पहुंच़ी आ, और मुंइऐ तुमु काऐ भी पहुंच़ाई गोई, कि प्रभु यीशुऐ ज़ेज़ी राचिऐ सेऊ पौकड़ाऔ, रोटी कौरी, "
1CO,11,24,"और धन्यबाद कौरीयौ सै रोटी चोड़ी और बोलौ, “एऊ मैरौ शरीर आ ज़ो तुमुलै आ, मेरी याद कौरना लै इणौ ई कौरणौ।” "
1CO,11,25,"एज़ी रीती कौरीऐ तेथ बासिऐ खोरु भी निऔं और बोलौ, “एऊ खोरु मैरै लोऊ दी नौंवौ वायदौ आ, ज़ेबी केबी पियालै, ता मेरी याद कौरना लै इणौ ई कौरौ।” "
1CO,11,26,"कैलैकि ज़ैबै केबी तुमै इऐं रोटी खा ई और एस खोरु मांझ़िया कु पिया ई, तैबै प्रभु री मौत ज़ेबी झ़ांऊ सेऊ दुजी बारै ना आशौ, परचार कौरी आ "
1CO,11,27,"एथीलै ज़ुण-कुण प्रभु री रोटी गलत रीती कौरी खा और तेसरै खोरु कु पिया, सेऊ प्रभु रै शरीर और लोऊ रै विरोधा दी पाप कौरा आ। "
1CO,11,28,"एथीलै आदमी आपणौ मन पौरखा और देखीयौ इणी रीती कौरीऐ इऐं रोटी मांझ़िया कु खा, और एस खोरु भिता कु पिया। "
1CO,11,29,"कैलैकि ज़ुण खांदी-पिंदी बारै प्रभु रौ शरीर नाईं प्राणदै, सेऊ एस खाणै-पिणै कु आपु माथै सौज़ा आणा सा। "
1CO,11,30,"एज़ी वज़ाह कु तुमु मांझ़िऐ भौरी लोग कमज़ोर और रोगी आ, और भौरी लोग मौरी गोऐ। "
1CO,11,31,अगर आमै पैहलै आपु पौरखा थै ता सौज़ा नाईं हुआ थी। 
1CO,11,32,पर प्रभु आमु सौज़ा देइयौ सुधारा सा। ताकी आमै इऐं धौतरी रै लोगु आइलै गुनैहगार ना बौणा। 
1CO,11,33,"एथीलै, ओ मैरै प्यारै साथी विश्वासिउओ, ज़ैबै तुमै प्रभु भोज खान्दै कौठै हुआई ता एकी दुजै लै रुकणी। "
1CO,11,34,"अगर कुण भोखौ आ ता सेऊ आपणै घौरा कै रोटी खा लौ, ज़ेथ कौरी तुमारौ कौठै हुणौ सौज़ा रौ कारण ना हुआ। बाकी बुशै हाऊं आपु आशीयौ ठीक कौराऊ। "
1CO,12,1,"ओ मैरै प्यारै साथी विश्वासिउओ, हाऊं नाईं च़ांहादौ कि तुमै पवित्र आत्मा रै वरदाना रै बारै अणज़ाण रौ। "
1CO,12,2,"तुमै ज़ाणाई कि ज़ेबी तुमै मसीह दी नाईं थै, ता लाटी मुर्तिऊ रै पिछ़ै च़ाला थै, ज़िणौ सै च़लावा थै तिणौ च़ाला थै। "
1CO,12,3,"एथीलै हाऊं च़ाहा ऊ कि तुमै सौमझ़ौ कि ज़ुण-कुण परमेश्‍वरा री आत्मा री अगुवाई कौरी बोला सा, सेऊ नाईं बोलदौ कि यीशु शापित आ। और ना कोई बिण पवित्र आत्मा कौरीऐ बोली बौल़दौ कि यीशु प्रभु आ। "
1CO,12,4,"बरदान ता कई रौंगा रै ई, पर सै सारै एका आत्मा कु आशा ई। "
1CO,12,5,"और सेवा भी कई रौंगा री आ, पर प्रभु एका सा। "
1CO,12,6,"और शक्ति वाल़ै काम ता कई रौंगा रै ई, पर एकी परमेश्‍वरा रै ज़ौरिऐ सारै काम पुरै औआ ई। "
1CO,12,7,आमु सारेऊ कै आत्मिक वरदान ई दैऔ औन्दै ताकी आमै एकी दुजेऊ री मज़द कौरी सौका। 
1CO,12,8,"कैलैकि एकी लै आत्मा रै ज़ौरिऐ बुद्धी री बुशै देई ऐन्दी, और दुजै लै सेज़ी ई आत्मा रै ज़ौरिऐ ज्ञाना री बुशै ई देई ऐन्दी। "
1CO,12,9,"कासलै ता सेज़ी आत्मा कु मसीह दी विश्वास, और कासलै सेज़ी आत्मा कु च़ांगै कौरणै रौ वरदान आ दैऔ औन्दौ। "
1CO,12,10,"तैबै कासलै च़मतकार कौरणै री शक्ति रौ वरदान, और कासलै भविष्यवाणी कौरणै रौ वरदान, और कासलै आत्माऊं री परख कौरणै रौ, और कासलै कई रौंगा री बोली बोलणै रौ, और कासलै बोली रौ मतलब सौमझ़ाउणा रौ वरदान ई दैऔ औन्दै। "
1CO,12,11,पर इऐ सब शक्ति वाल़ै काम एक ई आत्मा कौरा सा। ज़ुण ज़ास ज़ास ठीक सौमझ़ा सा तिउंलै इऊं वरदान दिया सा। 
1CO,12,12,"कैलैकि ज़िणौ आमारौ शरीर ता एक आ, और एथरै आंग ई भौरी। और तेस एक शरीरा रै सारै आंग भौरी हुईयौ भी सारै मिलियौ एका शरीर ई। तिणी ई मसीह भी आ। "
1CO,12,13,"कैलैकि आमु सारेउऐ च़ाऊ केज़ौ यहुदी औलौ च़ाऊ दुजी ज़ाती रै, केज़ौ सेवक औलौ या केज़ौ आज़ाद औलौ, एक ई आत्मा कौरीऐ एक ई शरीर हुणा लै बपतिस्मौ निऔं, और आमु सौभी कै एक ई आत्मा सा मिली ऐन्दी। "
1CO,12,14,आमारै शरीरा दी एका आंग नाईं पर भौरी सारै आ। 
1CO,12,15,"अगर बांगणै बोलालै, हाऊं हाथ नाईं, एथीलै हाऊं शरीरा रौ नाईं, ता का सेऊ तेसरै इणै बोलणै री वज़ाह कु शरीरा रौ आंग नाईं रौउंदौ? "
1CO,12,16,"और अगर कौन्थु बोलालै, हाऊं आखी नाईं एथीलै शरीरा रौ नाईं, ता का सेऊ तेसरै इणै बोलणै री वज़ाह कु शरीरा रौ आंग नाईं रौउंदौ? "
1CO,12,17,अगर सारौ शरीर आखी ई औआ थी ता शुणा किणै कौरी थै? अगर सारौ शरीर कौन्थु ई औआ थौ ता शींगा किणै कौरी थै? 
1CO,12,18,पर परमेश्‍वरै सौच़्च़ी ई आमारै शरीरा रै आंग आपणी मौरज़ी रै मुताबिक एकी-एकी कौरीऐ शरीरा दी छ़ाड़ै ई। 
1CO,12,19,अगर इऐ सारै एक ई आंग हुआ थै ता शरीर किऐ हुआ थौ? 
1CO,12,20,"पर आबै आंग ता भौरी सा, पर शरीर एक ई आ। "
1CO,12,21,"आखी हाथा लै ना बोली बौल़दी, “मुकै तेरी ज़रूरत नाईं, और ना मूंड बांगणा लै बोली बौल़दौ कि, मुकै तेरी ज़रूरत नाईं।” "
1CO,12,22,"पर शरीरा रै सै आंग ज़ो दुजै कु कमज़ोर लागा ई, भौरौ ई ज़रूरी आ। "
1CO,12,23,"और शरीरा रै ज़ेज़ै आंगा लै आमै इज़्ज़ता रै लायक नाईं सौमझ़दै तिंउलै आमै ज़ादी इज़्ज़त देई आ। और आमै ज़ो आंग दुमी छ़ाड़ी आ सै तौंइऐ भी भौरी शोबलै बौणा ई, "
1CO,12,24,तैबै भी आमारै शोभलै आंगा लै खास देखभाल़ा री ज़रूरत नाईं आसती। पर परमेश्‍वरै आमारौ शरीर इणौ चाणी गौ आ कि ज़ेज़ै आंगा लै इज़्ज़ता री कामी थी तेस आंगा लै तौंइऐ भी भौरी इज़्ज़त मिला। 
1CO,12,25,"ताकी शरीरा दी बिरोध ना पौड़ा, पर हरेक आंग एकी-दुजै री एकी ज़िणी देखभाल़ कौरा। "
1CO,12,26,"एथीलै अगर एक आंग दु:ख साहा आ, ता तेस आइलै शरीरा रै सारै आंग दु:ख साहा ई। और अगर एकी आंगा री बौड़ाई हुआ सा, ता तेस आइलै सारै आंग खुशी मौनावा ई। "
1CO,12,27,"इणै कौरीऐ तुमै सारै मिलियौ मसीहा रौ शरीर ई, और अलग-अलग तेथरै आंग आ। "
1CO,12,28,"मसीह रै एस शरीरा दी, परमेश्‍वरै कलिसिया दी अलग-अलग आदमी ई चुनै औन्दै। पैहलै प्रेरित, दुजै भविष्यवाणी कौरणै वाल़ै, और चिजै ई पौड़ाउणै वाल़ै, तैबै शक्ति रै काम कौरणै वाल़ै, तैबै च़ांगै कौरणै वाल़ै, और भौलाई कौरणै वाल़ै, और इन्तज़ाम कौरणै वाल़ै, और कई रौंगा री बोली बोलणै वाल़ै। "
1CO,12,29,का सारै प्रेरित ई? का सारै भविष्यवाणी बोलणै वाल़ै ई? का सारै शिक्षा दैणै वाल़ै ई? का सारै शक्ति वाल़ै कामा कौरणै वाल़ै आ? 
1CO,12,30,का सारेउ लै च़ांगै कौरणै रौ वरदान आ मिलौ औन्दौ? का सारै कई रौंगा री बोली बोलाई? 
1CO,12,31,का सारै अनुवाद कौरा ई? तुमै बौड़ै बौड़ै वरदाना री इच़्छ़ा कौरौ। पर आबै हाऊं तुमुलै सारेऊ कु बौड़िया बाट बोलाऊ। 
1CO,13,1,"अगर हाऊं आदमी और सौरगदूतु री बोली बोलु और दुजेऊ आइलै प्यार ना छ़ाड़ू, ता हाऊं टण-पणादौ पितल़ और छ़ण-छ़णांदी झांझ ऊ। "
1CO,13,2,"और अगर हाऊं भविष्यवाणी कौरी बोलु, और सारै भेद और सारै रौंगा रै ज्ञान सौमझ़ु, और इदरा झ़ांऊ कि मुकै पुरौ विश्वास आ कि हाऊं धारै टिरै एकी ज़ागाह कु दुजी ज़ागाह लै हटाऊ। पर दुजेऊ आइलै प्यार ना छ़ाड़ू, ता हाऊं कुछ़ भी नाईं आसतौ। "
1CO,13,3,"अगर हाऊं आपणी सारी धन-ज़यदाद गरीबु लै खिलाऊ, या आपणौ शरीर ज़ाल़ना लै देऊ, और दुजेऊ आइलै प्यार ना छ़ाड़ू, ता मुकै कुछ़ भी फाइदौ नाईं। "
1CO,13,4,"प्यार सौबरा वाल़ौ आ, और कृपा वाल़ौ आ प्यार ज़ौल़दौ नाईं, प्यार आपणी बौड़ाई नाईं कौरदौ, और शेखी नाईं मारदौ। "
1CO,13,5,"प्यार दुजेऊ री बेइज़्ज़ती नाईं कौरदौ, सेऊ आपणौ भौलाई नाईं च़ांहादौ, झुंझलांदौ नाईं, बुरौ नाईं मानदौ। "
1CO,13,6,"बुरै कामा कु खुश नाईं हुंदौ, पर सौच़्च़ाई कु खुश हुआ सा। "
1CO,13,7,"सेऊ सारी बुशै सहन कौरा सा, सारी बुशु माथै विश्वास कौरा सा, सारी बुशु री आश छ़ाड़ा सा, सारी बुशु दी सौबर छ़ाड़ा सा। "
1CO,13,8,"प्यार केबी टौल़दौ नाईं, भविष्यवाणी री तागत भी नाईं रौउंदी। ज़ो तागत दुजी बोली बोलणै वाल़ी ज़िभा दी आ सै ज़िभै एकी दीनै च़ुटुकच़ार थाका ई। ज्ञान औलौ ता, सेऊ भी पोरु मिटा सा। "
1CO,13,9,"कैलैकि आमारौ ज्ञान अधुरौ सा, और आमारी भविष्यवाणी भी अधुरी ई। "
1CO,13,10,"पर ज़ैबै सर्वशक्तिमान, सारै ज्ञान ज़ाणनै वाल़ौ आशा लौ, ज़ो ज़ो अधुरौ आ सेऊ सारौ खातम हुआ सा। "
1CO,13,11,"ज़ेबी हाऊं छ़ोटौ छ़ोहरु थौ, ता हाऊं छ़ोहरु बाशीऐ बोला थौ, छ़ोहरु रै ज़िणौ मन थौ, और छ़ोहरु री ज़िणी औकल थी। पर ज़ैबै स्याणौ हुई गौ आ ता छ़ोहरु वाल़ी बुशै जाणै देई गोई आ। "
1CO,13,12,"आबै आमुकै शीशै दी धुंधलौ ज़ेई दिशा सा, पर सेज़ै बौगतै आमनै-सामनै देखीलै। एज़ै बौगतै मैरौ ज्ञान अधुरौ आ, पर तेबी मैरौ ज्ञान तिणी ई हुआ ज़िणौ तेबी मैरै बारै दी परमेश्‍वरा रौ आ। "
1CO,13,13,"ता आबै आमुऐ इऐ चीन च़िज़ै च़ांई कौरणी: परमेश्‍वरा माथै विश्वास, तेसरै वायदै री आश, और दुजेऊ आइलै प्यार कौरणौ च़ांई। इऊं चिया च़िज़ा कु बौड़ियौ दुजेऊ आइलै प्यार कौरणौ आ। "
1CO,14,1,"एकी दुजेऊ आइलै प्यार कौरना लै पुरी-पुरी कोशिष कौरौ, और आत्मा रै वरदाना पाईणा लै बौड़ी इच़्छ़ा कौरौ, खास कौरीऐ भविष्यवाणी रै वरदाना री। "
1CO,14,2,"कैलैकि ज़ो दुजी बोली दी बुशै ला सेऊ आदमी आइलै नाईं बल्कि परमेश्‍वरा आइलै बुशै ला सा। एथीलै कि तेसरी बुशै कोइयौ ना सौमझ़दौ, कैलैकि सेऊ भेदा री बुशै पवित्र आत्मा री शक्ति कौरी बोला सा। "
1CO,14,3,"पर ज़ो भविष्यवाणी कौरा सा, सेऊ विश्वासिऊ री तरक्की और हिम्मत और सुख शान्ति री बुशै बोला सा। "
1CO,14,4,"ज़ो दुजी बोली दी बुशै बोला सा, सेऊ आपणै विश्वासा ई तरक्की कौरा सा। पर ज़ो भविष्यवाणी कौरा सा, सै कलिसिया रै विश्वासिऊ रै विश्वासा री तरक्की कौरा सा। "
1CO,14,5,"हाऊं च़ाहा ऊ कि तुमै सारै दुजी बोली दी बुशै लाऔ, पर एथकु ज़ादौ इणौ च़ाहा ऊ कि तुमै भविष्यवाणी कौरौ, कैलैकि अगर दुजी बोली बोलणै वाल़ौ कलिसिया री तरक्की कौरना लै अनुवाद ना कौरालौ ता भविष्यवाणी कौरणै वाल़ौ तेसकु बौड़ी च़ौड़ियौ आ। "
1CO,14,6,"एथीलै ओ मैरै प्यारै साथी विश्वासिउओ, अगर हाऊं तुमु काऐ आशीयौ दुजी बोली दी बुशै लाऊ ता मुकु तुमुलै का फाइदौ हुआ सा? एथकु तुमारौ फाइदौ तैबै हुआ ज़ैबै हाऊं प्याशै री, ज्ञाना री, या भविष्यवाणी या शिक्षा री बुशै तुमु आइलै बोलु लौ। "
1CO,14,7,"इणी ई अगर साज़-बाज़ ज़ेथकु आवाज़ निकल़ा सा, ज़िणी बांइशी या बीन, अगर तिउंरी आवाज़ा दी फरक नाईं औलौ ता, इणौ किणै कौरीऐ पौतौ लागा कि केज़ौ साज़ आ बाज़णै लाऔ औन्दौ? "
1CO,14,8,"और लौड़ाई दी, अगर कौरनाल़ री आवाज़ साफ ना औली, ता फौज़ी लौड़ाई कौरना लै तैयार नाईं औन्दै? "
1CO,14,9,"इणी ई अगर दुजी बोली बोलदी बारै तुमारै बोल साफ-साफ नाईं औलै, ता कुण सौमझ़ा कि का ई बोलदै लागै औन्दै? सेऊ ता इणौ हुऔ ज़िणौ बागुरा आइलै बुशै लाआ ई। "
1CO,14,10,धौतरी माथै भौरी अलग-अलग बोली ई तिऊं हरेक बोलीऊ रौ मतलब आ। 
1CO,14,11,"पर अगर हाऊं केज़ी बोली रौ मतलब ना सौमझ़ु, ता बोलणै वाल़ै री नौज़रिऐ परदेशी ऊ, और बोलणै वाल़ौ मेरी नौज़री दी परदेशी आ। "
1CO,14,12,"एथीलै तुमै भी ज़ुण आत्मा रै वरदाना पाइणा लै उताउल़ै ई, ता इणी कोशिष कौरौ तुमारै वरदाना री तरक्की कु कलिसिया री तरक्की भी हुआ। "
1CO,14,13,"एज़ै कारणै ज़ो दुजी बोली बोलालौ, सेऊ प्राथना कौरा कि साथाई तेथारौ मतलब भी सौमझ़ाई बौल़ा "
1CO,14,14,"एथीलै अगर हाऊं दुजी बोली दी प्राथना कौरुलौ, ता मेरी आत्मा प्राथना कौरा सा। पर मेरी बुद्धी काम नाईं कौरदी कैलैकि हाऊं तिऐं नाईं सौमझ़दौ। "
1CO,14,15,"तैबै का च़ांइ कौरणौ? इणौ ना, कि हाऊं आत्मा और बुद्धि कौरी प्राथना कौरु, और आत्मा और बुद्धी कौरीऐ भजन भी गा ऊ। "
1CO,14,16,"नाईं ता अगर तू आत्मा कौरी परमेश्‍वरा री स्तुती कौरालौ, ता बिणा ज्ञान वाल़ौ तैरै स्तुती कौरणै माथै आमीन किणै कौरीऐ बोला? कैलैकि सेऊ ता नाईं ज़ाणदौ कि तू का ई बोलदै लागौ औन्दौ? "
1CO,14,17,"तू ता आपकु आच़्छ़ै कौरी परमेश्‍वरा रौ धन्यबाद कौरा ई, पर दुजेऊ री विश्वासा दी तरक्की नाईं हुंदी। "
1CO,14,18,"हाऊं आपणै परमेश्‍वरा रौ धन्यबाद कौराउ, कि हाऊं तुमु सारेउ कु ज़ादौ दुजी बोली दी बोलाऊ। "
1CO,14,19,"पर कलिसिया दी दुजी बोली दी दस हज़ार बुशै बोलणै कु एऊ मुलै तौंइऐ भी आच़्छ़ौ ज़ाणिया आ, कि दुजै कु शिखाउणा लै बुद्धी कु पांज़ा बुशै बोलु। "
1CO,14,20,"ओ मैरै प्यारै साथी विश्वासिउओ, तुमै औकली कु छ़ोहरु ना बौणौ, बुराई दी ता छ़ोहरु रौ, पर सौमझ़ी दी स्याणै बौणौ। "
1CO,14,21,"पवित्रशास्त्रा दी प्रभु बोला आ, “हाऊं पराऐ और अणज़ाण लोगु रै ज़ौरिऐ आपणै लोगु आइलै बुशै लाआ ऊ। तैबै भी सै मेरी नाईं शुणदै।” "
1CO,14,22,"एथीलै दुजी बोली दी बुशै लाइणी विश्वासिउ लै नाईं, पर अविश्वासिऊ लै निशानी ई। और भविष्यवाणी कौरणी अविश्वासिऊ लै नाईं पर विश्वासिऊ लै निशाणी आ। "
1CO,14,23,"एथीलै अगर कलिसिया एकी ज़ागै कौठी औली, सै सारै दुजी बोली बोला, और ज़ुण इऐं बोली नाईं सौमझ़दै या ज़ुण विश्वास नाईं कौरदै सै भितरै आशालै ता सै पाक्कौ इणौ सुंच़ाई कि तुमै पागल ई। "
1CO,14,24,"पर अगर सब भविष्यवाणी कौरदै लागा लै, और तिऐ सै आशालै ज़ुण विश्वास नाईं कौरदै या इऐं बोली ना सौमझ़दै, ता सै तिउंरी बोली शुणीयौ आपुलै पापी सौमझ़ाई और आपणै मन पौरखा ई। "
1CO,14,25,"और तिंउरै मौना दी भेद पौगड़ौ हुआई और तैबै सेऊ मुंआ री हांगिऐ धौनी पौड़ीयौ परमेश्‍वरा कु ढाल कौरा, और आच़्छ़ा कौरीऐ माना ई कि परमेश्‍वर तुमु मांझ़िऐ आ। "
1CO,14,26,"ओ मैरै प्यारै साथी विश्वासिउओ शुणौ, का च़ांई कौरणौ? ज़ैबै तुमै आराधना कौरना लै कौठै हुआई, ता केज़ौ भजन शुणावा, केज़ौ शिक्षा दिया आ, केज़ौ प्रभु रै ज़ौरिऐ पौगड़ी की ऐन्दी बुशै बोला आ, केज़ै दुजी बोली बोलाई, केज़ै बोलाई तेथरौ मतलब। इयौ सब कुछ़ विश्वासिऊ री मज़द और तरक्की लै हुणौ च़ांई। "
1CO,14,27,अगर दुजी बोली दी बुशै लाइणी औली ता ज़ादै कु ज़ादै दुई या चीन आदमी एकी बौगता दी बोला और एक आदमी तिऊं बोलीऊ रौ मतलब सौमझ़ावा लै ज़ुरुरी औणौ च़ांई। 
1CO,14,28,"पर अगर मतलब सौमझ़ाउणा वाल़ौ ना औलौ ता, दुजी बोली बोलणै वाल़ौ कलिसिया दी च़ुटुकच़ार थाका लौ, और आपणै मौना कु और परमेश्‍वरा आइलै बुशै ला लौ। "
1CO,14,29,"भविष्यवाणी बोलणै वाल़ै मांझ़िया कु दुई या चीन बोलालै, और बाकी लोग तिंउरै वचन पौरखा लै। "
1CO,14,30,"पर अगर दुजै माथै, ज़ुण बोशौ औन्दौ आ, कुछ़ परमेश्‍वरा री तौरफा कु पौगड़ौ औआ ता पैहलौ भविष्यवाणी बोलणै वाल़ौ च़ुटुकच़ार च़ांई थाकणौ। "
1CO,14,31,"कैलैकि तुमै सारै एकी-एकी कौरीयौ भविष्यवाणी कौरी बौल़ा ई, ताकी सारै शिखा लै, और सारै शान्ति पा लै। "
1CO,14,32,और भविष्यवाणी बोलणै वाल़ै री आत्मा आपणै वशा दी हुआ 
1CO,14,33,कैलैकि परमेश्‍वर गड़बड़ी रौ नाईं पर शान्ति मेल-मिलापा रौ परमेश्‍वर आ। ज़िणौ पवित्र लोगु री सारी कलिसिया दी आ। 
1CO,14,34,"छ़ेउड़ी कलिसिया री खुम्बल़ी दी च़ुटुकच़ार थाकाली, कैलैकि तिउंलै बुशै लाइणा रौ हुकम नाईं पर अधीन रौइणा रौ हुकम सा, ज़िणौ मुसा रै नियमा दी आ लिखौ औन्दौ। "
1CO,14,35,"अगर सै कुछ़ शिखणौ च़ाहा ली, ता घौरा कै आपणै बोउटै कु पुछ़ा, कैलैकि छ़ेउड़ी री कलिसिया दी बुशै लाइणी ठीक नाईं आ। "
1CO,14,36,का परमेश्‍वरा रौ वचन तुमु कु निकल़ौ आ? या सिरफ तुमु माथै पौगड़ौ हुऔ आ? 
1CO,14,37,"अगर कुण आदमी आपुलै भविष्यवाणी कौरणै वाल़ौ या आत्मिक आदमी सौमझ़ा लौ। ता सेऊ इणौ ज़ाणालौ कि ज़ो बुशै हाऊं तुमुलै लिखाऊ, सै प्रभु री आज्ञाऐं आ। "
1CO,14,38,"पर अगर कुण इऐं सौच़्च़ाई नाईं माना लौ, ता सेऊ भी ना मानिदौं। "
1CO,14,39,"एथीलै ओ मैरै प्यारै साथी विश्वासिउओ, भविष्यवाणी कौरणै री इच़्छ़ा कौरौ, और दुजी बोली बोलणा लै मौना नाईं कौरौ। "
1CO,14,40,आराधना कौरदी बारै सारी बुशै ठीक ढौंगा कौरीऐ च़ांई कौरणी। 
1CO,15,1,"ओ मैरै प्यारै साथी विश्वासिउओ, आबै हाऊं तुमुलै सेज़ी खुशी री खौबर याद कौरावा ऊ। ज़ो मुंइऐ पैहलै शुणाई एरी आ, ज़ेथ माथै तुमुऐ पैहलै विश्वास भी कौरौ थौ। ज़ेथाई तुमै टेकै औन्दै भी आ। "
1CO,15,2,"परमेश्‍वरै तुमारौ तिऐं खुश खौबरी रै ज़ौरिऐ छ़ुटकारौ कियौ आ, अगर तुमै तेथ माथै विश्वास कौरा ई ज़ो मुंइऐ तुमुकै शुणाई थी। नाईं ता तुमारौ विश्वास कौरणौ बेकार हुऔ। "
1CO,15,3,"एज़ी वज़ाह कु मुंइऐ सौभी कु पैहलै तुमुकै सेज़ी खास बूश बोली, ज़ो मुकै प्रभु कु मिली थी। कि पवित्रशास्त्रा रै वचना रै मुताबिक यीशु मसीह आमारै पापा री ताइंऐ मौरी गौ आ, "
1CO,15,4,और ओडाच़ी दी छ़ाड़ौ आ; और पवित्रशास्त्रा रै मुताबिक चिजै दिनै सेऊ परमेश्‍वरै ज़िउंदौ भी किऔ आ। 
1CO,15,5,सेऊ पतरसा कै और सारै बारह च़ेलेऊ कै भी दिशौ आ। 
1CO,15,6,"तैबै सेऊ पांज़ शौआ कु ज़ादै च़ेलेऊ कै एकी बारै दिशौ आ, ज़ास मांझ़िया कु भौरी का इबी झ़ांऊ ज़िउंदै भी आ, पर कुछ़ गौऐ मौरी। "
1CO,15,7,तैबै सेऊ याकुबा कै दिशौ और तैबै सारै प्रेरितु कै दिशौ आ। 
1CO,15,8,"हाऊं इणै तरिकै कौरी एक प्रेरित बौणौ, ज़ो एक भौरी अलग थौ। "
1CO,15,9,"कैलैकि हाऊं प्रेरिता मांझ़िऐ ज़ादौ खास नाईं थौ, यानी के प्रेरित बोलणै रै लायक भी नाईं आसतौ, कैलैकि मुंइऐ परमेश्‍वरा री कलिसिया रै विश्वासी सताऐ थै। "
1CO,15,10,"पर परमेश्‍वरा री बौड़ी दया री वज़ाह कु हाऊं प्रेरित ऊ भी। तेसरी बौड़ी दया ज़ो मुं माथै हुई, सेऊ बेकार नाईं हुऔ। पर मुंइऐ दुजै प्रेरितु कु बौड़ी-च़ौड़ियौ मैहनत भी की आ। तैबै भी एऊ सब मेरी तौरफा कु नाईं बल्कि परमेश्‍वरा री बौड़ी दया कु ज़ो मुं माथै थी। "
1CO,15,11,"एथीलै च़ाऊ हाऊं आ, च़ाउ दुजै प्रेरित औलै, आमै सारै यीशु मसीह रै बारै दी एका परचार कौरी ई, और एथीई माथै तुमुऐ भी विश्वास भी कियौ आ। "
1CO,15,12,"ता आबै हाऊं तुमु कु एक बूश पुछ़ाऊ: ज़ेबी कु मसीहा रौ परचार कौरा ई कि सेऊ मौरै औन्दै मांझ़िया कु ज़िउंदौ हुऔ आ, ता तुमु मांझ़िया कु केती इणौ बोलाई कि मौरै औन्दै रौ दुजी बारै ज़िउंदौ हुणौ आसतौ नाईं? "
1CO,15,13,"अगर मौरै औन्दै रौ दुजी बारै ज़िउंदौ हुणौ आसतौ नाईं, ता मसीह भी नाईं हुऔ ज़िउंदौ। "
1CO,15,14,"अगर मसीह ज़िउंदौ नाईं हुऔ, ता आमारौ परचार कौरणौ भी बेकार आ, और तुमारौ मसीह माथै विश्वास भी बेकार आ। "
1CO,15,15,"अगर आमुऐ परमेश्‍वरा रै बारै दी झ़ूठ बोलौ आ। कि तिणिऐ यीशु मसीह मौरै औन्दै मांझ़िया कु ज़िउंदौ कियौ; पर अगर मौरै औन्दै असली दी ज़िउंदै नाईं कौरीया थै, ता परमेश्‍वरै मसीह भी ज़िउंदौ नाईं कियौ। "
1CO,15,16,"हाऊं तौंइऐ बोलाऊ कि अगर मौरै औन्दै नाईं ज़िआ थै, ता मसीह भी नाईं हुऔ ज़िउंदौ। "
1CO,15,17,"और अगर मसीह ज़िउंदौ नाईं हुऔ, ता तुमारौ मसीह माथै विश्वास बेकार आ, और तुमै इबी झ़ांऊ आपणै पापा दी औआ थै ज़िन्दगी ज़िउंदै लागै औन्दै। "
1CO,15,18,"यानी कि ज़ो मसीहा दी मौरी गोऐ आ, सै भी खातम हुऐ। "
1CO,15,19,"अगर आमै सिरफ इऐं ज़िन्दगी लै मसीह कु आश छ़ाड़ी, ता आमै सारै लोगु कु ज़ादै बिण भागा रै ई। "
1CO,15,20,पर सौच़्च़ी यीशु मसीह मौरै औन्दै मांझ़िया कु ज़िउंदौ हुऔ आ और ज़ुण मौरी गौऐ तिऊं मांझ़िऐ एऊ पैहलौ फौल़ हुऔ आ। 
1CO,15,21,"कैलैकि ज़िणी एक आदमी रै ज़ौरिऐ मौत आशी मतलब आदमा कु, तिणी ई एकी आदमी रै ज़ौरिऐ मौरै औन्दै रौ दुजी बारै ज़िउंदौ हुणौ भी आशौ आ, मतलब यीशु कु। "
1CO,15,22,"और ज़िणौ आदमा दी सारै मौरा ई, तिणी ई मसीह दी ज़िउंदै भी हुआ, "
1CO,15,23,"पर हर एक आपणी-आपणी बारीऐ पैहलौ फौल़ मसीह, और तेथ बासिऐ मसीह रै दुजी बारै आशणै बासिऐ तेसरै लोग। "
1CO,15,24,"तैबै ज़ैबै यीशु मसीह सारौ राज़, और सारौ हक्क्क, और शक्ति रौ खात्मौ कौरीयौ सारौ राज़्य परमेश्‍वर बाबा रै हाथा दी सांबा लौ, तैबै इऐं दुनिया रौ खातमौ हुआ। "
1CO,15,25,इणौ ज़ुरुरी आ कि सेऊ सेज़ै बौगता झ़ाऊं राज़ कौरा ज़ेबी झ़ाऊं मसीह आपणै सारै दुश्मनु आपणै बांगणा थालिऐ ना कौरालौ। 
1CO,15,26,"सौभी कु आखरी दुश्मन ज़ो खातम ज़ुरुरी आ कौरणौ, सेऊ मौत आ। "
1CO,15,27,"पवित्रशास्त्र बोला आ कि, “परमेश्‍वरै सारौ कुछ़ यीशु रै अधीना दी देई गौ आ, एथकु साफ ज़ाहिर हुआ कि परमेश्‍वर एथदी शामिल नाईं आसतौ ज़ुणिऐ सारौ कुछ़ तेसरै अधीन की ऐरौ आ। "
1CO,15,28,"और ज़ैबै सारौ कुछ़ तेसरै अधीना दी हुई जा लौ, ता छ़ोहरु भी आपु परमेश्‍वरा रै अधीना दी हुआ सा, ज़ुणिऐ सब कुछ़ तेसरै हाथा दी कियौ, ताकी सारेऊ दी परमेश्‍वर सब कुछ़ औलौ।” "
1CO,15,29,"अगर दुजी बारै ज़िउंदौ हुणौ नाईं आसतौ ता तिउंरौ का हुआ सा, ज़ेज़ै मौरै औन्दै लै बपतिस्मौ निआं ई? अगर मौरै औन्दै ज़िउंदै नाईं कौरींदै ता लोग तिउंलै बपतिस्मौ कैलै नियां ई? "
1CO,15,30,और आमै भी कैलै हर बौगतै मुसीबता दी पौड़ी थाका ई? 
1CO,15,31,"ओ मैरै प्यारै साथी विश्वासिउओ, मुलै तेस घमण्डा री कसम ज़ो आमारै प्रभु यीशु दी हाऊं तुमारै बारै दी कौराऊ, कि हाऊं रोज़-रोज़ मौउता रौ सामनौ कौराऊ। "
1CO,15,32,"अगर हाऊं आदमी री रीती माथै इफिसुसा दी ज़ांगल़ी जानवरु आइलै लौड़ौ ता मुलै का फाइदौ हुऔ आ? अगर मौरै औन्दै ज़िवा लै नाईं, “ता आशौ, खाई पीई लै, कालै ता इणी भी मौरी आ।” "
1CO,15,33,"धोखै दी ना रौऔ, “बुरी खुम्बल़ी आच़्छ़ौ च़ाल-च़लण पोरु बिगाड़ा सा।” "
1CO,15,34,"च़ोकसिऐ रौऔ और पाप कौरणौ पोरु छ़ाड़ौ, इणौ हाऊं तुमु बेशरम कौरना लै ऊ बोलदै लागौ औन्दौ। कैलैकि तुमु मांझ़िऐ कुछ़ लोग ता परमेश्‍वर ज़ाणदै नाईं। "
1CO,15,35,"आबै कुण इणौ बोली बौल़ा, मौरै औन्दै किणै ज़िउंदै हुआई? और किणौ हुआ तिऊंरौ शरीर? "
1CO,15,36,ओ बिणा औकली वाल़ेउओ! ज़ो कुछ़ तुमै बौआ ई ज़ेबी झ़ांऊ सेऊ माटै थाल मौरदौ नाईं तेबी झ़ाऊं सेऊ ज़ौमदौ नाईं। 
1CO,15,37,"और ज़ो तू बौआ ई, सेऊ सेज़ौ शरीर नाईं ज़ो पैदौ हुणै वाल़ौ आ, पर बीजा रौ गुल़ौ आ, च़ाऊ गिवां रौ आ च़ाऊ केज़ै भी नाज़ा रौ आ। "
1CO,15,38,"पर परमेश्‍वर आपणी मौरज़ी रै मुताबिक तेसलै शरीर दिआ सा, और हर एकी बीजा लै खास शरीर आ। "
1CO,15,39,"सारौ शरीर एक ज़िणौ नाईं लोगु रौ कुछ़ ओर। गुन्डू रौ शरीर दुजौ आ, च़िड़ू-च़िटकोरु रौ ओर आ, और माच़्छ़ी रौ शरीर दुजौ। "
1CO,15,40,सौरगा रौ भी शरीर आ और धौतरी माथलौ भी शरीर आ। पर सौरगा रै शरीरा री च़ौमक कुछ़ ओर आ और धौतरी माथलै शरीरा री कुछ़ ओर। 
1CO,15,41,"सुरजा री च़ौमक कुछ़ ओर आ, और ज़ूना रौ कुछ़ ओर, और तारेऊ री च़ौमक कुछ़ ओर, (कैलैकि एकी तारै कु दुजै तारै रै च़ौमुकणा दी फर्क ऐ आ) "
1CO,15,42,"मौरै औन्दै रौ ज़िउणौ भी इणौ आ। शरीर भी नाश हुणौ री हालती दी ज़ाल़ियौ या दाबियौ इऐं धौतरी माथै बौआ, और सेऊ शरीर ज़ो दुजी बारै ज़िउंदौ हुऔ आ सेऊ नाश हुणै वाल़ौ नाईं आ। "
1CO,15,43,"सेऊ शरीर बिणा इज़्ज़ती कौरी धौतरी दी बौ आ और तेज़ च़ौमक आइलै ज़िउंदौ हुऔ आ, कमज़ोर हुइयौ बौआ ई और शक्ति आइलै ज़िउंदौ हुऔ आ। "
1CO,15,44,"सण्सारिक शरीर बौआ ई और आत्मिक शरीर ज़िउंदौ हुआ आ, ज़ैबै कि सण्सारिक शरीर आ, ता आत्मिक शरीर भी आ। "
1CO,15,45,ज़िणौ पवित्रशास्त्रा दी आ लिखौ औन्दौ कि “पैहलौ आदमी यानी की आदम ज़िउंदौ प्राणी बौणौ।” और आखरी आदम यानी कि यीशु मसीह ज़ुण आमुलै सौदा री ज़िन्दगी दिया आ। 
1CO,15,46,"पर पैहलै आत्मिक नाईं थौ बल्कि सण्सारिक थौ, तेथ बासिऐ आत्मिक हुऔ। "
1CO,15,47,पैहलौ आदमी धौतरी कु यानी कि माटै रौ थौ बौणौ औन्दौ। और मसीह दुजौ आदमी ज़ुण सौरगा कु आशौ आ। 
1CO,15,48,"ज़िणौ आदम माटै रौ थौ, तिणै सै भी आ ज़ो सण्सारा रै ई। और ज़िणौ मसीह सौरगा रौ आ, तिणै सै भी आ ज़ो आसमानी आ। "
1CO,15,49,और ज़िणौ आमुऐ तेसरौ रूप धारण कियौ आ ज़ो माटै रौ थौ तिणौ तेस सौरगा रै बाबा रौ रूप भी धारण कौरी आ। 
1CO,15,50,"ओ मैरै प्यारै साथी विश्वासिउओ, हाऊं इणौ बोलाऊ कि मांस और लोऊ परमेश्‍वरा रै राज़ा दी नाईं डेई बौल़दै, और ना नाश हुणै वाल़ौ बिणा नाश हुणै वाल़ै रौ हक्क्कदार हुई बौल़दौ। "
1CO,15,51,"हाऊं तुमुकै भेदा री बूश बोलाऊ, आमु मांझ़िया कु कुछ़ विश्वासी नाईं मौरदै, पर एकी घौड़िऐ पलक झ़ौपकियौ, आखरी कौरनाल़ फुकरिंदै आमारै शरीर बौदलिणै ई। कौरनाल़ बाज़िणी आ, मौरै औन्दै ज़िउंदै हुइयौ केबी ना खातम हुणै वाल़ै बौणनै ई, और आमारै शरीर बौदलिणै ई। "
1CO,15,52,"कैलैकि ज़रूरी आ कि नाश हुणै वाल़ौ शरीर केबी ना नाश हुणै वाल़ौ शरीर भीड़ा लौ, और एऊ मौरणै वाल़ौ शरीर अमर हुणै वाल़ौ शरीर भीड़ा लै। "
1CO,15,53,"और ज़ैबै एऊ नाश हुणै वाल़ौ शरीर बिणा नाश हुणै वाल़ौ शरीर भिड़ी जा लौ और एऊ मौरणै वाल़ौ शरीर अमर हुणै वाल़ौ शरीर भिड़ी जा लौ, तैबै सेऊ वचन पुरौ हुआ आ, ज़ो पवित्रशास्त्रा दी यशायाह भविष्यवक्तै आ लिखौ औन्दौ कि, "
1CO,15,54,"“ओ मौत, तेरी ज़ीत किऐ रौई आ? ओ मौत तैरौ डंक किऐ रौ आ?” "
1CO,15,55,"मौउता रौ डंक पाप आ, और पापा री तागत नियम ई। "
1CO,15,56,"पर परमेश्‍वरा रौ धन्यबाद च़ांई हुऔ, ज़ुण आमु आमारै प्रभु यीशु मसीह रै ज़ौरिऐ आमारै पाप और मौउता माथै ज़ितावा आ। "
1CO,15,57,"एथीलै ओ मैरै प्यारै साथी विश्वासिउओ, विश्वासा दी मज़बूत और अटल रौ, और प्रभु रै कामा दी सौदा बौड़दै थाकौ लागी, कैलैकि आमै इणौ ज़ाणी आ कि तुमारी मैहनत प्रभु दी बेकार नाईं आसती। "
1CO,16,1,"आबै हाऊं तुमारै तेस सवाला रै बारै दी ज़वाब दियाऊ ज़ो तुमुऐ पुछ़ौ थौ। तुमुऐ दाणा रै बारै दी पुछ़ौ थौ ज़ो यरुशलेमा दी रौइणै वाल़ै परमेश्‍वरा रै लोगु लै कौट्ठै कियौ थौ। ज़िणौ हुकम मुंइऐ गलातिउ री कलिसिया लै दैऔ, तिणौ तुमै भी कौरौ। "
1CO,16,2,हौफ्तै रै पैहलै दिनै तुमु मांझ़िया कु हर एक आपणी-आपणी आमदानी रै मुताबिक कुछ़ आपुकै छ़ाड़ा लै कि ज़ेबी हाऊं आशु लौ ता दाण ना जा लौ मांगणौ। 
1CO,16,3,"ज़ेबी हाऊं तुमु काऐ आशु लै, ता ज़ास तुमै च़ाहा ई तिऊं हाऊं चिट्ठी देइयौ भेज़ाऊ कि सै तुमारौ दाण यरुशलेमा दी पहुंच़ावा। "
1CO,16,4,"अगर मैरौ डेउणौ ज़ुरुरी हुआ लौ ता, सै मुं आइलै आशालै। "
1CO,16,5,"अगर प्रभु री इच़्छ़ा हुआ ली ता हाऊं तुमु आइलै लाम्बै बौगता लै रुका ऊ। पर आबै ज़ेबी हाऊं मकिदुनीया लै डेउलौ ता हाऊं तुमु आइलै नाईं ज़ादै बौगता झ़ाऊं नाईं रुकदौ। तिऐ डेउणै बासिऐ हाऊं तुमु काऐ आशाऊ। तैबै हाऊं कुछ़ बौगता लै या पुरै हिउंदा दी तुमु आइलै रौआऊ। तेथ बासिऐ तुमै मुं मैरै आगलै सफरा दी भेज़ी सौका ई, सेऊ च़ाऊ किऐ भी औलौ। "
1CO,16,6,पर हाऊं पिन्तेकुस्ता रै साज़ै झ़ांऊ इफिसुस शैहरा दी रौआऊ। 
1CO,16,7,कैलैकि मुकै तिऐ असरदार काम कौरणै रौ बौड़ौ मौकौ आ। तिऐ मैरै विरोध कौरणै वाल़ै भौरी आ। 
1CO,16,8,"अगर तीमुथियुस तिऐ आशी जा लौ, ता तेस आइलै इज़्ज़ता कौरी बरताव कौरेऊ। कैलैकि सेऊ मुं ज़िणौ प्रभु रौ काम कौरा सा। "
1CO,16,9,"एथीलै कोई भी तेस बेकार ना ज़ाणालौ, पर तेस सही-सलामत एज़ी भिलै पहुंच़ाइयौ कि मुं काऐ आशा, कैलैकि हाऊं तेस पौखदै लागौ औन्दौ कि सेऊ विश्वासिऊ आइलै आशा। "
1CO,16,10,"साथी विश्वासी भाई अपुल्लोसा कु मुंइऐ भौरी औरज़ की आ कि तुमु काऐ विश्वासिऊ आइलै आशा। पर तिणिऐ एज़ै बौगतै डेउणा री कुछ़ भी इच़्छ़ा नाईं की, पर ज़ैबै ठीक बौगत औलौ तैबै सेऊ तुमु काऐ आशा लौ। "
1CO,16,11,"च़ोकसिऐ रौएऊ, विश्वासा दी टेकी रौएऊ, हिम्मत वाल़ै बौणौ, विश्वासा दी मज़बूत रौ। "
1CO,16,12,ज़ो कुछ़ तुमै कौरा ई तेस प्यारा कौरी कौरौ। 
1CO,16,13,"ओ मैरै प्यारै साथी विश्वासिउओ, तुमै स्तिफनासा रै टौबर ता ज़ाणाई कि सै अखाया परदेशा री फौसली रै पैहलै विश्वासी ई, और परमेश्‍वरा रै लोगु री सेवा लै सौभी कु पैहलै तैयार रौआ ई। "
1CO,16,14,"एथीलै हाऊं तुमु कु औरज़ कौराऊ कि इणै लोगु रै अधीन रौ, यानी के हर एकी रै ज़ो एज़ै कामा दी मैहनती और साथ दिआई। "
1CO,16,15,"हाऊं स्तिफनास और फूरतूनातुस और अखइकुस रै आशणै कु भौरी खुश ऊ, कैलैकि तिउंरी वज़ाह कु तुमारी कामी-घौटी पुरी हुई आ। "
1CO,16,16,तिंउऐ मैरै और तुमारै मौना लै आराम दैऔ आ। एथीलै इणै लोगु री इज़्ज़त कौरौ। 
1CO,16,17,आसिया परदेशा री कलिसियाऊ री तौरफा कु तुमुलै ढाल। अक्विला और तेसरी बोउटी प्रिसका रौ और तिंउरै घौरा री कलिसिया रौ भी तुमुलै प्रभु दी भौरी भौरी ढाल। 
1CO,16,18,सारै विश्वासिऊ री तौरफा कु तुमुलै ढाल। आपु मांझ़िऐ गौल़ै मिलियौ ढाल कौरौ 
1CO,16,19,मुंइऐ किणै बौड़ै-बौड़ै आखरु दी आपणै हाथा कौरी तुमुलै ढाल लिखौ आ। 
1CO,16,20,"अगर कुण प्रभु कु प्यार ना कौरालौ ता सेऊ शापित आ। ओ आमारै प्रभु, आश्श! "
1CO,16,21,आमारै प्रभु यीशु री बौड़ी दया तुमु माथै औन्दै थाकाली लागी। 
1CO,16,22,मैरौ प्यार मसीह यीशु दी तुमु सौभी आइलै बौणी रौआ। आमीन। 
2CO,1,1,"इऐ चिट्ठी पौलुस ज़ुण परमेश्‍वरा री मौरज़ी कु यीशु मसीह रौ प्रेरित आ और आमारौ भाई तीमुथियुसा री तौरफा कु तुमुलै लिखदै लागै औन्दै। और इऐ चिट्ठी परमेश्‍वरा री तिऐं कलिसिया रै नावां दी, ज़ो कुरिन्थुसा दी आ, और परमेश्‍वरा रै सारै पवित्र लोगु रै नावां दी ज़ुण अखाया परदेशा दी रौआ ई। "
2CO,1,2,आमारै बाब परमेश्‍वर और प्रभु यीशु मसीहा री तौरफा कु तुमुलै बौड़ी दया और शान्ति मिलदै थाकाली लागी। 
2CO,1,3,"आमारै प्रभु यीशु मसीहा रै बाब और परमेश्‍वरा रौ धन्यबाद, ज़ुण दया रौ बाब और सारै रौंगा री सुख-शान्ति रौ परमेश्‍वर आ। "
2CO,1,4,"सेऊ आमारै सारै दु:खा दी सुख-शान्ति दिआ सा ताकी आमै तिऐं शान्ति री वज़ाह कु ज़ो परमेश्‍वर आमुलै दिआ सा, तिंउलै भी शान्ति देई बौल़ा ज़ो केज़ै भी रौंगा रै क्लेशा दी ई पौड़ै औन्दै। "
2CO,1,5,"कैलैकि ज़िणौ मसीहा रै दुखा दी आमै ज़ादौ शामिल हुई आ, तिणौ ई आमै सुख-शान्ति दी भी मसीहा रै ज़ौरिऐ ज़ादै शामिल हुई आ। "
2CO,1,6,"अगर आमै दुःख सौई ई, ता सेऊ दु:ख तुमारी शान्ति और छ़ुटकारै लै आ। और अगर आमुकै शान्ति मिला सा, ता तुमारी शान्ति लै आ। ज़ेथरी शक्ति कौरी तुमैं सौबरा आइलै तेस दु:ख सहन कौरा ई, और ज़ो आमै भी सहन कौरी ई। "
2CO,1,7,"आमारी आश तुमारै बारै दी मज़बूत आ। कैलैकि आमै ज़ाणी ई कि ज़िणौ तुमैं आमारै दुःखा दी, तिणौ ई सुखा दी भी शामिल हुऔ। "
2CO,1,8,"ओ मैरै प्यारै साथी विश्वासिउओ, आमै नाईं च़ाहांदै कि तुमैं आमारै तेस दु:खा रै बारै दी अणज़ाण रौऔ ज़ो आसिया परदेशा दी आमु माथै पौड़ौ। आमै इणै गौरकै बोझ़ा थाली दौबी गोऐ थै, ज़ो आमारी सौइणै कु बाइरै थौ, इदरा झ़ांऊ कि आमुऐ आपणी ज़िउणै री सारी आश छ़ाड़ी गोई थी। "
2CO,1,9,"यानी कि आमुऐ आपणै मौना दी सौमझ़ी ऐरौ थौ कि आमै मौरणै वाल़ै थै, ताकी आमै आपणौ भोरोसौ ना छ़ाड़ी, पर परमेश्‍वरा माथै भोरोसौ छ़ाड़ी ज़ुण मौरै औन्देऊ ज़िउंदै कौरा सा। "
2CO,1,10,"तिणिऐ आमै मौउता री इणी बौड़ी फाई कु बौच़ाऐ ई, और बौच़ावा सा। और तेस माथै आमारौ एज़ौ भरोसौ आ कि सेऊ औगांऊ लै भी आमु बौच़ाउंदै थाका लागी। "
2CO,1,11,"तुमैं भी मिलियौ प्राथना रै ज़ौरिऐ आमारी सहायता कौरालै कि ज़ो आशीषै सारेउ रै ज़ौरिऐ आमुलै मिली आ, तेथारी वज़ाह कु भौरी लोग आमारी तौरफा कु धन्यबाद कौरा। "
2CO,1,12,"कैलैकि आमै आपणै मौना री इऐं गवाही माथै गर्व कौरी ई कि धौतरी दी और खास कौरीऐ तुमु मांझ़िऐ, आमारौ च़ाल-च़लण परमेश्‍वरा रै ज़ौरिऐ इणौ पवित्र और सौच़्च़ाई आइलै थौ, ज़ो शरीरा रै ज्ञाना कु नाईं पर परमेश्‍वरा री बौड़ी दया आइलै थौ। "
2CO,1,13,"आमै तुमुलै तेसी लिखी ई, ज़ो तुमैं पौढ़ीयौ सौमझ़ा ई और माना भी ई, मुकै आश आ कि तुमै एस आच़्छ़ा कौरीऐ सौमझ़ौ। "
2CO,1,14,"ज़िणौ कि तुमु मांझ़िऐ कईएउऐ मानी भी ऐरौ आ कि आमै तुमारै गर्वा री वज़ाह ई, तिणौ ई तुमैं भी प्रभु यीशु रै वापिस आशणै रै दिना दी आमुलै गर्वा री वज़ाह बौणा ई। "
2CO,1,15,एज़ै भरोसै कु हाऊं च़ाहा थौ कि पैहलै तुमु काऐ आशु कि तुमुलै दुगुणी आशीष मिला। 
2CO,1,16,"मुइंऐ सुंच़ौ थौ कि तुमु बाटीऐ कु आशीयौ मकिदुनीया परदेशा लै डेऊ, और तैबै मकिदुनीया कु तुमु काऐ आशु। और तुमैं मेरी यहुदिया रै सफरा दी मज़द कौरा। "
2CO,1,17,"एथीलै ज़ो मुंइऐ एऊ सुंच़ौ औन्दौ थौ ता, का मुइंऐ तेथदी लापरवाई की आ? या ज़ो हाऊं कौरणौ च़ाहा ऊ, का सण्सारा रै लोगु रै ज़ौरिऐ कौरणौ च़ाहा ऊ कि ज़ुण इबी ता ओ, ओ बोलाई और बासीऐ मुकरा ई पोरु। "
2CO,1,18,"ज़िणौ परमेश्‍वर विश्वास वाल़ौ आ, तिणी ई आमारी बुशु दी भी “ओ” रौ मतलब “ओ” और “नाईं” रौ मतलब “नाईं” हुआ आ। "
2CO,1,19,"कैलैकि परमेश्‍वरा रौ छ़ोहरु यीशु मसीह ज़ासरौ परचार आमारै ज़ौरिऐ मतलब की मैरै और सिलवानुस और तीमुथियुसा रै ज़ौरिऐ तुमु मांझ़िऐ दी हुऔ आ, तेथदी “ओ” और “नाईं” दुइया नाईं थै, पर तेथादी “ओ री ओ” हुई। "
2CO,1,20,"कैलैकि परमेश्‍वरा रै ज़ेती भी वायदै ई, सै सब मसीह दी “ओ” आइलै ई। एथीलै तेथरै ज़ौरिऐ आमीन भी हुई कि आमारै ज़ौरिऐ परमेश्‍वरा री महिमा हुआ। "
2CO,1,21,"परमेश्‍वर ई आ, ज़ुण तुमु आइलै आमु मसीह दी मज़बूत कौरा आ। परमेश्‍वरै आमु माथै आपणी छ़ाप लाइयौ बयानै रै रुपा दी आपणी आत्मा आमारै मौना दी देइयौ आमारौ अभिषेक कियौ आ। "
2CO,1,22,ज़ो हाऊं बोलाऊ तेथरौ गवाह परमेश्‍वर ई आ कि हाऊं इबी झ़ांऊ कुरिन्थुसा शैहरा दी एथीलै नाईं आशौ कि हाऊं तुमु सौख्ती कौरी धौमकाऊ। 
2CO,1,23,इणौ नाईं कि आमै विश्वासा रै बारै दी तुमु माथै हक्क्क ज़माउणौ च़ाई सी। पर तुमारी खुशी दी मज़द कौरना लै साथा दी ई कैलैकि तुमैं विश्वासा कौरी पाकै रौआ ई। 
2CO,2,1,मुंइऐ आपणै मौना दी इणौ ई ठाणी ऐरौ थौ कि एकी बारै तुमु काऐ तौंइऐ आशीयौ तुमुलै दु:ख ना देऊ। 
2CO,2,2,"कैलैकि अगर हाऊं तुमु दु:खी कौरु, ता मुलै खुशी दैणै वाल़ौ कुण हुआ सा, सिरफ सेई ज़ुण मुंइऐ दु:खी कियौ आ? "
2CO,2,3,"और मुंइऐ एज़ी ई बूश तुमुलै एथलै लिखी आ कि किऐ इणौ ना च़ांई हुऔ कि मैरै आशणै कु, ज़ासकु मुलै खुशी मिलणी च़ांई हाऊं तिऊंकु दु:खी औऊ। कैलैकि मुकै तुमु सौभी माथै एज़ी बुशा रौ भरोसौ आ कि ज़ो मेरी खुशी आ कि सेज़ी ई खुशी तुमु सौभी री भी आ। "
2CO,2,4,"भौरी दु:ख और मौना रै कौष्टा कु मुंइऐ भौरी लेरी-लेरीयौ तुमुलै सै चिट्ठी लिखी थी, मुंइऐ एथलै ना लिखी कि तुमैं दु:खी हुआ, पर एथीलै लिखौ कि तुमैं तेस बौड़ौ प्यार ज़ाणौ, ज़ो प्यार मैरौ तुमु आइलै आ। "
2CO,2,5,"अगर कुणिऐ दुःख दैऔ आ सेऊ सिरफ मुंई लै ना दैऔ, पर अगर ज़ादौ ना बोलु ता थोड़ौ-भौरी दुःख तुमुलै भी दैऔ आ। "
2CO,2,6,इणै आदमी लै भौरी सौज़ा ज़ो तेसलै मिली गोई आ सै तेसलै काफी आ। 
2CO,2,7,"एथीलै एथकु आच़्छ़ौ इणौ आ कि तेसरौ पाप माफ कौरौ, और तेसलै सुख-शान्ति दैऔ, इणौ ना च़ांई हुऔ कि सेऊ आदमी भौरी दुःखा दी डुबा। "
2CO,2,8,एज़ै मतलबै हाऊं तुमु कु औरज़ कौराऊ कि तुमैं तेस आदमी लै आपणौ प्यार देखाऔ। 
2CO,2,9,"कैलैकि मुंइऐ तुमुलै एथलै भी लिखौ थौ कि हाऊं तुमु पौरखु कि तुमैं मेरी बुशु मानणा लै तैयार आसती भी, कि नाईं। "
2CO,2,10,"ज़ासरौ तुमैं कुछ़ माफ कौरा ई ता हाऊं भी तेस माफ कौराऊ। कैलैकि ज़ो कुछ़ मुंइऐ माफ कियौ आ ज़ो माफ हुणौ च़ांई थौ, ता मसीह रै हक्क्का कौरीऐ तुमारै फाइदै लै हाऊं माफ कौराऊ, "
2CO,2,11,कि शैताना रौ आमु माथै कोई भी हक्क्क ना च़ाला। कैलैकि ज़ो कुछ़ शैतान कौरा सा तेथरै बारै दी आमै अणज़ाण नाईं आसतै। 
2CO,2,12,"ज़ेबी हाऊं यीशु मसीहा रौ खुशी री खौबर शुणाउंदै त्रोआस शैहरा दी आशौ, ता प्रभुऐ मुलै दार खोलौ सा। "
2CO,2,13,मुकै आपणौ विश्वासी भाई तितुस तिऐ नाईं मिलौ ता मैरै मौना लै च़ैन ना मिलौ। एथीलै तिऊंकु मिलियौ हाऊं मकिदुनीया परदेशा लै वापिस च़ाल पौड़ौ। 
2CO,2,14,पर परमेश्‍वरा रौ धन्यबाद आ कैलैकि मसीह री एकता री वज़ाह कु सेऊ आमु सौदा आपु आइलै औंडावा आ। आमु ज़ितावा सा और आपणै ज्ञाना री खुशबु आमारै ज़ौरिऐ सौभी ज़ागाह दी फैलावा सा। 
2CO,2,15,"कैलैकि आमै परमेश्‍वरा रै नज़दीक छ़ुटकारौ पाइणा वाल़ै और नाश हुणै वाल़ै, मांझ़िऐ मसीह री खुशबु ई। "
2CO,2,16,ज़ुण नाश हुणै री बाटा दी ई तिउंलै मौरणै री गन्ध और ज़ुण ई छ़ुटकारै री बाटा दी तिऊं मांझ़िऐ आ ज़िउणै री खुशबु। पर एज़ी बुशा लायक कुण आ? 
2CO,2,17,कैलैकि आमै तिऊं सारेउ ज़िणै नाईं आसतै ज़ुण परमेश्‍वरा रै वचन लेण-देण कौरीयौ आपणै फाइदै लै शुणावा ई। पर आमै मौना री सौच़्च़ाई कु परमेश्‍वरा री मौज़ूदगी ज़ाणियौ मसीह दी बोली ई। 
2CO,3,1,का आमै तौंइऐ आपणी बौड़ाई कौरदै थाकी लै लागी? या आमै ओरी लोगु बाशीऐ सिफारिशा री चिट्ठी आणनी या तुमु कु निणी आ? 
2CO,3,2,"आमारी चिट्ठी ता तुमैं ई आ, ज़ो आमारै ज़िवा दी आ लिखी औन्दी और तिऐं चिट्ठी सारै आदमी प्राणा और पौढ़ाई। "
2CO,3,3,"इणौ पौगड़ौ आ कि तुमैं यीशु मसीहा री तौरफा कु एक चिट्ठी ज़िणै ई, इऐ चिट्ठी आमारी सेवा कौरणै रौ फल़ आ, ज़ो स्याई कौरी नाईं पर ज़िउंदै परमेश्‍वरा री आत्मा कौरी, पात्थरा री पट्टी माथै नाईं पर ज़िवा रै मांसा ज़िणी पट्टी माथै लिखी औन्दी। "
2CO,3,4,आमै मसीह रै ज़ौरिऐ परमेश्‍वरा माथै इणौ ई भरोसौ छ़ाड़ी आ। 
2CO,3,5,"इणौ नाईं कि आमै आपु ई इणै जोगी आ कि आमै आपणी तौरफा कु केज़ी बुशु रौ बिच़ार कौरी बौल़ी, पर ज़ो कुछ़ आमारै शिखौ औन्दौ आ, और औकल आ, सब कुछ़ परमेश्‍वरा री तौरफा कु आ। "
2CO,3,6,"तिणिऐ आमै नौंवै वायदा रै सेवक हुणै रै लायक भी किऐ ई। इऐ मुसा रै नियमा रै सेवक नाईं पर पवित्र आत्मा रै। कैलैकि मुसा रै नियम नाईं मानियौ आमुलै सौज़ा मिला आ, पर पवित्र आत्मा सौदा री ज़िन्दगी दिया आ। "
2CO,3,7,"ज़ेबी मुसा रै नियम ज़ान्टै माथै लिखै थै, तेबी परमेश्‍वरा री महिमा पौगड़ी हुई। इस्राइली लोग मुसा रौ मूंह काफी बौगता झ़ाऊं नाईं देखी बौल़ै, कैलैकि तेसरौ मूंह भौरी थौ च़मकदै लागौ औन्दौ हालांकी सै च़ौमक ज़ादै बौगता झ़ाऊं नाईं रौई। एथीलै अगर सै सेवा ज़ो मुसा रै नियमा रै मुताबिक मौउता भिलै निंआ आ ज़ेथदी सेज़ी महिमा थी, ता नौऐं वायदै रै मुताबिक सेवा कौरणी ज़िणौ पवित्र आत्मा अगुवाई कौरा आ तेथकु भी ज़ादौ च़ौमकिलौ हुणौ आ। "
2CO,3,8,"कैलैकि ज़ैबै आरोपी चाणनै वाल़ौ वायदौ च़ौमकिलौ थौ, ता धौर्मी चाणनै वाल़ौ वायदौ एथकु ज़ादौ च़ौमकिलौ कैलै ना औन्दौ? "
2CO,3,9,"और ज़ो मुसा रै नियमा री च़ौमक थी, सै भी तेस नौऐं वायदै रै च़ौमकिलै री वज़ाह कु ज़ो च़ौमक तेथाकु ज़ादी थी, कुछ़ भी ज़ादी च़ौमक नाईं रौई। "
2CO,3,10,कैलैकि मुसा रै नियमा री च़ौमक थोड़ै बौगता लै रौई। पर नौऐं वायदै री च़ौमक तेथकु भी ज़ादी च़ौमकिली आ कैलैकि सै सौदा लै पाकौ रौआ आ। 
2CO,3,11,एथीलै एज़ी आश छ़ाड़ियौ आमै हिम्मत कौरी बोली ई। 
2CO,3,12,"और आमै मुसा बाशीऐ नाईं, ज़ुणिऐ आपणै मुंआ माथै पौरदौ पाऔ थौ ताकी इस्राइली लोग तिऐं घौटणै वाल़ी च़ौमका रौ आखरी बौगत ना देखा। "
2CO,3,13,"तिंउरै मन काठै हुई गोऐ, कैलैकि आज़ झ़ांऊ पुराणौ नियम पौढ़दी बारै तिंउरै ज़िवा दी सेज़ौ पौरदौ आ पौड़ौ औन्दौ। पर सेऊ पौरदौ यीशु मसीह माथै विश्वास कौरीयौ उठा सा। "
2CO,3,14,"आज़ झ़ांऊ ज़ैबै भी मुसा री किताब पौढ़ाई, ता तिंउरै ज़िवा माथै पौरदौ पौड़ी थाका आ ताकी सै आच़्छ़ा कौरीऐ ना सौमझ़ा। "
2CO,3,15,"पर ज़ैबै-केबी तिऊंरौ ज़िऊ प्रभु भिलै फिरा लौ, तैबै सेऊ पौरदौ पोरु टौल़ा आ। "
2CO,3,16,"प्रभु और पवित्र आत्मा एका आ। और ज़िऐ-किऐ प्रभु रौ आत्मा सा, तिऐ आज़ादी आ। "
2CO,3,17,"पर ज़ैबै आमै सारै आपणै खुलै मुंआ कौरी शिशे दी प्रभु री च़ौमका रौ ध्यान कौरी ई, ता आमै भी तिणी ई लागी ई, और आमारी च़ौमक भी प्रभु री आत्मा कौरी बौड़दै थाका लागी। "
2CO,4,1,"एथीलै ज़ैबै आमु माथै इणी दया हुई कि आमुकै परमेश्‍वरा रौ परचार कौरणै री सेवा मिली, ता आमै निराश नाईं औन्दै। "
2CO,4,2,"पर आमुऐ लाज़ी रै गुप्त काम पोरु छ़ाड़ी ऐरै, और ना च़ालाकी कौरी च़ालदै, और ना परमेश्‍वरा रै वचना दी मिलावट कौरदै। पर आमै परमेश्‍वरा रै सामनै सौच़्च़ाई री शिक्षा देई, कि हर एक आदमी एथरी गवाही देई सौका ई कि इऐ सौच़्च़ी आ। "
2CO,4,3,"ज़ेज़ी खुशी री खौबरी रौ आमै परचार कौरी, तेथ माथै अगर पौरदौ आ पौड़ौ औन्दौ, ता सेऊ पौरदौ तिऊं लै आ पौड़ौ औन्दौ ज़ुण नाश हुणै वाल़ी बाटा दी हाण्डा ई। "
2CO,4,4,"इऐं धौतरी रै ईश्वर शैतानै तिऊं अविश्वासिऊ री आखी शेड़ी आ की ई ऐन्दी, ताकी मसीह ज़ो परमेश्‍वरा रौ रूप आ, तेसरै च़ौमकणै वाल़ी खुश-खौबरी रौ प्याशौ तिऊं माथै ना च़ौमका। "
2CO,4,5,"कैलैकि आमै आपुलै नाईं, पर यीशु मसीह लै परचार कौरी ई कि सेऊ प्रभु आ। और तेसरै बारै दी इणौ बोली ई कि आमै यीशु री वज़ाह कु तुमारै सेवक ई। "
2CO,4,6,"एथीलै कि परमेश्‍वरै बोलौ, “न्यारै मांझ़िया कु प्याशौ च़ौमकौ,” और परमेश्‍वरै आमुकै प्याशै ज़िणी सौमझ़ देई ताकी आमै परमेश्‍वरा री महिमा देखी बौल़ु ज़ो यीशु मसीह दी पौगड़ी हुई। "
2CO,4,7,पर आमै माटै रै ओखरु ज़िणै ई ज़ेथदी इऐ धन ज़यदाद आ छ़ाड़ी औन्दी कि एथरौ पौतौ लागा कि इऐ सौदा री तागत आमारी तौरफा कु नाईं पर परमेश्‍वरा री तौरफा कु बौणी रौआ। 
2CO,4,8,"आमै च़ारौ तौरफा दी दुःख ता भोगी आ, पर मुसीबता दी नाईं पौड़दै। घौबरा ई ता ई, पर निराश नाईं औन्दै। "
2CO,4,9,"आमु सतावा ता भौरी ई, पर आमु शोटदै नाईं, लोटाल़ा ता ई, पर नाश नाईं औन्दै। "
2CO,4,10,"आमै हर बौगतै झ़ांगिणै रै खौतरै दी ज़िवी ई ज़िणौ यीशु झ़ांगौ थौ, ताकी यीशु री ज़िन्दगी भी आमारै शरीरा कु पौगड़ी हुआ। "
2CO,4,11,कैलैकि ज़ेबी झ़ांऊ आमै ज़िउंदै ई सौदा यीशु री वज़ाह कु आमु मौउता रै खौतरै दी सौंभाल़ा ई कि यीशु री ज़िन्दगी भी आमारै मौरणै वाल़ै शरीरा कु पौगड़ी हुआ। 
2CO,4,12,"एथीलै आमै मौउता रै खौतरै दी ज़िवी ई, पर एथरौ नौतिज़ौ तुमुलै सौदा री ज़िन्दगी हुऔ आ। "
2CO,4,13,"एथीलै कि आमुदी सेई विश्वासा री आत्मा सा ज़ेथरै बारै दी पवित्रशास्त्रा दी लिखौ औन्दौ भी आ, “मुंइऐ विश्वास कियौ, एथीलै ‘हाऊं’ मतलब के आमै भी विश्वास कौरी ई, एथीलै आमै बोली ई।” "
2CO,4,14,"कैलैकि आमै ज़ाणी ई कि, ज़ुणिऐ प्रभु यीशु मौरै औन्दै मांझ़िया कु ज़िउंदौ कियौ आ, सेऊ आमु भी प्रभु यीशु आइलै साथाई ज़ाणियौ ज़िउंदौ कौरा सा, और तुमु आइलै आपु काऐ हाज़िर कौरा सा। "
2CO,4,15,"कैलैकि इऐ सारी बुशै हाऊं तुमुलै एथीलै बोलाऊ कि आमुऐ तुमारै फाइदै लै दु:ख झ़ेलौ आ, ज़िणी परमेश्‍वरा री बौड़ी दया भौरी लोगु मांझ़िऐ पौउंच़ा आ तैबै सै परमेश्‍वरा री महिमा लै भौरी धन्यबाद कौरा ई "
2CO,4,16,"एथीलै आमै निराश नाईं औन्दै। आमारौ एऊ नाश हुणै वाल़ौ शरीर सुलै-सुलै कमज़ोर हुआ सा, और आमारी आत्मा हर दिना दी नौंवौ थाका आ औन्दै लागी। "
2CO,4,17,कैलैकि आमारौ थोड़ै बौगता रौ हौल़्कौ ज़ेई दुःख आमुलै भौरी ई खास और सौदा री महिमा तयार कौरदै थाका लागी। 
2CO,4,18,"और आमै ता देखी ऐन्दी च़िज़ु नाईं पर अणदेखी च़िज़ु देखदै थाकी लागी। कैलैकि देखी ऐन्दी च़िज़ै धौख दिना री ई, पर अणदेखी च़ीज़ै सौदा लै बौणी रौआ ई। "
2CO,5,1,"कैलैकि आमै ज़ाणी ई कि आमारै शरीर इऐं धौतरी माथै तेस ताम्बु बाशीऐ आ, ज़ेथदी आमै रौई ज़ो नाष हुणौ आ, ता आमु कालै परमेश्‍वरा री तौरफा कु सौरगा दी एक इणौ घौर मिला सा ज़ो हाथा कौरी बौणौ औन्दौ घौर नाईं पर सौदा लै पाकौ घौर आ। "
2CO,5,2,पर ज़ेबी आमै इऐं धौतरी माथा रै घौरा दी रौई ता आमै लेरी ई। और आश छ़ाड़ी आ कि आमुलै सौरगा रौ घौर मिला आ 
2CO,5,3,ज़ेबी आमै आपणै सौरगा रै घौरा दी रौउलै तैबै आमै कास नांगै आदमी ज़िणै नाईं हुणै। 
2CO,5,4,"और आमै एस घौरा दी रौइयौ भारै थाली दाबुऐ औन्दै, कैलैकि आमै संसारिक शरीर छ़ाड़णौ नाईं च़ांहदै पर आमै च़ाई कि परमेश्‍वर आमुलै सौरगा रौ शरीर दिआ, ताकी आमारौ नौंवौ शरीर ज़ो सौदा लै रौउणौ आ सेऊ इऊं शरीर ज़ो नाष हुणै ई बौदला आ। "
2CO,5,5,"परमेश्‍वरै आपु आमै एज़ी बुशा लै ई त्यार किऐ औन्दै, ज़ुणिऐ आमुकै बयानै दी पवित्र आत्मा भी आ देई औन्दी। इयौ ब्यानौ सेज़ौ वायदौ आ ज़ो परमेश्‍वर बासीऐ आमुलै पुरौ कौरा आ। "
2CO,5,6,"आमुकै पुरौ विश्वास आ, कैलैकि आमै ज़ाणी ई कि ज़ेबी झ़ांऊ आमै शरीरा दी रौउंदै लागै औन्दै तेबी झ़ांऊ आमै प्रभु कु अलग ई ज़ुण सौरगा दी आ "
2CO,5,7,कैलैकि आमै मसीह माथै विश्वासा री वज़ाह कु ज़िउंदै ई ना कि तेस देखीयौ। 
2CO,5,8,"एथीलै आमै भरोसौ छ़ाड़ी आ, शरीरा कु अलग हुईयौ प्रभु आइलै रौइणौ सौभी कु आच़्छ़ौ सौमझ़ी ई। "
2CO,5,9,एज़ी वज़ाह कु आमै आपणै मौना दी इणौ च़ांई कि आमै सौरगा दी रौउलै या च़ाऊ धौतरी माथै रौउलै आमै प्रभु कै आच़्छ़ै च़ांई लागणै। 
2CO,5,10,"कैलैकि ज़ुरुरी आ कि आमु सौभीऊ रौ राज़ मसीह रै फैसलै रै राज़गादी काऐ खुला, कि हर एक आदमी आपणै-आपणै भौलै बुरै कामा रौ बौदल़ौ निआं ज़ो तिणिऐ आपणै शरीरा कौरीऐ किएई। "
2CO,5,11,एथीलै प्रभु रौ डौर मानियौ आमै लोगु कु औरज़ कौरी कि सै सौच़्च़ाई माथै विश्वास कौरा। पर परमेश्‍वर आमारौ हाल ज़ाणा आ और मेरी आश इणी आ कि तुमै आमारै बारै दी ज़ाणा कि आमै किणै रौंगा रै लोग ई। 
2CO,5,12,"तैबै भी आमै आपणी बौड़ाई तुमु काऐ नाईं कौरदै, पर आमै आपणै बारै दी तुमुकै घमण्ड कौरणै रौ मौकौ देई ई, कि तुमैं तिउंलै ज़वाब देई बौल़ा, ज़ो मौना लै नाईं पर देखावटी बुशु लै घमण्ड कौरा ई। "
2CO,5,13,"अगर कुण बोलालौ कि आमै पागल ई, ता आमै परमेश्‍वरा लै ई और अगर बोलालै कि आमै होश-बाशी दी, ता तुमुलै ई। "
2CO,5,14,कैलैकि मसीहा रौ प्यार आमु मज़बूर कौरा सा। एथीलै कि आमै इणौ सौमझ़ी ई कि ज़ैबै एक सारेउ लै मौरी गौ आ ता सारै मौरी गोऐ। 
2CO,5,15,"और मसीह इणै कौरी सारै लोगु लै मौरौ कि ज़ो लोग ज़िउंदै ई, सै एथ बासी आपुलै ना ज़िआ पर तेसलै ज़िआ ज़ो तिउंलै मौरौ आ और तौंइऐ दुजी बारै ज़िउंदौ हुऔ आ। "
2CO,5,16,"पर एथ बासी आमै कासी रौ भी शरीरा रै मुताबिक तेसरौ फैसलौ नाईं कौरदै। यानी के एकी बारै प्रभु यीशु भी आमुऐ शरीरा रै मुताबिक ज़ाणौ थौ, तैबै भी एथ बासी मसीह आमै इणौ नाईं ज़ाणदै। "
2CO,5,17,"एथीलै अगर कुण मसीहा माथै विश्वास कौरा आ ता सेऊ मसीह दी नौंवौ आदमी आ। पुराणी बुशै बिती गोई। देखौ, आबै सारी बुशै नौईं हुई गोई आ। "
2CO,5,18,"एज़ी सारी बुशै परमेश्‍वरा री तौरफा कु आ, ज़ुणिऐ यीशु मसीह रै ज़ौरिऐ आपु आइलै आमारौ मेल-मिलाप कौरी ऐरौ आ, और मेल मिलापा री सेवा आमु सौभी कै सांबी एरी आ। "
2CO,5,19,"एथरौ मतलब इणौ आ कि परमेश्‍वरै मसीहा दी हुइयौ आपु आइलै धौतरी रै लोगु रौ मेल मिलाप कौरी ऐरौ आ, और तिंउरै बुरै कामा रौ आरोप तिऊं माथै नाईं लाऔ और परमेश्‍वरै मेल मिलापा रौ वचन आमुकै सौंभाल़ी ऐरौ आ। "
2CO,5,20,"एथीलै, आमै मसीहा रै बज़ीर ई। और परमेश्‍वर आमारै ज़ौरिऐ लोगु कु औरज़ कौरदै लागौ औन्दौ, कि लोग तेसरै वचन अपणावा। एथीलै आमै मसीह री तौरफा कु बोली ई कि परमेश्‍वरा आइलै मेल-ज़ोल कौरौ "
2CO,5,21,"मसीह पापा कु अणज़ाण थौ, सेऊ ई परमेश्‍वरै आमारी ताइंऐ तेस आइलै पापी ज़िणौ बरताव कियौ कि आमै मसीह दी हुइयौ परमेश्‍वरा रै आच़्छ़ै और धौर्मी आदमी बौणा। "
2CO,6,1,"आमै ज़ो परमेश्‍वरा आइलै काम कौरी ई, तुमु कु इणी औरज़ भी कौरी कि प्रभु री बौड़ी दया ज़ो तुमु माथै हुई आ, तिऐं बेकार ना दैऔ डेऊणै। "
2CO,6,2,"कैलैकि पवित्रशास्त्रा दी परमेश्‍वर बोला सा, “ठीक बौगता दी मुंइऐ तेरी प्राथना शुणी आ, और छ़ुटकारै रै दिनै मुंइऐ तेरी मज़द की आ।” देखौ इबी एऊ ठीक बौगत आ। देखौ इबी एऊ छ़ुटकारै रौ दीन आ "
2CO,6,3,"परमेश्‍वरा रै साथी ज़िणै, आमै केज़ी भी बुशा दी ठोकर खाणै रौ कोई भी मोकौ नाईं दैंदै, ताकी आमारी सेवा दी कोई भी आरोप ना लागा। "
2CO,6,4,"पर सारी बुशु कु परमेश्‍वरा रै सेवकु ज़िणौ आपणै सारै आच़्छ़ै गुण साबित कौरी ई। आमै बौड़ी हिम्मती कौरी दुःखा झ़ेलणै दी, गरीबी दी, कौष्टा दी, "
2CO,6,5,"कोड़ै खाइयौ, कैदा दी पौड़ीयौ ज़िऐ शान्ति नाईं औन्दी तिदरु, मैहनती कौरी, उज़ीई रौइऔ, ब्रौता छ़ाड़ियौ, "
2CO,6,6,"पवित्रता कौरी, ज्ञाना कौरी, धीरजा कौरी, दया देखाल़ियौ, पवित्र आत्मा कौरी, "
2CO,6,7,"सौच़्च़ै प्यारा कौरी, सौच़्च़ाई रै वचना कौरी, परमेश्‍वरा री शक्ति कौरी। और भौलाई रै औज़ारा कौरी ज़ो उल़टै सुल़टै हाथा दी ज़ो आमुकै बौच़णा लै और हामलै कौरना लै लागा ई। "
2CO,6,8,"इज़्ज़त और बेइज़्ज़ती कौरी, आच़्छ़ै नावां कौरी और बुरै नावां कौरी यानी के आमु बिशवाशणै वाल़ै सौमझ़ा ई पर तैबै भी सौच़्च़ै ई। "
2CO,6,9,"कुछ़ लोग आमु अणज़ाण ज़ाणाई, ज़ैबै कि आमु सौभी लोग ज़ाणाई और आमै मशहूर ई, और इणै ज़ाणाई ज़िणै मौरै औन्दै ई, देखौ तैबै भी आमै ज़िउंदै ई। पिटियौ आमु झ़ांगणै च़ाहा ई पर ज़ानिऐ नाईं झ़ांगदै, "
2CO,6,10,आमै आपणै कौष्टा भौरी दु:खी ई पर तैबै भी सौदा खुशी मौनाई। हालांकी आमै गरीबु लोगु ज़िणै ई पर आमै भौरी लोगु आदमी आत्मिक्ता दी सेठ चाणी ई। आमै इणै ई ज़िणौ कि आमुकै कुछ़ भी नाईं तैबै भी आमुकै सब कुछ़ आ। 
2CO,6,11,"ओ कुरिन्थिओ रै विश्वासिउओ, आमुऐ ज़िवा खोलियौ तुमु आइलै बुशै लाई आ, आमुऐ तुमु आइलै खुलै ज़िवा कौरी प्यार कियौ आ। "
2CO,6,12,"तुमुलै आमारै ज़िवा दी कोई भी खोट नाईं, पर तुमारै ज़िवा दी आमुलै खोट आ। "
2CO,6,13,पर हाऊं आपणै छ़ोहरु ज़ाणियौ तुमु आइलै बोलाऊ कि तुमै भी तेथरै बौदल़ै तिणी ई आमु आइलै खुलै ज़िवा कौरी प्यार कौरौ। 
2CO,6,14,अविश्वासिऊ आइलै शौमाई दी ना जोचियौ। कैलैकि धौर्मा रौ और अधर्मा रौ का मेल मिलाप? या प्याशै और न्यारै री का संगती? 
2CO,6,15,इणौ ई का मसीहा रौ शैताना आइलै तालमेल औआ सा? या विश्वासिउ रौ अविश्वासिऊ आइलै का नातौ? 
2CO,6,16,"और मुर्तिऊ आइलै परमेश्‍वरा रै घौरा रौ का रिश्तौ? कैलैकि आमै ता ज़िउंदै परमेश्‍वरा रौ घौर ई। ज़िणौ परमेश्‍वरै पवित्रशास्त्रा दी बोलौ आ, “हाऊं तिऊंदी बौसाऊ और तिऊंदी हांडदै-फिरदै थाकाऊ लागी। और हाऊं तिऊंरौ परमेश्‍वर हुआ ऊ, और सै मैरै लोग हुआई।” "
2CO,6,17,"एथीलै प्रभु पवित्रशास्त्रा रै ज़ौरिऐ आमुलै बोला सा, “तिऊं अविश्वासिऊ मांझ़िया कु पोरु निकल़ौ और अलग रौ। और गान्दी बुशेऊ कु दूर रौ, तैबै तुमु हाऊं आपुलै अपणावा ऊ। "
2CO,6,18,"और हाऊं तुमारौ बाब हुआ ऊ, और तुमै मैरै छ़ोटी और छ़ोहरु हुआई। और एऊ सौभी कु शक्ति वाल़ै परमेश्‍वरा रौ वचन आ।” "
2CO,7,1,"पर ओ मैरै प्यारै साथी विश्वासिउओ, ज़ैबै कि इऐ वायदै आमुकै मिलै ई, ता आशौ आमै आपु, आपणौ शरीर और आत्मा आपणी सारी बुराई कु पवित्र कौरी ई, और परमेश्‍वरा री इज़्ज़त कौरीयौ आपणी पवित्र ज़िन्दगी ज़िउणै री कोशिष कौरौ। "
2CO,7,2,"आमुलै आपणै ज़िवा दी ज़ागाह दैऔ। आमुऐ ना ता कासी आइलै बुरौ कियौ, ना कासी आइलै कुछ़ बिगाड़ौ, और ना आमुऐ कोइयौ ठौगौ। "
2CO,7,3,"हाऊं तुमु आरोपी चाणना लै इणौ नाईं बोलदौ। कैलैकि, मुंइऐ पैहलै ई बोली ऐरौ आ कि तुमैं आमारै ज़िवा दी इणै बौसी गोऐ कि आमै तुमु आइलै मौरणा-ज़िउणा लै तयार ई। "
2CO,7,4,"हाऊं तुमु आइलै भौरी हिम्मत्ती कौरी, बोलदै लागौ औन्दौ, मुकै तुमु माथै भौरी घमण्ड आ, हाऊं सुख-शान्ति कौरी भौरुई गो ऊ। आपणै सारै दुःखा दी हाऊं खुशी कौरीऐ बिल्कुल भरपूर रौआऊ। "
2CO,7,5,"कैलैकि ज़ेबी आमै त्रोआस शैहरा कु मकिदुनीया परदेशा दी आशै, तेबी भी आमारै शरीरा लै च़ैन नाईं मिलौ, पर आमै च़ारौ तौरफा कु दुःख उठाई ई। बाइरै ता लौड़ाई-झ़ौगड़ै थै, और ज़िवा भितै थी डौराउणै वाल़ी बुशै। "
2CO,7,6,तैबै भी निउलै लोगु लै सुख-शान्ति दैणै वाल़ै परमेश्‍वरै आमु काऐ हौसलै दैणा लै तितुस भेज़ौ 
2CO,7,7,"और ना सिरफ तेसरै आशणै कु पर तेसरी तिऐं शान्ति कु भी ज़ो तेसलै तुमारी तौरफा कु मिली थी। तिणिऐ तुमारी इच़्छ़ा, तुमारै दुःख, तिणिऐ आमु आइलै बोलौ आ कि तुमै आमु मिलणा लै उताउल़ै ई, तुमै मेरी केती फिकर छ़ाड़ाई, एज़ी बुशा कु हाऊं तौंइऐ भी भौरी खुश ऊ। "
2CO,7,8,"हालांकि अगर मुंइऐ आपणी चिट्ठी कु तुमैं नाराज़ किऐ ई, तैबै भी हाऊं तेथकु पश्ताऔ नाईं ज़िणौ कि हाऊं पैहलै पश्तावा थौ, कैलैकि हाऊं देखाऊ कि तिऐं चिट्ठी कु तुमैं नाराज़ ता हुऐ पर तुमारौ सेऊ नाराज़ हुणौ थोड़ी देरा लै थौ। "
2CO,7,9,"आबै हाऊं खुश ऊ पर एथलै नाईं कि तुमैं नाराज़ हुऐ, पर एथलै कि तुमुऐ तेस नाराज़ हुणै री वज़ाह कु पापा कु मन बौदल़ौ आ, कैलैकि तुमारौ नराज़ हुणौ परमेश्‍वरा री मौरज़ी रै मुताबिक थौ कि आमारी तौरफा कु तुमुलै केज़ी भी बुशा दी नुकसान ना पहुंच़ा। "
2CO,7,10,"कैलैकि सेऊ दुःख ज़ो परमेश्‍वर दिआ सा, तेथ कौरीऐ इणौ मन बौदल़िया सा ज़ेथरौ नतीज़ौ छ़ुटकारौ आ और तैबै तेथकु पश्ताउणौ नाईं जान्दौ। पर धौतरी रौ दुःख सौदा री मौत पैदी कौरा सा। "
2CO,7,11,"और देखौ ज़ो दुःख तुमुलै परमेश्‍वरै दैऔ आ तेस दुखा कौरी तुमुलै केती हिम्मत आशी आ, आपणी सौच़्च़ाई देखाल़णा लै, ज़ौलन, और डौर, और मिलणै री इच़्छ़ा, सेवा लै खुशी और फैसलै कौरणै री केती इच़्छ़ा पैदी कौरा सा! तुमुऐ सारी बुशु कौरीऐ इणौ देखाल़ी ऐरौ आ कि तुमैं इऊं सारी बुशु दी सौच़्च़ै ई। "
2CO,7,12,"तैबै मुंइऐ ज़ो तुमुलै सौख्ती वाल़ी बुशै तिऐं चिट्ठी दी लिखी थी, सेऊ ना ता तेथरै मतलबै लिखौ ज़ुणिऐ बुरौ कियौ और ना ता तेथरै मतलबै ज़ास आइलै बुरौ हुऔ आ, पर एथलै लिखौ आ कि तुमारी हिम्मत ज़ो आमुलै आ, सै परमेश्‍वरा काऐ तुमु माथै पौगड़ी हुआ। "
2CO,7,13,"एथीलै आमुलै हौसलौ मिलौ। आमारौ एस हौसलै आइलै तितुसा री खुशी री वज़ाह कु तौंइऐ भी खुशी हुई, कैलैकि तेसरी आत्मा ज़ो तुमु सौभी री वज़ाह कु हौरी भौरी हुई गोइ आ। "
2CO,7,14,"कैलैकि अगर मुंइऐ तेस काऐ तुमारै बारै दी कुछ़ घमण्ड देखाल़ौ आ, हाऊं बेइज़्ज़त नाईं हुऔ, पर ज़िणौ आमुऐ तुमु आइलै सारी बुशै सौच़्च़ी-सौच़्च़ी बोली थी, तिणौ ई तितुसा काऐ आमारौ घमण्ड देखाउणौ भी सौच़्च़ौ निकल़ौ। "
2CO,7,15,ज़ैबै तेसकै याद आशा सा कि तुमुऐ तेसरौ हुकम डौरी-डौरियौ और कांबी-काँबियौ कि किणौ मानौ आ। ता तेसरौ प्यार तुमु भिलै तौंइऐ भी बौड़दै थाका लागी। 
2CO,7,16,हाऊं खुश ऊ कैलैकि मुकै सारी बुशु दी तुमु माथै पुरौ भरोसौ आ। 
2CO,8,1,आबै ओ मैरै प्यारै साथी विश्वासिउओ आमै तुमुलै परमेश्‍वरा री तिऐं बौड़ी दया री खुश खौबर देई ई ज़ो मकिदुनीया परदेशा री कलिसिया रै लोगु माथै हुई आ। 
2CO,8,2,कि ज़ेबी भौरी दुःखा दी तिउंरौ इम्तहान हुऔ ता सै भौरी खुश हुऐ और भौरी गरीबी दी तिंउऐ खुलै ज़िवा कौरीऐ ओरी विश्वासिउ री मज़द कौरना लै पैसै दै। 
2CO,8,3,तिंउरै बारै दी मेरी इऐ गवाही आ तिंउऐ आपणी शक्ति कु यानी के शक्ति कु भी ज़ादौ दैऔ आ। 
2CO,8,4,"एस दाणा दी और पवित्र लोगु री सेवा दी ज़ुण यहुदिया परदेशा दी ई, साथी हुणै री मज़दा रै बारै दी, आमुकु घौड़ी-घौड़ी औरज़ की, "
2CO,8,5,"और ज़िणी आमुऐ आश की थी, तिणी ई नाईं बल्कि पैहलै आपणौ ज़िऊ प्रभु लै, तैबै परमेश्‍वरा री मौरज़ी कौरी बासीऐ आमुलै भी दैऔ। "
2CO,8,6,एथीलै आमुऐ तितुस सौमझ़ाऔ कि ज़िणौ तिणिऐ पैहलै शुरु कियौ थौ तिणौ ई तुमु मांझ़िऐ एस दाण दैणा रौ काम पुरौ भी कौरालौ। 
2CO,8,7,"एथीलै ज़िणौ तुमै सारी बुशु दी मतलब के विश्वास, वचना रौ परचार कौरणै दी ज्ञान और सारी रौंगा री कोशिषा दी, और तेस प्यारा दी ज़ो आमु आइलै छ़ाड़ाई, बौड़दै लागै औन्दै और तिणौ ई ज़ुरतमंद विश्वासिऊ लै दाण दैणै रै कामा दी भी बौड़दै थाकौ लागी। "
2CO,8,8,हाऊं इऐं बूश तुमुलै हुकमा रै रुपा दी नाईं दैंदै लागौ औन्दौ पर दुजै रै हौसला कु तुमारै प्यारा री सौच़्च़ाई परखुणा लै भी ऊ बोलदै लागौ औन्दौ। 
2CO,8,9,तुमै आमारै प्रभु यीशु मसीहा री बौड़ी दया ज़ाणाई कि सेऊ अमीर हुइयौ भी तुमुलै गरीब बौणौ आ ताकी तेसरै गरीब हुइयौ तुमै अमीर हुऔ। 
2CO,8,10,"पिछ़लै बौरशा दी तुमै सारेऊ कु पैहलै थै ज़ुण दाण दैणौ च़ाहा थै, और तुमै थै ज़ुणीऐ सारेऊ कु पैहलै दाण दैणौ शुरु कियौ, इऐं बुशा दी मेरी सलाह एज़ी आ कि, एऊ तुमुलै आच़्छ़ौ आ। "
2CO,8,11,"एथीलै आबै एस काम पुरौ कौरौ कि ज़िणौ तुमैं देणा री इच़्छ़ा लै तुमैं तैयार थै, तिणी ई आपणै-आपणै खौरच़ै रै मुताबिक पुरौ भी कौरौ। "
2CO,8,12,"कैलैकि अगर तुमै च़ाहा लै ता दाण तेथरै मुताबिक कबूल भी हुआ सा ज़ो तेसकै आसती आ, ना कि तेथरै मुताबिक ज़ो तेसकै नाईं आ। "
2CO,8,13,हाऊं इणौ नाईं च़ाहांदौ कि दुजेऊ लै सुख और तुमुलै मिला दुःख। 
2CO,8,14,पर बराबरी रै बिच़ारा कु एज़ै बौगतै तुमारी ज़ादी कौमाई कम कौमाई वाल़ै री ज़रूरत पुरी कौरा ताकी तिउंरी ज़ादी कौमाई तुमारौ काठौ बौगत सौंभाल़ा कि तुमारौ हिसाब किताब बराबर हुआ। 
2CO,8,15,"ज़िणौ पवित्रशास्त्रा दी आ लिखौ औन्दौ, “ज़ुणिऐ भौरी कौमाऔ आ तेसरौ कुछ़ भी ना निकल़ौ, और ज़ुणिऐ थोड़ौ कौमाऔ तेसरौ कुछ़ भी कामत्ती ना निकल़ौ।” "
2CO,8,16,"परमेश्‍वरा रौ धन्यबाद आ, ज़ुणिऐ तुमुलै सेज़ौ जोश तितुसा रै ज़िवा दी पाई ऐरौ आ ज़ो मुंदी थौ। "
2CO,8,17,कि तिणिऐ आमारौ सौमझ़ाउणौ मानी ऐरौ तैबै ई भौरी खुश हुईयौ सेऊ आपणी मौरज़ी कौरी तुमु काऐ आशदै लागौ औन्दौ। 
2CO,8,18,आमै तेस आइलै तेस विश्वासी भाई भी भेज़दै लागै औन्दै ज़ासरौ नाऊं खुशी री खौबर शुणाउणै रै बारै दी सारी कलिसिया रै विश्वासिऊ दी आ फौइलौ औन्दौ। 
2CO,8,19,"और एती ई नाईं, पर सेऊ कलिसिया रै विश्वासिउऐ मानी भी ऐरौ कि एस दाणा रै कामा लै आमु आइलै डिया। आमै इऐं सेवा एज़ी ताइंऐ कौरी आ कि प्रभु री महिमा और आमारै मौना री तैयारी मज़द कौरना लै पौगड़ी हुई बौल़ा। "
2CO,8,20,"आमै एज़ी बुशु दी खौबरदार रौई ई कि एस खुलै ज़िवा कौरी दैणै रै कामा रै बारै दी ज़ासरी सेवा आमै कौरी ई, कोई भी आमु माथै बौदी ना लाई बौल़ा। "
2CO,8,21,"कैलैकि ज़ो बुशै सिरफ प्रभु री नौज़री दी नाईं, पर लोगु री नौज़री दी भी भौली ई कि आमै तिऊं ठीक कौरना लै ध्यान देई। "
2CO,8,22,"आमुऐ तिऊं आइलै आपणौ एक विश्वासी भाई भी भेज़दै लागै औन्दै ज़ो आमुऐ घौड़ी-घौड़ी पौरखियौ भौरी बुशु दी जोशिलौ देखौ आ। पर आबै तुमु माथै तेसरौ बौड़ौ भरोसौ आ, एज़ी वज़ाह कु तेसदी तौंइऐ भी भौरी जोश आ। "
2CO,8,23,"अगर कुण तितुसा रै बारै दी पुछ़ा लौ, ता सेऊ मैरौ साथी और तुमुलै मैरै साथा दी कामा कौरणै वाल़ौ आ। और अगर कुण आमारै विश्वासी भाईऊ रै बारै दी पुछ़ा लौ, ता सै कलिसिया कु भेज़ै औन्दै कि सै यीशु मसीहा री महिमा कौरा ई। "
2CO,8,24,"एथीलै कि आपणौ प्यार और आमारौ सेऊ घमण्ड ज़ो तुमारै बारै दी आ, कलिसिया रै सामनै साबित कौरीयौ तिउंकै देखाल़ौ। "
2CO,9,1,आबै यरुशलेमा रै विश्वासिऊ लै दाण दैणै री सेवा रै बारै दी मुकै तुमुलै लिखणौ ज़ुरुरी नाईं। 
2CO,9,2,"कैलैकि हाऊं तुमारै ज़िवा री त्यारी ज़ाणाउ, ज़ेथरी वज़ाह कु हाऊं तुमारै बारै दी मकिदुनीया परदेशा रै विश्वासिऊ रै सामनै घमण्ड देखाल़ा ऊ कि तुमै कुरिन्थिया रै लोग अखाया परदेशा दी एकी बौरशा ओउलै त्यार ई हुऐ औन्दै, और तुमारै हौसलै तौंइऐ भी भौरी लोग उकसाऐ ई। "
2CO,9,3,"पर मुंइऐ सै चीन विश्वासी भाई एथलै भेज़ै ई कि आमुऐ ज़ो घमण्ड तुमारै बारै दी देखाल़ौ आ, सेऊ घमण्ड एज़ी बुशा दी बेकार ना बौणा। पर ज़िणौ मुंइऐ बोलौ तिणी ई तुमैं यरुशलेमा रै विश्वासिऊ लै दाण भेज़णा लै त्यार रौऔ। "
2CO,9,4,"इणौ ना च़ांई हुऔ कि अगर कुण मुं आइलै मकिदुनीया परदेशा कु कुछ़ विश्वासी आशा और तुमु दाणा आइलै तैयार ना देखा, ता हुई बौल़ा आ कि एज़ै भरोसै री वज़ाह कु आमारी बेइज़्ज़ती हुआ, पर तुमारी तेथकु भी ज़ादी बेइज़्ज़ती हुणी। "
2CO,9,5,"एथीलै मुंइऐ विश्वासी भाईऊ कु इणी औरज़ कौरणी ज़रूरी सौमझ़ौ कि सै पैहलै कु ई तुमु काऐ आशा, और तुमारै ज़िवा खोलियौ दैणै रौ फौल़ ज़ेथरै बारै दी पैहलै कु वचन देई गौ थौ, तयार कौरीयौ छ़ाड़ा कि एऊ ज़ौबरिऐ नाईं पर ज़िवा खोलियौ दैणै रै फौल़ा बाशीऐ त्यार हुआ "
2CO,9,6,"पर बूश एज़ी आ, ज़ुण थोड़ौ बौआ सा, सेऊ थोड़ौ लौआ भी आ। और ज़ो भौरी बौआ सा, सेऊ भौरी का लौआ सा। "
2CO,9,7,"हर एक आदमी ज़िणौ मौना दी ठाणा तिणौ दाण कौरा। ना ता कुड़-कुड़ाइयौ और ना ज़ौबरी ऐ, कैलैकि परमेश्‍वर खुशी कौरी दैणै वाल़ेऊ आइलै प्यार छ़ाड़ा सा। "
2CO,9,8,"परमेश्‍वर सारै रौंगा री बौड़ी दया भौरी का दिआ सा ज़ेथ कौरी हर बुशु दी और हर बौगतै, सारौ कुछ़ ज़ो तुमुकै ज़रूरी औली, तुमु काऐ रौआ। और हर एक भौलै कामा लै तुमुकै भौरी कुछ़ च़ांई हुऔ। "
2CO,9,9,"ज़िणौ पवित्रशास्त्रा दी आ लिखौ औन्दौ, “परमेश्‍वर ज़ुरतमंद लोगु लै खुलै ज़िवा कौरी दिया आ, तिणिऐ गरीबु लै दाण दैऔ, तेसरी भौलाई सौदा लै बौणी रौआ।” "
2CO,9,10,"परमेश्‍वर आ ज़ुण बौइणै वाल़ेउ लै बीज और खाणा लै रोटी दिआ सा, सेऊ तुमुकै बीज दिआ, और तेस कामयाब कौरा। और तुमारी भौलाई रै फौल़ बौड़ाउवा सा। "
2CO,9,11,"तुमुकै हर रौंगा री आशीष मिला ताकी तुमै सौदा खुलै ज़िवा कौरीऐ दाण देई बौल़ा। और ज़ेबी आमै तुमारै दाण गरीब लोगु काऐ निईंयौ डेउलै, ता सै लोग परमेश्‍वरा रौ धन्यबाद कौरा ई। "
2CO,9,12,"कैलैकि इऐं सेवा पुरी कौरणै कु ना सिरफ परमेश्‍वरा रै लोगु री ज़रूरत पुरी औन्दी, पर लोगु री तौरफा कु परमेश्‍वरा रौ भी भौरी धन्यबाद हुआ सा। "
2CO,9,13,"कैलैकि इऐं सेवा रौ सबूत मानियौ सै परमेश्‍वरा री महिमा पौगड़ी कौरा ई कि तुमैं यीशु मसीह री खुशी री खौबर मानियौ तेथरै अधीन रौआ ई, ज़ुरतमंद विश्वासिऊ और सारेउ री मज़द कौरणै दी खुलै ज़िऊ पौगड़ै कौरदै थाका ई लागी। "
2CO,9,14,"और सै तुमुलै प्राथना कौरा ई, कैलैकि तुमु माथै परमेश्‍वरा री बौड़ी दया आ, और तुमु कु मिलणै री आश कौरदै थाका ई लागी। "
2CO,9,15,"परमेश्‍वरा रौ, तेसरै दाणा लै ज़ो हिसाबा कु बाइरै आ, तेसरौ धन्यबाद च़ांई हुऔ। "
2CO,10,1,"हाऊं सेऊ ई पौलुस ऊ ज़ो तुमु काऐ निउलौ ऊ पर पीठी पिछ़ु तुमारी तौरफा दी हिम्मत कौराउ, तुमुकै मसीहा रौ निउलौपन और कौंअल़ाई री वज़ाह कु मेरी बुशै शुणना लै औरज़ कौराऊ। "
2CO,10,2,"हाऊं एज़ी औरज़ कौराऊ कि तुमु काऐ मुं निडर हुईयौ सौख्ताई कौरी धौमकाउणौ ना पौड़ा, ज़िणौ हाऊं कुछ़ लोगु माथै ज़ो आमु संसारिक लोगु ज़िणै सौमझ़ा ई, सौख्ताई कौरी धौमकाउणै रै बारै दी बिच़ार कौराऊ। "
2CO,10,3,"कैलैकि अगर आमै इऐं दुनिया दी रौई, तैबै भी आमै दुश्मनु आइलै नाईं लौड़दै ज़िणै इऐं दुनिया रै लोग लौड़ाई। "
2CO,10,4,"कैलैकि आमारी लौड़ाई रै औज़ार शरीरा कौरी लौड़णा रै नाईं आसतै, पर दुश्मनु रै इलाकै तबाह कौरना लै परमेश्‍वरा रै ज़ौरिऐ शक्ति वाल़ै औज़ार ई। "
2CO,10,5,"एथीलै आमै ख्याला रौ और हर उंच़ी बुशा रौ, ज़ो परमेश्‍वरा रै पैहच़ाणा रै विरोधा दी उठा सा तिऊं बुशै ज़ौड़ी कु खातम कौरी ई और हर एक भावना कैदा दी कौरीऔ मसीहा रौ आज्ञाकारी चाणी ई। "
2CO,10,6,"और त्यार रौई ई कि ज़ैबै तुमारी हुकम रौ पालन पुरौ हुई जा लौ, ता हर एक रौंगा री हुकम ना मानणै वाल़ै लै सौज़ा दिआ। "
2CO,10,7,"तुमैं तिऊं सबूत शुणौ, ज़ो आखी रै सामनै ई। अगर कासकै आपणै घौरा माथै भरोसौ औलौ कि हाऊं मसीह रौ ऊ, ता सेऊ इणौ भी ज़ाणालौ कि ज़िणौ सेऊ मसीहा रौ आ तिणै आमै भी मसीह रै ई। "
2CO,10,8,"कैलैकि अगर हाऊं तेस हक्क्का रै बारै दी औज़ौ भी घमण्ड देखाल़ु लौ, ज़ो प्रभुऐ तुमारै विश्वास खातम कौरना लै नाईं पर बौड़ाउणा लै आमुकै दैऔ आ ता हाऊं बेशर्म नाईं औन्दौ। "
2CO,10,9,इणौ हाऊं एथलै बोलाऊ कि चिट्ठिउ रै ज़ौरिऐ कि हाऊं तुमु डराउणै वाल़ौ ना बौणु। 
2CO,10,10,"कैलैकि कुछ़ लोग बोलाई, “तिउंरी चिट्ठी ता असरदार और दमदार ई। पर ज़ेबी सेऊ सामनै हुआ ता तेबी सेऊ शरीरा दी कमज़ोर और तेसरी बुशु रौ कोई मतलब नाईं।” "
2CO,10,11,"ज़ो इणौ बोला सा, सेऊ इणौ सौमझ़ा लौ कि ज़िणौ पीठी पिछ़ु चिट्ठिउ दी आमारै वचन ई, और तिणी ई तुमारै सामनै आमारै काम भी हुआई। "
2CO,10,12,"कैलैकि आमुकै इणी हिम्मत नाईं कि आमै आपु ई तिऊं मांझ़िऐ इणै कुछ़ आइलै साथाई गिणिया या तिउंकै आपु मिली लै, ज़ुण आपणी तारीफ आपु कौरा ई और आपु ई आपु मांझ़िऐ नापुई-तोलूइयौ एकी दुजै आइलै मिल़ुइयौ मुर्ख बौणा ई। "
2CO,10,13,"कैलैकि आमै ज़ो काम परमेश्‍वरै आमुकै दैऔ आ तेथकु बाइरै घमण्ड बिल्कुल भी नाईं कौरुलै, पर तिऐं ज़ागाह झ़ांऊ ज़ो परमेश्‍वरा रै आमु कालै चाणी ऐन्दी आ, और तेथदी तुमैं भी आशी गौऐ ई, और तेथी रै मुताबिक घमण्ड भी कौरा ई। "
2CO,10,14,"कैलैकि आमै आपणै हिसाबा कु बाइरै आपु बौड़ाउणै नाईं च़ाहांदै, ज़िणौ कि तुमु झ़ांऊ ना पहुच़णा री हालती दी हुआ, पर यीशु मसीहा री खुशी री खौबर शुणाउंदै-शुणाउंदै तुमु झ़ांऊ पहुंच़ी ऐरै ई। "
2CO,10,15,"आमै हिसाबा कु बाइरै दुजै री मैहनती माथै घमण्ड नाईं कौरदै। पर आमुकै आश आ कि ज़िणी-ज़िणी ई तुमारौ विश्वास बौड़दै थाका लौ लागी, तिणी-तिणी ई आमै भी आपणै हिसाबा रै मुताबिक तुमारी वज़ाह कु तौंइऐ भी बौड़दै थाकी लागी, "
2CO,10,16,ताकी आमै तुमारै हिसाबा कु औगांऊ बौड़ियौ दूर-दुरा झ़ाऊं खुशी री खौबर शुणाई। कैलैकि इणौ नाईं कि आमै दुजै रै हिसाबा भितै बौणै-बौणाऐ कामा माथै घमण्ड कौरी। 
2CO,10,17,"पर ज़िणौ पवित्रशास्त्रा दी आ लिखौ औन्दौ, “ज़ो घमण्ड कौरालौ सेऊ आपणै प्रभु माथै घमण्ड कौरालौ।” "
2CO,10,18,"कैलैकि ज़ुण आपणी बौड़ाई कौरा सा सेऊ नाईं, पर ज़ासरी बौड़ाई प्रभु कौरा सा सेऊ परमेश्‍वरा री नौज़री दी आच़्छ़ौ आ। "
2CO,11,1,"अगर तुमैं मेरी थोड़ी ज़ेई मुर्खता भी सहन कौरी बौल़ा थै ता का ई भौलौ हुणौ थौ। ओ, मेरी सहन भी कौरा ई। "
2CO,11,2,"कैलैकि हाऊं तुमारै बारै दी परवाह कौराऊ ज़िणौ परमेश्‍वर कौरा आ, एथीलै कि मुंइऐ मसीहा आइलै तुमारी बूश लाई आ कि तुमैं पवित्र बिण ब्याई छ़ोटी ज़िणी मसीहा कै सौंभाल़ु। "
2CO,11,3,"पर हाऊं डौराऊ कि ज़िणौ शैतानै सापा रै रुपा दी आपणी च़तुराई कौरीऐ पैहली छ़ेउड़ी हव्वा ठौगाई, तिणी ई तुमारै मन तिऐं सीधाई और पवित्रता कु ज़ो मसीह आइलै हुणी च़ांई किऐ बिटाल़ुऐ ना च़ांई। "
2CO,11,4,"अगर कुण तुमु काऐ आशीयौ कास दुजै यीशु रौ परचार कौरालौ, ज़ेथारौ परचार आमुऐ नाईं किऔ। या केज़ी ओर आत्मा तुमुकै मिला, ज़ो पैहलै नाईं मिली थी। या कुण खुशी री खौबर शुणावा लौ ज़ो तुमुऐ पैहलै नाईं मानौ थौ ता तुमैं तिऊं अपणाइयौ गलत कौरा ई। "
2CO,11,5,हाऊं ता सौमझ़ा ऊ कि हाऊं केज़ी बुशा दी बौड़ै कु बौड़ै प्रेरिता कु कम नाईं आसतौ। 
2CO,11,6,अगर हाऊं बोलणै दी अनाड़ी ऊ तैबै भी ज्ञाना दी अनाड़ी नाईं आसतौ। आमुऐ एऊ हर बुशु दी सारै ढौंगा कौरी तुमुलै पौगड़ौ किऔ आ। 
2CO,11,7,का एथीई दी मुंइऐ केज़ौ पाप कियौ आ कि तुमुकै परमेश्‍वरा री खुशी री खौबर आच़्छ़ा कौरीऐ शुणाऔ। और आपु बौणौ छ़ोटौ कि तुमै बौड़ै बौणा? 
2CO,11,8,"तुमै इणौ ना बोलौ कि मुइंऐ ओर कलिसिया लुटी ई, पर मुंइऐ तिऊंकु दाण मांगौ आ ताकी तुमारी सेवा कौरु। "
2CO,11,9,"और ज़ेबी हाऊं तुमु आइलै थौ और मुकै पैसेऊ री कामी हुई, तैबै भी मुंइऐ कासी माथै भार नाईं पाऔ, कैलैकि विश्वासी भाईउऐ मकिदुनीया परदेशा कु आशीयौ मेरी कामी पुरी की आ। और मुंइऐ हर बुशु दी आपु तुमु माथै भार बौणनै कु रोकौ और रोकदै थाकाऊ लागी। "
2CO,11,10,अगर मसीहा री सौच़्च़ाई मुंदी ता अखाया परदेशा दी कोई मुं एज़ै घमण्डा कु नाईं रोकदौ। 
2CO,11,11,कैलै? का एथीलै कि हाऊं तुमु आइलै प्यार नाईं छ़ाड़दौ? परमेश्‍वर ज़ाणा कि हाऊं तुमु कु केती प्यार कौराऊ। 
2CO,11,12,"पर ज़ो हाऊं कौराऊ तेसी थाकाऊ कौरदै लागी, ज़ेथ कौरी हाऊं तिऊं लोगु कै एज़ी बुशा दी घमण्ड कौरणै रौ मौकौ नाईं दैंदौ कि तिउंरै काम आमु ज़िणै ई। "
2CO,11,13,"कैलैकि इणै लोग झ़ूठै प्रेरित, और छ़ल कौपटा कौरीऐ काम कौरणै वाल़ै, और मसीहा रै प्रेरिता ज़िणौ बौणनै रै घमण्ड कौरा ई। "
2CO,11,14,इऐ कुछ़ हैरानी वाल़ी बूश नाईं कैलैकि शैतान आपु भी च़ौमकिलै सौरगदूता रौ रूप धारण कौरीयौ धोखौ दिया आ। 
2CO,11,15,"एथीलै अगर तेसरै सेवक भी धौर्मा रै सेवका ज़िणौ रूप धारण कौरालै, ता कोई बौड़ी बात नाईं, पर तिऊंरौ आखरी बौगत तिंउरै कामा रै मुताबिक हुआ सा। "
2CO,11,16,"हाऊं तौंइऐ बोलाऊ, कोई मुं मुर्ख ना सौमझ़ा लौ। नाईं ता मुर्ख ई सौमझ़ियौ मेरी सहन कौरौ, ताकी थोड़ौ ज़ेई हाऊं भी घमण्ड कौरी बोलु। "
2CO,11,17,"एस बेधड़क घमण्डा दी ज़ो कुछ़ हाऊं बोलाऊ, सेऊ प्रभु रै हुकमा कौरीऐ नाईं, मानौ मुर्खता कौरीऐ बोलाऊ। "
2CO,11,18,"ज़ैबै कि भौरी लोग इऐं दुनिया रै लोगु ज़िणै घमण्ड कौरा ई, ता हाऊं भी घमण्ड कौराऊ। "
2CO,11,19,तुमैं ता सौमझ़दार हुइयौ खुशी कौरीऐ मुर्खा री सहन कौरा ई। 
2CO,11,20,"कैलैकि ज़ैबै तुमु कुण नुकुर चाणी एरा ई, या सेऊ तुमारौ कुछ़ निंया ई, या फौसावा ई, या आपुलै तुमु कु बौड़ौ बौणा सा, या तुमारै मुंआ दी थापै ला सा, ता तुमैं सहन कौरा ई। "
2CO,11,21,"शायद मुइंऐ शर्मिंदौ च़ांई हुणौ कि, हाऊं इणै बरताव कौरना लै भौरी कमज़ोर ऊ। पर ज़ेज़ी-केज़ी बुशा दी कुण घमण्ड कौरा सा, हाऊं मुर्खता कौरी बोलाऊ, ता हाऊं भी घमण्ड कौराऊ। "
2CO,11,22,का सै ई सी इब्रानी? हाऊं भी ऊ। का सै ई सी इस्राइली? हाऊं भी ऊ। का सै ई अब्राहमा रै वंशा रै ई? हाऊं भी ऊ। 
2CO,11,23,"का सै ई मसीहा रै सेवक? हाऊं पागला बाशीऐ बोलाऊ, पर हाऊं तिऊंकु बौड़ियौ ऊ। ज़ादी मैहनत कौरणै दी, घौड़ी-घौड़ीऐ ज़ेल हुणै दी, कोड़ै खाणै दी, घौड़ी-घौड़ीऐ मौरणै रै खौतरै दी पौड़नै दी। "
2CO,11,24,पांज़ा बारै मुंइऐ यहुदिऊ रै हाथा कु उन्तालिस-उन्तालिस कोड़ै खाऐ ई। 
2CO,11,25,चिआ बारी मुंइऐ बैन्तै खाई आ। एकी बारै हाऊं ढोल़ियाऔ ऊ। चिआ बारी ज़हाज़ ज़ेथादी हाऊं बोशौ थौ सै चुटी गोऐ। एक राच एक दीन मुंइऐ समुन्दरा दी पाणी मांझ़ी काटौ। 
2CO,11,26,"हाऊं घौड़ी-घौड़ीऐ सफरा दी, नौईं रै खौतरै दी, डाकू रै खौतरै दी, आपणी ज़ाती वाल़ेउ कु खौतरै दी, दुजी ज़ाती कु खौतरै दी, शैहरु रै खौतरै दी, सुनसान ज़ागाह रै खौतरै दी, समुन्दरा रै खौतरै दी, झ़ूठै विश्वासी भाईऊ मांझ़िऐ हाऊं खौतरै दी रौ। "
2CO,11,27,"मैहनत और कौष्टा दी, घौड़ी-घौड़ीऐ उज़ीई रौइणै दी, बोखै-चिशै दी, ब्रौता कौरणै दी, शेल़ै दी, ज़ुड़केऊ री कामी दी। "
2CO,11,28,"और दुजी बुशेऊ छ़ाड़ियौ ज़ेथरौ हाऊं हिसाब-किताब नाईं कौरदौ, सारी कलिसियाऊ री फिकर हर रोज़ मुं दबावा सा। "
2CO,11,29,केथरी कमज़ोरी कु हाऊं कमज़ोर नाईं औन्दौ? कासरै ठोकर खाणै कु मैरौ मन नाईं दुखदौ? 
2CO,11,30,"अगर घमण्ड कौरणौ ज़रूरी आ, ता हाऊं आपणी कमज़ोरी री बुशु माथै घमण्ड कौराऊ। "
2CO,11,31,"परमेश्‍वर, प्रभु यीशु रौ बाब ज़ो सौदा भौलै ई, ज़ाणा कि हाऊं झ़ूठ नाईं बोलदौ। "
2CO,11,32,"ज़ेबी हाऊं दमिश्क शैहरा दी थौ तैबै अरितास राज़ा री तौरफा कु ज़ो आफसर थौ, मुं पाकुड़ना लै दमिश्किउ रै इलाकै माथै पैहरौ बोशाल़ी थौ छ़ाड़ौ औन्दौ, "
2CO,11,33,"और हाऊं घिडै दी बोशीयौ खिड़की बाटै हुइयौ सिऊं माथै टौपियौ बाइरै उतरौ, और आफसरा कु बौच़ियौ निकल़ौ। "
2CO,12,1,अगर घमण्ड कौरणौ मुलै ठीक नाईं आ तैबै भी कौरणौ जा सा। एथीलै हाऊं प्रभु रै दैऔ औन्दै दर्शण और परमेश्‍वरा री देखाल़ी ऐन्दी बुशै बोलाऊ। 
2CO,12,2,हाऊं चौदह बौरश पैहलै सौरगा दी उठाऔ ऊ। हाऊं आपणै शरीरा दी या शरीरा कु बाइरै थौ मुकै कोई पौतौ नाईं आसतौ सिरफ परमेश्‍वर ज़ाणा सा। 
2CO,12,3,"ओ, सिरफ परमेश्‍वर ई ज़ाणा सा। कि हाऊं शरीरा दी थौ, या शरीरा कु बाइरै। पर हाऊं ज़ाणाऊ "
2CO,12,4,कि हाऊं सौरगा दी उठाऔ थौ और इणी बुशै शुणी ज़ो बोलणै री नाईं। और ज़ो मुंआ दी आणनी आदमी लै ठीक नाईं। 
2CO,12,5,"इणी घटना माथै घमण्ड कौरणौ ठीक आ, पर हाऊं इणौ नाईं कौरणै वाल़ौ। हाऊं सिरफ आपणी कमज़ोरी माथै घमण्ड कौराऊ। "
2CO,12,6,"कैलैकि अगर हाऊं घमण्ड कौरणौ च़ाऊ लौ ता मुर्ख नाईं औन्दौ, कैलैकि सौच़्च़ौ बोलाऊ। तैबै भी आपु घमण्डा कौरणै कु रोका ऊ, कैलैकि हाऊं नाईं च़ांहादौ कि कुण मेरी एथकु ज़ादी बौड़ाई कौरा ज़ो सै मेरी ज़िन्दगी देखा और मुकु वचन शुणा आ। "
2CO,12,7,"एथीलै कि हाऊं परमेश्‍वरा री बोली औन्दी नोखी बुशु माथै घमण्ड ना कौरु, मैरै शरीरा दी एक काँडौ खुबाऔ आ यानी के शैताना रौ एक दूत ज़ो मुलै तकलीफ दिया आ, ताकी हाऊं घमण्ड ना कौरु। "
2CO,12,8,एथरै बारै दी मुंइऐ प्रभु कु चिआ बारै औरज़ की मुकाऐ कु एऊ दूर च़ांई हुऔ। 
2CO,12,9,"प्रभुऐ मुंलै बोलौ, “मेरी बौड़ी दया ताउंलै भौरी आ, कैलैकि मेरी तागत कमज़ोरी दी पाकी हुआ आ।” एथीलै हाऊं बौड़ी खुशी कौरीऐ आपणी कमज़ोरी माथै घमण्ड कौराऊ कि मसीह री तागत मुं माथै बौणी रौआ। "
2CO,12,10,"एज़ी वज़ाह कु हाऊं मसीहा लै कमज़ोरी दी, और बेइज़्ज़ती दी, और गरीबी दी, और झ़ौगड़ै दी, और मुसीबता दी खुश ऊ। कैलैकि ज़ेबी हाऊं कमज़ोर हुआ ऊ तेबी हाऊं मसीह री शक्ति दी मज़बूत हुआ ऊ। "
2CO,12,11,"हाऊं मुर्खता बौणौ पर तुमुऐ ई हाऊं इणौ कौरना लै मज़बूर कियौ ऊ। तुमुऐ ता मेरी तारीफ कौरणी च़ांई थी, कैलैकि अगर हाऊं कुछ़ भी नाईं, तैबै भी तिऊं ज़ुण आपुलै बौड़ै कु बौड़ै प्रेरित सौमझ़ा ई केज़ी भी बुशा कु कम नाईं आसतौ। "
2CO,12,12,"सौच़्च़ै प्रेरिता रै लौछ़ण भी तुमु मांझ़िऐ सारै रौंगा रै धीरजा आइलै निशाण, और च़मत्कार, और शक्ति वाल़ै कामु दी देखाल़ै ई। "
2CO,12,13,"तुमै केज़ी बुशु दी दुजी कलिसियाऊ कु कम थै, सिरफ एथदी कि मुंइऐ तुमु माथै भार नाईं पाऔ। मैरौ एस अन्याय माफ कौरौ। "
2CO,12,14,"देखौ हाऊं चीजी बारै तुमु काऐ आशणा लै तैयार ऊ, और हाऊं तुमु माथै केज़ौ भी भार नाईं छ़ाड़दौ। कैलैकि हाऊं तुमारी धन-ज़यदाद नाईं बल्कि तुमु ई च़ाहा ऊ। कैलैकि छ़ोहरुऐ आमा-बाबा लै धन-ज़यदाद कौठै नाईं च़ांईं कौरणी, पर आमै-बाबै छ़ोहरु लै धन-ज़यदाद कौठै कौरणी च़ांई। "
2CO,12,15,"हाऊं तुमुलै भौरी खुशी कौरी खौर्च़ कौराऊ यानी कि आपु भी खौर्च़ियाउ। हाऊं तुमु आइलै भौरी प्यार कौराऊ, पर इणौ ज़ाणिया कि तुमैं मुं आइलै सिरफ थोड़ौ ज़ेई प्यार कौरा ई। "
2CO,12,16,"तैबै भी तुमुऐ मानणौ जा कि मुंइऐ तुमु माथै भार नाईं पाऔ, पर हुई बौल़ा आ कि कुछ़ लोग इणौ बोला कि, “मुइंऐ तुमु आइलै च़तुराई की आ और तुमै धोखै देइयौ फौसाऐ ई।” "
2CO,12,17,"शुणौ ज़ो मुंइऐ तुमु काऐ भेज़ै ई, का तिऊं मांझ़िया कु कास कौरीऐ मुंइऐ ठौगाइयौ तुमु कु कुछ़ नी ऐरौ आ? "
2CO,12,18,"मुंइऐ तितुस सौमझ़ाइयौ तेस आइलै सेऊ भाई भेज़ौ, ता का तितुसै ठौगाइयौ तुमु कु कुछ़ नींऔ आ? का आमुऐ एक ई पवित्र आत्मा नाईं मानी? का आमुऐ एकी तरिकै कौरी काम नाईं किऐ? "
2CO,12,19,"ओ मैरै प्यारै साथी विश्वासिउओ, तुमैं इबी झ़ांऊ सौमुझ़दै औलै लागै औन्दै कि आमै तुमु काऐ आपणी तौरफदारी देखाल़ी आ। पर आमै ता परमेश्‍वरा री मौज़ूदगी ज़ाणियौ मसीह दी बोली ई, और इऐ सारी बुशै तुमारै विश्वासा दी बौड़णा लै बोली ई। "
2CO,12,20,"कैलैकि मुकै डौर आ कि, किऐ इणौ ना च़ांई हुऔ कि हाऊं आशीयौ ज़िणौ च़ाहा ऊ, तिणौ मुकै तुमु दी ना दिशा। और ज़िणौ तुमैं नाईं च़ाहांदै तिणौ ई दिशु। हाऊं डौराऊ कि तुमु मांझ़िऐ झ़ौगड़ौ, डाह, रोश, बिरोध, ईर्ष्या, च़ुगली, घमण्ड और बखेड़ै हुआ। "
2CO,12,21,"और किऐ इणौ ना च़ांई हुऔ कि ज़ेबी हाऊं दुजी बारै तुमु काऐ आशु, ता मैरौ परमेश्‍वर मुं तुमु काऐ शर्मिंदौ ना कौरा। और मुं भौरी सारेउ लै तौंइऐ दु:ख कौरणौ जा लौ, ज़ुणिऐ पैहलै पाप कियौ थौ और गान्दै काम और बुरै बिच़ार और लाल़च़ ज़ो तिंउऐ कियौ, तेथकु मन ना बौदल़ौ। "
2CO,13,1,"आबै चीजी बारै हाऊं तुमु काऐ आशणौ ऊ, पवित्रशास्त्रा दी आ लिखौ औन्दौ कि, “दुई या चीन गवाह रै मुंआ कौरी सारी बुशै पाकी कौरा ई।” "
2CO,13,2,"ज़िणौ हाऊं ज़ेबी दुजी बारै तुमु आइलै थौ, तिणी ई आबै दूर रौइयौ तिऊं लोगु कु ज़ुणिऐ पैहलै पाप कियौ, और ओरी सारेऊ लोगु कु पैहलै बोलाऊ कि अगर हाऊं तौंइऐ आशु लौ ता नाईं छ़ाड़दौ। "
2CO,13,3,"हाऊं तुमुलै बोलाऊ कि तुमै ता एथरौ सबूत च़ाहा ई, कि मसीह मैरै ज़ौरिऐ बोला सा, ज़ेबी मसीह तुमु ठीक कौरा सा ता मसीह कमज़ोर नाईं पर तुमु मांझ़िऐ शक्ति वाल़ौ आ। "
2CO,13,4,"सेऊ कमज़ोरी री वज़ाह कु क्रुसा माथै टांगी ता ऐरौ आ। तैबै भी परमेश्‍वरा री शक्ति कौरी ज़िउंदौ आ। आमै भी मसीह ज़िणै कमज़ोर ई, पर परमेश्‍वरा री शक्ति कौरी ज़ो तुमुलै आ तेस आइलै ज़ीवी ई। "
2CO,13,5,आपु पौरखियौ कि विश्वासा दी आसती कि नाईं। आपणी ज़ांच़ कौरौ। का तुमैं आपणै बारै दी इणौ नाईं ज़ाणदै कि यीशु मसीह तुमु दी आ? नाईं ता तुमैं पौरखुइयौ निकामै निकल़ी गोऐ ई। 
2CO,13,6,पर मेरी आश आ कि तुमैं पोरु ज़ाणाई कि आमै निकामै नाईं आसतै। 
2CO,13,7,"आमै आपणै परमेश्‍वरा कु प्राथना कौरी कि ज़ो तुमै आच़्छ़ौ कौरा। एथलै नाईं कि आमै ठीक दिशी गोऐ, पर एथलै कि तुमैं भौलाई कौरौ, च़ाऊ आमै निकामै ई कैलै ना औलै। "
2CO,13,8,"कैलैकि आमै सौच़्च़ाई रै विरोधा दी कुछ़ नाईं कौरी बौल़दै, पर सिरफ सौच़्च़ाई लै ई कौरी ई। "
2CO,13,9,"ज़ैबै आमै कमज़ोर ई, और तुमैं शक्ति वाल़ै ई, ता आमै खुश हुई ई, और इणी प्राथना भी कौरी ई कि तुमै विश्वासा दी पाक्कै बौणौ। "
2CO,13,10,"एज़ी वज़ाह कु हाऊं तुमारी पीठी पिछ़ु इऊं बुशै लिखाऊ, कि हाज़िर हुइयौ मुकै तेस हक्क्का कौरीऐ ज़ो प्रभुऐ बिगाड़णा लै नाईं पर चाणना लै मुकै दैऔ आ, सौखती कौरी कुछ़ ना जा लौ कौरणौ। "
2CO,13,11,"पर ओ मैरै प्यारै साथी विश्वासिउओ, खुश रौऔ, और पाकै थाकौ बौणदै लागी, एकी दुजै लै हौसलौ दैऔ, एक ई मन छ़ाड़ौ, मेल मिलापा कौरी रौऔ। प्यार और शान्ति दैणै वाल़ौ परमेश्‍वर तुमु आइलै हुआ। "
2CO,13,12,एकी दुजै आइलै पवित्र ज़िवा कौरी गौल़ै मिलियौ ढाल कौरौ। 
2CO,13,13,सारै परमेश्‍वरा रै लोग तुमुकै ढाल कौरा ई। 
2CO,13,14,प्रभु यीशु मसीह री बौड़ी दया और परमेश्‍वरा रौ प्यार और पवित्र आत्मा रौ साथ तुमु सौभी आइलै औन्दै थाका लौ लागी। 
GAL,1,1,"हाऊं पौलुस तुमुलै इऐं चिट्ठी लिखाऊ और हाऊं एक प्रेरित ऊ, हाऊं कास लोगु रै ज़ौरिऐ नाईं ऊ च़ुनौ औन्दौ। पर यीशु मसीह और बाबा परमेश्‍वरा रै ज़ौरिऐ ऊ च़ुनौ औन्दौ ज़ुणिऐ यीशु मौरै औन्दै मांझिया कु ज़िउंदौ कियौ आ। "
GAL,1,2,हाऊं इऐं चिट्ठी गलातिया परदेशा री सारी कलिसिया लै सारै भाईऊ री तौरफा कु लिखाऊ ज़ुण मुं आइलै ई। 
GAL,1,3,परमेश्‍वर और आमारै प्रभु यीशु मसीह री तौरफा कु तुमुलै बौड़ी दया और शान्ति मिलदै थाकाली लागी। 
GAL,1,4,यीशु मसीह ऐ आपणी ज़िन्दगी आमारै पापा री ताईं आमुलै देई ताकी आमारै परमेश्‍वर और बाबा री मौरज़ी रै मुताबिक आमु आज़ काला री इऐं बुरी दुनिया कु छ़ुड़ावा। 
GAL,1,5,हाऊं प्राथना कौराऊ कि लोग परमेश्‍वरा री स्तूती और बड़ाई जुगा-जुगा दी कौरा। आमीन। 
GAL,1,6,हाऊं हैरान ऊ कि परमेश्‍वरै तुमै मसीहा री बौड़ी दया रै ज़ौरिऐ आपणै लोग हुणा लै औटाऐ ई। तेसकु तुमुऐ एती शिगरी पिछ़ाऊं बौदल़ियौ दुजैऐ रौंगा री शिक्षा मानदै लागी गोऐ 
GAL,1,7,"सिरफ एका सौच़्च़ी खुशी री खौबर आ पर बूश इणी आ कि कुण इणै भी ई कि ज़ुण तुमारौ ज़िऊ घौबरावा ई, और मसीह यीशु री खुशी री खौबरी बिगाड़णै च़ाहा ई। "
GAL,1,8,"पर अगर आमै, या सौरगा कु केज़ौ दूत भी तिऐं खुशी री खौबरी छ़ाड़ियौ ज़ो आमुऐ तुमुकै शुणाई आ, और केज़ी दुजी शिक्षा तुमुकै शुणाऊ लौ ता परमेश्‍वर तेसलै श्राप दिया। "
GAL,1,9,"ज़िणौ आमुऐ पैहलै ई बोली ऐरौ आ, तिणी ई हाऊं आबै दुजी बारै बोलाऊ कि तिंऐ खुशी री खौबरी छ़ाड़ियौ ज़ो तुमुऐ मानी आ, अगर कुण दुजी शिक्षा शुणाउवा सा ता परमेश्‍वर तेसलै श्राप दिया। "
GAL,1,10,आबै का हाऊं आदमी मानाऊं या परमेश्‍वर? का हाऊं लोगु खुश कौरणौ च़ाहा ऊ? अगर हाऊं इबी झ़ांऊ लोगु खुश कौरा थौ ता हाऊं मसीह रौ सेवक नाईं हुआ थौ। 
GAL,1,11,"ओ मैरै प्यारै साथी विश्वासिउओ, हाऊं तुमुकै बोली छ़ाड़ाऊ कि ज़ो खुशी री खौबरी मुंइऐ शुणाई आ सै लोगु रै चाणी ऐन्दी नाईं आ। "
GAL,1,12,"कैलैकि सै मुकै स्याणै री तौरफा कु नाईं मिली, और ना मुकै शास्त्रिउऐ शिखाई, पर यीशु मसीह ऐ मुं माथै पौगड़ी की आ। "
GAL,1,13,यहुदी रै मुताबिक ज़ो पैहलै मैरौ च़ाल च़लन थौ तेथरै बारै दी ता तुमुऐ शुणी ऐरौ आ कि हाऊं परमेश्‍वरा री कलिसिया भौरी परेशान कौरा थौ और नाष कौरणै री कोशिष कौरा थौ। 
GAL,1,14,हाऊं यहुदी धौर्मा दी आपणी उमरी रै यहुदिऊ कु भौरी आगै थौ और आपणै बाब-दादा री रीती रिवाज़ा लै भौरी ई खुश रौआ थौ। 
GAL,1,15,"पर परमेश्‍वरा री, ज़ुणिऐ हाऊं मेरी मां रै गौरबा दी च़ुनौ, और आपणी बौड़ी दया कौरी औटाई ऐरौ ऊ, "
GAL,1,16,"ज़ेबी इच़्छ़ा हुई कि मुकै आपणौ छ़ोहरु पौगड़ौ कौरा कि हाऊं दुजी ज़ातीऊ दी तेसरी खुशी री खौबरी शुणाऊं, तैबै ना ता मुंइऐ लोगु कु सलाह नी ई, "
GAL,1,17,"और ना यरुशलेमा लै तिऊंकु मिलदै डैऔ ज़ुण मुकु पैहलै प्रेरित थै चुनै औन्दै, पर एकदम अरब देशा लै डैऔ और तेथ बासिऐ तिदरु दमिश्का शैहर लै वापिस आशौ। "
GAL,1,18,"तैबै चिया बौरशा बासिऐ पतरसा (कैफा) कु मिलदै यरुशलेमा लै डैऔ, और तेस काऐ पौन्दरा दिना झ़ांऊ रौऔ। "
GAL,1,19,पर प्रभु रै भाई याकुबा छ़ाड़ियौ कासी प्रेरिता कु नाईं मिलौ। 
GAL,1,20,"देखौ, परमेश्‍वर एज़ी बुशा रौ शाजत आ कि ज़ो बुशै हाऊं तुमुलै लिखाऊ सै झ़ुठी नाईं आसती। "
GAL,1,21,तेथ बासिऐ हाऊं यरुशलेम शैहरा छ़ाड़ीयौ सिरिया और किलकिया रै इलाकेउ दी आशौ। 
GAL,1,22,"पर यहुदिया री कलिसिया रै लोगुऐ ज़ो मसीह दी थै, सै मुकु केबी नाईं मिलै थै। "
GAL,1,23,"पर तिंउऐ इणौ बार-बार थौ शुणौ औन्दौ कि ज़ो आमु पैहलै सतावा थौ, सेऊ आबै सेज़ैऐ विश्वासा री खौबर शुणावा सा ज़ास पैहलै नाश कौरणै री कोशिष कौरा थौ। "
GAL,1,24,ता सै परमेश्‍वरा री बड़ाई कौरा थै कैलैकि परमेश्‍वरै हाऊं सौताउणै वाल़ै कु बौदलियौ मसीह रौ च़ेलौ चाणी गौ आ। 
GAL,2,1,"चौदह बौरशा बासिऐ हाऊं पौलुस बरनबासा आइलै तौंइऐ यरुशलेम शैहरा लै डैऔ, और आपु आइलै तितुस भी निंऔ। "
GAL,2,2,"हाऊं तिऐ एथीलै डैऔ कैलैकि परमेश्‍वरै मुलै तिऐ डेउणा लै बोलौ थौ। ज़ेबी हाऊं तिऐ थौ, ता हाऊं एखुलै दी मुख्येऊ कु मिलौ और तिउंकै खुशी री खौबर सौमझ़ाई ज़ो हाऊं दुजी ज़ातीऊ मांझ़िऐ परचार कौरा थौ। ताकि इणौ ना च़ांई हुऔ कि मेरी पिछ़ली मैहनत कौरणी बेकार हुआ। "
GAL,2,3,"मैरौ साथी तितुस, ज़ो युनानी आ, ज़ासरौ केबी भी खतनौ नाईं हुऔ। पर यरुशलेमा री कलिसिया रै तिऊं मुख्येउऐ सेऊ अपणाऔ। तिंउऐ सेऊ खतना कौरना लै मज़बूर नाईं कियौ। "
GAL,2,4,तितुसा रौ खतनौ ना कौराउणौ एक सवाल बौणी गौ ज़ेबी कुछ़ झ़ुठै भाई च़ुटुकच़ार आमारै गुटा दी गुसड़ै और आमारी आज़ादी खातम कौरणै री कोशिष कौरदै थै लागै औन्दै ज़ो आमुकै आमारै छ़ुटकारै कौरणै वाल़ै यीशु दी आ ताकि सै आमु तौंइऐ यहुदी कानुना रै दास चाणा आ। 
GAL,2,5,"एकी घौड़िऐ भी आमुऐ तिउंरी नाईं मानी, ताकि तुमै खुश खौबरी री सौच़्च़ाई दी लगातार बौणी रौआ। "
GAL,2,6,ज़ेज़ै लोग मुख्य सौमझ़ावा थै (सै च़ाऊ किणै भी थै मुकै तिऊंकु कुछ़ काम नाईं। परमेश्‍वर कासी री तौरफदारी नाईं कौरदौ) तिऊंकु मुकै कुछ़ भी नौंवौ नाईं मिलौ। 
GAL,2,7,पर एथरै बौदलै ज़ेबी तिंऊ मुख्येउऐ देखौ कि परमेश्‍वरै ज़िणौ यहुदी लोगु लै खुशी री खौबरी रै परचारा रौ काम पतरसा कै थौ सांबौ औन्दौ तिणौ ई दुज़ी ज़ाती रै लोगु लै खुशी री खौबरी शुणाउणी मुकै सांबी थी। 
GAL,2,8,"कैलैकि ज़ेज़ै परमेश्‍वरै पतरस यहुदी लोगु लै प्रेरित हुणा लै चुनौ आ, तिणिऐ ई हाऊं भी दुज़ी ज़ातीऊ लै प्रेरित हुणा लै चुनौ ऊ। "
GAL,2,9,"ज़ेज़ै लोगु कलिसिया दी खास मुख्यै सौमझ़ा थै मतलब कि याकूब, पतरस, और यहुन्ना, तिंउऐ बौड़ी दया रौ सेज़ौ वरदान रवाऔ आ ज़ो मुकै मिलौ आ। तिंउऐ हाऊं और बरनबास आपणै साथी सौमझ़ियौ इणौ देखाऔ कि सै आमु आइलै राज़ी ई। सै एज़ी बुशा लै राज़ी हुऐ कि आमै दुज़ी ज़ातीऊ काऐ डेऊ लै सै डेवा लै यहुदिऊ काऐ। "
GAL,2,10,"तिंउऐ आमुकु सिरफ इणी औरज़ कि आमै यरुशलेमा रै गरीब विश्वासिऊ री मज़द कौरी, और इणै काम कौरणै री मेरी आपणी भी बौड़ी इच़्छ़ा थी। "
GAL,2,11,"पर ज़ैबै पतरस अन्ताकिया शैहरा दी आशौ, ता मुंइऐ सेऊ सारै लोगु रै सामनै धौमकाऔ कैलैकि सेऊ गलत थौ लागौ औन्दौ कौरदै। "
GAL,2,12,"याकुबा री तौरफा कु कुछ़ लोग आशणै कु पैहलै ता पतरस दुजी ज़ातीऊ आइलै खा पिआ थौ, पर ज़ैबै सै आशै ता खतना किऐ औन्दै लोगु रै डौरा रै मारै सेऊ पिछ़ाऊं फिरी गौऔ और अलग औन्दै लागौ। "
GAL,2,13,"तेस आइलै कुछ़ यहुदी विश्वासिउऐ भी कपट कियौ, इदरा झ़ांऊ कि बरनबासै भी तिउंरै डौरै दुज़ी ज़ाती रै विश्वासिऊ आइलै मिलनौ पोरु छ़ाड़ौ। "
GAL,2,14,"पर ज़ैबै मुंइऐ देखौ कि सै खुशी री खौबरी री सौच़्च़ाई माथै सिधी च़ाल नाईं च़ालदै, ता मुंइऐ सारेउ रै सामनै पतरसा लै बोलौ, “ज़ैबै तू यहुदी हुइयौ दुजी ज़ातीऊ बाशीऐ च़ाला ई और यहुदी बाशीऐ नाईं च़ालदौ, ता तू दुजै ज़ातीऊ लै यहुदी बाशीऐ च़ालणा लै कैलै बोलाई?” "
GAL,2,15,"आमै ता ज़नमा कु यहुदी ई, और दुजी ज़ातीऊ ज़िणै पापी नाईं। "
GAL,2,16,"तैबै भी इणौ ज़ाणियौ कि आदमी मुसा रै नियमा मानणै कु नाईं, पर सिरफ यीशु मसीह माथै विश्वास कौरणै कु धौर्मी बौणा आ, एथीलै आमुऐ आपु भी मसीह यीशु माथै विश्वास कियौ आ। आमै मुसा रै नियमा मानणै कु नाईं, पर यीशु मसीह माथै विश्वास कौरीयौ धौर्मी बौणै ई। कैलैकि कोई भी परमेश्‍वरा री नौज़री दी मुसा रै नियमा मानणै कु धौर्मी नाईं बौणदौ। "
GAL,2,17,"आमै ज़ो मसीह दी धौर्मी बौणनै च़ांई, अगर आपु ई पापी निकल़ालै ता का मसीह पापा रौ सेवक आ? नाईं बिल्कुल भी नाईं। "
GAL,2,18,"कैलैकि ज़ो कुछ़ मुंइऐ फोकी ऐरौ आ अगर तेसीई खौड़ी च़ुंगु लौ, ता हाऊं आपुलै आरोपी बौणा ऊ। "
GAL,2,19,हाऊं सौमझ़ी गोअऊ कि मुसा रै नियमा मानणै कु हाऊं धौर्मी नाईं बौणी बौल़दौ। ता हाऊं मुसा रै नियमा लै मौरी गोअऊ ताकि परमेश्‍वरा लै ज़िऊ। 
GAL,2,20,"इयौ इणौ आ ज़िणौ कि ज़ेबी यीशु मसीह क्रुसा माथै मौरौ, ता हाऊं भी तेस आइलै मौरी गौ, आबै हाऊं तिणौ नाईं ज़िउंदौ ज़िणौ पैहलै ज़िवा थौ पर मसीह मुंदी ज़िवा आ। और आबै हाऊं परमेश्‍वरा रै छ़ोहरु माथै विश्वास कौरीयौ ऊ ज़िउंदै लागौ औन्दौ, ज़ुणिऐ मुं आइलै एती प्यार कियौ और मेरी खातिर आपणी ज़ान देई गोई। "
GAL,2,21,"हाऊं परमेश्‍वरा री बौड़ी दया बेकार नाईं औणै दैंदौ। कैलैकि अगर लोग मुसा रै नियम मानणै रै ज़ौरिऐ धौर्मी बौणा थै, ता मसीह कै मौरणै री कोई ज़ुरत नाईं थी। "
GAL,3,1,"ओ बेअकलै गलातियों रै विश्वासिउओ, तुमै कुणिऐ बिश्वाशै ई? मुंइऐ तुमै सारेऊ रै सामनै आच़्छ़ा कौरी सौमझ़ाऐ ई कि यीशु मसीह केज़ै कारणै तुमारी खातिर क्रुसा माथै मौरौ आ! "
GAL,3,2,"हाऊं तुमु कु सिरफ इणौ ज़ाणनौ च़ाहा ऊ कि, का तुमुऐ पवित्र आत्मा मुसा रै नियमा मानणै कु पाऔ आ या विश्वासा री खुशी री खौबरी कु पाऔ आ? "
GAL,3,3,का तुमै इणै बेअकले ई कि पवित्र आत्मा री रीती कु शुरु कौरीयौ आबै शरीरा री रीती माथै खातम कौरा ई? 
GAL,3,4,तुमुऐ विश्वासी बौणनै बासिऐ भौरी दुःख झ़ेलै ई। पर मुकै पुरी आश आ कि सै दु:ख बेकार नाईं डेवै। 
GAL,3,5,"परमेश्‍वर तुमुलै पवित्र आत्मा भौरी दिया सा और तुमु दी हैरानी वाल़ै काम कौरा सा, का इणौ एथीलै हुऔ आ कि तुमुऐ मुसा रौ नियम मानौ आ, या का एथीलै हुआ कि तुमुऐ मसीहा री खुशी री खौबर शुणी और तेथ माथै विश्वास किऔ आ? "
GAL,3,6,"अब्राहमा रै बारै दी सुंच़ौ, “तिणीऐ ता परमेश्‍वरा माथै विश्वास कियौ और सै तेसलै धार्मिकता गौणुऔ।” "
GAL,3,7,"तुमै इणौ सौमझ़ौ कि ज़ो विश्वास कौरणै वाल़ै ई, सेई अब्राहमा री सन्तान ई। "
GAL,3,8,"भौरी पैहलै पवित्रशास्त्रा दी थौ लिखौ औन्दौ कि परमेश्‍वर दुजी ज़ाती वाल़ेउ विश्वासा रै ज़ौरिऐ धौर्मी चाणा आ, परमेश्‍वरै अब्राहमा कै एज़ी आच़्छ़ी खौबर पैहला कु शुणाई एरी थी कि “तैरै ज़ौरिऐ सारी ज़ाती रै लोग आशीष पा लै।” "
GAL,3,9,"एथीलै ज़ुण परमेश्‍वरा माथै अब्राहमा ज़िणै विश्वास कौरा ई, परमेश्‍वर तिउंलै तिणी ई आशीष दिया सा ज़िणौ अब्राहमा लै देई आ। "
GAL,3,10,"एथीलै ज़ेती लोग परमेश्‍वरा आइलै धौर्मी हुणा लै मुसा रै नियमा माथै भरोसौ छ़ाड़ाई, सै सारै श्रापा रै बौशा दी ई, कैलैकि पवित्रशास्त्रा दी आ लिखौ औन्दौ कि, “ज़ुण मुसा रै नियमा दी लिखी ऐन्दी सारी बुशेऊ नाईं मानदौ सै श्रापित आ।” "
GAL,3,11,"पर इऐ बूश साफ आ कि मुसा रै नियम मानियौ कोई भी आदमी परमेश्‍वरा काऐ धौर्मी नाईं बौणी बौल़दौ, कैलैकि पवित्रशास्त्रा दी इणौ आ लिखौ औन्दौ कि, “ज़ुण परमेश्‍वरा माथै विश्वास कौरा आ सेऊ तेस धौर्मी चाणा आ और तेसलै सौदा री ज़िन्दगी दिया आ।” "
GAL,3,12,"पर मुसा रै नियमा रौ, विश्वासा आइलै कोई भी रिश्तौ नाईं आसतौ, कैलैकि पवित्रशास्त्रा दी आ लिखौ औन्दौ कि, “ज़ुण इऊं सारी बुशै माना लौ सेऊ तेथरी वज़ाह कु ज़िउंदौ रौआ सा।” "
GAL,3,13,"मसीहै ज़ो आमुलै शापित बौणौ, आमै मोल निऐं और नियमा रै श्रापा कु छ़ुड़ाऐ ई, कैलैकि पवित्रशास्त्रा दी आ लिखौ औन्दौ आ कि, “ज़ुण-कुण क्रुसा माथै लटकाइआ सेऊ श्रापित आ।” "
GAL,3,14,"मसीहीऐ इणौ एथलै कियौ आ कि अब्राहमा री आशीष यीशु मसीह दी दुजी ज़ातीऊ झ़ांऊ पहुंच़ा, और आमै मसीह दी तेस विश्वासा रै ज़ौरिऐ पवित्र आत्मा पाउलै ज़ेथरौ दैणै रौ वायदौ तिणीऐ आमु आइलै कियौ थौ। "
GAL,3,15,"ओ मैरै प्यारै साथी विश्वासिउओ, हाऊं रोज़की ज़िन्दगी रौ औनैणै देइयौ तुमुलै बोलाऊ। ज़ेबी दुई आदमी आपु माझ़िऐ कुछ़ भी करारनामौ पाक्कौ कौरा ई, ता इणौ कोई ना ज़ुण तेस करारनामौ पोरु बौदल़ा और खारिज कौरा। "
GAL,3,16,"परमेश्‍वरै आपणै वायदै अब्राहम और तेसरै वंशा आइलै किऐ थै पवित्रशास्त्रा दी इणौ नाईं आ लिखौ औन्दौ कि, “तुमारै वंशा लै” ज़िणौ भौरीऊ रै बारै दी बोलौ। पर ज़िणौ एकी आदमी रै बारै दी बोलौ कि, “तैरै वंशा लै” और सेऊ आदमी मसीह आ। "
GAL,3,17,"पर मैरै बोलणै रौ मतलब इणौ आ कि, परमेश्‍वरै अब्राहमा आइलै एक वायदौ कियौ आ। ता परमेश्‍वरै मुसा कै च़ार शौ तीस साला बासीऐ नियम दैऔ थौ बासिऐ सेऊ नियम तेस वायदौ खारिज नाईं कौरी सौकदी, कि वायदौ बेकार बौणा। "
GAL,3,18,"परमेश्‍वर तुमुकै आपणी आशीष नाईं दैंदौ कैलैकि तुमुऐ मुसा रै नियम मानै ई, पर तैबै भी सेऊ दिया सा कैलैकि तिणीऐ वायदौ कियौ आ। परमेश्‍वरै अब्राहमा कै तिणी ई आशीष देई कैलैकि परमेश्‍वरै तेस आइलै वायदौ थौ कियौ औन्दौ। "
GAL,3,19,"तैबै नियम दैणै रौ का मतलब आ? सै ता पापा री वज़ाह कु बासिऐ देई आ कि तेस वंशा आशणै झ़ांऊ रौआ, ज़ासकै वायदौ दैऔ थौ। और नियम सौरगदूता रै ज़ौरिऐ एक बिशटु रै हाथा दी सांबी गोई "
GAL,3,20,परमेश्‍वरै आपु अब्राहमा आइलै वायदौ कियौ। एथीलै तेसकै कासी भी बिशटु री ज़ुरत नाईं पौड़ी। 
GAL,3,21,"तैबै का नियम परमेश्‍वरा रै वायदै रै बिरोधा दी आ? नाईं केबी नाईं! कैलैकि अगर इणौ नियम दिआ थै, ज़ो ज़िन्दगी दिआ थी ता सौच़्च़ी ई धार्मिकता नियमा कौरीऐ हुआ थी। "
GAL,3,22,"पर पवित्रशास्त्र ता इणौ देखावा कि आमै सारै पापी ई, ताकी सेऊ वायदौ ज़ेथरौ आधार यीशु मसीह माथै विश्वास कौरणौ आ, विश्वास कौरणै वाल़ेऊ लै पुरी हुआ। "
GAL,3,23,"पर विश्वासा रै आशणै कु पैहलै नियमा दी रौइयौ आमारी च़ोकसी हुआ थी, और तेस विश्वास आशणै झ़ांऊ ज़ो पौगड़ौ हुणै वाल़ौ थौ आमै तेसी रै बन्धना दी रौऐ। "
GAL,3,24,एथीलै नियम आमुकै दैऔ थौ कि मसीह रै आशणै झ़ाऊं सेऊ आमारी अगुवाई और ध्यान छ़ाड़ा कि आमै मसीह माथै विश्वास कौरणै री वज़ाह कु परमेश्‍वरा काऐ धौर्मी बौणा। 
GAL,3,25,"आबै आमुऐ आपणौ विश्वास मसीह माथै छ़ाड़ी गौ आ, ता आमुकै आबै आमारै अगुवाई लै नियमा री कोई ज़ुरत नाईं। "
GAL,3,26,कैलैकि तुमै सारै मसीह माथै विश्वासा रै ज़ौरिऐ परमेश्‍वरा री सन्तान बौणी गौऐ ई। 
GAL,3,27,और तुमु मांझ़िया कु ज़ेतिउऐ मसीह दी बपतिस्मौ निऔं आ तिंउऐ मसीह रौ च़ाल-च़लण अपणाई ऐरौ आ। 
GAL,3,28,"आबै ना कोई यहुदी रौ और ना दुजी ज़ाती रौ, ना कोई नुकुर ना आज़ाद, ना कोई मौरद ना छ़ेउड़ी, कैलैकि तुमै सारै मसीह दी एका ई। "
GAL,3,29,और अगर तुमै मसीह रै ई ता अब्राहमा रै वंश और वायदा रै मुताबिक वारीस भी ई। 
GAL,4,1,"मैरै बोलणै रौ मतलब आ कि ज़ेबी झ़ांऊ वारिस लोल़डौ आ, तेबी झ़ाऊं तेसदी और नुकरा दी कोई फर्क नाईं, हालांकि सेऊ सारी च़िज़ा रौ मालिक आ। "
GAL,4,2,पर बाबा रै तय किऐ औन्दै बौगता झ़ांऊ सेऊ छ़ोहरु देखभाल़ कौरणै वाल़ेऊ और भण्डारीऊ रै वशा दी रौआ सा। 
GAL,4,3,तिणी ई आमै भी सौच़्च़ाई आच़्छ़ा कौरी सौमझ़णै कु पैहलै धौतरी रै बेकार नियमा रै नुकर थै। 
GAL,4,4,"पर ज़ैबै ठीक बौगत आशौ ता परमेश्‍वरै आपणौ छ़ोहरु भेज़ौ ज़ुण छ़ेउड़ी कु पैदौ हुऔ, और तिणीऐ आपणी ज़िन्दगी मुसा रै नियमा मानियौ ज़ीई "
GAL,4,5,"ताकी ज़ुण मुसा रै नियमा रै वशा दी ज़िउंदै लागै औन्दै तिऊं आज़ाद कौरा, और आमै परमेश्‍वरा रै सन्तान बौणी बौल़ा, "
GAL,4,6,"एथीलै कि तुमै सन्तान ई, परमेश्‍वरै आपणै छ़ोहरु री आत्मा आमारै ज़िवा दी भेज़ी आ, ज़ो “ओ अब्बा,” “ओ बाब बोलीयौ औटावा सा।” "
GAL,4,7,"एथीलै आबै तू नुकुर नाईं, पर छ़ोहरु ई। और ज़ैबै छ़ोहरु बौणौ, ता परमेश्‍वरा रै ज़ौरिऐ वारीस भी बौणौ। "
GAL,4,8,"पैहलै ता तुमै परमेश्‍वर नाईं ज़ाणा थै तेबी तुमै तिंउरै नुकुर थै ज़ो सौच़्च़ी रै परमेश्‍वर नाईं थै, "
GAL,4,9,"पर आबै तुमुऐ परमेश्‍वर प्राणी ऐरौ आ, या इणौ बोलौ कि परमेश्‍वरै तुमै प्राणी गौऐ, ता तिऊं कमज़ोर और निकामी शिक्षा री बुशु री तौरफा दी कैलै बौदल़िया ई, ज़ेथरै तुमै दुजी बारै नुकुर हुणै च़ाहा ई? "
GAL,4,10,तुमै खास दिन मिहनै ठीक बौगत और बौरश मुसा रै नियमा रै मुताबिक माना ई। 
GAL,4,11,मुकै तुमारै बारै दी भौरी झ़ौरी आ कि इणौ ना च़ांई हुऔ कि ज़ो मैहनत मुंइऐ तुमुलै की आ सै बेकार हुआ। 
GAL,4,12,"ओ मैरै प्यारै साथी विश्वासिउओ, हाऊं तुमुलै औरज़ कौराऊ, कि तुमै मुं ज़िणै हुऔ। कैलैकि हाऊं भी तुमु ज़िणौ हुई गो ऊ। तुमुऐ मैरौ आच़्छ़ा कौरी ख्याल छ़ाड़ौ आ। "
GAL,4,13,पर तुमुकै याद हौणौ कि मुंइऐ शरीरा री कमज़ोरी री वज़ाह कु तुमुकै खुशी री खौबर शुणाऔ। 
GAL,4,14,"और तुमुऐ मेरी बिमारी री हालता दी, ज़ेथ कौरी तुमुलै भौरी कौष्ट हुऔ बेकार नाईं ज़ाणी और ना नफरत की। पर तुमुऐ हाऊं तिणौ अपणाऔ ज़िणौ तुमै सौरगदूतु और यीशु मसीह अपणावा ई। "
GAL,4,15,तुमै तेबी भौरी खुश थै! आबै तुमारी सै खुशी किऐ डेई आ? मुकै पाक्कौ पौतौ आ की तुमुऐ मेरी खातिर आपणी सारी च़िज़ै देई थी इदरा झ़ाऊं की आपणी आखी भी। 
GAL,4,16,तैबै का तुमु कु सौच़्च़ौ बोलणै री वज़ाह कु हाऊं तुमारौ दुश्मन बौणी गौ? 
GAL,4,17,"सै झ़ुठै गुरु तुमु आपणी तौरफा दी कौरना लै भौरी उताउल़ै ई, पर तिउंरौ मकसद तुमारी भौलाई लै नाईं आसतौ। तिउंरौ मतलब ता तुमु मुकु अलग कौरणौ आ कि तुमै तिउंरै च़ेलै बौणा। "
GAL,4,18,सौदा आच़्छ़ै मकसदा लै उताउल़ौ हुणौ आच़्छ़ौ हुआ आ। ना सिरफ सेज़ै बौगतै ज़ेबी हाऊं तुमु आइलै औआ ऊ। 
GAL,4,19,"ओ मैरै लोल़डेउओ ज़ेबी झ़ांऊ तुमु दी मसीह रौ रूप ना बौणा लौ, तेबी झ़ांऊ हाऊं तुमुलै इणौ दु:ख सहन कौराऊ ज़िणौ औल़खिंदी बारै छ़ेउड़ी लै हुआ सा। "
GAL,4,20,हाऊं च़ाहा ऊ कि एज़ै बौगतै हाऊं तुमु काऐ हुआ थौ और कौउंल़िऐ तुमु आइलै बुशै ला थौ कैलैकि मेरी सौमझ़ी दी ना आशदौ की हाऊं तुमु आइलै का बोलु। 
GAL,4,21,"तुमै ज़ो मुसा रै नियमा रै वशा दी हुणौ च़ाहा ई, मुकै बोलौ, का तुमै नाईं सौमझ़दै कि नियमा री बुशै का बोलाई? "
GAL,4,22,"पवित्रशास्त्रा दी इणौ आ लिखौ औन्दौ कि, अब्राहमा रै दुई छ़ोहरु थै! एक हाज़ीरा नावां री छ़ेउड़ी कु ज़ुण नुकराणी थी और दुजौ सारा कु ज़ुण आज़ाद छ़ेउड़ी थी। "
GAL,4,23,पर ज़ेज़ौ छ़ोहरु नुकराणी कु हुऔ सेऊ शरीरा री रीती कु ज़ौन्मौ। और ज़ो आज़ाद छ़ेउड़ी कु ज़ौन्मौ सेऊ वायदा रै मुताबिक ज़ौन्मौ। 
GAL,4,24,"इयौ एक औनैणौ आ इऐ दुई छ़ेउड़ी दुई वायदै ई सीन्नै पहाड़ी रौ वायदौ हाज़िरा आ, ज़ासकु नुकरा री सन्तान पैदी हुआ आ। "
GAL,4,25,"हाज़िरा अरबा रौ सीन्नै पहाड़ी आ, ज़ो आज़कालकौ यरुशलेमा रौ रूप आ, कैलैकि सेऊ सन्तानु समेत गुलामी दी आ। "
GAL,4,26,"पर सौरगा रौ यरुशलेम अब्राहमा री छ़ेउड़ी सारा रौ रूप आ, और तिंयारै लोल़डै नुकर नाईं ई। सै आमारी मां ज़िणी आ। "
GAL,4,27,"ज़िणौ यशायाह भविष्यवक्तै पवित्रशास्त्रा दी थौ लिखौ औन्दौ, “ओ बिण लोल़डेऊ री, तू ज़ो नाईं ज़ाणदी खुश औऊ। तू ज़ासलै बेदण नाईं उठाउंदी, हाकै मारीयौ ज़य-ज़यकार कर। कैलैकि ठुकराई औन्दी री सन्तान सुहागिणी री सन्ताना कु भी ज़ादी आ” "
GAL,4,28,ओ मैरै प्यारै साथी विश्वासिउओ आमै इसहाका बाशीऐ वायदै री सन्तान आ। 
GAL,4,29,"और ज़िणौ सेज़ै बौगतै शरीरा कु जौन्मौ औन्दौ छ़ोहरु आत्मा कु जौन्मै औन्दौ छ़ोहरु सतावा थौ, तिणी ई आबै भी हुआ सा। "
GAL,4,30,"एथरै बारै दी पवित्रशास्त्र का बोला सा? “नुकराण और तिंआरौ छ़ोहरु पोरु गाड़ौ, कैलैकि नुकराणी रौ छ़ोहरु आज़ाद छ़ेउड़ी रै छ़ोहरु आइलै वारिस नाईं औन्दौ।” "
GAL,4,31,मैरै बोलणै रौ मतलब इणौ आ कि आमै नुकराणी छ़ेउड़ी री सन्तान नाईं ज़ो मुसा रौ नियम आ पर आज़ाद छ़ेउड़ी री सन्तान ई ज़ो विश्वास आ। 
GAL,5,1,मसीह ऐ आमै आज़ाद किएई ताकी आमै मुसा रै नियम मानणै कु आज़ाद रौई सौकी। एथीलै आज़ादी दी अटल रौऔ और कासी कै हक्क नाईं दैऔ कि सेऊ तुमु मुसा रै नियम मानणा लै तुमु गुलाम चाणा। 
GAL,5,2,"ध्याना कौरी शुणौ, ज़ो हाऊं तुमुलै बोलणै वाल़ौ ऊ, कि अगर परमेश्‍वरा आइलै धौर्मी बौणना लै खतनौ कौरावा लै, ता ज़ो मसीह ऐ तुमुलै कियौ आ तेथकु तुमुलै कुछ़ भी लाभ नाईं हुंदौ। "
GAL,5,3,हाऊं तुमुलै तौंइऐ काट्ठै कौरीऐ बोलाऊ कि हर एक आदमी ज़ुण आपणौ खतना कौराउआ तिणीऐ यहुदिऊ रै सारै नियम मानणै जा ई। 
GAL,5,4,"तुमै ज़ुण मुसा रै नियम मानणै रै ज़ौरिऐ धौर्मी बौणनौ च़ाहा ई, मसीह कु अलग और बौड़ी दया कु लोटी गौऐ ई। "
GAL,5,5,"कैलैकि पवित्र आत्मा री वज़ाह कु आमै विश्वासा कु, आश की ऐन्दी धार्मिकता री बाट लोड़ी ई। "
GAL,5,6,"मसीह यीशु दी ना खतना, और ना बिण खतनै वाल़ै कुछ़ कामा रै ई, पर सिरफ विश्वास, ज़ो प्यारा रै ज़ौरिऐ असर पा ई। "
GAL,5,7,"तुमै ता मसीह रै रिश्तै दी आच़्छ़ा कौरी थै बौड़दै लागै औन्दै, आबै कुणिऐ रोकै ई कि तुमै सौच़्च़ाई नाईं मानौ। "
GAL,5,8,इणी शिक्षा परमेश्‍वरा री तौरफा कु नाईं आसती ज़ुण तुमु आपणै लोल़डै हुणा लै चुना आ। 
GAL,5,9,इऐ एक कहावत आ! थोड़ौ ज़ेई सौंज़ेड़ौ सारौ मुछ़ौ औन्दौ पिठौ ओसारा सा। 
GAL,5,10,"हाऊं प्रभु माथै तुमारै बारै दी भरोसौ छ़ाड़ाऊ कि तुमारौ केज़ौ भी दुजौ बिच़ार नाईं औलौ। पर ज़ो तुमु घबरावा सा, सेऊ च़ाउ केज़ौ भी औलौ परमेश्‍वरा कु सौज़ा पा सा। "
GAL,5,11,"ओ मैरै प्यारै साथी विश्वासिउओ, अगर हाऊं इबी झ़ांऊ खतना रौ परचार कौराऊ, ता इबी झ़ाऊं कैलै सतावा ई? तैबै ता क्रुसा रौ विरोध भी खातम हुणौ थौ। "
GAL,5,12,"भौलौ ता इणौ हुआ थौ कि ज़ुण तुमु घबरावा ई, सै आपणौ आंग ई पोरु काटा थै। "
GAL,5,13,"ओ मैरै प्यारै साथी विश्वासिउओ परमेश्‍वरै तुमै आज़ाद हुणा लै ई औटाऐ औन्दै। एथीलै आबै तुमै मुसा रै नियम बिल्कुल नाईं मानौ और ना इऐं आज़ादी आपणै शरीरा री इच़्छ़ा पुरी कौरणै ज़ौरियौ चाणौ, बल्कि एकी दुजै आइलै प्यार और सेवा कौरौ। "
GAL,5,14,"कैलैकि सारै नियम इऐं एक ई बुशा दी पुरी हुआ सा, “तू आपणै पड़ोसी आइलै आपु ज़िणौ प्यार छ़ाड़।” "
GAL,5,15,पर अगर तुमै एकी दुजेऊ जानवरा ज़िणै दांदा कौरी चाकाई और च़िराई ता च़ोकसीऐ रौ! कि एकी दुजै रौ सत्यनाश ना कौरौ। 
GAL,5,16,पर हाऊं बोलाऊ पवित्र आत्मा रै मुताबिक च़ालौ ता तुमै शरीरा री इच़्छ़ा केज़ै भी तरिकै कौरी पुरी ना कौरालै। 
GAL,5,17,"कैलैकि शरीर आत्मा रै विरोधा दी और आत्मा शरीरा रै विरोधा दी इच़्छ़ा कौरा सा, और इऐ एकी दुजै रै विरोधी ई, एथीलै कि ज़ो तुमै कौरणौ च़ाहा ई तेस नाईं कौरी सौका। "
GAL,5,18,और अगर तुमै पवित्र आत्मा रै मुताबिक च़ालालै ता नियमा री गुलामी दी नाईं रौ। 
GAL,5,19,"शरीरा रै काम ता पौगड़ै ई यानी कि गान्दै काम, बुरै काम, लुचपन, "
GAL,5,20,"मुर्तिपूज़ा, टूणौ, दुश्मनी, झ़ौगड़ौ, ईर्ष्या, रोश, विरोध, फूट, विधर्म, "
GAL,5,21,"डाह, च़ाखणौ-माच़णौ, लीलाक्रीड़ा और इऊं ज़िणै ओर भी काम ई एथरै बारै दी हाऊं तुमुकै पैहलै छ़ाड़ाऊ बोली, ज़िणौ पैहलै भी बोलौ औन्दौ, कि इणै-इणै काम कौरणै वाल़ै परमेश्‍वरा रै राज़्य रै वारीस नाईं औन्दै। "
GAL,5,22,"पर आत्मा रौ फल़ “प्यार, आनन्द, शान्ति, धीरज, "
GAL,5,23,"कृपा, भौलाई, विश्वास, नम्रता, और संयम ई।” इणै-इणै कामा रै विरोधा ई केज़ौ भी नियम नाईं आसतौ। "
GAL,5,24,"और ज़ुण यीशु मसीह रै ई, तिंउऐ शरीर लालसा और इच़्छ़ा समेत क्रुसा माथै च़ौड़ाई गौऐ। "
GAL,5,25,"अगर आमै आत्मा कौरी ज़िउंदै ई, ता आत्मा कौरीऐ च़ालनै भी च़ांई। "
GAL,5,26,"आमै घमण्डी हुइयौ एकी-दुजै नाईं च़ांई छ़ेड़नै, और ना एकी-दुजै कु ज़ौल़नौ च़ांई। "
GAL,6,1,"ओ मैरै प्यारै साथी विश्वासिउओ, अगर कुण आदमी केज़ै गुनाह दी पाकड़िया लौ भी ता तुमै ज़ो आत्मिक ई निउलै कौरीऐ तिऊं सुधारौ, और आपणी देखभाल़ भी छ़ाड़ौ ताकी तुमै इम्तहान दी ना पौड़ा। "
GAL,6,2,"एकी दुजेऊ री मुसिबता दी मज़द कौरौ, और इणै कौरीऐ तुमै मसीह रै नियम माना ई। "
GAL,6,3,कैलैकि अगर तुमै कासी री मज़द कौरना लै आपुलै खास सौमझ़ा ई ता तुमै सिरफ आपुलै धोखौ दिआई। तुमै तेती खास नाईं आसतै। 
GAL,6,4,"पर हर एक आदमी आपणै-आपणै काम जांच़ौ-पौरखौ, और तैबै दुजै बारै दी नाईं पर आपणै ई बारै दी तेसलै घमण्ड कौरणै रौ मौकौ हुआ सा। "
GAL,6,5,कैलैकि हर एक आदमी आपणै बरताव लै ज़िम्मेबार आ। 
GAL,6,6,"ज़ो वचना री शिक्षा पा सा, सेऊ सारी आच़्छ़ी च़िज़ेऊ दी आपणौ शिखाउणै वाल़ौ शामिल कौरा। "
GAL,6,7,"आपुलै धोखौ ना दैऔ, और कोई भी आदमी इणौ सुंच़ौ कि तुमै परमेश्‍वरा लै धोखौ देई बौल़ा ई, कैलैकि आदमी ज़ो कुछ़ बौआ सा तेसीई लौआ सा। "
GAL,6,8,"कैलैकि ज़ो आदमी आपणै शरीरा लै बौआ सा, सेऊ शरीरा रै ज़ौरिऐ विनाशा री फौसल लौआ सा। पर ज़ो आत्मा लै बौआ सा, और सेऊ आत्मा रै ज़ौरिऐ सौदा री ज़िन्दगी री फौसल लौआ सा। "
GAL,6,9,"आमु भौलै कामा कौरना लै हिम्मत ना च़ांई हारनी, कैलैकि अगर आमै ढीलै ना हुइलै ता परमेश्‍वरा रै ठीक बौगता दी फौसल लौई सा। "
GAL,6,10,"एथीलै ज़िऐ भी मौकौ मिला लौ आमु सारेउ आइलै भौलाई च़ांई कौरणी, खास कौरीऐ विश्वासी भाई-बौइणिऊ आइलै "
GAL,6,11,देखौ मुंइऐ किणौ बौड़ै-बौड़ै आखरु दी तुमुलै आपणै हाथा कौरी लिखौ आ। 
GAL,6,12,ज़ो लोग आपणी बौड़ाई कौराउणा लै च़ाहा ई सेई ई तुमारौ खतनौ कौराउणा लै दबाव पा ई सिरफ एथलै कि सै यीशु मसीह रै क्रुसा री वज़ाह कु नाईं सौताइया। 
GAL,6,13,"कैलैकि खतना कौरणै वाल़ै आपु ता नियमा माथै नाईं च़ालदै, पर तुमारौ खतनौ कौराउणौ च़ाहा ई ताकी तुमारै शरीरा रै हालता माथै घमण्ड कौरा। "
GAL,6,14,"पर इणौ ना च़ांई हुऔ कि हाऊं ओरी केज़ी बुशु रौ घमण्ड कौरु, सिरफ आमारै यीशु मसीह रै क्रुसा रौ, ज़ेथरै ज़ौरिऐ दुनिया री च़िज़ेऊ रौ मुं माथै कोई भी हक्क नाईं और मुकै दुनिया री च़िज़ेऊ बुशै लाइणै री कोई भी इच़्छ़ा नाईं आसती। "
GAL,6,15,"कैलैकि ना खतना और ना बिण खतना वाल़ौ कुछ़ खास आसतौ, पर परमेश्‍वरै तुमै पवित्र आत्मा रै कामा रै ज़ौरिऐ नौईं सृष्टी चाणी गौऐ। "
GAL,6,16,परमेश्‍वर तिऊं लोगु लै आपणी शान्ति और आशीष दिया ज़ुण एस हुकम माना लै। सै परमेश्‍वरा रै लोग ई। 
GAL,6,17,"एथ बासी कोई मुलै दु:ख ना दिआ लौ, कैलैकि ज़ो दाग मैरै शरीरा दी आ सेऊ इणौ देखावा कि हाऊं यीशु रौ सेवक ऊ। "
GAL,6,18,"ओ मैरै प्यारै साथी विश्वासिउओ, आमारै प्रभु यीशु मसीहा री बौड़ी दया तुमु सौभी आइलै औआ। आमीन। "
EPH,1,1,हाऊं पौलुस ज़ुण परमेश्‍वरा री मौरज़ी कौरी यीशु मसीह रौ प्रेरित ऊ। तुमुलै इऐं चिट्ठी लिखाऊ ज़ुण इफिसुसा री कलिसिया दी परमेश्‍वरा रै लोग और यीशु मसीह दी विश्वासी ई। 
EPH,1,2,आमारै बाब परमेश्‍वर और प्रभु यीशु मसीहा री तौरफा कु तुमुलै बौड़ी दया और शान्ति थाकाली मिलदै लागी। 
EPH,1,3,"आमारै प्रभु यीशु मसीहा रै बाब और परमेश्‍वरा रौ धन्यबाद च़ांई हुऔ। कि ज़िणौ आमै मसीह आइलै एक ई, ता परमेश्‍वरै आमुलै सारी आत्मिक आशीषै देइयौ ज़ो सौरगा दी ई आशीषित किऐ ई। "
EPH,1,4,"ज़िणौ परमेश्‍वरै आमै धौतरी चाणनै कु पैहलै मसीह दी छ़ाँटी ऐरै, कि आमै तेसरै नौज़री दी पवित्र और बेदाग औलै। "
EPH,1,5,"कैलैकि परमेश्‍वरै आमु आइलै प्यार कियौ और आपणी इच़्छ़ा रै भौलै मकसदा रै मुताबिक, आमै आपुलै यीशु मसीह रै ज़ौरिऐ पैहला कु आपणी सन्तान हुणा लै छ़ांटी गौऐ। "
EPH,1,6,"कि परमेश्‍वरा री तिऐं नोखी बौड़ी दया री बौड़ाई च़ांई हुई, ज़ो तिणीऐ आमुलै तेसरै प्यारै छ़ोहरु रै ज़ौरिऐ मुफ्त देई। "
EPH,1,7,"आमुलै मसीह दी तेसरै लोऊ रै ज़ौरिऐ छ़ुटकारौ, मतलब कि बुरै कामा री माफी, तेसरी तिऐं भौरी बौड़ी दया रै मुताबिक मिलौ आ "
EPH,1,8,परमेश्‍वरै सारै ज्ञान और सौमझ़ा आइलै आमु माथै ज़रुरता कु ज़ादौ कियौ आ। 
EPH,1,9,कि परमेश्‍वरै आपणी इच़्छ़ा रौ भेद भौलै इरादै रै मुताबिक आमु माथै पौगड़ौ कियौ आ ज़ो तिणिऐ मसीह दी ठाणी ऐरौ थौ। 
EPH,1,10,"और परमेश्‍वरै इणौ विच़ार कियौ कि बौगत पुरै हुणै माथै दी ज़ो सौरगा दी और ज़ो कुछ़ धौतरी माथै आ, तेस सारौ कुछ़ कौठै कौरीयौ मसीह कै राज़ कौरना लै देऊ। "
EPH,1,11,"तेथी दी ज़ेथदी आमै भी परमेश्‍वरा री मौरज़ी कौरी पैहला कु च़ुनै औन्दै री वज़ाह कु वारीस बौणै, ज़ुण आपणी मौरज़ी रै चुनाव रै मुताबिक सब कुछ़ कौरा आ। "
EPH,1,12,"कि आमु ज़ुणिऐ मसीह माथै पैहला ओउलै आश छ़ाड़ी आ, तेसरी महिमा री बौड़ाई हुआ। "
EPH,1,13,"मसीही दी परमेश्‍वरै तुमु माथै वायदै किऐ औन्दै पवित्र आत्मा री छ़ाप लाई आ। ज़ेबी तुमुऐ सौच़्च़ाई रौ वचन शुणौ आ, ज़ो तुमारै छ़ुटकारै री खुश-खौबरी आ, और ज़ेथ माथै तुमुऐ विश्वास भी कियौ आ। "
EPH,1,14,"कैलैकि परमेश्‍वरै आमुकै पवित्र आत्मा देई आ, ताकी आमै पाक्कौ कौरुलै कि परमेश्‍वर आमुलै औज़ौ भी आच़्छ़ी च़िज़ै दिया आ ज़ो तिणीऐ वायदौ आ कियौ औन्दौ। एऊ तेबी हुणौ आ ज़ेबी परमेश्‍वर पुरै तरिकै कौरी आमु आज़ाद कौरा ज़ो तेसरै लोग ई। कि तेसरी महिमा री बौड़ाई हुआ। "
EPH,1,15,"एज़ै कारणै, ज़ेबी कु मुंइऐ प्रभु यीशु माथै तुमारै विश्वास और सारै परमेश्‍वरा रै लोगु लै तुमारै प्यारा रै बारै दी शुणौ, "
EPH,1,16,"ता हाऊं सौदा तुमुलै परमेश्‍वरा रौ धन्यबाद, और आपणी प्राथना दी तुमु याद थाकाऊ कौरदै लागी। "
EPH,1,17,"हाऊं प्राथना कौराऊ कि परमेश्‍वर ज़ुण आमारै प्रभु यीशु मसीह रौ बाब आ और बौड़ाई जोगी आ, सेऊ तुमुकै आत्मा दिया ज़ो तुमु औकली वाल़ै चाणा आ और परमेश्‍वर तुमु माथै पौगड़ौ कौरा ताकी तुमै तेस ज़ाणा। "
EPH,1,18,"और हाऊं इणी भी प्राथना कौराऊ कि परमेश्‍वर तुमु सौच़्च़ाई सौमझ़णा लै मज़द कौरा ताकी तुमै ज़ाणा कि तिणीऐ आपणै औटाऐ औन्देऊ लै पाक्की आश देई आ, और तुमुकै पौतौ लागणौ आ कि सै केती महान और महिमावाल़ी आशीषै ई ज़ेथरौ परमेश्‍वरै आपणै लोगु कु वायदौ आ कियौ औन्दौ। "
EPH,1,19,और आमु विश्वासिऊ लै तेसरी तागत नोखै रुपा दी केती महान आ। इऐ सेज़ी महान शक्ति आ 
EPH,1,20,ज़ुणिऐ मसीह मौरै औन्दै मांझ़िया कु ज़िउंदौ कियौ और इज़्ज़त वाल़ी ज़ागाह दी ज़ो सौरगा दी परमेश्‍वरा री सुल़टी भिलै आ बोशाल़ौ आ। 
EPH,1,21,"सेज़ी ज़ागाह दी सारै रौंगा रै राज़ और हक्क्क, और तागत, और प्रभुता रै, और हर नावां माथै, ज़ो ना सिरफ एज़ै जुगा दी, पर आशणै वाल़ै जुगा दी भी निआं आ। "
EPH,1,22,परमेश्‍वरै सब कुछ़ मसीह रै वशा दी कौरी ऐरौ आ और सेऊ कलिसिया रै फाइदै लै सारी च़िज़ु माथै मुख्यौ चाणी ऐरौ आ। 
EPH,1,23,"कलिसिया मसीह रौ शरीर आ, और मसीह आपणी पुरी शक्ति आमु मांझ़िऐ ला सा ज़िणौ सेऊ पुरै ब्रमांडा दी कौरा सा। "
EPH,2,1,"तिणिऐ तुमै भी ज़िउंदै कियै, ज़ुण आपणै बुरै काम और पापा कौरी मौरै औन्दै थै "
EPH,2,2,"ज़ासदी तुमै पैहलै इऐं धौतरी री रीती माथै, और आसमाना रै हक्क्का रै आफसर मतलब सेज़ी बुरी आत्मा रै मुताबिक च़ाला थै, ज़ुण आबै भी हुकम नाईं मानणै वाल़ेऊ मांझ़िऐ काम कौरा ई। "
EPH,2,3,"एक बौगत इणौ थौ ज़ेबी आमै भी तिऊं मांझ़िऐ थै और बुरै कामा दी मगन रौआ थै, शरीर और मौना री इच़्छ़ा पुरी कौरणै दी लागै औन्दै दुजेऊ बाशीऐ रोशा री सन्तान थै। "
EPH,2,4,"पर परमेश्‍वर भौरी दया वाल़ौ आ! आमै सौभी आपणै पापा री वज़ाह कु मौरी गौऐ थै, पर परमेश्‍वरै आमु आइलै भौरी प्यार कियौ कि तिणीऐ आमै मसीह आइलै ज़िउंदै किऐ, और परमेश्‍वरै आमै तिऐं बौड़ी दया कौरी बौच़ाऐ ज़ेथरै आमै लायक नाईं थै। "
EPH,2,5,परमेश्‍वरै आमै यीशु मसीह दी ज़िउंदै किऐ और सौरगा री ज़ागाह दी तेस आइलै बोशाल़ै; 
EPH,2,6,"परमेश्‍वरै इणौ एथीलै कियौ कि सेऊ आशणै वाल़ै बौगता दी, दुनिया रै लोगु कै देखा ई सौका कि तेसरी बौड़ी दया केती महान आ। आमै यीशु दी एक ई ज़ो कुछ़ तिणीऐ आमुलै कियौ आ तेथदी तिणीऐ बौड़ी दया देखाल़ी आ। "
EPH,2,7,"कैलैकि ज़ेबी तुमुऐ विश्वास कियौ ता परमेश्‍वरै तुमै आपणी बौड़ी दया कौरी बौच़ाऐ ई। तुमारी तौरफी कु नाईं, बल्कि परमेश्‍वरा रौ दैऔ औन्दौ दाण आ। "
EPH,2,8,इणौ तुमारै आच़्छ़ै काम कौरणै री वज़ाह कु नाईं हुऔ एथीलै तुमै घमण्ड नाईं कौरौ। 
EPH,2,9,"कैलैकि आमै तेसरै चाणै औन्दै ई, और मसीह यीशु दी तिऊं भौलै कामा लै, ज़ेज़ै परमेश्‍वरै पैहलै कु आमुलै कौरना लै ई चाणै औन्दै। "
EPH,2,10,"एज़ी वज़ाह कु इणौ याद छ़ाड़ौ कि तुमै ज़नमा कु दुजी ज़ाती रै ई, और यहुदी तुमारौ मज़ाक कौरा ई कैलैकि तुमारौ खतनौ नाईं हुऔ और सै ई खतनै वाल़ै। पर तिउंरौ सेऊ रिवाज़ सिरफ तिउंरै शरीरा दी लागु हुआ आ। "
EPH,2,11,"तुमै सेज़ै बौगता दी यीशु मसीह नाईं ज़ाणा थै और तुमै परमेश्‍वरा रै चुनै औन्दै लोगु इस्राइली लोग नाईं थै, और परमेश्‍वरै यहुदी लोगु लै ज़ो आशीषै दैणै रौ वायदौ थौ कियौ औन्दौ तुमै तेथरै भागी नाईं थै। तुमै इऐं दुनिया दी बिण आशा रै और बिणा परमेश्‍वरा रै थै ज़िउंदै लागै औन्दै। "
EPH,2,12,"पर आबै यीशु मसीह दी तुमै ज़ुण पैहलै दूर थै, मसीह रै लोऊ कौरी नज़दीक हुई गौऐ ई। "
EPH,2,13,"कैलैकि सेऊ आमारौ मिलाउणै वाल़ौ आ, ज़ुणिऐ दुइया एक किऐ ई और अलग कौरणै वाल़ी द्वाल ज़ेज़ी यहुदी और दुजी ज़ाती रै बीच़ाई थी ढाल़ी गोई आ, "
EPH,2,14,"और आपणै शरीरा रै दुश्मन मतलब सेज़ै नियम ज़ासरौ हुकम नियमा री रीती माथै थौ, मिटाई गौऐ कि दुइया कु आपु दी एक नौंवौ चाणिऔ मिलावा, "
EPH,2,15,और क्रुसा माथै दुश्मनी नाश कौरीयौ एथ कौरीऐ दुइया दी एक शरीर चाणिऔ परमेश्‍वरा कु मिलावा। 
EPH,2,16,"मसीहीऐ आशीयौ तुमु दुजी ज़ातीऊ रै लोगु कै ज़ुण परमेश्‍वरा कु दूर थै, और यहुदी लोग ज़ुण नज़दीक थै, दुइया लै मेल-मिलाप और शान्ति री खौबर शुणाई आ। "
EPH,2,17,कैलैकि मसीह री वज़ाह कु आमै सारै सेज़ी पवित्र आत्मा रै ज़ौरिऐ बाबा काऐ आशी बौल़ा ई। 
EPH,2,18,"एथीलै तुमै दुज़ी ज़ाती वाल़ै आबै परदेशी और बौटैणु नाईं रौऐ, पर पवित्र लोगु रै साथी वासी और परमेश्‍वरा रै टौबर हुई गौऐ। "
EPH,2,19,"तुमै प्रेरितु और भविष्यवक्ताऔं री पौई माथै चाणी ऐन्दी द्वाल ई, ज़ेथरै कुणै रौ पात्थर यीशु आपु आ। "
EPH,2,20,"मसीह दी सारै चाणै औन्दै कौठै मिलियौ प्रभु दी एक पवित्र परमेश्‍वरा रौ घौर बौणा आ, "
EPH,2,21,ज़ेथदी तुमै भी पवित्र आत्मा कौरी परमेश्‍वरा री रौइणै री ज़ागाह हुणा लै कौठै चाणियाई। 
EPH,3,1,एथीलै हाऊं पौलुस तुमुलै प्राथना कौराऊ। हाऊं एज़ी वज़ाह कु ज़ेला दी ऊ कैलैकि हाऊं तुमु दुज़ी ज़ाती रै लोगु कै मसीह री खुशी-खौबरी शुणावा ऊ। 
EPH,3,2,तुमुऐ इणौ पाक्कौ शुणौ औलौ कि एऊ काम परमेश्‍वरै मुकै आपणी तिऐं बौड़ी दया रै ज़ौरिऐ तुमारी मज़द कौरना लै दैऔ आ। 
EPH,3,3,"ज़िणौ मुंइऐ पैहलै तुमुलै थोड़ौ लिखौ थौ, कि परमेश्‍वरै आपु मुं माथै आपणै भेद वाल़ी बुशै पौगड़ी की ई। "
EPH,3,4,और ज़िणौ तुमै तिऐं चिट्ठी पौड़ालै ता इणौ भी ज़ाणी सौका ई कि हाऊं केती आच़्छ़ै कौरीऐ मसीह रै भेदा रै बारै दी सौमझ़ा ऊ। 
EPH,3,5,"पिछ़लै बौगता दी परमेश्‍वरै एऊ भेद लोगु माथै पौगड़ौ नाईं कियौ थौ, पर आबै पवित्र आत्मै सेऊ भेद आपणै पवित्र प्रेरितु और भविष्यवक्तु माथै पौगड़ौ कौरी गौ आ। "
EPH,3,6,"एऊ परमेश्‍वरा रौ भेद आ कि यीशु मसीह दी खुशी री खौबरा रै ज़ौरिऐ दुजी ज़ाती रै लोग विरासता दी भागी, एक ई शरीरा रै और वायदै रै भागी ई। "
EPH,3,7,"हाऊं परमेश्‍वरा री बौड़ी दया रै तेस दाणा रै मुताबिक, ज़ो तेसरी शक्ति रै असरा रै मुताबिक मुकै दैऔ औन्दौ, तेस खुशी री खौबरा रौ सेवक बौणौ। "
EPH,3,8,"हाऊं ज़ुण परमेश्‍वरा रै सारै लोगु मांझ़िऐ सारेऊ कु छ़ोटौ ऊ, मुं माथै इऐ बौड़ी दया हुई कि हाऊं दुजी ज़ातिऊ लै खुशी री खौबर शुणाई सौकु, कि मसीह केभी ना खातम हुणै वाल़ी आशीषा रौ ज़ौरियौ आ, "
EPH,3,9,और हाऊं सारै लोगु कै एस भेद सौमझ़ाऊ कि परमेश्‍वर ज़ुण सारी च़िज़ु चाणनै वाल़ौ आ तिणिऐ शुरुवाता कु एऊ भेद च़ोरौ औन्दौ थौ। 
EPH,3,10,आबै कलिसिया रै ज़ौरिऐ परमेश्‍वरा रौ अलग-अलग रौंगा रौ ज्ञान आसमाना रै परधान और हाकीमु माथै पौगड़ौ कौरीया लौ। 
EPH,3,11,"परमेश्‍वरै एऊ आपणी सौदा री योजना रै मुताबिक कियौ आ, ज़ो तिणीऐ आमारै प्रभु यीशु मसीह रै ज़ौरिऐ पुरौ कियौ आ। "
EPH,3,12,ज़ासदी आमुलै तेस माथै विश्वास कौरणै कु हिम्मत और भरोसै आइलै परमेश्‍वरा रै नौज़दीक आशणै रौ हक्क्क आ। 
EPH,3,13,"हाऊं औरज़ कौराऊ कि ज़ेज़ै दु:ख तुमुलै मुकै हुआई, सेज़ी वज़ाह कु हिम्मत ना छ़ाड़ौ, कैलैकि इयौ सारौ तुमारै फाइदै लै आ। "
EPH,3,14,"हाऊं एज़ै वज़ाह कु परमेश्‍वर बाबा काऐ घुंडै टेकाइयौ प्राथना कौराऊ, "
EPH,3,15,सेऊ एका सा ज़ुण सौरगा रौ और धौतरी माथै रौइणै वाल़ै सारै विश्वासिऊ रौ बाब आ। 
EPH,3,16,"हाऊं प्राथना कौराऊ कि सेऊ आपणी महिमा री धन-ज़ायदादा रै मुताबिक तुमुलै इणौ दाण दिया कि तेसरी आत्मा कौरी शक्ति मिला ताकि तुमारै ज़िऊ मज़बूत बौणा, "
EPH,3,17,"और विश्वासा रै ज़ौरिऐ मसीह तुमारै ज़िवा दी बौसा। कि प्यारा दी मज़बूत और अटल रौइयौ, "
EPH,3,18,"तुमै सारै परमेश्‍वरा रै लोग, मसीह रै प्यारा री लम्बाई, च़ौड़ाई, उंच़ाई, और गहराई सौमझ़ी सौका। "
EPH,3,19,हाऊं प्राथना कौराऊ कि तुमै मसीह रौ सेज़ौ प्यार ज़ाणी सौका ज़ो ज्ञाना कु बौड़ौ आ ताकी परमेश्‍वर तुमु आपणै सवभाव कौरी भौरा। 
EPH,3,20,"आबै परमेश्‍वर ज़ुण इणौ शक्तिशाल़ी आ कि आमारी औरज़ और सौमझ़ा कु कई भौरी काम कौरी सौका आ, सेज़ी शक्ति कौरी ज़ो आमुदी काम कौरा आ, "
EPH,3,21,कलिसिया दी और मसीह यीशु दी तेसरी महिमा पीड़ी कु पीड़ी झ़ांऊ जुगा जुगा झ़ांऊ औन्दै थाकाली लागी। आमीन। 
EPH,4,1,"एथीलै हाऊं ज़ुण मसीह री सेवा कौरणै री वज़ाह कु ज़ेला दी ऊ तुमु कु औरज़ कौराऊ कि, ज़ेज़ी हाका कौरी परमेश्‍वरै तुमै आपणी सन्तान हुणा लै औटाऐ ई, तेथी रै मुताबिक ज़िन्दगी ज़िऔ, "
EPH,4,2,"मतलब सारी दीनता और कौंअल़ै हुईऔ, और धीरज छ़ाड़ियौ प्यारा कौरी एकी-दुजै री सौऔ। "
EPH,4,3,"और एज़ै काम आच़्छ़ै कौरी कौरौ ताकी तुमै लगातार संगती दी रौऔ, कैलैकि परमेश्‍वरा री आत्मा रै ज़ौरिऐ तुमै सारै एक ई किऐ औन्दै। "
EPH,4,4,आमै सारै विश्वासी एक ई शरीर रै आंगा ज़िणै ई और आमु सौभी कै एक ई पवित्र आत्मा सा मिलौ औन्दौ। ज़िणी तुमुकै एक आश थी देई ऐन्दी ज़ेबी तुमै परमेश्‍वरा रै लोग हुणा लै थै छ़ांटै औन्दै। 
EPH,4,5,"सिरफ एका प्रभु आ, यीशु मसीह, एक ई विश्वास, और एक ई बपतिस्मौ, "
EPH,4,6,"और सारेऊ रौ एक ई परमेश्‍वर और बाब आ, और सारेऊ माथै और सारेऊ रै बिच़ा ई और सारेऊ दी आ। "
EPH,4,7,पर आमु मांझ़ी हर एकी लै मसीह रै दाणा रै नतीज़ै रै मुताबिक बौड़ी दया मिली आ। 
EPH,4,8,"एथीलै पवित्रशास्त्रा दी मसीह रै बारै दी इणौ आ लिखौ औन्दौ, “सेऊ उंच़ै माथै च़ौड़ौ आ और गुलाम निऐं बानियौ, और आदमी लै दैऔ दाण।” "
EPH,4,9,"ज़िणौ पवित्रशास्त्रा दी आ लिखौ औन्दौ, “सेऊ उंच़ै माथै च़ौड़ौ” ता एथरौ मतलब इणौ आ कि मसीह धौतरी री थाला री ज़ागाह माथै उतरौ भी थौ। "
EPH,4,10,"और मसीह ज़ुण धौनी उतरौ आ सेऊ सेज़ौ आदमी आ ज़ुण सौरगा दी सारेऊ कु उंच़ी ज़ागाह दी आ, ताकी सेऊ सारी ज़ागाह दी मौज़ूद हुई सौका। "
EPH,4,11,"मसीह ऐ इऐ वरदान दै: तिणीऐ कुछ़ छ़ांटै प्रेरित, और कुछ़ छ़ांटै भविष्यवक्ता और कुछ़ छ़ांटै खुश-खौबरी शुणाउणा लै और कुछ़ छ़ांटै रौखवाल़ै और शिक्षा दैणा लै। "
EPH,4,12,इउंरी ज़िम्मेबारी आ कि परमेश्‍वरा रै लोगु तेसरै कामा कौरणा लै त्यार कौरा ओर कलिसिया ज़ो मसीह रौ शरीर आ तेस चाणा। 
EPH,4,13,"इणौ लगातार थाका औन्दै लागी ज़ेबी झ़ांऊ कि आमै सारै रै सारै विश्वास और परमेश्‍वरा रै छ़ोहरु री निशाणी दी एक ना हुआ लै, और एक सिद्ध आदमी ना बौणिलै और मसीह रै पुरै डील-ढोल़ा झ़ांऊ ना बौड़ी लै। "
EPH,4,14,"ता इबी कु, आमुऐ लोल़डेऊ ज़िणै नाईं बौणनौ, और ना तिऊं छ़ोटी किश्ती ज़िणै बौणनौ ज़ो पाणी री छ़ालै कौरी औगांऊ-पिछ़ाऊं और पाणी बागुरा कौरी ओरु-पोरु हुआ सा। एथरौ मतलब इणौ आ कि च़लाक और ठगी लोग आमुलै आपणी झ़ुठी शिक्षा कौरी धोखौ नाईं देई सौकदै। "
EPH,4,15,"बल्कि प्यारा ई सौच़्च़ाई कौरी आण्डदी बारै सारी बुशु दी तेथदी ज़ुण मूंड आ, मतलब मसीह दी बौड़दै थाकौ लागी, "
EPH,4,16,"ज़ेथ कौरी सारौ शरीर, हर एक ज़ोड़ा री मज़दा कौरी कौट्ठै मिलियौ और कौट्ठै बानुइऔ, तेस असरा रै मुताबिक ज़ुण हर एक आंगा रै ठीक-ठीक काम कौरीयौ तेसदी हुआई, आपणै आपु ई बौड़ा ई कि सै प्यारा ई बौड़दै थाकाली लागी। "
EPH,4,17,"ज़ो हक्क प्रभुऐ मुकै आ दैऔ औन्दौ तेसी हक्‍का कौरी तुमुलै बोलाऊ, कि ज़िणै अविश्वासी लोग आपणै मौना री बिण मतलब री रीती माथै च़ाला ई, आबै तुमै तिणी ई नाईं च़ालौ। "
EPH,4,18,"कैलैकि तिउंरी बुद्धि शेड़ी हुई गोई आ, और सेज़ै बिण ज्ञाना री वज़ाह कु ज़ो तिउँदी आ और तिउँरै मौना रै काठै हुणै री वज़ाह कु सै परमेश्‍वरा री देई ऐन्दी ज़िन्दगी तिउंदी नाईं आ। "
EPH,4,19,और सै शुन्न हुईऔ बुरै कामा दी लागी गौऐ आ कि सारै रौंगा रै गान्दै काम आपणी मौरज़ी कौरी कौरा ई। 
EPH,4,20,पर तुमुऐ मसीह री इणी शिक्षा नाईं पाई। 
EPH,4,21,"बल्कि तुमुऐ सौच़्च़ी मसीह री शुणी और, ज़िणौ यीशु दी सौच़्च़ौ आ, तेसी दी शिखाऐ भी ई। "
EPH,4,22,"तुमारै शिखाउणै वाल़ेउऐ तुमुकै शिखाऔ कि तुमै आपणै पुराणै च़ाल-च़लन पोरु छ़ाड़ौ, तुमारी बुरी इच़्छ़ै तुमुलै धोखौ दैऔ और तुमारी ज़िन्दगी बरबाद कौरी गोई। "
EPH,4,23,परमेश्‍वर तुमारै मौना रौ स्वभाव नौंवौ कौरणै दैऔ। 
EPH,4,24,परमेश्‍वरै तुमुकै नौंवौ च़ाल-च़लन दैऔ आ ज़ो तेसी ज़िणौ आ। आपणै नौऐं च़ाल-च़लना रै मुताबिक च़ालौ। सौच़्च़ै धौर्मी और पवित्र बौणौ। 
EPH,4,25,"एज़ै कारण झ़ूठ बोलणौ छ़ाड़ियौ हर एक आपणै साथी विश्वासी आइलै सौच़्च़ौ बोलौ, कैलैकि आमै एकी शरीरा रै आंग ई। "
EPH,4,26,"अगर तुमै रोशीयाई ता ध्यान छ़ाड़ौ कि पाप ना कौरौ; दीन ओड़नै झ़ांऊ तुमारै रोश नाईं च़ांई रौइणै, "
EPH,4,27,और ना शैताना कै आपणै पौरखिणै रौ मौकौ दैऔ। 
EPH,4,28,"च़ोरी कौरणै वाल़ौ दुजी बारै च़ोरी नाईं कौरालौ, बल्कि भौलै कामा कौरना लै आपणै हाथा कौरी मैहनत कौरालौ, एथीलै कि ज़ासकै ज़रूरत औली तेसकै देणा लै तेसकै कुछ़ हुऔ च़ांई। "
EPH,4,29,"केज़ी भी गान्दी बूश तुमारै मुंआ कु नाईं च़ांई निकल़ी, पर ज़रुरता रै मुताबिक सेज़ी बूश च़ांई निकल़ी ज़ो आगै विश्वासा बौड़णा लै आच़्छ़ी हुआ, ताकि तेथ कौरी शुणनै वाल़ेऊ माथै बौड़ी दया हुआ ली। "
EPH,4,30,परमेश्‍वरा री पवित्र आत्मा आपणै च़ाल-च़लना कौरी दु:खी नाईं कौरौ। याद छ़ाड़ौ कि तिणीऐ तुमुकै आपणै हुणा लै पैहचान देइयौ पाक्कै ई कौरै औन्दै कि छ़ुटकारै रै दिन तुमै बौच़ाई। 
EPH,4,31,"सारै रौंगा री कड़वाहट, और गुस्सौ, और झ़ौगड़ौ, और बुराई, सारी दुश्मनी भाव तुमु कु दूर च़ांई हुऐ। "
EPH,4,32,"एकी-दुजै माथै कृपालु और दया वाल़ै बौणौ, और ज़िणै परमेश्‍वरै मसीह दी तुमारै गुनाह माफ किऐ ई, तिणी ई तुमै भी एकी-दुजै रै गुनाह माफ कौरौ। "
EPH,5,1,"तुमै परमेश्‍वरा री सन्तान ई ज़ास आइलै सेऊ प्यार कौरा आ, ता तेस ज़िणै बौणनै री कोशिष कौरौ, "
EPH,5,2,प्यार कौरौ ज़िणौ मसीहै भी तुमु आइलै प्यार कियौ आ। सेऊ आमारी ताइंऐ परमेश्‍वरा काऐ आपु खुशबुदार भेटा और बौल़ी हुऔ आ. 
EPH,5,3,"ज़िणौ परमेश्‍वरा रै लोगु लै ठीक आ, तिणौ तुमु दी बुरै काम और किणी भी रौंगा रै बुरै काम या लाल़च़ा री बुशै झ़ांऊ ना च़ांई हुई। "
EPH,5,4,"और ना बेशर्मी, और ना मुर्खा वाल़ी बुशु री, और ना मज़ाका री। कैलैकि तुमुकै इऐ बुशै नाईं डौबदी, बल्कि तुमुऐ परमेश्‍वरा रौ धन्यबाद च़ांई कौरणौ। "
EPH,5,5,"कैलैकि तुमै इणौ आच़्छ़ा कौरीऐ ज़ाणाई कि केज़ै भी बुरै, या गान्दै आदमी, या लाल़च़ी आदमी लै, ज़ो मूर्ती पुज़ा रै बराबर ई, मसीह और परमेश्‍वरा रै राज़ा ई कोई ज़ागाह नाईं। "
EPH,5,6,"कोई तुमुलै बिण मतलबा री बुशु कौरी धोखौ ना च़ांई दैऔ, कैलैकि इणै कामा री वज़ाह कु परमेश्‍वरा रै रोश पाप कौरणै वाल़ेऊ माथै भौड़का आ। "
EPH,5,7,एथीलै तुमै पाप वाल़ी बुशु दी तिंउरै साथी नाईं बौणौ। 
EPH,5,8,"कैलैकि तुमै ता पैहलै न्यारै दी थै पर ज़ेबी कु प्रभु रै लोग बौणै ई तेबी कु प्याशै दी ई, एथीलै प्याशै रै छ़ोहरु ज़िणै च़ालौ "
EPH,5,9,"कैलैकि प्याशै रौ फौल़ भौलाई, धार्मिकता और सौच़्च़ाई आ; "
EPH,5,10,इणौ लोड़ौ कि प्रभु कै आच़्छ़ौ का लागा। 
EPH,5,11,और तुमै पाप वाल़ी बुशु दी तिउंरै साथी नाईं बौणौ बल्कि लोगु कै इणौ देखाऔ कि इऐ काम बुरै ई। 
EPH,5,12,कैलैकि अविश्वासिऊ रै छ़ुपै औन्दै कामा री बातच़ीत भी शौरमा री बूश आ। 
EPH,5,13,"सै सारै काम, ज़ो प्याशै कौरी पौगड़ौ हुआई, सै दिशा ई, ज़ुण सारौ कुछ़ पौगड़ौ कौरा आ सेऊ प्याशौ आ। "
EPH,5,14,"इणी एक कहावत आ कि, “ओ सुतणैवाल़ेउओ, उठौ मौरै औन्दै मांझ़िया कु ज़िउंदै हुऔ। ता मसीह आपणौ प्याशौ तुमु दी च़ौमकावा आ।” "
EPH,5,15,"एथीलै ध्याना कौरी देखौ, कि किणी च़ाल च़ाला ई मुर्खा ज़िणै नाईं बल्कि बुध्दिमाना ज़िणै च़ालौ। "
EPH,5,16,"भौलाई कौरणै रौ हर मौकौ ज़ो तुमुकै आ, तेस किम्मत्ती सौमझ़ौ, कैलैकि दिन बुरै ई। "
EPH,5,17,"एज़ै कारणै मुर्ख नाईं बौणौ, पर ध्याना कौरी सौमझ़ौ कि प्रभु री इच़्छ़ा का सा। "
EPH,5,18,"दाखरसा पिईयौ माच़ै औन्दै नाईं बौणौ, कैलैकि एथ कौरी बुराई पैदी हुआ आ। पर पवित्र आत्मा कु भौरिंदै थाकौ लागी, "
EPH,5,19,"और आपु मांझ़िऐ भजन और स्तुति गाऔ और ज़ो गीत आमुकै पवित्र आत्मा दिया सा तेस गाइंदै थाकौ लागी, और आपणै-आपणै मौनाई प्रभु काऐ गाइंदै और भौक्ती कौरदै थाकौ लागी। "
EPH,5,20,और सौदा हर बुशा लै आमारै प्रभु मसीह रै नावां दी परमेश्‍वर बाबा रौ धन्यबाद थाकौ कौरदै लागी। 
EPH,5,21,यीशु मसीह दी इज़्ज़ती री वज़ाह कु एकी-दुजै रै अधीन रौऔ। 
EPH,5,22,"ओ छ़ेउड़िओ, आपणै-आपणै बोउटै रै इणै अधीन रौऔ ज़िणै प्रभु रै अधीना दी रौआ ई। "
EPH,5,23,कैलैकि बोउटौ छ़ेउड़ी रौ मूंड आ ज़िणौ कि मसीह कलिसिया रौ मूंड आ और मसीह कलिसिया रौ छ़ुटकारौ दैणै वाल़ौ आ ज़ो तेसरौ आपणौ शरीर आ। 
EPH,5,24,"ज़िणी कलिसिया मसीह रै अधीन आ, तिणी ई छ़ेउड़ी भी आपणै-आपणै बोउटै रै अधीन च़ांई रौई। "
EPH,5,25,"ओ बोउटेउओ, आपणी-आपणी छ़ेउड़ी आइलै प्यार कौरौ ज़िणौ मसीहै कलिसिया आइलै प्यार कौरीयौ आपणी ज़िन्दगी कलिसिया लै देई एरी आ "
EPH,5,26,"ताकि तिंऐ आपणै वचना कौरी धोइऔ पापा कु शुद्ध कौरीयौ आपुलै अलग कौरा, "
EPH,5,27,"और तिंऐ एक इणी च़ौमकणै वाल़ी कलिसिया चाणियौ आपु काऐ खौड़ी कौरा, ज़ासदी ना कलंक, ना गुड़ी, और ना केज़ी इणी च़िज़ै हुआ बल्कि पवित्र और बेदाग वाल़ी हुआ। "
EPH,5,28,"इणी ई कौरी बोउटै आपणी-आपणी छ़ेउड़ी कु आपणै शरीरा ज़िणौ प्यार कौरालौ। ज़ुण आपणी छ़ेउड़ी कु प्यार कौरा आ, सेऊ आपु कु प्यार कौरा आ। "
EPH,5,29,"कैलैकि कोइऐ केभी भी आपणै शरीरा आइलै दुश्मनी नाईं छ़ाड़ी बल्कि तेसरौ पालन-पोषण ई किऔ, ज़िणौ मसीह भी कलिसिया आइलै कौरा आ। "
EPH,5,30,एथीलै कि आमै मसीह रै शरीरा रै आंग ई। 
EPH,5,31,"ज़िणौ पवित्रशास्त्रा दी आ लिखौ औन्दौ, “एज़ै कारणै आदमी आपणै मां-बाब छ़ाड़िऔ आपणी छ़ेउड़ी कु मिली थाका, और सै दुइया एक शरीर हुआई।” "
EPH,5,32,"एऊ भेद ता बौड़ौ आ, पर हाऊं इदै मसीह और कलिसिया रै बारै ई बोलाऊ। "
EPH,5,33,"पर तुमु मांझ़ी हर एक आपणी छ़ेउड़ी आइलै आपु ज़िणौ प्यार कौरा, और छ़ेउड़ी भी आपणै बोउटै री इज़्ज़त कौरा। "
EPH,6,1,"ओ लोल़डेउओ, प्रभु दी आपणै मां-बाबा रै आज्ञाकारी बौणौ, कैलैकि एऊ ठीक आ। "
EPH,6,2,"“आपणै मां-बाबा री इज़्ज़त कर ताकि तैरौ भौलौ हुआ लौ, और तू धौतरी माथै भौरी दिना दी ज़िउंदौ रौआ।” इयौ पैहलौ हुकम आ ज़ास आइलै वायदौ भी आ। "
EPH,6,3,"ओ लोल़डेऊ वाल़ेउओ, आपणै छ़ोहरु लै रोश ना दिलाऔ, पर प्रभु री शिक्षा और च़ेतावनी देइऔ तिऊं धाचौ। "
EPH,6,4,"ओ नुकरूओ, ज़ुण आदमी इऐं धौतरी दी तुमारै मालिक ई, तिउंरी इज़्ज़त और इम्मानदारी कौरी हुकम मानौ, ज़िणी मसीह री माना ई। "
EPH,6,5,"आदमी खुश कौरणै वाल़ेऊ बाशीऐ देखाउणा लै सेवा ना कौरौ, पर मसीह रै नुकरू बाशीऐ मौना कौरी परमेश्‍वरा री इच़्छ़ा माथै च़ालौ, "
EPH,6,6,और तिऐं सेवा खुशी कौरी कौरौ ज़िणौ कि मानौ तुमै आदमी री नाईं बल्कि प्रभु री कौरदै लागै औन्दै। 
EPH,6,7,"कैलैकि तुमै ज़ाणाई कि ज़ुण भी ज़िणौ आच़्छ़ौ काम कौरालौ, च़ाउ सेऊ नुकुर औलौ च़ाउ आज़ाद, प्रभु दी तिणी ई इनाम पा आ लौ। "
EPH,6,8,"इणी ई, ओ मालिकुओ, तुमै भी धौमकी दैणी छ़ाड़िऔ आपणै नुकरु आइलै आच़्छ़ौ बरताव कौरौ। कैलैकि तुमै ज़ाणाई कि तिऊंरौ और तुमारौ मालिक सौरगा दी आ, और सेऊ कासी आइलै भेद-भाव नाईं कौरणौ। "
EPH,6,9,तुमुलै आखरी बूश इऐ ई: प्रभु री बौड़ी शक्ति कौरी मज़बूत बौणौ। 
EPH,6,10,परमेश्‍वरा रै सारै हथियार बानौ ताकि तुमै शैताना री युक्ति रौ सामनौ कौरी सौका। 
EPH,6,11,"कैलैकि आमारी एज़ी लौड़ाई लोगु आइलै नाईं पर न्यारै रै परधानु, और हाकिमु, और इऐं धौतरी रै आफसरा आइलै आ, और इऐ बुरी आत्मा री फौज़ा आइलै आ ज़ुण आसमाना दी ई। "
EPH,6,12,"एथीलै परमेश्‍वरा रै सारै हथियार बानी छ़ाड़ौ ताकि तुमै बुरै दिना ई सामनौ कौरी बौल़ा, और सारौ कुछ़ पुरौ कौरीयौ टेकी बौल़ा। "
EPH,6,13,"एथीलै परमेश्‍वरा री सौच़्च़ाई कौरी आपणी कौमर कौशौ, और धार्मिकता रौ च़ोगौ भिड़ीयौ, "
EPH,6,14,"और बांगणै दी मेल-मिलापा रै खुशी री खौबरी री तैयारी रै बूट भिड़ीयौ, "
EPH,6,15,और इऊं सारेउ आइलै विश्वासा री ढाल नीईंयौ तैयार थाकौ ज़ेथ कौरी तुमै तेस दुष्टा रै सारै ज़ौल़दै बाण इशाई बौल़ा। 
EPH,6,16,"और छ़ुटकारै री टोपी, और आत्मा री तलवार, ज़ो परमेश्‍वरा रौ वचन आ, नींई छ़ाड़ौ। "
EPH,6,17,"हर बौगता दी और हर रौंगा कौरी आत्मा दी प्राथना, और औरज़ थाकौ कौरदै लागी, और एथीलै उज़ीई थाकौ ताकि सारै परमेश्‍वरा रै लोगु लै सौदा प्राथना थाकौ कौरदै लागी, "
EPH,6,18,"तुमै मुलै भी प्राथना कौरौ कि मुकै बोलदी बारै इणौ मज़बूत वचन च़ांई देउऔ कि हाऊं हिम्मता कौरी खुशी-खौबरी रौ भेद बोली सौकु, "
EPH,6,19,ज़ेथलै हाऊं शांगल़ी कौरी बानौ औन्दौ राज़दूत ऊ। और इणौ भी कि हाऊं तेसरै बारै दी ज़िणौ मुकै च़ांई हिम्मता कौरी बोलु। 
EPH,6,20,"तुमुकै भी इणौ पौतौ लागा कि हाऊं किणौ ऊ और का ऊ कौरदै लागौ औन्दौ। बाकी विश्वासी भाई तुखिकुस, तुमुकै सारी बुशै बोला आ। सेऊ आमारौ प्यारौ भाई आ। और प्रभु दी मज़बूत, विश्वासा रै लायक सेवादार आ। "
EPH,6,21,"सेऊ मुंइऐ तुमु काऐ एथीलै भेज़ौ ताकि तुमै मेरी हालत ज़ाणा, और सेऊ तुमुलै हिम्मत देई सौका। "
EPH,6,22,"हाऊं आमारै बाब परमेश्‍वर और प्रभु यीशु मसीह कु प्राथना कौराऊ, कि सेऊ तुमु सौभी विश्वासिऊ लै शान्ति दिया और तुमु एकी दुजेऊ कु प्यार और मसीह दी विश्वास कौरणै दी मज़द कौरा। "
EPH,6,23,"परमेश्‍वरा री तिऊं सारेऊ माथै बौड़ी दया थाका औन्दै लागी, ज़ुण आमारै प्रभु यीशु मसीह आइलै प्यार कौरणौ केबी नाईं छ़ाड़दै। "
PHP,1,1,"हाऊं पौलुस और तीमुथियुसा ज़ुण यीशु मसीह रै सेवक ई आमारी तौरफा कु इऐ चिट्ठी परमेश्‍वरा रै सारै पवित्र लोगु, मुख्येऊ लै और सेवकु लै ज़ुण यीशु मसीह दी हुइयौ फिलिप्पी शैहरा दी रौआ ई लिखाऊ। "
PHP,1,2,आमारै बाब परमेश्‍वर और प्रभु यीशु मसीह री तौरफा कु तुमुलै बौड़ी दया और शान्ति मिलदी रौआ। 
PHP,1,3,"हाऊं ज़ेबी-ज़ेबी तुमु याद कौराऊ, तेबी-तेबी आपणै परमेश्‍वरा रौ धन्यबाद कौराउ। "
PHP,1,4,और ज़ेबी केबी तुमु सौभी लै औरज़ कौराउ। ता सौदा खुशी आइलै औरज़ कौराउ। 
PHP,1,5,एथीलै कि तुमै पैहलै दिना कु आज़ा झ़ांऊ खुशी री खौबर फैलाउणै दी मुं आइलै रौऐ ई। 
PHP,1,6,"मुकै इऊं बुशु रौ विश्वास आ कि परमेश्‍वर ज़ुणिऐ तुमु मांझ़िऐ आच़्छ़ौ काम शुरु कियौ सा, सेऊ ई तेस काम ज़ेबी यीशु मसीह दुजी बारै वापिस आशा लौ तेबी झ़ाऊं पुरौ कौरा। "
PHP,1,7,"एऊ ठीक आ कि हाऊं तुमु सौभी लै इणी ई बिच़ार कौरु, कैलैकि हाऊं तुमु आइलै भौरी प्यार कौराऊ, और ज़ेबी हाऊं ज़ेला दी ऊ खुशी री खौबरी रखवाल़ी कौरना लै और सौच़्च़ साबित कौरना लै तुमै सारै मुं आइलै परमेश्‍वरा री बौड़ी दया दी साज़ी ई। "
PHP,1,8,एथदी परमेश्‍वर मैरौ गवाह सा कि हाऊं यीशु ज़िणौ प्यार कौरीऔ तुमु सौभी री देखबाल़ कौरणै री बौड़ी इच़्छ़ा छ़ाड़ाऊ। 
PHP,1,9,"हाऊं इणी प्राथना कौराउ कि तुमारौ एकी दुजै लै प्यार, ज्ञान और सारै रौंगा री पुरी सौमझ़ा आइलै औज़ौ भी बौड़दै थाकौ लागी, "
PHP,1,10,एथीलै कि तुमै इऊं बुशु पौरखणै रै लायक बौणौ कि केज़ी बुशै बोलणा लै ठीक ई और मसीह रै दुजी बारै वापिस आशणै झ़ाऊं पवित्र और बेकसूर बौणी रौऔ। 
PHP,1,11,यीशु मसीह रै दुजी बारै पैदै हुणै रै भौलाई रै कामा कु आपु भौरीयौ ज़ेथकु परमेश्‍वरा री महिमा और स्तुति औन्दी रौआ। 
PHP,1,12,"ओ मैरै प्यारै साथी विश्वासिउओ, हाऊं च़ाहा ऊ कि तुमै इणौ ज़ाणौ कि मुं माथै ज़ो बितौ सा, तेसरी वज़ाह कु भौरी लोगुऐ खुशी री खौबरी माथै विश्वास कियौ आ। "
PHP,1,13,इदरा झ़ांऊ कि कैसर राज़ै रै मैहला री सारी फौज़ और बौच़ै औन्दै सारै लोगु दी इणौ पौगड़ौ हुई गौ कि हाऊं मसीह री खातिर ज़ेला दी कैद ऊ। 
PHP,1,14,"और प्रभु दी ज़ो भाई आ, तिऊं मांझ़िऊ कु भौरी लोगुऐ मैरै ज़ेला दी हुणा री वज़ाह कु मज़बूत विश्वास कौरी परमेश्‍वरा रौ वचन बिणा डौरियौ शुणाउंणा लै औज़ौ भी हिम्मत कौरा आ। "
PHP,1,15,इणौ सौच़्च़ौ आ कि कुछ़ लोग ता ज़लन और लौड़ाई-झ़ौगड़ै री वज़ाह कु मसीहा री खुशी री खौबरी रौ परचार कौरा ई और कुछ़ कौरा ई आच़्छ़ै इरादै कौरी। 
PHP,1,16,इऐ इणै लोग ई ज़ुण मसीह री खुशी री खौबर आच़्छ़ै इरादै कौरीऐ और प्यारा कौरी शुणावा ई कैलैकि सै ज़ाणाई कि हाऊं यीशु मसीह री खुशी री खौबरी री रखवाल़ी री खातिर ज़ेला दी पाऔ औन्दौ। 
PHP,1,17,"पर इऐ सै लौड़ाई-झ़ौगड़ै कौरणै वाल़ै लोग ई ज़ुण खुशी री खौबर सौच़्च़ाई कौरी नाईं पर आपणै मतलबा लै मसीह री खुश-खौबरी शुणावा ई, इणौ सुंच़ीऔ कि मुं ज़ेला दी औज़ौ भी ज़ादौ परेशान कौरा। "
PHP,1,18,"तैबै का हुऔ? सिरफ इणौ कि सौभी रौंगा कु, च़ाऐ बुरी वज़ाह कु च़ाऐ सौच़्च़ाई कु, मसीहा री खुश-खौबरी शुणावा ई, और हाऊं एथकु भौरी खुश ऊ और भौरी खुश रौआ भी ऊ। "
PHP,1,19,"कैलैकि हाऊं ज़ाणाऊ कि तुमारै प्राथना रै ज़ौरिऐ, और यीशु मसीह री तौरफा कु भेज़ी ऐन्दी पवित्र आत्मा री मज़दा रै ज़ौरिऐ, एथरौ इनाम मुलै आच़्छ़ौ हुणौ आ। "
PHP,1,20,"हाऊं ता भौरी इच़्छ़ा और आश छ़ाड़ाऊ कि हाऊं केज़ी बुशु दी बेइज़्ज़त ना औऊ, पर ज़िणै मैरै शक्ति रै हिम्मता री वज़ाह कु मसीह री बौड़ाई मैरै शरीरा रै ज़ौरिऐ सौदा औन्दै रौई आ, तिणी ई आबै भी हुआ, च़ाऐ हाऊं ज़िउंदौ रौऊ या मौरु लौ। "
PHP,1,21,"कैलैकि मैरौ ज़िउंदौ रौइणौ मसीह लै आ, और मैरौ मौरणौ भी लाभ आ कैलैकि हाऊं मौरणै बासीऐ मसीह आइलै रौआऊ। "
PHP,1,22,पर अगर शरीरा दी ज़िउंदौ रौइणौ ई मैरै कामा लै ठीक आ ता हाऊं नाईं ज़ाणदौ कि कास छ़ांटु। 
PHP,1,23,"कैलैकि इऊं दुइया मांझ़िया कु एक छ़ांटणौ मुकालै भौरी कठिण आ। मन ता च़ाहा आ कि मौरीयौ मसीह काऐ डेइयौ रौऊ, कैलैकि एऊ मुकालै भौरी आच़्छ़ौ आ, "
PHP,1,24,पर शरीरा दी रौइणौ औज़ौ भी ज़रुरी आ कैलैकि तुमुकै मेरी मज़दा री ज़ुरत आ। 
PHP,1,25,"एथीलै कि मुकै एथरौ भरोसौ आ। और हाऊं ज़ाणाऊ कि हाऊं ज़िउंदौ रौआऊ, पर बल्कि सौभी आइलै रौआऊ ज़ेथकु हाऊं तुमु विश्वासा दी मज़बूत कौरदै और तेथदी खुश रौउणै दी तुमारी मज़द कौराऊ। "
PHP,1,26,और ज़ो घमण्ड तुमै मैरै बारै दी कौरा ई। सेऊ मैरै तौंइऐ तुमु काऐ आशणै कु यीशु मसीह दी भौरी बौड़दै रौऔ। 
PHP,1,27,"सिरफ एती कौरौ कि तुमारौ चाल-चलण मसीह रै खुश-खौबरी रै मुताबिक हुआ कि च़ाऐ हाऊं आशीयौ तुमु देखु, च़ाऐ नाईं भी आशु, तुमारै बारै दी हाऊं इणौ शुणु कि तुमै एक ई इरादै दी मज़बूत रौआ ई, और एकी मौना कौरी खुशी री खौबरी रै विश्वासा लै मैहनत कौरदै रौआ ई, "
PHP,1,28,"और केज़ी भी बुशु दी बिरोधिऊ कु डौरदै नाईं। तुमारी हिम्मत तिंउलै विनाशा री साफ निशाणी आ, पर तुमु कालै छ़ुटकारौ रौ और इणौ परमेश्‍वरा री तौरफा कु आ। "
PHP,1,29,कैलैकि मसीह री वज़ाह कु तुमु माथै इणी बौड़ी दया हुई कि ना सिरफ तेस माथै विश्वास कौरौ पर तेसलै दु:ख भी उठाऔ। 
PHP,1,30,"और तुमुऐ तिणी ई मुसीबत झ़ेलनी, ज़िणी तुमुऐ हाऊं मुसीबत झ़ेलदै देखौ ऊ, ज़ेबी हाऊं तुमु आइलै फिलिप्पी शैहरा दी थौ, और आबै भी शुणाई कि हाऊं तिणी ई झ़ेलाऊ। "
PHP,2,1,"एथीलै अगर तुमु लोगु मांझ़िऐ मसीह दी थोड़ौ भी हौसलौ प्यारा कु पैदौ हुआ सौबर, आत्मा रौ साथ, और कुछ़ करुणा और दया आ, "
PHP,2,2,"ता मेरी एज़ी खुशी पुरी कौरौ कि एक मन छ़ाड़ौ, और एक ज़िणौ प्यार, एक दुजेऊ आइलै मेल मिलाप छ़ाड़ौ, और एक ई इच़्छ़ा छ़ाड़ौ। "
PHP,2,3,"आपणै फाइदै लै या घमण्डा कौरी कुछ़ ना कौरौ, पर निउलै हुइयौ एकी दुजै आपु कु ज़ादै आच़्छ़ै सौमझ़ौ। "
PHP,2,4,"हर एक सिरफ आपणी ई भौलाई री नाईं, पर दुजेऊ री भौलाई री भी फिकर कौरौ। "
PHP,2,5,ज़िणौ यीशु मसीह रौ स्वभाव थौ तिणी ई तुमारौ भी एकी दुज़ेऊ आइलै स्वभाव हुआ। 
PHP,2,6,हालांकी मसीह सौच़्च़ी ई परमेश्‍वर थौ तैबै भी तिणीऐ लोग इणै मज़बूर नाईं किऐ कि सै तेस आइलै परमेश्‍वरा ज़िणौ बरताव कौरा। 
PHP,2,7,"पर आपुलै तिणीऐ कुछ़ भी नाईं सौमझ़ौ, और सेवका रौ रूप धारण कियौ, और आदमी रै ज़िणौ हुई गौ। "
PHP,2,8,"और आदमी रै रुपा दी पौगड़ै हुइयौ आपु छ़ोटौ बौणौ, और आपणी मौउता झ़ाऊं हुकम मानै इदरा झ़ाऊं कि तिणीऐ क्रुसा री दर्दनाक मौउत भी सौई। "
PHP,2,9,"एज़ै कारण परमेश्‍वरै सेऊ भौरी महान भी कियौ, और तेसलै सेज़ौ नाऊं दैऔ ज़ो सौभी नावां कु बौड़ौ आ, "
PHP,2,10,"कि ज़ुण सौरगा दी और धौतरी दी और धौतरी थालै ई, सै सारै यीशु रै नावां दी तेसलै इज़्ज़तमान दैणा लै घुंडै टेका। "
PHP,2,11,और बाब परमेश्‍वरा री महिमा लै हर एक आदमी आपणै मुंआ कौरी इणौ माना लौ कि यीशु मसीह ई प्रभु सा। 
PHP,2,12,"एथीलै ओ मैरै प्यारै साथी विश्वासिउओ, ज़िणै तुमै सौदा ओउलै हुकम मानियौ आशै ई, तिणी ई आबै भी ना सिरफ मुं आइलै रौउंदी बारै पर खास कौरीऐ आबै मैरै दूर रौइयौ भी डौरियौ और कांबीऔ भौलाई रै काम लगातार कौरौ, ज़ो तुमारै छ़ुटकारै कु आशा ई। "
PHP,2,13,"कैलैकि परमेश्‍वर ई आ ज़ुण आपणी पवित्र आत्मा रै ज़ौरिऐ तुमारै ज़िवा दी तेसरी भौली इच़्छ़ा और भौलै काम, कौरणै री हिम्मत दिया आ। "
PHP,2,14,"सौभी काम बिण कुड़कुड़ाइयौ और बिण झ़ौगड़िऔ कौरौ, "
PHP,2,15,"ताकि तुमै बेकसूर और भोल़ै हुइयौ दारखै और भौरी ढ़ीलै लोगु मांझ़िऐ परमेश्‍वरा री बेदाग संतान बौणी रौऔ, ज़ास मांझ़िऐ तुमै ज़िन्दगी रौ वचन नीईंयौ धौतरी दी आसमाना रै च़मकदै तारै ज़िणै दिशदै रौऔ। "
PHP,2,16,"ताकी मसीह रै दुजी बारै वापिस आशणै रै दिना दी मुकै घमण्ड कौरणै रौ कारण हुआ, कि मेरी भाग-दौड़ और कठिण मैहनत कौरणौ बेकार नाईं हुऔ। "
PHP,2,17,"तुमारौ मसीह दी विश्वास और तुमारी सेवा परमेश्‍वरा लै च़ौड़ाई ऐन्दी बौल़ी ज़िणी आ। अगर सै मुं झ़ांगा भी लै, तैबै भी हाऊं खुश ऊ और तुमु सौभी आइलै खुशी मौनावा ऊ। "
PHP,2,18,तिणी ई तुमै भी खुश रौऔ और मुं आइलै खुशी मौनाऔ। 
PHP,2,19,"मुकै प्रभु यीशु दी आश आ कि हाऊं तीमुथियुस तुमु काऐ शिगरी ई भेज़ाऊ, ताकि तुमारी हालत शुणियौ मैरौ हौसलौ बौड़ा। "
PHP,2,20,कैलैकि मुं काऐ इणौ ढौंगारौ कोई नाईं ज़ो साफ मौना कौरी तुमारी फिकर कौरा। 
PHP,2,21,"कैलैकि सौभी आपणै मतलब लोड़ाई, ना कि यीशु मसीह रौ। "
PHP,2,22,"पर तुमै ता तीमुथियुसा काबलियत ज़ाणाई कि ज़िणौ छ़ोहरु बाबा आइलै कौरा सा, तिणी ई तिणीऐ खुशी री खौबर फैलाउणै दी मुं आइलै मैहनत की ई। "
PHP,2,23,"एथीलै मुकै आश आ कि ज़िणी ई मुकै पौतौ लागा लौ कि मेरी का हालत हुआ आ, तिणी ई हाऊं तेस खरकच़ार भेज़ाऊ। "
PHP,2,24,और मैरौ प्रभु दी भरोसौ आ कि हाऊं आपु ई शिगरी आशाऊ। 
PHP,2,25,पर मुंइऐ इपफ्रुदीतुस तुमु काऐ वापिस भेज़णौ ज़रुरी सौमझ़ौ। एऊ मैरौ भाई और मुं आइलै कामा कौरणै वाल़ौ और मैरौ साथी फौज़ी और तुमारी खौबर पौउंच़ाउणै वाल़ौ और ज़ुरुरी बुशै दी मेरी सेवा टहल कौरणै वाल़ौ आ। 
PHP,2,26,"कैलैकि तेसरौ मन तुमु सौभी दी थौ लागौ औन्दौ, और सेऊ बेच़ैन रौआ थौ कैलैकि तुमुऐ तेसरी बिमारी री हालत शुणी थी। "
PHP,2,27,"सेऊ सौच़्च़ी ई बिमार ता हुई गौ थौ इदरा झ़ांऊ कि मौरणै वाल़ौ थौ, पर परमेश्‍वरै तेस माथै दया की, और सिरफ तेस ई माथै नाईं पर मुं माथै भी कि मुकै दु:खा माथै दु:ख ना च़ांई हुऔ। "
PHP,2,28,एथीलै मुंइऐ तेस भेज़णा लै भौरी कोशिष की ई कि तुमै तेसकु मिलियौ खुश हुआ और मेरी फिकर भी कम हुआ। 
PHP,2,29,"एथीलै तुमै प्रभु दी तेसकु भौरी खुशी आइलै मिलेऊ, और तुमुऐ तेसरी और ज़ुण तेस ज़िणै ई तिउंरी इज़्ज़त कौरणी च़ांई, "
PHP,2,30,"कैलैकि सेऊ ई मसीह रै कामा लै आपणै प्राणा माथै कौष्टा कौरीयौ मौरणै वाल़ौ थौ, ताकि ज़ेथरी कामी तुमारी तौरफा कु मेरी सेवा दी हुई तेस पुरी कौरा। "
PHP,3,1,"एथीलै ओ मैरै प्यारै साथी विश्वासिउओ, प्रभु दी खुश रौऔ! सेज़ी बुशै तुमुलै घौड़ी-घौड़िऐ लिखणै दी मुंदी ता कोई कौष्ट नाईं औन्दौ, बल्कि इऐ बुशै तुमु झ़ुठी शिक्षा कु बौच़ावा आ, "
PHP,3,2,"तिऊं लोगु कु खौबरदार रौऔ ज़ुण कुकरु ज़िणै खतरनाक ई, और बुरै काम कौरणै वाल़ै ई, और सै बोलाई कि छ़ुटकारै लै खतनौ ज़ुरुरी आ। "
PHP,3,3,"कैलैकि परमेश्‍वरा रै सौच़्च़ै लोग ता आमै ई ज़ुण परमेश्‍वरा री आत्मा दी हुइयौ आराधना कौरा ई, और यीशु मसीह माथै घमण्ड कौरी ई, और शरीरा रै कामा माथै घमण्ड नाईं कौरदै। "
PHP,3,4,"अगर कासी ओरी रौ शरीरा रै कामा माथै घमण्ड छ़ाड़नै रौ बिच़ार आ, ता मुकै शरीरा रै कामा माथै घमण्ड छ़ाडणै री वज़ाह तिउंकु भी बौड़ियौ आ। "
PHP,3,5,"आठवै दिनै मैरौ खतनौ हुऔ ज़िणौ परमेश्‍वरै हुकम थौ दैऔ औन्दौ, हाऊं इस्राइली लोगु रै वंश, और बिन्यामिना रै गोत्रा रौ ऊ। हाऊं पाकौ इब्रानी ऊ और मैरै स्याणै भी पाकै इब्रानी थै। अगर मुसा रै नियमा मानणै री बूश आ ता हाऊं फरीसी ऊ। "
PHP,3,6,तागती रै बारै दी बोलालै ता कलिसिया रौ सताउणै वाल़ौ। और यहुदी नियम मानणै री बूश आ ता हाऊं धौर्मी आदमी थौ। कैलैकि हाऊं तिऊं नियमा रौ पालन कौरा थौ। 
PHP,3,7,"पर ज़ो-ज़ो बुशै मुइंऐ सुंच़ी थी कि सै मैरै फाइदै री, सेई मुंइऐ मसीह ज़ाणना लै बेकार सौमझ़ी गोई। "
PHP,3,8,"पर एथकु कु भी बौड़ियौ हाऊं आपणै प्रभु यीशु मसीह ज़ाणनै री ज़ुरता काऐ सारी बुशै बेकार सौमझ़ा ऊ। ज़ासरी वज़ाह कु मुंइऐ सौभी च़िज़ु रौ नुकसान झ़ेलौ, और तिऊं कूड़ौ सौमझ़ा ऊ। ज़ेथ कौरी हाऊं मसीह ज़ाणु। "
PHP,3,9,"ताकी हाऊं तेस आइलै एकता दी ज़ीई सौकु, ना कि आपणै तेस धार्मिकता आइलै, ज़ो मुसा रै नियमा कु आ, पर तेस धार्मिकता आइलै ज़ो मसीह माथै विश्वास कौरणै री वज़ाह कु आ और परमेश्‍वरा री तौरफा कु विश्वास कौरणै कु मिला आ। "
PHP,3,10,"हाऊं च़ाहा ऊ कि मसीह ज़ाणु, कि तेसरै तौंइऐ ज़िउंदै हुणै री शक्ति मैहसूस कौरु, तेसरै दु:ख झ़ेलणै दी साथी बौणीयौ और मौउता दी तेस ज़िणौ बौणु। "
PHP,3,11,ज़ेथ कौरी हाऊं केज़ी भी रीती कौरी मौरै औन्दै मांझ़िया कु दुज़ी बारै ज़िउंदै हुणै झ़ाऊं पौउंच़ी सौकु। 
PHP,3,12,"इणौ मतलब नाईं आ कि मुंइऐ इऐ सारी च़िज़ै पैहलै ओउलै पाई गोई आ, या पाकौ हुई ऐरौ ऊ। पर हाऊं तिऐं च़ीज़ पाइणा लै औगांऊ बौड़दै लागौ औन्दौ ताकी हाऊं पाकौ बौणु। ज़ेथलै मसीह यीशुऐ छ़ांटौ थौ। "
PHP,3,13,"ओ मैरै प्यारै साथी विश्वासिउओ, मैरै बोलणै रौ मतलब इणौ नाईं कि मुकै मिली गौ आ। पर सिरफ इणौ एक काम कौराऊ कि ज़ो-ज़ो बुशै बिती गोई तिऊं बिसरीयौ, ज़ो बुशै हुणै वाल़ी ई तिऊं बुशु री तौरफा दी बौड़ियौ, "
PHP,3,14,"निशाणा री तौरफा दी दौड़दै थाकाऊ लागी, ताकि तेस सौरगा रौ इनाम पाऊ ज़ेथलै परमेश्‍वरै हाऊं यीशु मसीह रै ज़ौरिऐ सौरगा लै औटाऔ ऊ। "
PHP,3,15,"आमु मांझ़िऐ ज़ेती विश्वासा दी बौड़दै ई लागै औन्दै, इणै बिच़ार छ़ाड़ा, और अगर केज़ी बुशा दी तुमारौ ओर ई बिच़ार हुऔ ता परमेश्‍वर तेस भी तुमु माथै पौगड़ौ कौरा ई। "
PHP,3,16,एथीलै आमुऐ तिऐं सौच़्च़ाई ज़िणी ज़िन्दगी ज़िउणी च़ांई ज़ो परमेश्‍वरै पैहला कु आमु माथै पौगड़ी कौरी थी। 
PHP,3,17,"ओ मैरै प्यारै साथी विश्वासिउओ, तुमै सौभी मिलियौ मुं ज़िणी ज़िन्दगी ज़िऔ, और तिऊं रवाई छ़ाड़ौ ज़ो इणै रीती कौरी ज़िवा ई ज़ासरौ औनैणौ तुमै आमुदी पा ई। "
PHP,3,18,"कैलैकि भौरी लोग बुरी च़ाल च़ाला ई, ज़ेथरै बारै दी मुंइऐ तुमुकै घौड़ी-घौड़ीऐ बोलौ आ, और आबै भी लेरी-लेरीयौ बोलाऊ कि सै आपणी च़ाल-च़लणा कु मसीह कुर्बानी रै दुश्मन ई। "
PHP,3,19,"तिऊंरौ अन्त विनाश आ, तिउंरौ ईश्वर तिउंरै शरीरा री इच़्छ़ा सा, सै आपणी शरमा री बुशु माथै घमण्ड कौरा ई और धौतरी री च़िज़ेऊ माथै मन लाई छ़ाड़ाई। "
PHP,3,20,पर आमारौ आपणौ देश सौरगा दी आ। और आमै एक छ़ुटकारै देणै वाल़ै प्रभु यीशु मसीह रै तिदरा कु आशणै रौ इन्तज़ार लागै औन्दै कौरदै। 
PHP,3,21,"सेऊ आपणी शक्ति रै तेस प्रभाव रै मुताबिक ज़ासरै ज़ौरिऐ सेऊ सौभी च़िज़ेऊ आपणै वशा दी कौरी सौका आ। सेऊ आमारी दीन-हीन शरीर रौ रूप बौदल़ियौ, आपणै महिमा रै शरीरा ज़िणौ चाणा आ। "
PHP,4,1,"ओ मैरै प्यारै साथी विश्वासिउओ, हाऊं तुमु आइलै भौरी प्यार कौराऊ और तुमु कु मिलणौ च़ाहा ऊ, ज़ो मेरी बौड़ी खुशी और इनाम ई। एथीलै ओ मैरै प्यारै साथी विश्वासिउओ, प्रभु रै विश्वासा दी इणै मज़बूत रौऔ। "
PHP,4,2,"हाऊं यूओदिउ भी सौमझ़ावा ऊ और सुन्तुखे लै भी हौसलौ दियाऊ, कि सै प्रभु दी मिली-ज़ुलियौ रौआ। "
PHP,4,3,"ओ सौच़्च़ै साथी, हाऊं तांउकु भी औरज़ कौराऊ कि तू तिऊं छ़ेउड़ी री मज़द कर कि सै भी मिली-ज़ुलियौ रौआ, कैलैकि तिंउऐ मुं आइलै खुशी री खौबर फैलाउणा दी, क्लेमेंस और मैरै दुजै गोश्टणु आइलै मैहनत की ई आ, तिऊं सारेऊ रै नाऊं ज़िन्दगी री किताबी दी लिखै औन्दै। "
PHP,4,4,"प्रभु दी सौदा खुश रौऔ। हाऊं तुमुलै तौंइऐ बोलाऊ, खुश रौऔ। "
PHP,4,5,तुमारौ कौंउल़ौपन सौभी लोगु माथै पौगड़ौ हुआ। प्रभु रौ वापिस आशणौ नज़दीक आ। 
PHP,4,6,"केज़ी भी बुशु री फिकर नाईं कौरौ। पर हर एक हालती दी तुमारै निवेदन, प्राथना और औरज़ा रै ज़ौरिऐ धन्यबादा आइलै परमेश्‍वरा काऐ देईया। "
PHP,4,7,"तैबै परमेश्‍वरा री शान्ति, ज़ो आदमी री सारी सौमझ़ा कु बाइरै आ, तुमारौ मन और तुमारौ बिच़ार मसीह यीशु दी बौच़ाई छ़ाड़ाई। "
PHP,4,8,"एथीलै आखरी दी, ओ मैरै प्यारै साथी विश्वासिउओ, तुमै आपणौ ध्यान तिऊं बुशु माथै लाऔ, ज़ो-ज़ो बुशै सौच़्च़ी ई, और इज़्ज़त वाल़ी ई, और भौली ई, और पवित्र ई, और बुशै आच़्छ़ी ई, और ज़िवा दी आच़्छ़ी लागणै वाल़ी ई। तिऊं बुशु रै बारै दी भी सुंच़ौ ज़ो भौरी आच़्छ़ी और बौड़ाई री। "
PHP,4,9,"ज़ो बुशै तुमुऐ मुकु शिखी, और मानी, और शुणी, और मुंदी देखी ई, तिऊंरौ पालन कौरौ, तैबै शान्ति रौ परमेश्‍वर तुमु लोगु आइलै रौआ आ। "
PHP,4,10,"हाऊं प्रभु दी भौरी खुश ऊ कि आबै एती दिना बासिऐ तुमारै ज़िवा दी मुलै पैसै भेज़णै रौ तौंइऐ बिच़ार आशै। सौच़्च़ी तुमुकै शुरु दी भी एथरी फिकर थी, पर तुमुकै एथरौ मौकौ नाईं मिलौ। "
PHP,4,11,"इणौ नाईं कि हाऊं आपणी ज़रुरता री वज़ाह कु इणौ बोलाऊ। कैलैकि मुंइऐ इणौ शिखौ आ कि ज़ेज़ै हालता दी ई, तेसी दी खुशी कौरु। "
PHP,4,12,"हाऊं भौरी कामती दी भी ज़िन्दगी ज़िवी सौका ऊ। ज़रुरता कु ज़ादै दी भी ज़िउणौ ज़ाणाऊ। भुखौ रौउणौ, और बौड़णौ-घौटणौ, हर एक बूश और सौभी हालती दी मुंइऐ ज़िउणौ शिखी गौ आ। "
PHP,4,13,मसीह रै ज़ौरिऐ ज़ुण मुलै शक्ति दिआ सा तेसदी हाऊं सारौ कुछ़ कौरी सौका ऊ। 
PHP,4,14,तैबै भी तुमुऐ आच़्छ़ौ किऔ आ कि मुकै पैसै भेज़ीयौ मैरै दु:खा दी साज़ी हुऐ ई। 
PHP,4,15,"ओ फिलिप्पिऊ रै लोगुओ, तुमै आपु भी ज़ाणाई कि खुशी री खौबर ज़ो तुमुकै शुरु कु शुणाई और ज़ेबी हाऊं मकिदुनीया परदेशा कु डैऔ थौ, तैबै सिरफ तुमारी ई कलिसिया रै लोगुऐ लेण-देणा रै बारै दी मेरी मज़द की आ। "
PHP,4,16,"इणै कौरी ज़ेबी हाऊं थिस्सलुनीके दी थौ, तैबै भी तुमुऐ मेरी ज़ुरत पुरी कौरना लै कई बारै पैसै भेज़ै थै। "
PHP,4,17,"हाऊं इणौ नाईं बोलदौ कि हाऊं पैसैऊ री मज़द च़ाहा ऊ, पर हाऊं इणौ फल़ च़ाहा ऊ ज़ो तुमारै फाइदै लै बौड़दै रौआ। "
PHP,4,18,"मुकै सारौ कुछ़ आ, पर भौरी का भी आ। ज़ो च़ीज़ै तुमुऐ इपफ्रुदीतुसा रै हाथा कु भेज़ी थी तिऊं नीईंयौ हाऊं ढौटी गो ऊ, सै च़िज़ै ता सुखवाल़ी खुशबु ज़िणी, और अपणाउणै रै लायक बौल़ी ई, ज़ो याजक परमेश्‍वरा कै च़ौड़ावा ई, ज़ास परमेश्‍वर अपणावा आ और खुश हुआ आ। "
PHP,4,19,"मैरौ परमेश्‍वर भी आपणै तेस धना रै मुताबिक ज़ो महिमा समेत मसीह यीशु दी आ, तुमारी हर एक ज़ुरत पुरी कौरा आ। "
PHP,4,20,आमारौ परमेश्‍वर और बाबा री महिमा जुगा-जुगा झ़ांऊ औन्दी रौआ। आमीन। 
PHP,4,21,"यीशु मसीह रै सारै परमेश्‍वरा रै पवित्र लोगु लै मेरी तौरफा कु ढाल कौरौ। ज़ेज़ै विश्वासी भाई मुं आइलै ई, तुमुलै ढाल कौरा ई। "
PHP,4,22,"सौभी परमेश्‍वरा रै पवित्र लोग ज़ो इदै ई, खास कौरीऐ ज़ो कैसर राज़ै रै घौरा रै विश्वासी ई, तुमुलै ढाल कौरा ई। "
PHP,4,23,आमारै प्रभु यीशु री बौड़ी दया तुमु आइलै सौदा रौआ। आमीन। 
COL,1,1,"हाऊं पौलुस ज़ुण परमेश्‍वरा री मौरज़ी कु यीशु मसीह रौ प्रेरित ऊ, और विश्वासी भाई तीमुथियुसा री तौरफा कु तुमुलै इऐं चिट्ठी लिखाऊ। "
COL,1,2,मसीह दी तिऊं पवित्र और सौच़्च़ै विश्वासी भाईऊ लै लिखाऊ ज़ुण कुलुस्‍सै शैहरा दी रौआ ई। आमारै बाबा परमेश्‍वरा री तौरफा कु तुमुलै बौड़ी दया और शान्ति मिलदी थाका लागी। 
COL,1,3,"ज़ेबी आमै तुमुलै प्राथना कौरी ई, आमै प्रभु यीशु रै बाबा परमेश्‍वरा रौ धन्यबाद कौरी ई. "
COL,1,4,"कैलैकि आमुऐ शुणौ आ कि यीशु मसीह माथै तुमारौ विश्वास आ, और सौभी परमेश्‍वरा रै लोगु कु प्यार छ़ाड़ाई। "
COL,1,5,"तुमै एस एथीलै कौरा ई कैलैकि विश्वास और प्यारा री बुनियाद सै आश आ ज़ो तुमुलै सौरगा दी आ छ़ाड़ी औन्दी, ज़ेथरै बारै दी तुमुऐ तेस खुशी री खौबरी रै सौच़्च़ै वचना दी शुणी ऐरौ आ, "
COL,1,6,ज़ो तुमु काऐ पौउंच़ौ आ। इयौ परचार लोगुऐ तुमुकै शुणाऔ आ तिणी ई लोगुऐ कई देशा दी शुणाऔ आ। तेस वचना कौरी भौरी लोगु री ज़िन्दगी बौदल़ुई गोई ज़िणी तुमारी ज़िन्दगी बौदल़ुई आ। तुमुऐ परमेश्‍वरा री बौड़ी दया री सौच़्च़ाई रवाई आ। 
COL,1,7,"तेसी री शिक्षा तुमुऐ आमारै आच़्छ़ै गोष्टण इपफ्रास कु पाई, ज़ो आमु आइलै मसीह रौ विश्वास वाल़ौ सेवक आ। "
COL,1,8,तिणीऐ तुमारै प्यारा लै ज़ो आत्मा दी आ आमु माथै पौगड़ौ कियौ। 
COL,1,9,"एथीलै ज़ेज़ै दिना कु इणौ शुणौ सा, ता आमै भी तुमुलै सौदा प्राथना कौरी ई, कि परमेश्‍वरा री आत्मा तुमुलै औकल और सौमझ़ दिया ताकी तुमै तेसरी इच़्छ़ा आच़्छ़ा कौरी सौमझ़ा, "
COL,1,10,"ताकि तुमारौ बरताव कौरी प्रभु लै इज़्ज़त मिला, और परमेश्‍वर तुमारी हर बुशा कु खुश हुआ, कि तुमै सारै रौंगा रै भौलै काम कौरदै थाका लागी, और परमेश्‍वरा री पैहच़ाणा दी बौड़दै रौऔ। "
COL,1,11,"हाऊं प्राथना कौराऊ कि परमेश्‍वरा री महिमा री शक्ति कौरी सौभी रौंगा री शक्ति कु तागती वाल़ै औन्दै रौऔ, इदरा झ़ांऊ कि तुमै खुशी और सौबरा आइलै आपणै दु:ख सहन कौरी बौल़ा। "
COL,1,12,"तुमै बाब परमेश्‍वरा रौ धन्यबाद कौरदै रौऔ, ज़ुणिऐ आमै एस लायक चाणै कि प्याशै दी परमेश्‍वरा रै लोगु आइलै ज़ायदादा दी हिस्सैदार रौऔ। "
COL,1,13,कैलैकि परमेश्‍वरै ई आमै शैताना री तागती कु छ़ुड़ाइयौ आपणै आच़्छ़ै छ़ोहरु रै राज़्य दी आणै ई। 
COL,1,14,आमुलै तेथी रै ज़ौरिऐ आमुलै छ़ुटकारौ मतलब पापा री माफी मिला सा। 
COL,1,15,मसीह ता नाईं दिशणै वाल़ौ परमेश्‍वरा रौ ज़िणौ रूप और सारी धौतरी दी सारेऊ कु ज़ेठौ और बौड़ौ परधान आ। 
COL,1,16,"कैलैकि तिणिऐ सारी च़ीज़ै चाणी, च़ाऐ सै सौरगा री आ च़ाऐ सै धौतरी री, च़ाऐ सै दिशणै वाल़ी ई च़ाऐ नाईं दिशणै वाल़ी ई, का राज़गद्दी, का राज़, का राज़ कौरणै वाल़ै, का हक्क्क, सारी च़ीज़ै तेसरै ज़ौरिऐ और तेसी री सेवा लै ई चाणी औन्दी। "
COL,1,17,"मसीह सौभी च़िज़ेऊ बौणनै कु पैहलै मौज़ूद थौ, और सारी च़िज़ै तेसी री मौरज़ी कौरी काम कौरा ई। "
COL,1,18,"मसीह कलिसिया री अगुवाई कौरा आ, ज़िणौ आदमी रौ मूंड आदमी रै शरीरा री अगुवाई कौरा। सेऊ सौभी कु पैहलौ आ और मौरै औन्दै मांझ़िऊ कु ज़िउंदौ हुणै वाल़ौ दी भी सौभी कु पैहलौ आ कि सौभी बुशै दी सेऊ ई बौड़ौ परधान हुआ। "
COL,1,19,कैलैकि बाब परमेश्‍वरा री खुशी एथीई दी आ कि परमेश्‍वरा रौ गुण मसीह दी वास कौरा। 
COL,1,20,"परमेश्‍वरै आपणौ छ़ोहरु भेज़णै रै बारै दी सुंच़ौ ज़ुणीऐ आपणौ लोऊ बहाऔ और क्रुसा माथै मौरौ। परमेश्‍वरै एथीलै कियौ ताकी तेसरै और सौभी च़िज़ेऊ मांझ़िऐ मेल-ज़ोल औआ। इणै कौरी तिणीऐ आपणै और तिऊं सारी च़िज़ेऊ मांझ़िऐ शान्ति चाणी च़ाऐ सै धौतरी माथै री ई, च़ाऐ सै सौरगा माथै री आ। "
COL,1,21,तुमै ज़ुण पैहलै परमेश्‍वरा कु दूर थै और बुरै कामा री वज़ाह कु ज़िवा कु दुश्मन थै। 
COL,1,22,पर आबै परमेश्‍वरै मसीह रै मौउता रै ज़ौरिऐ तुमु आइलै भी मेल-ज़ोल कौरी ऐरौ ताकि तुमु आपु काऐ पवित्र और बेदाग और बेकसूर चाणियौ खौड़ौ कौरा। 
COL,1,23,"अगर तुमै मसीही रै विश्वासा री पौई दी मज़बूत बौणी रौआ, और तेस खुशी री खौबरी री आश ज़ो तुमुऐ शुणौ आ नाईं छ़ाड़ा, ज़ासरौ परचार दुनिया रै सारै लोगु मांझ़िऐ कियौ आ। और हाऊं पौलुस, खुश खौबरी शुणाउणै रौ सेवक बौणौ। "
COL,1,24,"आबै हाऊं तिऊं दुखा री वज़ाह कु खुशी मौनावा ऊ, ज़ो तुमुलै उठावा ऊ, और मसीहा रै दुखा री कामी तेसरै शरीरा लै, मतलब कलिसिया कालै, आपणै शरीरा दी पुरौ कौराउ। "
COL,1,25,"परमेश्‍वरै हाऊं एथीलै च़ुनौ कि तेसरी वचना रौ आच़्छ़ा कौरी परचार कौरु और तेसरी वज़ाह कु, हाऊं कलिसिया रौ सेवक बौणौ। "
COL,1,26,"मतलब तेस भेदा रौ ज़ो जुग और पोसता कु छ़ुपी रौऔ, पर आबै परमेश्‍वरा रै तिऊं लोगु माथै पौगड़ौ हुऔ। "
COL,1,27,"परमेश्‍वरै इणौ फैसलौ कियौ कि तेसरै लोग एस शानदार और महिमा वाल़ौ राज़ ज़ाणी बौल़ा ज़ो सारै लोगु लै तेसकै आ। इयौ राज़ मसीह आपु आ ज़ो तुमु सारेऊ लोगु मांझ़िऐरौआ आ, सिरफ सेऊ आमारी महिमा लै आमारी आश आ। "
COL,1,28,आमै मसीह रौ परचार कौरीयौ हर एक आदमी लै परमेश्‍वरा री देई ऐन्दी बुद्धी कौरी शिक्षा देइयौ खौबरदार कौरी ताकी आमै इणौ देखुलै कि हर एक विश्वासी परमेश्‍वरा काऐ खौड़ी हुणा लै पाकौ हुआ। 
COL,1,29,"एथीलै हाऊं तिंया शक्ति रै ज़ौरिऐ तना-मौना कौरी मैहनत कौराऊ ज़ो मुलै मसीह कु मिला आ, और सेऊ मुंदी काम कौरा आ। "
COL,2,1,"हाऊं च़ाहा ऊ कि तुमै ज़ाणालै, कि तुमारै और तिऊं रै ज़ो लौदीकिया इलाकै दी आ, और तिऊं सौभी कालै ज़ुणिऐ हाऊं नाईं देखौ, कि हाऊं किणी मैहनत कौराऊ। "
COL,2,2,"मुइंऐ मैहनत एथीलै कि ताकि तिऊंरौ विश्वास बौड़ा और सै प्यारा दी आपु मांझ़िऐ कौठै रौआ, हाऊं च़ाहा ऊ कि सै पुरौ भरोसौ छ़ाड़ा कैलैकि तिउंकै परमेश्‍वरा रै छ़ुपै औन्दै राज़ा री पुरी सौमझ़ आ ज़ो यीशु मसीह आपु आ। "
COL,2,3,ज़ासदी औकल और ज्ञाना रै सौभी भण्डार ई छ़ुपै औन्दै। 
COL,2,4,"एऊ हाऊं एथीलै बोलाऊ, कि कोई आदमी तुमु आपणी झ़ुठी शिक्षा माथै विश्वास कौरना लै राज़ी ना कौरा। "
COL,2,5,"कैलैकि हाऊं तुमु कु दूर ऊ, तैबै भी हाऊं तुमारै बारै दी सुंच़दै थाकाऊ लागी, और हाऊं खुश हुआ ऊ कि ज़िणौ तुमुऐ ज़िउणौ च़ांई थौ तिणी ज़िवा ई और तुमारौ विश्वास मसीह दी पाकौ आ। "
COL,2,6,"तैबै ज़िणौ तुमुऐ यीशु मसीह प्रभु कौरीयौ मानी गौ आ, तिणी ई लगातार तेस पिछ़ु हाण्डदै रौऔ। "
COL,2,7,"और तेसी दी ज़ौड़ी पाकड़ियौ और बौड़दै रौऔ। और ज़िणौ तुमुलै शिखाऔ औन्दौ आ तिणी ई विश्वासा दी पाकै औन्दै रौऔ, और भौरी धन्यबाद कौरदै रौऔ। "
COL,2,8,खौबरदार रौऔ कि कोई तुमु तिऊं बेकार बुशेऊ रै ज़ौरिऐ मुर्ख ना चाणा। इऐ बुशै शुणना लै ता ज्ञाना री लागा ई पर इऐ बुशै ता सिरफ धौतरी रै लोगु री तौरफा कु ई ना की मसीह री तौरफा कु। 
COL,2,9,कैलैकि मसीह रै इन्सानी शरीरा दी परमेश्‍वरा रै सारै गुण पाइआ ई। 
COL,2,10,और मसीह सण्सारा रै परधानता और हक्क्का माथै राज़ कौरा आ। और अगर तुमै मसीह आइलै ई ता तुमै तेसदी पुरै ई 
COL,2,11,मसीहै भी तुमारै पाप वाल़ौ च़ाल-च़लण तुमु कु दूर कियौ ज़िणौ की खतनौ कौरणै रै बौगता दी थोड़ौ मांस शरीरा कु पोरु गाड़ाई। 
COL,2,12,"ज़ेबी तुमुऐ बपतिस्मौ नियौं ता तुमै मसीह ज़िणै दाबुऐ, और नौऐं च़ाल-च़लना आइलै मसीही ज़िणै मौरै औन्दै मांझ़िया कु ज़िउंदै हुऐ ई। एऊ एथीलै हुऔ कैलैकि तुमुऐ परमेश्‍वरा माथै विश्वास कियौ कि तिणिऐ मसीह आपणी शक्ति रै ज़ौरिऐ मौरै औन्दै मांझ़िया कु ज़िउंदौ कियौ आ। "
COL,2,13,ज़ेबी तुमै आपणै गुनाह बिण खतना रै बपतिस्मा कु पैहलै तुमारौ आच़्छ़ौ च़ाल-च़लण मौरौ औन्दौ थौ परमेश्‍वरै तुमारै सारै गुनाह माफ कौरीयौ तुमै मसीह आइलै ज़िउंदै कौरी गौऐ। 
COL,2,14,परमेश्‍वरै सै गुनाह रै आरोप क्रुसा माथै परेगै लाइयौ मिटाई गौऐ ज़ो मुसा रै नियम नाईं मानणै री वज़ाह कु आमुदी थै लागै औन्दै। 
COL,2,15,"और तिणीऐ मसीही रै क्रुसा माथै मौरणै रै ज़ौरिऐ सण्सारा रै अधिकारी और हुकुमत हौराइयौ सै सारेऊ मांझ़िऐ बेइज़्ज़त किऐ, और तिऊंकु ज़ीतीयौ बौड़ी खुशी मौनाई। "
COL,2,16,"एथीलै कोई भी तुमारौ इणै बोलीयौ, कि तुमुऐ का खाणौ-पिणौ आ, या साज़ौ मौनाउणौ, या नौईं ज़ूना रौ साज़ौ मौनाउणौ, या आरामा रै दिना रै बारै दी फैसलौ ना कौरालौ। "
COL,2,17,"कैलैकि इऐ सौभी नियम छ़ांई ज़िणै ई, पर सौच़्च़ाई ता मसीह दी आ। "
COL,2,18,"केज़ौ आदमी ज़ुण झ़ुठौ निउल़ौपन और सौरगदूता री पुज़ा दी आ लागौ औन्दौ, तुमु तुमारै इनामा कु दूर ना कौरा। इणौ आदमी दर्शण देखणै दी आ लागौ औन्दौ। पर एऊ सब बकवास आ कैलैकि तिउंरै दिमाग मतलबी इच़्छ़ा कौरी भौरुऐ औन्दै। "
COL,2,19,"और सै लोग यीशु मसीह आइलै मिलियौ नाईं रौउंदै ज़ुण पुरै शरीरा रौ मूंड आ। ज़िणौ मूंड पुरौ शरीर च़ौलावा तिणी ई यीशु मसीह आपणै सारै लोगु च़ौलावा, ताकी सै मिली-ज़ुलियौ कौट्ठै रौआ और बौड़दै रौआ, ज़िणौ शरीरा री सारै ज़ोड़ और नौसै शरीर पाकड़ी छ़ाड़ाई और परमेश्‍वरा री तौरफा कु बौड़दै थाका ई लागी। "
COL,2,20,"ज़ेबी ओउलै तुमारौ पाप वाल़ौ च़ाल-च़लण मसीहा आइलै मौरी गौ आ, ता तुमुकै इऐं दुनिया रै नियमा रौ पालन कौरणै री कोई ज़ुरत नाईं आ। एथीलै आबै भी तुमै इऐं दुनिया रै नियम कैलै माना ई, एथ कौरी लागा कि तुमै औज़ौ भी दुनिया रै बौशा दी ई। "
COL,2,21,"ज़िणौ कि “एऊ नाईं छ़ूंइणौ,” “तेस नाईं च़ाखियौ,” और “तेसदी हाथ ना लाइयौ।” "
COL,2,22,कैलैकि इऊं सारै नियम बार-बार इस्तेमाल कौरीयौ कोई फाइदौ नाईं। कैलैकि इऐ लोगु रै हुकमा और शिक्षा रै मुताबिक ई। 
COL,2,23,"इऐ नियम एक ठीक बाटा दी निणै वाल़ै ज़िणै दिशा ई, सै इऐ ई, ज़ौबरिऐ सै परमेश्‍वरा री भौक्ती रै ज़ौरिऐ, तिउंरी देखाउटी निउल़ौपन और सै आपणै शरीरा आइलै बुरौ बरताव कौरा ई, पर इदरा झ़ाऊं कि ज़ेबी लोग इऊं नियम माना ई तैबै भी लोग आपणै पाप वाल़ौ च़ाल-च़लण नाईं रोकी बौल़दै। "
COL,3,1,"तुमै मसीह आइलै मौरै औन्दै मांझ़िया कु ज़िउंदै हुऐ, ता ज़ो परमेश्‍वरै तुमुलै सौरगा दी आ छ़ाड़ौ औन्दौ तिउंरी आश छ़ाड़ौ, ज़िऐ मसीह आज़ भी आ और परमेश्‍वरा री सुल़टी बियै बोशौ औन्दौ आ। "
COL,3,2,"धौतरी माथै री नाईं पर सौरगा री च़िज़ेऊ माथै आश छ़ाड़ौ, "
COL,3,3,"कैलैकि तुमै ता आपणै पाप वाल़ै च़ाल-च़लणा लै मौरी गौऐ, और तुमारी ज़िन्दगी मसीह आइलै परमेश्‍वर दी छ़िपी गोई आ। "
COL,3,4,"मसीह ज़ुण आमुलै नौईं ज़िन्दगी दिया आ, ज़ेबी सेऊ धौतरी माथै वापिस आशा आ, तैबै तुमै भी तेस आइलै दिशणै ई और तेसरी महिमा रै हिस्सेदार हुणै ई। "
COL,3,5,"एथीलै तुमै तिऊं बुरै काम कौरणै पोरु छ़ाड़ौ ज़ो तुमारै पाप वाल़ै च़ाल-च़लणा दी ज़ुड़ै औन्दै, ज़ो धौतरी माथै ई, मतलब गान्दै काम, अशुद्धता, दुष्टवाल़ै काम, बुरी लालसा। और लाल़च़ी ना बौणौ ज़ो मूर्ती पुज़णै रै बराबर आ। "
COL,3,6,"कैलैकि लोग इणै बुरै काम कौरा ई, एथीलै परमेश्‍वर तिउलै कठिण सौज़ा दिया आ। "
COL,3,7,"और तुमै भी, ज़ैबै इऊं बुराई दी ज़िन्दगी बितावा थै, ता इणौ कौरा थै। "
COL,3,8,"पर आबै तुमै भी इऊं सौभी रै मतलब, रोश, भौरी रोश, बैर भाव, बुराई, और गाल़ी भौकणौ इऐ सौभी बुशै पोरु छ़ाड़ौ। "
COL,3,9,"एकी दुजै आइलै झ़ूठ नाईं बोलौ कैलैकि तुमुऐ आपणौ पुराणौ पाप वाल़ौ च़ाल-च़लण और सारै बुरै काम पोरु छ़ाड़ी गौऐ, "
COL,3,10,और आबै तुमुऐ नौंवौ बरताव अपणाई गौ आ इयौ आपणै चाणनै वाल़ै ज़िणौ बौणदै रौआ और तेस आच़्छ़ै कौरी सौमझ़ा आ। 
COL,3,11,"एज़ी ताइंऐ तिऊंदी ना ता युनानी रौऔ, ना यहुदी, ना खतना, ना बिण खतना रौ, ना परदेशी, ना स्कूती, ना गुलाम और ना आज़ाद आदमी सिरफ मसीह सारेऊ कु महान आ और सेऊ आमु सौभी दी ज़िवा आ। "
COL,3,12,"एथीलै परमेश्‍वरै तुमै तेसरै पवित्र लोग हुणा लै च़ुनै ई और सेऊ तुमु कु प्यार कौरा आ, तुमै बौड़ी दया, और भौलाई, और निउल़ौपन, और कौउंल़ौपन, और सहनकौरनौ धारण कौरौ। "
COL,3,13,"और अगर कासी रौ कासी माथै आरोप लाइणा रौ कोई कारण, ता एकी दुजै सैहन कौरौ, और एकी दुजै रै गुनाह माफ कौरौ: ज़िणौ प्रभुऐ तुमारै गुनाह माफ कियै ई, तिणी ई तुमै भी कौरौ। "
COL,3,14,और सौभी कु ज़ुरुरी आ कि तुमु दी एकी दुजै लै प्यार हुणौ च़ांई इणै कौरी तुमै आच़्छ़ा कौरी एकजुट रौआ ई। 
COL,3,15,ज़ो शान्ति मसीह दिया आ तिऐं आपणै ज़िवा दी राज़ कौरणै दैऔ कैलैकि तुमै सारै एकी शरीरा रै आंग ई और तुमै सारै एकी दुजै आइलै शान्ति दी रौइणा लै ई औटाऐ औन्दै। 
COL,3,16,"मसीहा रै वचन आपणै ज़िवा दी आच़्छ़ा कौरी बौसणै दैऔ। और आच़्छ़ै ज्ञाना आइलै एकी दुजै कै शिखाऔ, और खौबरदार कौरौ, और आपणै-आपणै ज़िवा दी दया आइलै परमेश्‍वरा कालै भजन और स्तुति रै गीत और आत्मा रै गीत गाऔ। "
COL,3,17,"और बुशा कौरीयै कामा कौरी ज़ो कुछ़ भी कौरौ सारौ कुछ़ प्रभु यीशु रै नावां कु कौरौ, और प्रभु यीशु रै ज़ौरिऐ परमेश्‍वर बाबा रौ धन्यबाद कौरौ "
COL,3,18,"ओ बोउटीउओ, ज़िणौ प्रभु दी ठीक आ, तिणी ई आपणै-आपणै बोउटै री शुणौ। "
COL,3,19,"ओ बोउटेउओ, आपणी-आपणी छ़ेउड़ी कु प्यार छ़ाड़ौ, और तिऊं आइलै निउलै कौरी रौ। "
COL,3,20,"ओ लोल़ड़ेऊ ओ, सौभी बुशै दी आपणै-आपणै मां-बाबा रौ हुकमा रौ पालन कौरौ, कैलैकि प्रभु एथकु खुश औआ ई, "
COL,3,21,"ओ लोल़डै वाल़ेऊ ओ, आपणै-आपणै लोल़डेऊ तंग नाईं कौरौ, इणौ नाईं च़ांई हुऔ कि तिउंरी हिम्मत चुटा। "
COL,3,22,"ओ नुकरौ, ज़ो धौतरी माथै तुमारै मालिक ई सौभी बुशु दी तिऊंरौ हुकम मानौ, लोगु खुश कौरना लै नाईं, पर सौच़्च़ाई और परमेश्‍वरा रै डौरा कु। "
COL,3,23,"और ज़ो कुछ़ तुमै कौरा ई, पुरै ज़िवा कौरी कौरौ, इणौ ज़ाणीयौ कि लोगु लै नाईं पर प्रभु कालै कौरा ई। "
COL,3,24,कैलैकि तुमै ज़ाणाई कि तुमुलै एथरै बौदल़ै प्रभु कु इनाम मिला आ। तुमै प्रभु मसीहा री सेवा कौरा ई। 
COL,3,25,कैलैकि परमेश्‍वर तिउंलै सौज़ा दिया आ ज़ो बुरौ कौरा आ। परमेश्‍वर कासी रौ भेद-भाव नाईं कौरदौ। 
COL,4,1,"ओ मालिकुओ, आपणै-आपणै नुकरु आइलै फैसलौ और तिऊं आइलै ठीक रौऔ, इणौ सौमझ़ियौ कि सौरगा दी तुमारौ भी एक मालिक आ। "
COL,4,2,"लगातार प्राथना कौरदै थाकौ लागी, और धन्यबादा आइलै तेसदी खौबरदार रौऔ। "
COL,4,3,"और एथीई आइलै आमुलै भी प्राथना कौरदै थाकौ लागी, कि परमेश्‍वर आमुलै वचन शुणाउंणा लै मौकौ दिया, कि आमै मसीहा रै तेस भेदा रै बारै दी सौमझ़ाई बौल़ु ज़ेथरी वज़ाह कु हाऊं ज़ेला दी ऊ, "
COL,4,4,और प्राथना कौरौ कि हाऊं मसीह रौ परचार साफ-साफ और खुलैआम कौरी बौल़ु। 
COL,4,5,ताकी तुमै बौगत किमती सौमझ़ियौ इणौ देखाऔ कि तुमै विश्वासी ई। 
COL,4,6,"तुमारी बुशै-धाशै सौदा निउलै कौरी और भौलाई री हुणी च़ांई, कि तुमुकै हर आदमी लै आपणै विश्वासा रै बारै दी ठीक-ठीक ज़वाब दैणौ आशा। "
COL,4,7,"प्यारै विश्वासी भाई और विश्वास वाल़ौ सेवक, तुखिकुस, ज़ो प्रभु दी मुं आइलै साथी आ, मेरी सारी बुशै तुमुलै बोलाई। "
COL,4,8,"सेऊ मुंइऐ एथीलै तुमु काऐ भेज़ौ आ, कि तुमुकै आमारी हालती रौ पौतौ च़ांई लागौ और सेऊ तुमारौ विश्वास मज़बूत कौरा। "
COL,4,9,"और तेस आइलै उनेसिमुसा लै भी भेज़ौ आ ज़ो विश्वास वाल़ौ आ और आच़्छ़ौ विश्वासी भाई और सेऊ तुमारै गांवा रौ आ, इऐ तुमुकै इदरा री सारी बुशै बोलाई। "
COL,4,10,"अरिस्तर्खुस, ज़ो मुं आइलै ज़ेला दी आ, और मरकुस ज़ो बरनबासा रौ भाई लागा आ (हाऊं ज़ाणाऊ कु मरकुसा रै बारै दी तुमुकै पैहलै ओउलै बोली गौ आ अगर सेऊ तुमु काऐ आशा लौ, ता तेस आइलै आच़्छ़ा कौरी रौइयौ), "
COL,4,11,"और यीशु ज़ासलै लोग यूस्तुस बोलाई, तुमुलै ढाल कौरा आ। यहुदी विश्वासिऊ मांझ़िया कु सिरफ इऐ चीन आदमी परमेश्‍वरा रै राज़ा कालै मैरै साथी ई ज़ुण मुलै हिम्मत दियाई। "
COL,4,12,"इपफ्रास ज़ो तुमारै गांवा रौ आ और मसीहा रौ सेवक आ, तुमुलै ढाल कौरा आ। और सेऊ सौदा तुमुलै ज़िवा लाइयौ प्राथना कौरा आ, ताकि तुमै पाक्कै हुइयौ पुरै विश्वासा आइलै परमेश्‍वरा री इच़्छ़ा माथै टेकी रौआ। "
COL,4,13,हाऊं तेसरौ गवाह ऊ कि सेऊ तुमु कालै और लौदीकिया और हियरापुलिसवाल़ैऊ लोगु लै ज़िवा लाइयौ प्राथना कौरा आ। 
COL,4,14,आच़्छ़ौ वैध लुका और देमास तुमुलै ढाल कौरा ई। 
COL,4,15,लौदीकिया शैहरा रै विश्वासी भाईऊ और बौइणिऊ लै और नुमफास और तिऊं रै घौरा री कलिसिया लै ढाल बोलीयौ। 
COL,4,16,"और ज़ेबी इऐ चिट्ठी तुमारै काऐ पौड़िया ली, ता इणौ कौरीयौ कि लौदीकिया शैहरा री कलिसिया दी भी च़ांई पौड़ी, और सै चिट्ठी ज़ो लौदीकिया कु आ आशै औन्दी तिऐं तुमै भी पौड़ीयौ। "
COL,4,17,"तैबै अरखिप्पुस कु बोलीयौ कि ज़ो सेवा प्रभु दी ताउंलै देई औन्दी आ, तिऐं सेवा आच़्छ़ै कौरी पुरी कौरीयौ। "
COL,4,18,हाऊं पौलुस आपणै हाथा कौरी इऐं चिट्ठी दी तुमुलै ढाल लिखाऊ। याद छ़ाड़ेऊ कि हाऊं ज़ेला दी ऊ और मुलै प्राथना कौरौ। तुमु माथै परमेश्‍वरा री बौड़ी दया थाका औन्दै लागी। आमीन। 
1TH,1,1,"इऐ चिट्ठी पौलुस और सिलवानुस और तीमुथियुसा री तौरफा कु आ। आमै इऐं चिट्ठी थिस्सलुनीकियों री कलिसिया लै लिखी ई, ज़ो बाब परमेश्‍वर और प्रभु यीशु मसीहा दी ई। परमेश्‍वरा री तौरफा कु तुमुलै बौड़ी दया और शान्ति मिलदै थाका लागी। "
1TH,1,2,"आमै आपणी प्राथना दी तुमु याद कौरी और सौदा तुमु सौभीऊ रै बारै दी परमेश्‍वरा रौ धन्यबाद कौरी ई, "
1TH,1,3,"आमै सौदा आमारै बाब परमेश्‍वरा काऐ तुमारै विश्वासा रै काम, प्यारा री मैहनत और आमारै प्रभु यीशु मसीहा दी तुमारी आशा री सौबर याद कौरी ई। "
1TH,1,4,"ओ मैरै प्यारै साथी विश्वासिउओ, परमेश्‍वरा रै प्यारै लोगुओ, आमै ज़ाणी ई कि तुमै परमेश्‍वरै आपणै लोग हुणा लै च़ुनै औन्दै ई "
1TH,1,5,"कैलैकि आमारै प्रभु यीशु मसीह री खुश-खौबरी तुमु काऐ ना सिरफ बोलीयौ, पर पवित्र आत्मा री शक्ति और बौड़ै विश्वासा कौरीऐ पौउंच़ौ आ। तुमै ज़ाणाई कि ज़ेबी आमै तुमु आइलै थै ता आमुऐ तुमारै भौलै लै तुमु माझ़िऐ किणी ज़िन्दगी जीई आ। "
1TH,1,6,"तुमै बौड़ी मुसीबता दी, पवित्र आत्मा री खुशी आइलै, वचन मानियौ आमारी और आमारै प्रभु री ज़िणी ज़िन्दगी ज़िउंदै लागै। "
1TH,1,7,ज़ेथरौ नौतिज़ौ इणौ हुऔ कि तुमै मकिदुनीया और अखाया रै सारै विश्वासिउ लै मिसाल बौणै। 
1TH,1,8,"तुमारै ज़ौरिऐ भेज़ौ औन्दौ परमेश्‍वरा रौ वचन ना सिरफ मकिदुनीया और अखाया परदेशा दी शुणाऔ, पर परमेश्‍वरा माथै ज़ो तुमारौ विश्वासा आ तेथरी खौबर भी सारी ज़ागाह दी फैअली गोई आ, कि आमुकै औज़ौ कुछ़ बोलणै री ज़रुरता ना पौड़ी। "
1TH,1,9,"कैलैकि सै आपु ई आमारै बारै दी बोलाई कि ज़ेबी आमै तुमु काऐ आशै ई ता तुमुऐ आमारौ स्वागत किणी इज़्ज़ती कौरी कियौ आ। और इणौ भी कि तुमै किणै मूर्ती पुज़णै कु दूर हुइयौ परमेश्‍वरा भिलै फिरेई, ताकी ज़िउंदै और सौच़्च़ै परमेश्‍वरा री सेवा कौरा। "
1TH,1,10,"और परमेश्‍वरा रौ छ़ोहरु सौरगा माथा कु वापिस आशणै रौ इन्तज़ार कौरदै थाकौ लागी ज़ुण परमेश्‍वरै मौरै औन्दै मांझ़िआ कु ज़िउंदौ कियौ आ, मतलब कि यीशु ज़ुण आमु हुणै वाल़ै फैसलै कु बौच़ावा सा। "
1TH,2,1,"ओ मैरै प्यारै साथी विश्वासिउओ, तुमै आपु ई ज़ाणाई कि आमारौ तुमु काऐ आशणौ फाइदा रौ काम हुऔ आ, "
1TH,2,2,"ज़िणौ कि तुमै आपु ई ज़ाणाई कि पैहलै फिलिप्पी गांवा दी दु:ख उठाउणै और बुरौ बरताव सहन कौरना माथै भी आमारै परमेश्‍वरै आमुलै एती हिम्मत देई, कि आमै परमेश्‍वरा री खुश-खौबरी तुमारै इलाकै दी भौरी विरोधा मांझ़िऐ भी तुमुकै शुणाई। "
1TH,2,3,कैलैकि आमारी शिक्षा ना ता धोखै री और ना गलत इरादै री और ना ता ठगबाज़ी री आ। 
1TH,2,4,"पर ज़िणौ परमेश्‍वरै आमुकै इणै लायक सौमझ़ियौ खुश-खौबरी सौंभाल़ी आ, आमै तिणी ई परचार कौरी ई, एथीलै आमै लोगु नाईं पर परमेश्‍वर, ज़ुण आमारौ ज़िऊ पौरखा सा खुश कौरी ई। "
1TH,2,5,"तुमै ज़ाणाई आमै ना ता केबी हेरा-फेरी वाल़ी बुशै लाई थै, और ना ता आमै तुमु कु मिलणै रौ लोभ-लाल़च़ कौरा थै, एज़ी बुशा रौ परमेश्‍वर गवाह सा। "
1TH,2,6,"हालांकी आमै मसीह रै प्रेरित हुणै री वज़ाह कु तुमु माथै भार पाई बौल़ी थै, तैबै भी आमुऐ तुमु कु और कास ओरी कु इज़्ज़तमान नाईं च़ाई थै, और ना तुमु कु, और ना ओरी कासी कु। "
1TH,2,7,"पर ज़िणै कौरी मां आपणै लोल़डेऊ री देखभाल़ कौरा सा, तिणौ ई आमुऐ भी तुमु मांझ़िऐ रौइयौ प्यार देखाल़ौ आ। "
1TH,2,8,"और तिणी ई आमै तुमारी बौड़ी इच़्छ़ा कौरीयौ ना सिरफ परमेश्‍वरा री खुश-खुशी री खौबरी माथै आपणी ज़ान दैणा लै भी तुमुलै तैयार थै, एथलै कि तुमै आमारै भौरी प्यारै हुई गोऐ थै। "
1TH,2,9,"कैलैकि ओ मैरै प्यारै साथी विश्वासिउओ, तुमै आमारी मैहनत और कौष्ट याद छ़ाड़ाई। आमुऐ एथीलै राची-दिनै काम धान्धौ कौरीयौ तुमु मांझ़िऐ परमेश्‍वरा री खुश-खौबरी रौ परचार कियौ आ कि तुमु मांझ़िऐ कासी माथै भी भार ना पौड़ा। "
1TH,2,10,"तुमै आपु ऊ गवाह ई, और परमेश्‍वर भी गवाह आ कि तुमु सारै विश्वासिऊ आइलै आमारौ च़ाल-च़लण किणौ पवित्र, धार्मिक और बेकसूर रौ आ "
1TH,2,11,"तुमै ज़ाणाई कि ज़िणौ बाब आपणै छ़ोहरु आइलै बरताव कौरा, तिणी ई आमै भी तुमु मांझ़िऐ हर एकी लै शिक्षा दिया थै, और शान्ति दिया थै, और सौमझ़ाई थै "
1TH,2,12,"ताकि तुमारै च़ाल-च़लना कौरी परमेश्‍वरा लै इज़्ज़त मिला, ज़ुण तुमु आपणै राज़ा दी और महिमा दी औटावा सा। "
1TH,2,13,"एथीलै आमै भी परमेश्‍वरा रौ धन्यबाद सौदा कौरी कि ज़ैबै आमारै ज़ौरिऐ परमेश्‍वरा री खुश-खौबरी तुमुऐ शुणी, तुमुऐ सेऊ लोगु रौ नाईं बल्कि परमेश्‍वरा रौ वचन सौमझ़ियौ मानौ आ, ज़ो खौबर सौच़्च़ी परमेश्‍वरा री तौरफा कु आ। और सेऊ आपणै वचना रै ज़ौरिऐ, तुमारी ज़िन्दगी दी, काम कौरा सा, कैलैकि तुमै मसीह माथै विश्वास कौरा ई,। "
1TH,2,14,"एथीलै तुमै, ओ मैरै प्यारै साथी विश्वासिउओ, परमेश्‍वरा री तिऊं कलिसियाऊ री ज़िणी च़ाल-च़ालदै लागौ और इऊं यहुदिया दी मसीह यीशु दी आ, कैलैकि तुमुऐ भी आपणै लोगु कु तिणौ दु:ख झ़ेलौ थौ। "
1TH,2,15,"ज़ुणिऐ प्रभु यीशु और भविष्यवक्ता भी झ़ांगै और आमै भी सताऐ, और परमेश्‍वर तिऊंकु खुश नाईं, और सै सारै आदमी रौ विरोध कौरा ई, "
1TH,2,16,और सै दुज़ी ज़ाती कु तिंउरै छ़ुटकारै लै बुशै लाइणै कु आमु रोका ई। इणै कौरी सै सौदा आपणै पापा रौ घौड़ौ भौरदै थाका ई लागी। और आबै आखरी दी परमेश्‍वर तिउंलै ज़रूर सौज़ा दैणै वाल़ौ आ। 
1TH,2,17,"ओ मैरै प्यारै साथी विश्वासिउओ, ज़ैबै आमै थोड़ै बौगता लै, तुमु आइलै नाईं थै पर आमै रोज़ तुमारै बारै दी सुंच़ा थै, ता आमुऐ बौड़ी च़ाहा कौरी तुमु कु मिलणा लै ओर भी भौरी कोशिष की। "
1TH,2,18,"एथीलै आमुऐ, खास कौरी मुंई पौलुसै, एकी बारै नाईं बल्कि कई बारै तुमु काऐ आशणौ च़ाऔ, पर शैतानै आमै तुमु काऐ दुबारौ आशणै नाईं दै। "
1TH,2,19,आमारी आशा या बौड़ी खुशी या बौड़ाई रौ मुकुट कुण आ? का आमारै प्रभु यीशु रै आशणा रै बौगता दी तेसरै सामनै तुमै नाईं औन्दै? 
1TH,2,20,आमारी बौड़ाई और बौड़ी खुशी तुमै ऐ ई। 
1TH,3,1,"एथीलै ज़ैबै आमुकै रौउऔ नाईं ता आमुऐ इणौ सुंच़ौ कि एथेंस शैहरा दी एखुली रौउलै, "
1TH,3,2,"और आमुऐ तीमुथियुस, ज़ो मसीहा री खुश-खौबरी दी आमारौ भाई और परमेश्‍वरा रौ सेवक आ, एथीलै तुमु काऐ भेज़ौ कि तुमु विश्वासा दी मज़बूत कौरा, ताकी तुमारौ विश्वास यीशु मसीह दी लगातार बौणी रौआ, "
1TH,3,3,कि कोई भी इऊं मुसीबता री वज़ाह कु यीशु मसीह माथै विश्वास कौरणौ ना च़ांई छ़ाड़ौ। कैलैकि तुमै आपु ज़ाणाई कि आमु सारेउऐ इणी मुसीबत झ़ेलणी जा ई। 
1TH,3,4,"कैलैकि पैहलै, ज़ेबी आमै तुमारै काऐ थै ता तुमुलै बोला थै कि आमु मुसीबत जा ई झ़ेलणी, और इणौ ई हुऔ, ज़िणौ कि तुमै ज़ाणा भी ई। "
1TH,3,5,"एज़ै कारणै ज़ैबै मुकै तौंइऐ रौउऔ नाईं, ता तुमारै विश्वासा रै हाल ज़ाणना लै मुइंऐ तीमुथियुस भेज़ौ, कि इणौ ना च़ांई हुऔ कि परखणै वाल़ै शैतानै तुमै पौरखै औलै, और आमारी मैहनत बेकार हुआ। "
1TH,3,6,"पर इबी तीमुथियुसै ज़ो तुमारै काऐ कु आमु काऐ आशौ आ, तुमारै विश्वासा री और प्यारा री खुश-खौबरी शुणाई और एज़ी बूश भी शुणाई कि तुमै सौदा प्यारा आइलै आमु याद कौरा ई, और आमु देखणा री आश छ़ाड़ाई, ज़िणौ कि आमै भी तुमु देखणा री आश छ़ाड़ी ई। "
1TH,3,7,"और एथीलै ओ मैरै प्यारै साथी विश्वासिउओ, आमुऐ आपणै सारै दु:ख और मुसीबता दी तुमारै मज़बूत विश्वासा रै बारै दी ज़ो यीशु माथै आ शुणीयौ भौरी खुशी पाई। "
1TH,3,8,कैलैकि आबै अगर तुमै प्रभु दी टेकी रौआ लै ता आमारौ हौसलौ बौड़ा आ। 
1TH,3,9,"और ज़िणी खुशी आमुकै तुमु कु ज़ुण आपणै परमेश्‍वरा रै सामनै आ, तेथरै बौदल़ै आमै तुमारै बारै दी किणी रीती कौरी परमेश्‍वरा रौ धन्यबाद कौरुलै? "
1TH,3,10,आमै राची-दिनै तुमुलै भौरी प्राथना कौरी ई कि तुमु कु तौंइऐ मिलु लै और तुमारै विश्वासा री कामी पुरी कौरी। 
1TH,3,11,आमै प्राथना कौरी की आमारौ बाब परमेश्‍वर और आमारौ प्रभु यीशु मसीह तुमु काऐ आशणै दी आमारी मज़द और अगुवाई कौरा। 
1TH,3,12,"और प्रभु इणौ कौरा कि ज़िणौ आमै तुमु आइलै प्यार कौरी सी, तिणौ ई तुमारौ प्यार भी आपु मांझ़िऐ और सारेउ लोगु आइलै बौड़ा, और तरक्की कौरदै थाका लागी, "
1TH,3,13,ताकि सेऊ तुमारौ मन इणौ टेकावा कि ज़ेबी आमारौ प्रभु यीशु आपणै सारै पवित्र लोगु आइलै दुजी बारै वापिस आशा और तुमै आमारै परमेश्‍वर और बाबा रै सामनै पवित्रता दी बेकसूर बौणा। 
1TH,4,1,"आखरी दी ओ मैरै प्यारै साथी विश्वासिउओ, आमै तुमु कु औरज़ कौरी ई, और तुमु प्रभु यीशु दी सौमझ़ाई ई। तुमै यीशु रै नावां दी इणी ज़िन्दगी ज़िऔ ज़ो परमेश्‍वर खुश कौरा आ और ज़िणौ आमुऐ तुमुकै शिखाऔ भी आ। ज़िणौ तुमै पैहलै ओउलै कौरा भी ई, और तिणौ ई तौंइऐ भी बौड़दै थाकौ लागी। "
1TH,4,2,"तुमुकै सै हुकम ता पौतौ ई, ज़ो आमुऐ तुमुकै प्रभु यीशु री तौरफा कु दै ई। "
1TH,4,3,"कैलैकि परमेश्‍वरा री इच़्छ़ा एज़ी आ कि तुमै पवित्र बौणौ, यानी कि गान्दै कामा कु बौच़ी थाकौ, "
1TH,4,4,एथकु बौच़णा लै तुमु मांझ़िया कु हर एक आदमी आपणौ शरीर आपणै वशा दी छ़ाड़नौ शिखा और आपणी बोउटी आइलै पवित्रता और इज़्ज़ता कौरी रौआ। 
1TH,4,5,"तुमै गान्दै कामा री इच़्छ़ा दुज़ी ज़ातिऊ रै लोगु ज़िणी नाईं कौरणी च़ांई, ज़ो परमेश्‍वर नाईं ज़ाणदै। "
1TH,4,6,"आपणै शरीरा री इच़्छ़ा लै कोई भी आपणै विश्वासी भाई लै धोखौ ना दिया लौ, और ना तेस माथै च़ाल-च़ाला लौ, कैलैकि प्रभु यीशु इऊं सारी बुशु री वज़ाह कु तिउंलै सौज़ा दिया आ। ज़िणौ कि आमुऐ पैहलै भी बोलौ और च़ितलाऔ भी आ। "
1TH,4,7,कैलैकि परमेश्‍वरै आमै अशुद्ध ज़िन्दगी ज़िउणा लै नाईं पर पवित्र ज़िन्दगी ज़िउणा लै ई औटाऐ औन्दै। 
1TH,4,8,"एज़ै कारणै ज़ुण इऊं नियमा रै मुताबिक आपणी ज़िन्दगी ज़िउणा लै इनकार कौरा सा, सेऊ आदमी रौ नाईं पर परमेश्‍वरा रौ इनकार कौरा आ, ज़ुण आपणी पवित्र आत्मा तुमुलै दिया सा। "
1TH,4,9,"पर विश्वासी भाईच़ारै रै प्यारा रै बारै दी इणौ ज़रूरी नाईं कि हाऊं तुमुलै कुछ़ लिखु, कैलैकि आपु मांझ़िऐ प्यार छ़ाड़णौ तुमुऐ आपु ई परमेश्‍वरा कु शिखौ आ। "
1TH,4,10,"सारै मकिदुनीया रै विश्वासी भाईऊ आइलै इणौ भी च़ांई हुऔ। पर ओ मैरै प्यारै साथी विश्वासिउओ, आमै तुमु सौमझ़ाई कि औज़ौ भी बौड़दै थाकौ लागी। "
1TH,4,11,ज़िणै आमुऐ तुमै सौमझ़ाऐ ई आ इणी ई च़ुटुकच़ार रौइणै और आपणौ-आपणौ काम काज़ कौरणै और आपणै-आपणै हाथा कौरी कौमाउणै री कोशिष कौरौ। 
1TH,4,12,"ताकी अविश्वासी आइलै इज़्ज़त-माना कौरी बरताव कौरौ, तैबै तुमुलै केज़ी भी च़िज़ा री कामी ना औन्दी। "
1TH,4,13,"ओ मैरै प्यारै साथी विश्वासिउओ, आमै नाईं च़ाहांदै कि तुमै तिंउरै बारै दी अणज़ाण रौ ज़ुण मसीह दी मौरै औन्दै ई। इणौ ना च़ांई हुऔ कि तुमै दुजेऊ बाशीऐ शोक कौरौ ज़ासकै आश ई नाईं। "
1TH,4,14,"कैलैकि अगर आमै विश्वास कौरी सी कि यीशु मौरौ भी और ज़िउंदौ भी हुऔ, और तिणौ ई परमेश्‍वर तिऊं भी ज़ेज़ै विश्वासी यीशु दी मौरी गोऐ परमेश्‍वर तिऊं यीशु आइलै वापिस आणा सा। "
1TH,4,15,"कैलैकि आमै प्रभु यीशु रै वचना रै मुताबिक तुमुकै इणौ बोली ई कि ज़ो आमै ज़िउंदै ई और प्रभु रै वापिस आशणै झ़ांऊ बौच़ी रौई ई, ता सै मौरै औन्दै विश्वासी आमुकु पैहलै प्रभु यीशु कु मिला ई, "
1TH,4,16,"कैलैकि प्रभु यीशु आपु ई सौरगा कु उतरा। सेज़ै बौगतै हाक, और परधान दूता हाक शुणीणी, और परमेश्‍वरा री कौरनाल़ फुकरिया, और ज़ेज़ै विश्वासी मसीह दी मौरै ई, सै पैहलै ज़िउंदै हुणेई। "
1TH,4,17,तेबी ज़ेज़ै आमै ज़िउंदै ई और बौच़ी थाकी ई तिऊं आइलै बादल़ा माथै उठाइयाई ताकी आसमाना दी प्रभु कु मिला लै। सेज़ै बौगता कु आमै सौदा प्रभु आइलै रौआ ई। 
1TH,4,18,एथीलै इऊं बुशु कौरी एकी-दुजै लै हौसलौ दैऔ। 
1TH,5,1,"पर ओ मैरै प्यारै साथी विश्वासिउओ, एथरी कोई ज़ुरत नाईं, कि प्रभु यीशु रै वापिस आशणै रै बौगत और तारीखा रै बारै दी तुमुलै कुछ़ लिखुलै। "
1TH,5,2,"कैलैकि तुमै आपु ई ठीक ज़ाणाई कि ज़िणौ राची च़ोर आशा सा, तिणौ ई प्रभु यीशु रौ आशणौ भी हुणौ आ। "
1TH,5,3,"ज़ेबी लोग बोलदै औलै लागै औन्दै कि “आमै ठीक ई, और कुछ़ भी डौर नाईं आसतौ,” ता तिऊं माथै एकी ई घौड़ी विनाश आशा सा, ज़िणी गौरकड़ी छ़ेउड़ी दी बेदण, और सै तिऊं बौड़ी मुसीबता कु केज़ी भी रीती कौरी नाईं बौच़णै। "
1TH,5,4,"पर प्यारै साथी विश्वासिउओ, तुमै न्यारै दी नाईं आसतै, कि सेज़ौ दीन तुमु माथै च़ोरा ज़िणौ आशा लौ। "
1TH,5,5,"कैलैकि तुमै प्याशै री, और दुसा री सन्तान ई, आमै ना ता राची रै और ना न्यारै री सन्तान ई। "
1TH,5,6,"एथीलै आमै अविश्वासिऊ बाशीऐ सुती ना थाका, पर उज़ीई ई और खौबरदार रौएऊ। "
1TH,5,7,"कैलैकि ज़ुण सुता ई, सै राची ई सुता ई, और ज़ुण शराब पिणै वाल़ै हुआई, सै राची ई माच़ा ई। "
1TH,5,8,"पर आमै ता दिना रै ई, विश्वास और प्यारा रौ रक्षा रौ कवच भिड़ीयौ और छ़ुटकारै री आशा रौ टोपौ भिड़ीयौ खौबरदार रौऔ। "
1TH,5,9,"कैलैकि परमेश्‍वरै आमै रोशा कौरी सौज़ा दैणा लै नाईं, बल्कि एथलै ई छ़ांटै औन्दै कि आमै आपणै प्रभु यीशु मसीह कु छ़ुटकारौ पाई लै। "
1TH,5,10,"सेऊ आमुलै एथीलै मौरौ, कि आमै च़ाऊ ज़िउंदै औलै, च़ाऊ मौरुलै, ता आमै सौदा तेसी आइलै ज़िवी ज़ेबी प्रभु यीशु वापिस आशा लौ। "
1TH,5,11,"एज़ै कारणै एकी दुजै लै हौसलौ दैऔ, और एकी दुजै री प्रभु यीशु रै विश्वासा री मज़बुती दी मज़द कौरौ, पर आच़्छ़ौ आ कि तुमै इणौ भी कौरदै थाका ई लागी। "
1TH,5,12,"ओ मैरै प्यारै साथी विश्वासिउओ, आमै तुमु कु औरज़ कौरी ई, कि ज़ेज़ै तुमु मांझ़िऐ मैहनत कौरा ई, और प्रभु दी तुमारै अगुवै ई, और तुमुलै शिक्षा दिआई, तिउंरी इज़्ज़त कौरौ और मानौ। "
1TH,5,13,और तिंउरै कामा री वज़ाह कु प्यारा आइलै तिऊं भौरी इज़्ज़ता रै लायक सौमझ़ौ आपु मांझ़िऐ मिली-ज़ुलियौ रौऔ। 
1TH,5,14,"और ओ मैरै प्यारै साथी विश्वासिउओ, आमै तुमु सौमझ़ाई ई, कि ज़ुण आल़सी बौणी गौऐ, तिऊं खौबरदार कौरौ, कायरु लै हिम्मत दैऔ, ज़ुण विश्वासा दी कमज़ोर ई तिऊं सौम्भाल़ौ, सारेउ आइलै सौबर छ़ाड़ौ। "
1TH,5,15,"खौबरदार रौऔ! कोई भी कास आइलै बुराई रै बौदल़ै बुराई ना कौरालौ, पर सौदा भौलाई कौरना लै त्यार रौआ, और आपु मांझ़िऐ सौभी आइलै सौदा भौलाई री कोशिष कौरौ। "
1TH,5,16,सौदा भौरी खुश रौऔ। 
1TH,5,17,हर बुशा दी प्राथना दी थाकौ लागी। 
1TH,5,18,सारी बुशु दी धन्यबाद कौरौ कैलैकि तुमुलै मसीह यीशु दी परमेश्‍वरा री एज़ी ई मौरज़ी आ। 
1TH,5,19,पवित्र आत्मा रै काम लोगु री ज़िन्दगी दी हुणै कु नाईं रोकौ। 
1TH,5,20,ज़ो भविष्यवाणी पौगड़ी हुई तिऊं तुमै बेकार ना ज़ाणौ 
1TH,5,21,"सारी बुशै पौरखौ, ज़ो बूश आच़्छ़ी आ तिऊं अपणाऔ "
1TH,5,22,हर रौंगा री बुराई कु बौच़ी थाकौ। 
1TH,5,23,"शान्ति रौ परमेश्‍वर आपु ई तुमु पुरी रीती कौरी पवित्र कौरा सा। और तुमारी आत्मा, प्राण और शरीर आमारै प्रभु यीशु मसीहा रै वापिस आशणै झ़ांऊ पुरै-पुरै और बेकसूर और सौंभाल़ी छ़ाड़ा। "
1TH,5,24,ज़ुणीऐ तुमै औटाएई सेऊ एस पुरौ भी कौरा कैलैकि सेऊ विश्वास वाल़ौ आ 
1TH,5,25,"ओ मैरै प्यारै साथी विश्वासिउओ, आमुलै प्राथना कौरौ। "
1TH,5,26,सारै विश्वासिऊ आइलै पवित्र ज़िवा कौरी गौल़ै मिलियौ ढाल कौरौ। 
1TH,5,27,"हाऊं तुमुलै प्रभु रौ हुकम दिआऊ, कि इऐं चिट्ठी सारै विश्वासी भाईऊ कै पौढ़ियौ शुणाएऊ। "
1TH,5,28,आमारै प्रभु यीशु मसीह री बौड़ी दया तुमु माथै औन्दै थाकाली लागी। 
2TH,1,1,"इऐ चिट्ठी पौलुस और सिलवानुस और तीमुथियुसा री तौरफा कु आ। आमै इऐं चिट्ठी थिस्सलुनीकियों शहरा री कलिसिया लै लिखी ई, ज़ो बाब परमेश्‍वर और प्रभु यीशु मसीहा दी ई। "
2TH,1,2,आमारै बाब परमेश्‍वर और प्रभु यीशु मसीहा री तौरफा कु तुमुलै बौड़ी दया और शान्ति मिलदै थाका लागी। 
2TH,1,3,"ओ मैरै प्यारै साथी विश्वासिउओ तुमारै बारै दी आमु सौदा परमेश्‍वरा रौ धन्यबाद च़ांई कौरणौ, और इणौ कौरणौ ठीक भी आ, एथीलै कि यीशु मसीह दी तुमारौ विश्वास भौरी आ लागौ औन्दौ बौड़दै, और तुमु सारेऊ रौ प्यार भी आपु मांझ़ी भौरी आ लागौ औन्दौ बौड़दै। "
2TH,1,4,"एथीलै आमै परमेश्‍वरा री कलिसिया रै विश्वासिऊ मांझ़िऐ तुमारै बारै दी घमण्ड कौरी ई कि ज़ेती ज़ोखिम और मुसीबत तुमै सहन कौरा ई, तिऊं सौभी दी तुमारौ सबर और विश्वास पौगड़ौ हुआ सा। "
2TH,1,5,"इऐ सारै परमेश्‍वरा रै सौच़्च़ै फैसलै रौ साफ सबूत आ कि तुमै परमेश्‍वरा रै राज़ा रै लायक बौणा, ज़ेथरी ताइंऐ तुमै दु:ख भी उठावा ई। "
2TH,1,6,"कैलैकि परमेश्‍वर सौदा सौच़्च़ौ फैसलौ कौरा आ, और सेऊ तिउंलै भी दु:ख दिआ, ज़ुणिऐ तुमुलै दु:ख दैऔ आ, "
2TH,1,7,"और सेऊ तुमुलै आराम दिया आ ज़ो तुमै इबी दु:ख ई सहन कौरदै लागै औन्दै, और आमुलै भी दिआ आ। इणौ तेबी हुणौ आ ज़ेबी प्रभु यीशु आपणै शक्तिशाल़ी दूता आइलै, धधकती ऐन्दी आगी आइलै सौरगा कु आशा लौ। "
2TH,1,8,और ज़ो परमेश्‍वर नाईं ज़ाणदै-प्राणदै और आमारै प्रभु यीशु मसीह री खुशी री खौबर नाईं मानदै तिउंलै सेऊ सौज़ा दिया सा। 
2TH,1,9,सै प्रभु रै सामनै कु और तेसरी शक्ति रै तेज़ा कु दूर हुइयौ सौदा लै विनाशा रौ डांड पा ई। 
2TH,1,10,"एऊ सेज़ै दिनै हुणौ सा, ज़ेबी प्रभु यीशु आपणै लोगु दी महिमा पाइंदै और सारै विश्वास कौरणै वाल़ेऊ दी हैरानी री वज़ाह हुणा लै आशा लौ। तुमै भी तेथदी शामिल ई कैलैकि तुमुऐ आमारी गवाही माथै विश्वास कियौ सा। "
2TH,1,11,"एथीलै आमै सौदा तुमुलै प्राथना भी कौरी ई कि आमारौ परमेश्‍वर तुमु इऐं बुलाहटा रै लायक सौमझ़ा, और सेऊ तुमारी हर भौली इच़्छ़ा शक्ति कौरी पुरौ कौरा और हर सेज़ौ काम पुरौ कौरा ज़ेज़ौ तुमारै विश्वासा रौ नौतिज़ौ आ। "
2TH,1,12,इणै कौरी आमारै प्रभु यीशु मसीह रै नावां लै तुमारै ज़ौरिऐ बौड़ाई मिला सा। और तुमुलै तेसरै ज़ौरिऐ इज़्ज़त मिला सा। इयौ सब कुछ़ आमारै परमेश्‍वर और यीशु मसीह री बौड़ी दया कौरी हुआ सा। 
2TH,2,1,"ओ मैरै प्यारै साथी विश्वासिउओ, आबै हाऊं तुमुलै आमारै प्रभु यीशु रै आशणै, और तेस काऐ आपणै कौठै हुणै रै बारै दी लिखणौ च़ाहा ऊ। "
2TH,2,2,"तुमै आपणै मौना दी फेटी ई दु:खी ना हुएऊ और डौरेऊ नाईं, अगर तुमै इणौ शुणा लै कि प्रभु यीशु मसीह रौ दीन आशी गौ आ। कुण आपणी भविष्यवाणी दी, आपणी शिक्षा दी, आपणी चिट्ठी दी इणौ बोलालौ मानौ कि ज़िणौ आमुऐ बोलौ आ। "
2TH,2,3,"इऊं गलत बुशु माथै बिल्कुल भी विश्वास नाईं कौरणौ ज़ो लोग तुमुकै एथरै बारै दी बोलाई, कैलैकि प्रभु यीशु मसीह रै वापिस आशणै कु पैहलै एक बौगत हुणौ आ ज़ेबी भौरी लोग परमेश्‍वरा रौ विरोध कौरा ई। अधर्मी आदमी पौगड़ौ हुणौ आ सेऊ एज़ौ आ ज़ासरौ नाष हुणौ ज़ुरुरी आ। "
2TH,2,4,सेऊ आपुलै बौड़ौ बौणा सा और हर च़िज़ा री बेइज़्ज़ती कौरा सा ज़ास लोग पुज़ा ई। इदरा झ़ांऊ कि सेऊ परमेश्‍वरा रै घौरा दी बोशियौ आपुलै परमेश्‍वर बौणा सा। 
2TH,2,5,"का तुमुकै याद नाईं आ कि ज़ेबी हाऊं तुमारै काऐ थौ, ता तुमु आइलै इणी बुशु थाका थौ लाइंदै लागी? "
2TH,2,6,तुमै इणौ भी ज़ाणाई कि सेऊ एज़ै बौगतै कुणीऐ आ आपणै बौशा दी छ़ाड़ौ औन्दौ कि सेऊ आपणै बौगता दी पौगड़ौ हुआ। 
2TH,2,7,कैलैकि इयौ अधर्मी आदमी पैहला कु च़ोरुइयौ काम कौरदै आ लागौ औन्दौ और इयौ तेबी झ़ाऊं च़ोरुई रौआ ई ज़ेबी झ़ाऊं तेस रोकणौ वाल़ौ पोरु ना हटावा लै। 
2TH,2,8,"तेभी ई सेऊ अधर्मी आदमी पौगड़ौ हुआ, ज़ास प्रभु यीशु आपणै मुआं कौरी फुकरियौ पोरु झ़ांगा, और आपणै आशणै वाल़ै तेज़ा कौरीऐ तेसरौ छ़ार चाणा। "
2TH,2,9,"सेऊ अधर्मी आदमी शैताना री शक्ति कौरी आशा सा। सेऊ सारै रौंगा री झ़ुठी तागत, और च़मतकार और हैरानी वाल़ै काम कौरा ज़ो लोगु इणै सुंच़णै माथै मज़बूर कौरा कि इयौ परमेश्‍वर आ ज़ो इऊं कामु कौरा आ। "
2TH,2,10,सेऊ सारै रौंगा रै बुरै काम कौरा और नाष हुणै वाल़ेऊ लै धोखौ दिया आ। कैलैकि तिंउऐ सौच़्च़ाई माथै विश्वास नाईं कियौ ज़ो तिऊं बौच़ाई सौका थी। 
2TH,2,11,"एज़ी वज़ाह कु परमेश्‍वर तिऊं इणी भटकाउणै वाल़ी शक्ति दी पा आ सा कि सै झ़ुठा माथै विश्वास कौरा, "
2TH,2,12,और ज़ेती लोगु कै पाप कौरणौ आच़्छ़ौ लागा सा और ज़ुण सौच़्च़ाई माथै विश्वास नाईं कौरदै सै सारै नाष हुणेई। 
2TH,2,13,"ओ मैरै प्यारै साथी विश्वासिउओ, आमारौ इदै तुमुलै परमेश्‍वरा काऐ धन्याबाद दैणौ ठीक आ, तुमै प्रभु रै प्यारै लोग ई, कैलैकि परमेश्‍वरै पैहला कु पवित्र आत्मा रै ज़ौरिऐ पापा कु अलग कौरीयौ मतलब सौच़्च़ाई दी तुमारै विश्वासा री वज़ाह कु छ़ुटकारै लै तुमै च़ुनी गौऐ ई। "
2TH,2,14,तिणिऐ तुमै आमारी खुश-खौबरी रै ज़ौरिऐ एथीलै औटाऐ कि तुमै बौच़ी रौआ ताकी तुमै तिऐं महिमा रै हिस्सैदार बौणा ज़ो परमेश्‍वरै आमारै प्रभु यीशु मसीह लै देई आ। 
2TH,2,15,"एथीलै ओ मैरै प्यारै साथी विश्वासिउओ, टेकी और मज़बूत रौऔ। ज़ो-ज़ो बुशै तुमुऐ च़ाऊ वचना रै ज़ौरिऐ या चिट्ठी रै ज़ौरिऐ आमुकु शिखी ई, तिऊं बुशै तुमै आपणै ज़िवा दी थांबी छ़ाड़ौ। "
2TH,2,16,"हाऊं प्राथना कौराऊ कि, आमारौ प्रभु यीशु मसीह आपु ई, और आमारौ बाब परमेश्‍वर, ज़ुणिऐ आमु आइलै प्यार कियौ आ और बौड़ी दया कौरी सौदा री शान्ति और आच़्छ़ी आश देई आ, "
2TH,2,17,तुमारै मौना दी शान्ति दिआ और तुमु सारै आच़्छ़ै कामा दी और वचना दी मज़बूत कौरा। 
2TH,3,1,"आखरी दी ओ मैरै प्यारै साथी विश्वासिउओ, आमुलै प्राथना कौरदै थाकौ लागी कि प्रभु रौ वचन इणौ शिगरी सारे दी फौइला और सारी ज़ागाह दी इज़्ज़ता आइलै अपणावा, ज़िणौ तुमु मांझ़िऐ हुऔ आ। "
2TH,3,2,और इणी प्राथना कौरौ कि परमेश्‍वर आमु बुरै और कौपटी लोगु कु बौच़ावा कैलैकि भौरी लोग एथ माथै विश्वास नाईं कौरदै। 
2TH,3,3,तुमै प्रभु माथै आच़्छ़ा कौरी विश्वास कौरी सौका ई। सेऊ तुमु मज़बुती कौरी टेकावा सा और तेस अधर्मी आदमी कु बौच़ाई छ़ाड़ा सा। 
2TH,3,4,"आमुऐ तुमुकै ज़ो कुछ़ कौरना लै बोलौ आ, तुमै तिणी ई कौरदै लागै औन्दै और कौरदै भी थाका ई लागी। "
2TH,3,5,परमेश्‍वरा रै प्यार और मसीहा रै सबरा री भिलै प्रभु तुमारै मौना री अगुवाई कौरा। 
2TH,3,6,"ओ मैरै प्यारै साथी विश्वासिउओ, आमै तुमुलै सेज़ै हक्‍का कौरीऐ हुकम देई ज़ो आमुकै प्रभु यीशु मसीहै दैऔ आ। कि तुमैं हर एक इणै भाई-बौइणी कु अलग रौऔ ज़ुण बुरी च़ाल-च़ाला ई और ज़ो शिक्षा तिणीऐ आमुकु शिखी आ तेथरै मुताबिक नाईं कौरदौ। "
2TH,3,7,"कैलैकि तुमै आपु ई ज़ाणाई कि किणी रीती कौरी आमु ज़िणी च़ाल-च़ालणी च़ांई, ज़िणी आमै भी तुमु आइलै आच़्छ़ी च़ाल च़ाली आ। "
2TH,3,8,और कासी री भी रोटी मुफ्ती ऐ नाईं खाई। पर मैहनती और कौष्टा कौरी राच-दीन धान्धौ कौरा थै कि तुमु कासी भी माथै भार ना पौड़ा। 
2TH,3,9,"इणौ नाईं कि आमुकै हक्क्क नाईं, पर एथीलै कि आमै आपु तुमुलै एक आच़्छ़ौ आदमी बौणी कि तुमै आमु ज़िणी च़ाल च़ाला। "
2TH,3,10,"कैलैकि ज़ेबी आमै तुमारै काऐ थै, तेबी भी इणी हुकम तुमुलै देई थै कि अगर कुण काम कौरणौ नाईं च़ाहा लै ता सेऊ रोटी भी नाईं खा लौ। "
2TH,3,11,"आमै शुणी ई कि कुछ़ लोग तुमु मांझ़िऐ बुरी च़ाल च़ाला ई, और कुछ़ काम नाईं कौरदै, पर दुजेऊ रै कामा दी हाथ पा ई। "
2TH,3,12,इणै लोगु लै आमै सेज़ै हक्‍का कौरी हुकम देई और सौमझ़ाई ज़ो आमुकै प्रभु यीशु दैऔ आ कि च़ुटुकच़ार कामा कौरीयौ आपणी मैहनता री रोटी खाआ लै। 
2TH,3,13,"तुमै ओ मैरै प्यारै साथी विश्वासिउओ, भौलाई कौरणै दी हिम्मत ना छ़ाड़ौ। "
2TH,3,14,"अगर कुण आमारी इऐं चिट्ठी री खौबर नाईं माना लौ, तेस माथै खास ध्यान छ़ाड़ौ, और तेस आइलै नाईं हाण्डौ, ताकी तेसरी बेइज़्ज़ती हुआ। "
2TH,3,15,"तैबै भी तेस आइलै आपणै दुश्मना ज़िणौ बरताव नाईं कौरौ, पर भाई ज़ाणियौ तेस सौमझ़ाऔ। "
2TH,3,16,हाऊं प्राथना कौराऊ कि प्रभु ज़ो शान्ति रौ मूल़ आ आपु ई तुमुलै सौदा सारै रौंगा री शान्ति दिआ। प्रभु तुमु सौभी आइलै साथा दी रौआ। 
2TH,3,17,मुंइऐ किणै बौड़ै-बौड़ै आखरु दी आपणै हाथा कौरी तुमुलै ढाल लिखौ आ। मेरी हर चिट्ठी री पैहच़ाण निशाण एऊ आ। मैरै लिखणै रौ इणौ तरिकौ आ। 
2TH,3,18,हाऊं इणी प्राथना कौराऊ कि आमारै प्रभु यीशु मसीहा री बौड़ी दया तुमु सौभी माथै औन्दै थाका लागी। 
1TI,1,1,"हाऊं पौलुस तुमुलै इऐं चिट्ठी लिखाऊ। ज़ुण आमारै छ़ुटकारै दैणै वाल़ै परमेश्‍वर और यीशु मसीह ज़ास माथै आमै आश छ़ाड़ी, तिउंरै हक्‍का कौरीऐ हाऊं यीशु मसीह रौ प्रेरित ऊ। "
1TI,1,2,"तीमुथियुसा रै नावां ई, ज़ुण विश्वासा ई मैरौ सौच़्च़ौ मांऊ आ, बाब परमेश्‍वर और आमारै प्रभु यीशु मसीह री तौरफा कु तुमुलै बौड़ी दया, कृपा और शान्ति मिलदै थाकाली लागी। "
1TI,1,3,"ज़िणौ मुंइऐ मकिदुनीया लै डेउंदी बारै तू सौमझ़ाऔ थौ, कि इफिसुसा ई रौइऔ कुछ़ लोगु खौबरदार कर कि सै बहकाउणै वाल़ी शिक्षा ना दिया, "
1TI,1,4,"तुमै तिऊं बणाउटी और बुज़ुर्गा री काअणिऊ माथै ज़िऊ ना लाएऊ, ज़ेथ कौरी झ़ौगड़ै हुआई, इणै झ़ौगड़ै कासी भी परमेश्‍वरा रै कामा कौरना लै मज़द नाईं कौरदै। इणौ काम तैबै हुई सौका सा अगर कुण परमेश्‍वरा माथै विश्वास कौरालै। हाऊं तुमुलै तौंइऐ सेज़ी बूश बोलाऊ ज़ेथरी मुइंऐ तुमु कु औरज़ कौरी थी। "
1TI,1,5,एस हुकम दैणै रौ मैरौ मकसद एऊ आ कि तुमै एकी दुजेऊ आइलै साफ ज़िऊ और आच़्छ़ै मन और बिणा कौपट वाल़ै विश्वासा कौरी प्यार कौरा। 
1TI,1,6,कुछ़ लोग इणै ई ज़ुणिऐ इऐ सौच़्च़ाई री बुशै छ़ाड़ी गोई और बेकार बुशु भिलै फिरी गौऐ। 
1TI,1,7,सै मुसा रै नियमा रै ज्ञानी ता बौणनै च़ाहा ई पर सै नाईं ज़ाणदै कि सै का ई लागै औन्दै बोलदै तैबै भी सै बौड़ै विश्वासा कौरी बोलाई। 
1TI,1,8,आमै ज़ाणी आ कि अगर कुण नियम ठीक रीती कौरी कामा दी आणाई ता इऐ भौली आ। 
1TI,1,9,"आमै इणौ भी ज़ाणी ई कि नियम धौर्मी लोगु लै नाईं पर तिउंलै ई ज़ुण परमेश्‍वरा रै नियम नाईं मानदै, भौक्ती नाईं कौरदै, पापी, अपवित्र और अशुद्ध आदमी, मां-बाबा रौ खून कौरणै वाल़ै, खुनी, "
1TI,1,10,"गान्दै काम, आदमी रै आदमी आइलै गान्दै काम कौरणै वाल़ै, लोगु बेच़णै वाल़ै, झ़ूठ बोलणै वाल़ै, और झ़ुठी कसम खाणै वाल़ै, और इऊं छ़ाड़ियौ आच़्छ़ी शिक्षा रै सारै बिरोधिऊ लै आ चाणी ऐन्दी। "
1TI,1,11,इऐ ठीक शिक्षा आमारै बौड़ाई रै लायक परमेश्‍वरा री महिमा तिऐं खुश-खौबरी रै मुताबिक आ ज़ो मुकै आ सांबी ऐन्दी। 
1TI,1,12,"हाऊं आमारै प्रभु यीशु मसीह रौ धन्यबाद दियाऊ, ज़ुणिऐ मुलै तागत देई आ, कि तिणिऐ हाऊं विश्वास वाल़ौ सौमझ़ियौ आपणी सेवा कौरना लै चुनौ ऊ। "
1TI,1,13,"हालांकी हाऊं ता पैहलै मसीह री बुराई कौरणै वाल़ौ, विश्वासिऊ सताउणै वाल़ौ और निरदई आदमी थौ। तैबै भी मसीहीऐ मुं माथै दया कौरी, कैलैकि मुंइऐ बिणा ज़ाणी-बुज़ियौ और अविश्वासा री वज़ाह कु इऐ काम कियै थै। "
1TI,1,14,"और आमारै प्रभु यीशु री बौड़ी दया मुं माथै तेस विश्वास और प्यारा आइलै ज़ो मसीह यीशु दी आ, बौड़ी-च़ौड़ीऔ हुई। "
1TI,1,15,इऐ बूश सौच़्च़ी और सारी तौरफा कु मानणै रै लायक आ कि मसीह यीशु पापीऊ लै छ़ुटकारौ दैंदै धौतरी दी आशौ ज़ास मांझ़िऐ हाऊं सौभी कु बौड़ौ पापीऊ। 
1TI,1,16,"पर मुं माथै एथलै दया हुई कि मुं सौभी कु बौड़ै पापी दी यीशु मसीह आपणी सारी सहनशीलता देखाल़ा, कि ज़ो लोग तेस माथै सौदा री ज़िन्दगी लै विश्वास कौरालै, तिउंलै हाऊं एक औनैणौ बौणु। "
1TI,1,17,"आबै सौदा रौ राज़ौ, केबी ना खातम हुणै वाल़ौ, अणदेखौ, सिरफ परमेश्‍वरा री इज़्ज़त और महिमा जुगै-जुगै झ़ाऊं थाका औन्दै लागी। आमीन। "
1TI,1,18,"ओ मैरौ छ़ोहरु तीमुथियुस, तिऊं भविष्यवाणीऊ रै मुताबिक ज़ो पैहलै तैरै बारै दी कौरी थी, हाऊं ताउंलै एज़ौ हुकम दिआऊ ताकी तू तिंउरै मुताबिक खुश-खौबरी लै आच़्छ़ी लड़ाई लौड़ी सौका, "
1TI,1,19,और ताऐं मसीह माथै सौदा विश्वास कौरणौ च़ांई और तू तेसी कर ज़ास तू ज़ाणाई कि ठीक आ। कुछ़ लोगुऐ एथ माथै ध्यान नाईं दैऔ ज़ेथरौ नौतिज़ौ इयौ कि तिंउऐ आबै मसीह माथै विश्वास कौरणौ पोरु छ़ाड़ी गौ आ। 
1TI,1,20,"मुइंऐ तिऊं मांझिया कु हुमिनयुस और सिकन्दर नावां रै आदमी कलिसिया कु पोरु गाड़ी गौऐ ई, और शैताना रै हाथा दी सांबी गौऐ ताकी सै शिखा कि परमेश्‍वरा री बुराई नाईं च़ांई कौरणी। "
1TI,2,1,"आबै हाऊं सौभी कु पैहलै ताउंकु औरज़ कौराऊ, कि तू सारै लोगु लै प्राथना, औरज़ और निवेदन, धन्यबाद कर। "
1TI,2,2,"राज़ेऊ और सारै बौड़ै अधिकारिऊ लै प्राथना कर, ताकी आमै आराम और च़ैना कौरीऐ सारी भौक्ती और ठीक बरताव कौरी ज़िन्दगी बिताई। "
1TI,2,3,इणै रौंगा री प्राथना आमारै छ़ुटकारै दैणै वाल़ौ परमेश्‍वरा कै आच़्छ़ौ लागा सा और ढौभा भी आ। 
1TI,2,4,"ज़ो इणौ च़ाहा कि सारै लोगु रौ छ़ुटकारौ हुआ, और सै सौच़्च़ाई आच़्छ़ा कौरीऐ प्राणी सौका। "
1TI,2,5,"कैलैकि परमेश्‍वर एका सा, और परमेश्‍वर और आदमी रै बिच़ा दी एका बिशटु आ यानी कि यीशु मसीह ज़ुण आदमी बौणीयौ इऐं दुनिया दी आशौ आ। "
1TI,2,6,"ज़ुणिऐ आपणी ज़िन्दगी सारै लोगु रै छ़ुटकारै लै किमत्ता रै रुपा दी बौल़ी कौरी एरी आ, और तेसरी मौउता रै ज़ौरिऐ परमेश्‍वरै ठीक बौगता माथै सबूत दैऔ आ कि सेऊ च़ाहा सा कि सारै लोग बौच़ा। "
1TI,2,7,"हाऊं सौच़्च़ौ बोलाऊ, और झ़ूठ नाईं बोलदौ कि हाऊं एज़ी वज़ाह कु परचार कौरणै वाल़ौ और प्रेरित और दुजी ज़ातीऊ लै विश्वास और सौच़्च़ाई री शिक्षा दैणै वाल़ौ चुनौ ऊ। "
1TI,2,8,"हाऊं च़ाहा ऊ कि हर ज़ागाहा दी मौरद बिण रोशै, और बिण झ़ौगडै आपणै पवित्र हाथ उठाइयौ प्राथना थाकौ कौरदै लागी "
1TI,2,9,"इणी ई हाऊं च़ाहा ऊ कि छ़ेउड़ीऐ भी आच़्छ़ै डौंगा कौरी आच़्छ़ै जुड़केऊ भिड़ीयौ खूब च़ांई दिशणी, ना कि दुजेऊ कै देखाउणा लै मुंडा बेलियौ और सुनै चांदी रै ज़ेउरात लाइयौ और किमत्ती जुड़केऊ भिड़ीयौ, "
1TI,2,10,"पर भौलै कामा कौरीऐ, कैलैकि परमेश्‍वरा री भौक्ती कौरणै वाल़ी छ़ेउड़ी लै इणौ ढौभा आ। "
1TI,2,11,ज़ेबी दुजै लोग विश्वासिऊ कै ई शिखाउंदै लागै औन्दै तैबै सारी छ़ेउड़िउऐ च़ुटुकच़ार पुरी अधीनता दी शिखणौ च़ांई। 
1TI,2,12,"हाऊं बोलाऊ कि छ़ेउड़ीउऐ मौरदु लै शिक्षा नाईं दैणी च़ांई, और ना मौरदु माथै राज़ कौरा, पर खुम्बल़िऊ दी च़ुटुकच़ार थाकाली। "
1TI,2,13,कैलैकि परमेश्‍वरै पैहलै चाणौ आदम और बासिऐ चाणी हव्वा। 
1TI,2,14,"और आदम शैताना रै बोलै नाईं बहकाउऔ, पर छ़ेउड़ी रै बहकणा कु पापी बौणी गोई। "
1TI,2,15,"पर छ़ेउड़ी लोल़डै पैदै कौरणै रै ज़ौरिऐ छ़ुटकारौ पा ई, अगर सै सबरा आइलै, विश्वास और प्यारा दी मज़बूत रौआ ली "
1TI,3,1,इऐ बूश सौच़्च़ी आ कि ज़ुण कलिसिया रौ मुख्यौ बौणनौ च़ाहा लौ सेऊ भौलै कामा री इच़्छ़ा कौरा। 
1TI,3,2,"एथीलै इणौ ज़रुरी आ कि कलिसिया रौ मुख्यौ बेकसूर और एक ई छ़ेउड़ी रौ बोउटौ, हर हालती दी आपु काबु कौरणै वाल़ौ, शांत च़ाल-च़लण वाल़ौ, इज़्ज़तदार, पाउणै री इज़्ज़त कौरणै वाल़ौ और परमेश्‍वरा रै वचन आच़्छ़ा कौरी शिखाउणै वाल़ौ च़ांई हुणौ। "
1TI,3,3,"सेऊ सुरी पिणै वाल़ौ या पिटिणै वाल़ौ नाईं च़ांई हुणौ, पर कौंउल़ै ज़िवा रौ च़ांई, और ना च़ांई सेऊ झ़ौगड़ै कौरणै वाल़ौ, और ना धन-ज़यदादा रौ लोभी। "
1TI,3,4,सेऊ आपणै टौबरा रौ आच़्छ़ै ढौंगा कौरी देखभाल़ कौरणै वाल़ौ औणौ च़ांई और तिणीऐ आपणै छ़ोटी-छ़ोहरु कै सारी आच़्छ़ी बुशै इज़्ज़ता आइलै शिखाउणी च़ांई। 
1TI,3,5,ज़ैबै कुण आपणै घौरा री देखभाल़ कौरणी नाईं ज़ाणालौ ता सेऊ परमेश्‍वरा री कलिसिया री देखभाल़ किणै कौरीऐ कौरा सा? 
1TI,3,6,"तैबै इणौ कि सेऊ अगुवौ नौंवौ विश्वासी नाईं औणौ च़ांई, कैलैकि सेऊ घमण्डी हुई सौका आ और सेऊ शैताना ज़िणी सौज़ा पा सा। "
1TI,3,7,और अविश्वासी लोगु मांझ़िऐ भी तेसरी इज़्ज़त औणी च़ांई ताकी सेऊ बेइज़्ज़त हुइयौ शैताना रै ज़ाल़ा दी ना फौसा। 
1TI,3,8,"इणी ई कलिसिया रै सेवक भी इज़्ज़तदार और इम्मानदार औणौ च़ांई, सेऊ सुरी पिणै वाल़ौ और नीच़ कौमाई रौ लोभी ना च़ांई औणौ। "
1TI,3,9,पर तिउंरौ मन साफ औणौ च़ांई ज़िणौ सै लगातार तिऐं सौच़्च़ी शिक्षा माथै विश्वास कौरा ई ज़ेज़ी परमेश्‍वरै पौगड़ी की आ। 
1TI,3,10,"ज़ेबी सेवक चुना ई ता सै पैहलै पौरखणै च़ांई, ज़ैबै सौच़्च़ै साबित हुआ लै तैबै सै सेवका रौ काम कौरा। "
1TI,3,11,"इणै तरिकै कौरीऐ सेवकु री छ़ेउड़िउऐ भी इज़्ज़तदार औणी च़ांई। आरोप लाइणै वाल़ी नाईं च़ांई औणी, पर हर हालती दी आपु काबु कौरणै वाल़ी और सारी बुशेऊ दी विश्वासा रै लायक च़ांई औणी। "
1TI,3,12,"सेवक एक ई छ़ेउड़ी रौ बोउटौ च़ांई औणौ, और छ़ोटी-छ़ोहरु और आपणै टौबरा री आच़्छ़ी देखभाल़ कौरणै वाल़ौ औणौ च़ांई। "
1TI,3,13,"कैलैकि ज़ुण सेवका रौ काम आच़्छ़ा कौरीऐ कौरी सौका ई, सै लोगु कु इज़्ज़त पा आ ई एथरौ नौतिज़ौ एऊ आ कि सै यीशु मसीह दी आपणै विश्वासा रै बारै दी लोगु कै हिम्मता कौरी बोली सौका ई। "
1TI,3,14,"हालांकी मुकै आश आ कि हाऊं शिगरी ताऊं काऐ आशाऊ पर इऊं बुशै ताउंलै एथलै लिखाऊ, "
1TI,3,15,"कि अगर मुकै आशणा लै बेर हुआ ली, ता तू ज़ाणाई कि परमेश्‍वरा रै घौरा दी लोगु रौ बरताव किणौ च़ांई औणौ, ज़ुण ज़िउंदै परमेश्‍वरा री कलिसिया, खांबौ और सौच़्च़ाई री पौई आ। "
1TI,3,16,"और एथदी कोई शक नाईं कि आमारै विश्वासा दी बौड़ौ भेद आ; मसीह ज़ुण आदमी बौणीयौ आशौ और पवित्र आत्मै बोलौ कि सेऊ सौच़्च़ी परमेश्‍वरा रौ छ़ोहरु थौ, सौरगदूतु ऐ मसीह देखौ और सारै सण्सारा रै लोगु दी तेथरै बारै दी परचार किऔ, सारै सण्सारा रै लोगुऐ तेस माथै विश्वास कियौ आ और परमेश्‍वरै सेऊ सौरगा दी नी ऐरौ। "
1TI,4,1,पवित्र आत्मा साफ तरिकै कौरीऐ बोला सा कि आखरी दीनु दी कुछ़ लोग मसीह री शिक्षा माथै विश्वास कौरणौ पोरु छ़ाड़ियौ बुरी आत्मा री शिक्षा माथै विश्वास कौरा ई और सै तिऊं बहकाउणै वाल़ी बुरी आत्मा अपणावा ई। 
1TI,4,2,ज़ेज़ै लोग इऐ झ़ुठी शिक्षा दियाई सै कौपटी ई। कैलैकि तिउंरै मन मौरी गौऐ ज़िणै कि एक तातै लोऐ सै ज़ाल़ी गौऐ। 
1TI,4,3,इणै लोग इणौ शिखावा ई कि शादी कौरणौ और कुछ़ च़िज़ै खाणी गलत ई पर परमेश्‍वरै इयौ खाणौ विश्वासी लोगु लै चाणौ ज़ुण सौच़्च़ी शिक्षा ज़ाणाई कि सै परमेश्‍वरा रौ धन्यबाद कौरीयौ खाआ। 
1TI,4,4,"कैलैकि परमेश्‍वरा रै चाणी ऐन्दी हर एक च़ीज़ आच़्छ़ी आ, और आमै सब कुछ़ खाई सौकी ई। पर इणौ कि परमेश्‍वरा रौ धन्यबाद कौरीयौ खाआ। "
1TI,4,5,कैलैकि परमेश्‍वरा रै वचन और प्राथना रै ज़ौरिऐ शुद्ध हुआ सा। 
1TI,4,6,अगर तू विश्वासिऊ कै लगातार इऊं बुशु याद कौरावा लौ और ज़िणौ विश्वास और आच़्छ़ी शिक्षा री बुशा कु ज़ो तू माना ई तैरौ पालण-पोषण कौरा ई ता तू यीशु मसीह रौ आच़्छ़ौ सेवक बौणा लौ। 
1TI,4,7,"पर तिऊं बेकार और बणाउटी काअणिऊ कु दूर रौऊ, ज़ेथ कौरी परमेश्‍वरा री इज़्ज़त नाईं औन्दी। बल्कि आपु सारी बुशु दी परमेश्‍वर मानणौ शिख। "
1TI,4,8,"कैलैकि शरीरा री कसरता कु कम फाइदौ मिला सा, पर आत्मिक कसरत सारी बुशेऊ लै फाइदै वाल़ी आ, कैलैकि इऐ आदमी रै ज़िउंदै रौइयौ और मौरणै बासिऐ भी मज़द कौरा आ। "
1TI,4,9,इऐ बूश सौच़्च़ी आ और हर तरिकै कौरी मानणै रै लायक आ। 
1TI,4,10,"आमै मैहनत और कोशिष एथीलै कौरी ई कि आमारी आश तेस ज़िउंदै परमेश्‍वरा माथै आ, ज़ुण सारै लोगु रौ और खास कौरीऐ विश्वासिउ रौ छ़ुटकारौ दैणै वाल़ौ आ। "
1TI,4,11,विश्वासी लोगु कै इऊं बुशु री हुकम दै और शिखाउंदै थाक लागी। 
1TI,4,12,"कोई भी तेरी ज़वानी नीच़ ना सौमझ़ा लौ। पर वचन, और च़ाल च़लण, और प्यार, और विश्वास, और पवित्रता दी विश्वासिउ लै औनैणौ बौणा। "
1TI,4,13,"ज़ेबी झ़ांऊ हाऊं ना आशु लौ, तेबी झ़ांऊ वचन पौड़णै शिक्षा दैणै दी और शिखाउणै दी थाक लागी। "
1TI,4,14,"सै वरदान ज़ो भविष्यवाणी रै ज़ौरिऐ स्याणेउ रै हाथा छ़ाड़दी बारै ताऊं कै मिलौ थौ, सेऊ ताऐं लगातार इस्तेमाल कौरणौ च़ांई। "
1TI,4,15,"इऊं बुशु कौरदै थाक लागी और इऊं दी आपणौ ध्यान लाई छ़ाड़, ताकी तेरी तरक्की सारै देखी सौका आ। "
1TI,4,16,"एथरै बारै दी तू खौबरदार रौऊ कि तू किणौ ई ज़िउंदै लागौ औन्दौ और का ई शिखाउंदै लागौ औन्दौ। आपणी इऊं बुशु कौरदै थाक लागी, कैलैकि अगर इणौ कौरदै थाका लौ लागी ता तू आपणौ और आपणै शुणनै वाल़ेउ रौ भी छ़ुटकारौ कौरा ई। "
1TI,5,1,"कासी भी स्याणौ नाईं डांट, पर तेस आपणौ बाब ज़ाणियौ, और ज़वान लोगु आपणौ भाई ज़ाणियौ सौमझ़ाऊ। "
1TI,5,2,"स्याणी छ़ेवड़िउ आपणी आमा ज़ाणियौ, और ज़वान छ़ेवड़िउ पुरी पवित्रता आइलै बौइण ज़ाणियौ सौमझ़ाऊ। "
1TI,5,3,तिऊं विधवा छ़ेउड़ीऊ री इज़्ज़त कर। ज़ासरी देखभाल़ कौरणै वाल़ौ कोई भी नाईं आ। 
1TI,5,4,"अगर कास विधवा रै कौई कौनाल़डु आ, ता सै पैहलै आपणै टौबरु री ज़िम्मेबारी पुरी कौरा ज़िणौ एक विश्वासिऐ कौरणौ च़ांई। और इणै कौरणै कु आपणै मां-बाबा रै आच़्छ़ै कामा रौ हक्क्क पुरौ कौरणौ शिखा, कैलैकि परमेश्‍वरा कै इणी ई आच़्छ़ौ लागा सा। "
1TI,5,5,"अगर सौच़्च़ी कुण विधवा सा, और तिंआरौ कोइयौ नाईं आसतौ, और परमेश्‍वरा माथै आश छ़ाड़ा सा, सै राची दिनै विनती और प्राथना दी मौगन रौआ सा। "
1TI,5,6,"ज़ो ऐश-आरामा दी पौड़ी गोई आ, सै ज़िउंदी मौरी गोई आ। "
1TI,5,7,"इऊं बुशु रौ भी विश्वासिऊ लै हुकम दैंदै थाक लागी, ताकी सै बेकसूर रौआ। "
1TI,5,8,"पर अगर कुण आपणै रिश्तैदारु री और आपणै टौबरा री देखभाल़ ना कौरालौ, ता तिणिऐ विश्वास पोरु छ़ाड़ी गौ आ। और अविश्वासी कु भी बुरौ बौणी गौ आ। "
1TI,5,9,"तुमै तिऐं विधवा रौ नाऊं दर्ज़ कौरौ ज़ासरी उमर साठ साला कु ज़ादी औआ, और ज़ो एक ई बोउटै री बोउटी औली रौई औन्दी। "
1TI,5,10,"और आपणै इलाकै दी भौलै कामा दी तिंआरौ नाऊं औलौ, और ज़ुणीऐ आपणै छ़ोटी-छ़ोहरु धाचै-पाल़ै औलै, और पौच़ी-पाउणै री सेवा की औली, और परमेश्‍वरा रै लोगु री दासा ज़िणी सेवा कौरी औली, दुखी लोगु री मज़द की औली, और हर एक भौलै कामा दी मन लाऔ औलौ। "
1TI,5,11,"पर ज़वान विधवा रै नाऊं दर्ज़ ना कौरणी, कैलैकि ज़ैबै तिउंरी शारीरिक इच़्छ़ा बौड़ा सा, ता सै मसीह कु दूर हुइयौ दुजी शादी कौरणी च़ाहा ई, "
1TI,5,12,"इणै कौरी सै आरोपी बौणा ई, कैलैकि तिंउऐ कलिसिया आइलै कियौ औन्दौ पैहलौ वायदौ पोरु चोड़ी ऐरौ आ। "
1TI,5,13,"एथरै साथा-साथा दी सै घौरा-घौरा दी रीटियौ आल़सी हुणौ शिखाई, और सिरफ आल़सी ई नाईं पर बक बक कौरदै थाका ई लागी, और दुजै रै कामा दी हाथ पा ई और बेढौंगी बुशै बोलाई। "
1TI,5,14,"एथीलै हाऊं इणौ च़ाहा ऊ कि ज़वान विधवा शादी कौरा, और तिंआरै लोल़डै हुआ और सै घौर-बार सौंभांल़ा और कासी भी दुश्मनु लै बदनाम कौरणै रौ मोकौ ना दिआ। "
1TI,5,15,कैलैकि कुछ़ विधवा ता बहकियौ शैताना पिछ़ु हुई गोई आ। 
1TI,5,16,"अगर कास विश्वासिउ रै काऐ कुण विधवा औली ता तिंआरै टौबर तिंआरी मज़द कौरा कि कलिसिया माथै भार ना हुआ, ताकी विश्वासी तिऊं विधवा री मज़द कौरा ज़ुण सौच़्च़ी ज़ुरतमंद ई। "
1TI,5,17,"ज़ो पुराणै स्याणै आच़्छ़ौ प्रबन्ध कौरा ई, खास कौरीऐ वचन शुणाउणा लै और शिखाउणा लै मैहनत कौरा ई ता सै दुगुणै इज़्ज़ती रै लायक च़ांई सौमझ़णै। "
1TI,5,18,"कैलैकि पवित्रशास्त्रा दी इणौ आ लिखौ औन्दौ, “जोचै औन्दै बौल़दा रौ मुं ना च़ांई बानणौ,” और इणौ भी आ लिखौ औन्दौ कि, “मज़दूर आपणी मज़दुरी रौ हक्क्कदार आ।” "
1TI,5,19,"अगर कुण स्याणेउ रै बिरोधा दी कुण बुशै ला लौ, ता दुई-चीन गवाइऊ रै बिणा तिऊं बुशै सौच़्च़ी ना मानेऊ। "
1TI,5,20,"ज़ो पाप कौरा सा तेस सारेउ रै सामनै सौमझ़ाऊ, ताकी लोग भी डौरा। "
1TI,5,21,"परमेश्‍वर, और मसीह यीशु और चुनै औन्दै सौरगदूतु सामनै ज़ाणियौ, हाऊं ताऊं खौबरदार कौराऊ कि ज़िवा खोलियौ इऊं सारी बुशु मानै, और केज़ौ भी काम कासी पक्षा दी ना कौरै। "
1TI,5,22,"कासी माथै शिगरी हाथ छ़ाड़ियौ अगुवौ ना चुननी, अगर तू इणौ कौरा ई ता तू भी तेसरै पापा लै ज़िम्मेबार हुआई। पर आपु पवित्र बौणी रौऊ। "
1TI,5,23,"आशणै वाल़ै बौगता दी पाणी पिणै वाल़ौ ना रौऊ, पर आपणै पेट, और आपु घौड़ी-घौड़ी बिमार हुणै री वज़ाह कु थोड़ौ-थोड़ौ अंगुरा रौ रस भी पिऊ। "
1TI,5,24,हाऊं बोलाऊ कि कासी भी शिगरी अगुवौ ना छ़ांटणी कैलैकी सै खुलेआम पाप कौरा ई। तिउंरै फैसलै औणै कु पैहलै सै विश्वासिऊ रै सामनै साफ-साफ आरोपी पौगड़ै औआ ई। पर ओरी लोगु रै पाप बासीऐ दिशा ई। 
1TI,5,25,"इणी ई कुछ़ भौलै काम भी पौगड़ौ औआ ई, और ज़ो इणै नाईं औन्दै, सै भी नाईं छ़िपी बौल़दै। "
1TI,6,1,"ज़ेती विश्वासी लोग गुलामी दी ई जोचुऐ औन्दै, तिंउऐ आपणै-आपणै मालिका लै सारी बुशा दी इज़्ज़त देणी च़ांई, ताकी दुजै लोग परमेश्‍वर और आमारी शिक्षा री बुराई ना कौरा। "
1TI,6,2,"ज़ासरै मालिक विश्वासी ई तिऊं सै विश्वासी औणै री वज़ाह कु नीच़ ना सौमझ़ा बल्कि सै तिउंरी औज़ौ भी आच़्छ़ै ढौंगा कौरी सेवा कौरा, कैलैकि ज़ुण तिउंरै कामा कु फाइदौ उठावा ई सै विश्वासी ई और परमेश्‍वर तिउंकु कु प्यार कौरा आ। इऊं बुशु री शिक्षा दै और सारेऊ कै एथरौ पालण कौरना लै हौसलौ दै। "
1TI,6,3,"अगर कुण झ़ुठी शिक्षा दिआ आ, और आमारै प्रभु यीशु री खौरी शिक्षा यानी की परमेश्‍वरा री भौक्ती री शिक्षा कु राज़ी नाईं औन्दौ, "
1TI,6,4,"ता सेऊ घमण्डी हुई गौ आ, और सेऊ कुछ़ नाईं ज़ाणदौ। इणै आदमी बैहंसबाज़ी और बेकारा रै आखरु और बुशु माथै झ़ौगड़ौ कौरणौ च़ाहा ई, ज़ेथरौ नौतिज़ौ ज़लन, झ़ौगड़ै, और बेइज़्ज़ती री बुशै और बुरै-बुरै शक, "
1TI,6,5,"और एकी-दुजेऊ आइलै खातम ना औणै वाल़ै झ़ौगड़ै ज़ासरी बुद्धी पोरु बिगड़ी गोई आ, और सै सौच़्च़ाई नाईं सौमझ़ी सौकदै, सै सौमझ़ा ई कि परमेश्‍वरा री सेवा कौरणी ई अमीर औणै रौ ज़ौरियौ आ। "
1TI,6,6,"पर आमुलै इणौ भौलौ आ, कि आमै तेसी कौरी ज़ेथ कौरी परमेश्‍वर खुश औआ आ। और ज़ो सेऊ आमुलै दिया सा तेथी दी आमुऐ संतुष्ट च़ांई रौउणौ। "
1TI,6,7,कैलैकि आमै ज़ेबी पैदै हुऐ थै ता आमुऐ सण्सारा दी कुछ़ा भी नाईं आणौ थौ और ना कुछ़ मौरणै बासिऐ आमै इऐं दुनिया कु नींई बौल़दै। 
1TI,6,8,अगर आमुकै खाणा लै रोटी और भिड़ना लै जुड़कै आसती आ ता एथीई माथै आमु संतुष्ट च़ांई रौउणौ। 
1TI,6,9,"पर ज़ुण सेठ हुणै च़ाहा ई, सै इणै इम्तहाना और फाई और इणी भौरी नुकसान वाल़ी इच़्छ़ा दी जानवरा ज़िणै फौसाई, ज़ो लोगु पोरु बिगाड़ा और पुरी तरिकै कौरी नाष कौरा ई। "
1TI,6,10,"कैलैकि रुपाई-पैसै रौ लोभ सारी रौंगा री बुराई री ज़ड़ आ, ज़ास पाइणै री कोशिष कौरदै-कौरदै कुछ़ लोग आपणै विश्वासा कु टौल़ियौ आपु कई तरिकै कौरीऐ दुखा दी पाई गौऐ ई। "
1TI,6,11,"पर ओ परमेश्‍वरा रौ ज़ौणौ तीमुथियुस, तू इऊं बुशु कु दूर औऊ, और सौच़्च़ाई, भौक्ती और मसीह माथै विश्वास, लोगु आइलै प्यार, सौबर, और निउल़ैपना रौ पिछ़ौ कर। "
1TI,6,12,"ज़िणौ एक आच़्छ़ौ फौज़ी लड़ाई दी लड़ाई कौरणौ केबी ना छ़ाड़दौ तिणी ई तांऐ भी परमेश्‍वरा माथै विश्वासा और तेस पिछ़ु हाण्डणौ केबी ना च़ांई छ़ाडनौ। ताकी तू इनामा रै रुपा दी सौदा री ज़िन्दगी पाई सौका, ज़ेथारी ताइंऐ तू औटाऔ औन्दौ ई ज़ेबी ताऐं भौरी लोगु रै सामनै साफ-साफ बोलौ थौ कि तू मसीह माथै विश्वास कौरा ई। "
1TI,6,13,"परमेश्‍वर ज़ुण सारेऊ लै ज़िन्दगी दिया सा और यीशु मसीह भी ज़ुणिऐ पुन्तियुस पिलातुसा रै सामनै आपणै बारै दी सौच़्च़ौ बोलौ थौ, गवाह मानियौ हाऊं ताऊं लै इणौ हुकम दिआऊ, "
1TI,6,14,"कि तू आमारै प्रभु यीशु मसीह रै धौतरी माथै दुजी बारै आशणै झ़ाऊं, इऊं हुकम बेदाग और बेकसूर कौरी मानै। "
1TI,6,15,"परमेश्‍वर, सिरफ एका सा राज़ौ ज़ुण बौड़ाई रै लायक आ, और राज़ेउ रौ राज़ौ और सारै प्रभु रौ प्रभु आ। सेऊ मसीह ठीक बौगता माथै पौगड़ौ कौरा आ। "
1TI,6,16,"सेऊ सिरफ आ एका सा ज़ुण सौदा लै ज़िउंदौ आ और सेऊ इणै च़मकदार प्याशै दी रौआ सा ज़ेथरै नज़दीक कोई ना आशी सौकदौ, और ना सेऊ केज़ै आदमीऐ केभी देखौ और ना केभी देखी बौल़दौ, तेसरी महिमा और शक्ति जुगा-जुगा झ़ाऊं रौआ सा। आमीन। "
1TI,6,17,"इऐं धौतरी रै सेठ लोगु लै हुकम दै कि सै घमण्डी ना हुआ, और ना सै खातम औणै वाल़ी ज़यदादा माथै आश छ़ाड़ा, पर परमेश्‍वरा माथै आश छ़ाड़ा ज़ो आमारै सुखा लै सारौ कुछ़ भौरी का दिआ सा। "
1TI,6,18,"तिउंलै भौरी भौलाई रै काम कौरना लै बोल, कि सै खुलै ज़िवा कौरी दुजेऊ री ज़ुरुता लै दाण दैंदै थाका लागी। "
1TI,6,19,अगर सै इणौ कौरा ई ता सै सौरगा दी आपुलै धन-ज़यदाद कौट्ठै कौरा ई ज़ो खातम नाईं औन्दी। और तिउंकै सौच़्च़ी ज़िन्दगी मिला आ ज़ो सौदा लै आ। 
1TI,6,20,"ओ तीमुथियुस ज़ो काम परमेश्‍वरै ताउंकै सांबै ई, तिऊं री च़ोकीदारी कर। बुरी और बेकार बुशेऊ कु और तिऊं शिक्षा कु दूर रौऊ ज़ो परमेश्‍वरा री सौच़्च़ी शिक्षा रौ विरोध कौरा आ, ज़ेथलै सै गलत तरिकै कौरीऐ “ज्ञान” बोलाई। "
1TI,6,21,कुछ़ लोगुऐ एस ज्ञान अपणाउणै री वज़ाह कु सौच़्च़ी शिक्षा मानणी पोरु छ़ाड़ी गोई। हाऊं प्राथना कौराऊ कि परमेश्‍वरा री बौड़ी दया तुमु सारेउ माथै औआ। 
2TI,1,1,"हाऊं पौलुस ज़ुण परमेश्‍वरा री मौरज़ी कौरी यीशु मसीह रौ प्रेरित ऊ। और तिऐं सौदा री ज़िन्दगी रै वायदा रै मुताबिक ज़ो यीशु मसीह माथै विश्वास कौरणै रै ज़ौरिऐ मिला सा, "
2TI,1,2,"हाऊं तुमुलै इऐं चिट्ठी तीमुथियुसा रै नावां दी लिखाऊ, ज़ुण मैरै छ़ोहरु ज़िणौ आ। हाऊं प्राथना कौराऊ, कि आमारै बाब परमेश्‍वर और प्रभु यीशु मसीह री तौरफा कु ताउंलै बौड़ी दया और कृपा और शान्ति मिलदै थाका लागी। "
2TI,1,3,हाऊं राची-दिनै आपणी प्राथना दी तुमु याद कौरीयौ परमेश्‍वरा रौ धन्यबाद दियाऊ ज़ासरी सेवा हाऊं साफ मौना कौरी तिणी कौराऊ ज़िणै मैरै पुराणै स्याणै कौरा थै। 
2TI,1,4,ज़ेबी आमै दुई आपु मांझ़िऐ कु अलग हुऐ थै ता आबै हाऊं तैरौ तेस लेरनौ याद कौरीयौ राच-दिन ताऊं कु मिलणै री इच़्छ़ा कौराऊ कि हाऊं खुशी कौरीऐ भौरीया। 
2TI,1,5,"हाऊं तेरी मां यूनीके रौ तेस सौच़्च़ै विश्वास भी याद कौराऊ। और तेरी नानी लोइसा रौ विश्वास भी तिणी थौ, हाऊं एज़ी बुशा दी पाक्कौ ऊ कि सेज़ौ विश्वास ताऊं दी भी आ। "
2TI,1,6,एज़ी वज़ाह कु हाऊं तुमु कु याद कौरावा ऊ कि परमेश्‍वरा रै तेस वरदान तौंइऐ इस्तेमाल कर ज़ो मैरै हाथा छ़ाड़ना रै ज़ौरिऐ ताऊं कै मिलौ थौ। 
2TI,1,7,"कैलैकि परमेश्‍वरै आमै डौरणै वाल़ै नाईं चाणै पर तेसरी आत्मा आमारै ज़िऊ मज़बूत कौरा आ, और एकी-दुजै आइलै प्यार कौरना लै और हर हालता दी आपु काबु कौरणै दी मज़द कौरा आ। "
2TI,1,8,एज़ी वज़ाह कु तू दुजै लोगु कै आमारै प्रभु यीशु रै बारै बोलणै कु नाईं शौरमिऊ और ना ई मेरी वज़ाह कु ज़ुण तिऐं खुश-खौबरी री सेवा लै ज़ेला दी ऊ। पर तुमु परमेश्‍वरा री सै शक्ति इस्तेमाल कौरणी च़ांई ज़ो सेऊ तुमुकै दिया सा और तुमुऐ मुं आइलै तिऊं दु:खा दी शामिल हुणौ च़ांई ज़ो हाऊं खुश-खौबरी री वज़ाह कु लागौ औन्दौ उठाउंदै। 
2TI,1,9,"ज़ुणीऐ आमारौ छ़ुटकारौ कियौ और पवित्र ज़िन्दगी ज़िउणा लै आमै औटाऐ ई। आमारै आच़्छ़ै कामा री वज़ाह कु नाईं, पर आपणै मकसद और तिऐं बौड़ी दया रै मुताबिक औटाऐ ई ज़ेथरै बारै दी परमेश्‍वरै पैहला कु यीशु मसीह इऐं दुनिया दी भेज़णै रै ज़ौरिऐ थौ बोलौ औन्दौ। "
2TI,1,10,"पर आबै आमारौ छ़ुटकारै दैणै वाल़ौ यीशु मसीह आशदै आ लागौ औन्दौ और तिणीऐ आमु माथै आपणी बौड़ी दया की आ, ज़ुणीऐ एक ता मौउता री तागत हौराई गोई, दुजौ खुश-खौबरी रै ज़ौरिऐ आमुकै सौदा री ज़िन्दगी री बाट देखाल़ी आ। "
2TI,1,11,परमेश्‍वर हाऊं इऐं खुश-खौबरी रौ परचार कौरणै और प्रेरित बौणना लै और दुजी ज़ाती रै लोगु लै शिक्षा दैणा लै चुनौ ऊ। 
2TI,1,12,"इऐं खुश-खौबरी री वज़ाह कु हाऊं इदै ज़ेला दी भी इऊं दुःख ऊ लागौ औन्दौ सहन कौरदै, तैबै नाईं शौरमिंदौ। कैलैकि हाऊं मसीह ज़ाणाऊ ज़ास माथै मुंइऐ विश्वास कियौ आ, मुकै पाक्कौ पौतौ आ कि सेऊ तेबी झ़ाऊं मेरी इऐं खुश-खौबरी री रखवाल़ी कौरी सौका आ ज़ेबी झ़ाऊं सेऊ वापिस नाईं आशदौ। "
2TI,1,13,"भरोसौ छ़ाड ज़ो सौच़्च़ी शिक्षा ताइंऐ मुकु शुणी ई सै ताऊं लै औनैणै ज़िणी ई। तिऊं विश्वास और प्यारा आइलै मान, कैलैकि तुमै यीशु मसीह आइलै एक ई कौरै औन्दै। "
2TI,1,14,"और पवित्र आत्मा रै ज़ौरिऐ ज़ुण आमुदी बौसा आ, इऐं खुश-खौबरी री रखवाल़ी कर। "
2TI,1,15,तू ज़ाणाई कि आसिया परदेशा रै सारै विश्वासिउऐ हाऊं छ़ाड़ी ऐरौ ज़ेथदी फूगिलुस हिरमुगिनेस आ। 
2TI,1,16,"उनेसिफुरूसा रै टौबरा माथै प्रभुऐ दया च़ांई कौरी, कैलैकि तिणिऐ मुकाऐ आशीयौ मोकती बारै मेरी मज़द कौरी आ और सै इदै ज़ेला दी मुकु मिलियौ नाईं शरमुऔ। "
2TI,1,17,"पर ज़ेबी सेऊ रोम शैहरा दी आशौ, ता तिणीऐ बौड़ी कोशिषा कौरी हाऊं लोड़ौ और मुकु मिलौ। "
2TI,1,18,हाऊं प्राथना कौराऊ कि ज़ेबी प्रभु वापिस आशा लौ ता प्रभु तेस माथै दया कौरा और तू आपु आच़्छ़ै कौरीऐ ज़ाणाई कि ज़ेबी हाऊं इफिसुस शैहरा दी थौ। ता तिणीऐ मेरी केती मज़द कौरी आ। 
2TI,2,1,एथीलै ओ मैरै छ़ोहरु तीमुथिय्युस तू तिंऐ बौड़ी दया दी ज़ो यीशु मसीह दिया सा मज़बूत औऊ 
2TI,2,2,"और तांइऐ यीशु मसीह रै बारै दी ज़ो शिक्षा भौरी लोगु रै सामनै शुणी आ। ता आबै हाऊं इणौ च़ाहा ऊ कि सेज़ी शिक्षा तिऊं कै भी शिखाऊ ज़ास माथै तू भरोसौ छ़ाड़ाई, ताकी सै विश्वासी भी तिऊं शिक्षा ओरी लोगु कै शिखाउणै वाल़ै बौणा। "
2TI,2,3,यीशु मसीह रै आच़्छ़ै सिपाई ज़िणौ मुं आइलै दुःख उठाऊ। 
2TI,2,4,"एक सिपाई आपणै कामा छ़ाड़ीयौ कोई दुजौ काम नाईं कौरदौ, कैलैकि सेऊ आपणै बौड़ै अफसरु खुश कौरणौ च़ाहा सा, और सेऊ आपु दुनिया रै कामा दी नाईं फौसदौ। "
2TI,2,5,ज़ेबी अखाड़ै दी लौड़णै वाल़ौ पहलवान भी अगर विधी रै मुताबिक नाईं लौड़ालौ ता तेसलै इनाम नाईं मिलदौ। 
2TI,2,6,ज़ो ज़ीमीदार मैहनत कौरा सा फौसली रै पैहलै हिस्सै माथै तेसरौ हक्क औआ सा। 
2TI,2,7,"इऊं औनैणेऊ रै बारै दी सुंच़ौ कि इऐ का शिखावा ई, और प्रभु इऊं सौमझ़णै दी तुमारी मज़द कौरा सा। "
2TI,2,8,"यीशु मसीह लगातार याद कौरौ, ज़ो राज़ै दाऊदा रै वंशा कु पैदौ हुऔ और परमेश्‍वरै सेऊ मौरै औन्दै मांझ़िआ कु ज़िउंदौ किऔ आ, और इऐ खुश-खौबरी आ ज़ो हाऊं लोगु कै शुणावा ऊ। "
2TI,2,9,"कैलैकि इऐं खुश-खौबरी शुणाउणै री वज़ाह कु हाऊं एक गुनैहगारा ज़िणै दु:ख साहा ऊ, इदरा झ़ाऊं कि ज़ेला दी भी बन्द ऊ। तैबै भी परमेश्‍वरा रै वचन फौइलणै कु कोई नाईं रोकी सौकदौ। "
2TI,2,10,"एज़ी वज़ाह सा कि हाऊं सेज़ै लोगु रै फाइदै लै दु:ख ऊ सौइंदै लागौ औन्दौ, ज़ो परमेश्‍वरै ई चुनै औन्दै ताकी सै भी प्रभु यीशु मसीह माथै विश्वास कौरा और छ़ुटकारौ और महिमा हासिल कौरा ज़ो सौदा लै आ। "
2TI,2,11,"इऐ बूश सौच़्च़ी आ कि अगर आमै मसीह आइलै मौरी भी गौऐ आ, ता तेस आइलै ज़िउंदै भी हुई आ। "
2TI,2,12,"अगर आमै सबरा कौरी तेसलै दु:ख सहन कौरुलै, ता तेस आइलै राज़ै ज़िणौ राज़ भी कौरी। अगर आमै बोली की आमै प्रभु नाईं ज़ाणदै ता प्रभु भी बोला कि हाऊं तुमु नाईं ज़ाणदौ, "
2TI,2,13,"इदरा झ़ाऊं कि अगर आमै मसीह लै बफादार नाईं औलै, तैबै भी सेऊ आमुलै बफादार रौआ सा, कैलैकि सेऊ सौदा आपणै स्वभाव रै मुताबिक काम कौरा सा। "
2TI,2,14,"ज़ो बुशै मुइंऐ तुमुकै बोली ई, तिऊं आपणै लोगु कै बिसुरणै नाईं दै। और प्रभु रै सामनै ज़ुण एक गवाह सा, ताऐं सै खौबरदार च़ांई कौरणै कि सै आखरु रै मतलबा रै बारै दी वाद-विवाद नाईं कौरा, ज़ेथ कौरी कुछ़ फाइदौ नाईं, पर शुणणै वाल़ै लोगु लै बौड़ौ नुकसान ई औआ सा। "
2TI,2,15,"सौच़्च़ाई रै वचना रौ ठीक ढौंगा कौरी इस्तेमाल कौरीयौ परमेश्‍वरा रै अपणाउणै रै लायक सेवक बौणनै री पुरी कोशिष कौरौ, ज़ास शर्मींदौ ना जा लौ हुणौ। "
2TI,2,16,"संसारिक और बेकारा री बुशेऊ कु दूर रौऔ, कैलैकि ज़ुण लोग इऊं बुशु दी शामिल औआ ई सै परमेश्‍वरा कु औज़ौ भी दूर औआ ई "
2TI,2,17,और इणी बुशै शौड़ै औन्दै ज़खमा ज़िणै थाका ई फौइलदै लागी। और लोगु रै विश्वास चोड़ाई ज़ो तिउंरी शुणाई। हुमिनयुस और फिलेतुस तिऊं मांझ़िया कु ई। 
2TI,2,18,"तिंउऐ सौच़्च़ाई माथै विश्वास कौरणौ छ़ाड़ी गौ आ, सै इणौ बोलाई, कि परमेश्‍वरै मौरै औन्दै विश्वासी सौदा री ज़िन्दगी लै पैहला कु ज़िउंदै कौरी गौऐ। ज़ेथरौ नौतिज़ौ इणौ आ कि सै कुछ़ विश्वासिऊ मसीह री शिक्षा माथै हाण्डणा लै मौना कौरा ई। "
2TI,2,19,"तैबै भी परमेश्‍वरा रै लोगु रौ विश्वास पाकी पौई ज़िणी मज़बूत बौणी रौआ सा, और तिऐं पौई दी इणै आखर ई लिखै औन्दै, “प्रभु ज़ाणा सा कि तेसरै आपणै लोग कुण ई,” और इणौ भी “ज़ुण प्रभु री आराधना कौरा सा तिणीऐ बुरै काम कौरणै पोरु च़ांई छ़ाड़णै।” "
2TI,2,20,"बौड़ै घौरा दी ना सिरफ सुनै च़ाँदी रै ओखर बल्कि ज़ुखड़ै और माटै रै ओखर भी हुआई, केज़ै ओखर खास मकसदा लै, और केज़ै ओखर रोज़कै कामा लै इस्तेमाल औआ ई। "
2TI,2,21,"तिणी ई अगर कुण विश्वासी आपु इऊं बुरी च़िज़ु कु अलग कौरालौ, ता सेऊ तेस ओखरा ज़िणौ औआ सा ज़ास खास कामा लै इस्तेमाल कौरा ई, अगर तेसरी ज़िन्दगी पवित्र औली ता तेसरौ मालिक तेस आच़्छ़ै काम लै इस्तेमाल कौरा आ। "
2TI,2,22,"तिऊं बुरी च़िज़ा कु आपु दूर रौऊ ज़ास ज़वान लोग कौरणै च़ाहा ई, ज़ेज़ै लोग सौच़्च़ै ज़िवा कौरी प्रभु री आराधना कौरा ई, तिऊं आइलै सौच़्च़ाई, और विश्वास, और प्यारा कौरी, मेल-मिलाप चाणीऔ छ़ाड़। "
2TI,2,23,"पर बेअकली, और फालतु री बुशा कु दूर रौऊ, कैलैकि तू ज़ाणाई कि इणी बुशा कु झ़ौगड़ै पैदै औआ ई। "
2TI,2,24,"प्रभु रै सै सेवक झ़ौगड़ै कौरणै वाल़ै नाईं च़ांई हुणै, पर सेऊ सौभीऊ आइलै कौंउल़िऐ, और परमेश्‍वरा रै वचन आच़्छ़ै तरिकै कौरीऐ शिखाउणै वाल़ौ और सबर छ़ाड़णै वाल़ौ च़ांई हुणौ। "
2TI,2,25,"और ज़ुण तेसरौ बिरोध कौरा ई सै तिणीऐ बौड़ै प्यारा कौरी सौमझ़ाउणै च़ांई, हुई सौका कि शायद परमेश्‍वर तिउंकै सौच़्च़ाई ज़ाणनै और तेस भिलै फिरणै रौ मौकौ दिया। "
2TI,2,26,और इऐ लोग दुजी बारै तौंइऐ आच़्छ़ै कौरी सुंच़णै लायक औआ और शैतान मानणै कु और तेसरी च़ालाकी कु ज़ो फाई ज़िणै ई पोरु छ़ुटा। 
2TI,3,1,"तीमुथियुस ज़ो बूश आबै हाऊं ताउंलै बोलु लौ, तिऊं ध्याना कौरी शुण, कि आखरी दीनु दी आमु माथै यीशु मसीह रै वापिस आशणै कु पैहलै भौरी बुरौ बौगत आशणौ आ। "
2TI,3,2,"कैलैकि लोग मतलबी, धन-ज़यदादा रै लोभी, शेखी मारनै वाल़ै, घमण्डी, बुराई कौरणै वाल़ै, मां-बाबा रौ बोलणौ ना शुणनै वाल़ै, धन्यबाद ना कौरणै वाल़ै, और अपवित्र, "
2TI,3,3,"दया ना कौरणै वाल़ै, माफ ना कौरणै वाल़ै, आरोप लाइणै वाल़ै, आपु माथै काबु ना कौरणै वाल़ै, काठै, भौलै कौरणै वाल़ेउ रै दुश्मन, "
2TI,3,4,"धोखै दैणै वाल़ै, ढीठ, घमण्डी, और परमेश्‍वरा कु प्यार कौरणै वाल़ै नाईं, पर दुनिया री च़िज़ु कु प्यार कौरणै वाल़ै हुआई। "
2TI,3,5,"इऐ इणै कौरी इणौ देखाउणै च़ाहा ई कि सै परमेश्‍वरा री भौक्ती कौरा ई, पर सै परमेश्‍वरा री शक्ति नाईं मानदै। इणै लोगु आइलै मेल-मिलाप नाईं छ़ाड़ौ। "
2TI,3,6,कैलैकि इऊं मांझ़िया कु कुछ़ लोग इणै भी ई ज़ुण लोगु रै घौरा दी चोरुइयौ डियाई और बेअकली छ़ेउड़िऊ बौशा दी कौरा ई। ज़ासरै ज़िऊ पापा थाल ई दाबुऐ औन्दै और सारै रौंगा री इच़्छ़ा रै बौशा दी ई। 
2TI,3,7,और इऐ छ़ेउड़ी सौदा नौईं बुशै शिखाई पर मसीह री सौच़्च़ाई केबी नाईं शिखदी। 
2TI,3,8,"इऐ झ़ूठ शिखाउणै वाल़ै, मसीह री सौच़्च़ाई रौ बिरोध कौरा ई ज़िणौ यन्नेसै और यम्ब्रेसै मुसा रौ बिरोध कियौ थौ इऐ लोग बेअकलै हुई गौऐ और सौच़्च़ी मसीह माथै विश्वासा नाईं कौरदै। "
2TI,3,9,"पर तिउंरी मुर्खता तिऊं ज़ादै बौगता झ़ाऊं नाईं बौच़ाई सौकदी, कैलैकि ज़िणौ यन्नेस और यम्ब्रेस रै बारै दी सारै ज़ाणा थै कि सै मुर्ख थै, तिणी इऊं रै बारै दी भी लोगु कै पौतौ लागा की इऐ मुर्ख ई। "
2TI,3,10,"पर तीमुथियुस ताइंऐ मेरी शिक्षा, च़ाल-च़लण, मकसद, विश्वास, सहनशक्ति, प्यार, सबर, और ज़ुलम औणै रै बौगता दी मैरौ साथ दैऔ। "
2TI,3,11,"और तुमै ज़ाणाई कि अन्ताकिया, इकुनियुस और लुस्त्रा शैहरा दी मुं माथै लोगुऐ केती ज़ुलम कौरै ई और किणै-किणै ज़ुलम मुंइऐ तिऐ सौहै। पर प्रभुऐ हाऊं इऊं सौभी कु छ़ुड़ाई ऐरौ ऊ। "
2TI,3,12,इऐ बूश सौच़्च़ी आ कि ज़ुण यीशु मसीह दी सौच़्च़ाई री ज़िन्दगी ज़िउणै रौ फैसलौ कौरा ई तिऊं सारेऊ माथै ज़ुलम औणै ई। 
2TI,3,13,"पर दुष्ट, और धोखै दैणै वाल़ै लोगुऐ औज़ौ भी ज़ादै बुरै काम कौरणै ई। सै दुजेऊ लै धोखौ दियाई और तिऊं आपुलै भी ओरीऊ कु धोखै मिलणै ई। "
2TI,3,14,"पर तीमुथियुस इऊं बुशु माथै ज़ो ताइंऐ शिखी ई, और ज़ेथ माथै ताइंऐ विश्वास कियौ आ तू लगातार विश्वासा कौरी मानदै थाक लागी, कैलैकि तू ज़ाणाई कि इऐ सौच़्च़ाई ताउंकै कुणीऐ शिखाई आ "
2TI,3,15,और तू लोल़डी ओउलै पवित्रशास्त्र ज़ाणाई। इऐ ताउंकै तेस छ़ुटकारै रौ ज्ञान देई सौका आ ज़ो ताउंलै यीशु मसीह माथै विश्वास कौरणै रै ज़ौरिऐ मिला सा। 
2TI,3,16,"पवित्रशास्त्रा दी लिखी ऐन्दी हर बूश परमेश्‍वरा री तौरफा कु आ, इऐ शिक्षा दैणै दी, सौमझ़ाउणै दी, और सुधारणै दी, और धार्मिकता री शिक्षा दी आमारी मज़द कौरा सा, "
2TI,3,17,ताकी परमेश्‍वरा रौ ज़ौणौ हर एक आच़्छ़ै काम कौरना लै त्यार हुआ। 
2TI,4,1,"ज़ेबी प्रभु यीशु मसीह राज़ै ज़िणै राज़ कौरदै आशा लौ, ता सेऊ ज़िउंदै और मौरै औन्देऊ दुइया रौ फैसलौ कौरा सा। हाऊं परमेश्‍वरा आइलै और मसीह गवाह मानियौ तुमु कु औरज़ कौराऊ, "
2TI,4,2,"कि तू परमेश्‍वरा रै वचना रौ परचार कर। बौगतै और बेबौग्तै त्यार रौऊ। तुमुऐ लोगु कै बोलणौ च़ांई कि तिंउऐ का गलत कियौ आ, और तिऊं तिउंरै पापा लै धौमकाऊ। पर तुमै तिउंलै हिम्मत भी दैऔ ज़िणौ तुमै तिऊं सबरा कौरी शिखावा ई। "
2TI,4,3,"कैलैकि इणौ बौगत आशा सा, कि लोग खौरी शिक्षा सहन नाईं कौरी सौकदै पर ज़ो तिउंकै शुणनौ आच़्छ़ौ लागा सा तेथी रै मुताबिक सै आपुलै भौरी का शिक्षा दैणै वाल़ेउ कौट्ठै कौरा ई। "
2TI,4,4,और सै आपणै कौन्थु सौच़्च़ाई भिला कु बौदल़ियौ बणाउटी और बुज़ुर्गा री कथा-काअणिऊ माथै ला ई। 
2TI,4,5,"पर तू सारी बुशु दी खौबरदार रौऊ, दु:ख उठाऊ खुश-खौबरी शुणाउणै रौ काम कर, और आपणी सेवकाई पुरी कर। "
2TI,4,6,"हाऊं तुमुलै एस हुकम एथीलै दियाऊ कि मेरी ज़िन्दगी और मैरौ परमेश्‍वरा लै काम खातम आ औणै वाल़ौ, कैलैकि हाऊं ज़ाणाऊ कि हाऊं शिगरी मौरा ऊ। "
2TI,4,7,"मुंइऐ मसीह री सेवा कौरना लै भौरी मैहनत की आ, और आपणी दौड़ पुरी कौरी एरी आ, और हाऊं आखरी झ़ाऊं विश्वासा दी पाक्कौ रौ ऊ "
2TI,4,8,प्रभु मुलै एक ताज़ दिया आ ज़ो धार्मिकता रौ ताज़ आ। सेऊ सौच़्च़ौ फैसलौ कौरणै वाल़ौ आपणै वापिस आशणै वाल़ै दिना दी मुलै तेस इनाम दिया सा। सेऊ मुकै नाईं पर तिऊं सौभीऊ कै भी ज़ो तेसरै वापिस आशणै री इन्तज़ारी दी ई। 
2TI,4,9,मुकाऐ शिगरी आशणै री कोशिष कर। 
2TI,4,10,"कैलैकि देमासै इऐं धौतरी री च़िज़ेऊ प्यारी ज़ाणियौ हाऊं छ़ाड़ी ऐरौ ऊ, और थिस्सलुनीका रै इलाकै लै डैऔ आ और क्रेसकेंस गलतिया परदेशा लै और तितुस दलमतिया परदेशा लै डैऔ आ। "
2TI,4,11,"लुका मुं आइलै आ, तू आशदी बारै मरकुस आपु आइलै ओरु आणै, कैलैकि सेऊ सेवा लै मैरै भौरी कामा रौ आ। "
2TI,4,12,तुखिकुस मुंइऐ इफिसुसा इलाकै लै भेज़ौ आ। 
2TI,4,13,"ज़ेज़ौ कोट मुंइऐ त्रोआसा इलाकै दी करपुसा रै घौरा कै आ छ़ाड़ौ औन्दौ, तेस और किताबी खास कौरीयौ च़ामड़ै रै लिखै औन्दै कागज़ भी आपुकै आणै ज़ेबी तू आशा लौ। "
2TI,4,14,"सिकन्दर ठठेरै मुं आइलै भौरी बुराई की आ, प्रभु तेसरै बुरै कामा रै मुताबिक तेसलै बौदल़ौ दिया सा "
2TI,4,15,"तू भी तेसकु बौच़ियौ रौऐ, कैलैकि तिणिऐ आमारै मसीह री शिक्षा रौ भौरी बिरोध कियौ आ। "
2TI,4,16,"मैरै पैहलै सुनवाई रै बौगतै कोईऐ भी मैरौ साथ नाईं दैऔ, पर सारेऊ ऐ हाऊं छ़ाड़ी ऐरौ थौ, भौलौ च़ांई हुऔ कि एथरौ तिऊं लेखौ ना दैणै पौड़ा। "
2TI,4,17,"पर प्रभु मुं आइलै साथा दी रौ आ, और मुलै तागत देई आ, ताकी मैरै ज़ौरिऐ पुरौ-पुरौ परचार हुआ, और सारी दुजी ज़ाती शुणाली, और तिणीऐ हाऊं मौउता कु बौच़ाओ ऊ। "
2TI,4,18,"और प्रभु मुं हर एक बुरै कामा कु छ़ुड़ावा सा, और आपणै सौरगा रै राज़्य दी मुं सही-सलामत पहुंच़ावा सा, और तेसरी महिमा जुगै जुगै च़ांई औन्दै थाकी लागी। आमीन। "
2TI,4,19,"प्रिसका और तियांरै बोउटै अक्विला लै, और उनेसिफुरूसा रै टौबरा लै मेरी तौरफा कु ढाल। "
2TI,4,20,"इरास्तुस कुरिन्थुस शैहरा दी रौई गौ आ, और त्रुफिमुस मुंइऐ मीलेतुस इलाकै दी छ़ाड़ौ औन्दौ, कैलैकि सेऊ बिमार आ। "
2TI,4,21,"शेल़ा पौड़नै कु पैहलै आशणा री कोशिष कर, यूबूलुसौर पूदेंस, और लीनुस और क्लौदिया, और सारेउ साथी विश्वासी भाईऊ री ताउंलै ढाल। "
2TI,4,22,"हाऊं प्राथना कौराऊ कि प्रभु ताऊं आइलै रौआ, और तेसरी बौड़ी दया भी ताऊं माथै औन्दै थाका लागी। "
TIT,1,1,"हाऊं पौलुस ज़ुण परमेश्‍वरा रौ सेवक और यीशु मसीहा रौ प्रेरित ऊ, तुमुलै इऐं चिट्ठी लिखाऊ। हाऊं परमेश्‍वरा रै चुनै औन्दै लोगु रौ विश्वास मज़बूत कौरना लै ऊ चुनौ औन्दौ, और तिउंरी मज़द कौरना लै ताकी सै सौच़्च़ी शिक्षा ज़ाणियौ इणी ज़िन्दगी ज़िवा ज़ेथकु परमेश्‍वर खुश औआ आ। "
TIT,1,2,"तिऐं सौदा री ज़िन्दगी री आशी माथै, ज़ासरौ वायदौ परमेश्‍वरै ज़ो झ़ूठ नाईं बोली सौकदौ भौरी पैहला ओउलै की आ। "
TIT,1,3,"और आबै ठीक बौगता माथै परमेश्‍वरै आमु माथै खुश-खौबरी पौगड़ी की आ, और आमुऐ सारेऊ कै एथरौ परचार कियौ आ। आमारै छ़ुटकारै दैणै वाल़ै परमेश्‍वरै मुकै इऐ ज़िम्मेबारी सांबी आ, और एस काम कौरना लै हुकम दैऔ आ। "
TIT,1,4,"तितुसा रै नावां दी ज़ुण विश्वासा दी मैरौ सौच़्च़ौ मांऊ आ, परमेश्‍वर और आमारै छ़ुटकारै दैणै वाल़ै यीशु मसीह री बौड़ी दया और शान्ति तुमुलै मिलदै थाका लागी। "
TIT,1,5,"हाऊं एथीलै ताऊं क्रेतै टापु दी छ़ाड़ियौ आशो थौ, ताकी तू तिऐं आमारौ काम पुरौ कौरी सौका और क्रेतै टापु रै हर शैहरा दी मुख्येऊ चुना, ज़िणौ मुंइऐ ताउंकै कौरणै रौ हुकम दैऔ थौ। "
TIT,1,6,"मुख्यै बेकसूर और एक ई छ़ेउड़ी रौ बोउटौ औलौ, और ज़ासरै छ़ोटी-छ़ोहरु विश्वासी औलौ, और ज़ासदी मौनमौरज़ी रौ आरोप नाईं औलौ लागौ औन्दौ। "
TIT,1,7,"कैलैकि मुख्यौ परमेश्‍वरा रौ खज़ान्च़ी औणै री वज़ाह कु बेकसूर हुणौ च़ांई, ना ज़िद कौरणै वाल़ौ, ना रोश गाड़नै वाल़ौ, और ना सुरी पिणै वाल़ौ, ना झ़ौगड़ै कौरणै वाल़ौ, और ना नीच कौमाई रौ लोभी हुणौ च़ांई। "
TIT,1,8,"पर पाउणै री इज़्ज़त-मान कौरणै वाल़ौ, दुजेऊ आइलै भौलाई कौरणै वाल़ौ, हर हालती दी आपु माथै काबु कौरणै वाल़ौ, सौच़्च़ौ फैसलै कौरणै वाल़ौ, पवित्र, और आपणी इच़्छ़ा माथै काबु कौरणै वाल़ौ औणौ च़ांई। "
TIT,1,9,"तिणीऐ यीशु मसीह रै भरोसै वाल़ै वचना माथै मज़बुती कौरीऐ विश्वास कौरणौ च़ांई, ज़ो आमुऐ शिखाऔ थौ। ताकी सेऊ दुजेऊ कै ठीक शिक्षा मानणा लै हिम्मत देई सौका, और दुजेऊ री गलती ठीक कौरी सौका। "
TIT,1,10,"हाऊं इणौ बोलाऊ कैलैकि भौरी लोग ठीक शिक्षा रौ विरोध कौरा ई, ज़ो बकबास कौरणौ और दुजेऊ कै धोखौ दैणौ शिखावा ई। खास कौरीयौ सै यहुदी ज़ुण विश्वासी बौणै ई। "
TIT,1,11,"इणै लोगु कै शिक्षा दैणै री ज़ाज़त नाईं दैऔ, कैलैकि ज़ैबै सै इणी शिक्षा दियाई ज़ो ठीक नाईं सी ता इऐ सारै टौबरु रौ विश्वास नाष कौरा ई। सै इणौ कौमाई लै कौरा ई। "
TIT,1,12,"क्रेतै टापु रौ एक आदमी ज़ास सै बुद्धिमान सौमझ़ा ई, सेऊ बोला आ, कि क्रेतै रै लोग झ़ूठै, दुष्ट-गूँड, आल़सी, और सिरफ पेटा भौरणै वाल़ै ई। "
TIT,1,13,"इऊं लोगु रै बारै दी इऐ गवाही सौच़्च़ी आ, एथीलै तिऊं काठा कौरीऐ खौबरदार थाक कौरदै लागी, कि सै यीशु मसीह री सौच़्च़ी शिक्षा माथै विश्वास कौरा। "
TIT,1,14,"तुमै यहुदिऊ री बणाउटी काअणिऊ और लोगु रै हुकमा माथै ज़िऊ ना लाइणी, ज़ो सौच़्च़ाई कु पोरु भौटकी गौऐ ई। "
TIT,1,15,"तिऊं लोगु लै सारी च़िज़ै शुद्ध ई, ज़ासरै ज़िवा दी पाप वाल़ै बिच़ार नाईं ई। पर तिऊं लोगु लै ज़ुण बुरै ई और विश्वास नाईं कौरदै, कुछ़ भी शुद्ध नाईं आसतौ, ज़ो सै कौरा ई। "
TIT,1,16,"सै झ़ुठी शिक्षा दैणै वाल़ै बोलाई कि, आमै परमेश्‍वर ज़ाणी ई, पर आपणै कामा कौरी तेसरौ इनकार कौरा ई। कैलैकि सै जौगरै और हुकम ना मानणै वाल़ै ई, और केज़ै भी आच़्छ़ै कामा रै लायक नाईं आसतै। "
TIT,2,1,"पर तू तितुस विश्वासिऊ कै सिरफ सेज़ी बुशै शिखाऊ, ज़ो सौच़्च़ी शिक्षा सा। "
TIT,2,2,"स्याणै लोगु सौबर छ़ाड़णी, इज़्ज़तदार बौणनौ और बुद्धीमानी कौरीऐ ज़िउणौ शिखाऔ। तिउंरौ विश्वास मज़बूत और तिऊं प्यार और सौबरा कौरी भौरु औन्दौ औणौ च़ांई। "
TIT,2,3,"इणी ई स्याणी छ़ेउड़िउऐ भी ज़िउणौ च़ांई ज़ेथ कौरी परमेश्‍वरा लै इज़्ज़त मिला। आरोपा लाइणै वाल़ी और सुरी पिणै वाल़ी नाईं च़ांई हुणी, पर आच़्छ़ी बुशै शिखाउणै वाल़ी च़ांई हुणी। "
TIT,2,4,ताकी सै ज़वान छ़ेउड़िऊ लै औनैणौ बौणा और इणौ भी शिखाई बौल़ा कि आपणै बोउटै और लोल़डेऊ आइलै किणौ जा सा प्यार कौरणौ। 
TIT,2,5,"ज़वान छ़ेउड़ी सौबर कौरणै वाल़ी, और आपणै बोउटै आइलै बफादार रौआ, और घौरा रौ काम-काज़ कौरणै वाल़ी, भौली और आपणै बोउटै रै अधीन रौइणै वाल़ी औआ। ताकी परमेश्‍वरा रै वचना री बुराई ना हुआ। "
TIT,2,6,"इणी ई ज़वान छ़ोहरु भी सौमझ़ाउंदै थाकौ लागी, कि सै भी बुद्धीमानी कौरी काम कौरदै थाका लागी। "
TIT,2,7,"तुमुऐ सौदा आच़्छ़ै काम च़ांई कौरणै ताकी तुमै दुजेऊ लै औनैणौ बौणा। ज़ेबी तुमै विश्वासिऊ कै शिखावा ई, ता तुमुऐ आच़्छ़ै इरादै कौरीऐ शिखाउणौ च़ांई ज़ेथ कौरी लोग तुमारी इज़्ज़त कौरा। "
TIT,2,8,"और तुमुऐ सेऊ च़ांई शिखाउणौ ज़ो सौच़्च़ौ आ, ज़ेथरी बुराई ना हुई सौका, ताकी तुमारै दुश्मनु री बेइज़्ज़ती औआ। कैलैकि इणौ कुछ़ भी बुरौ ना च़ांई हुऔ ज़ेथकु सै तुमारै विरोधा दी बोली बौल़ा। "
TIT,2,9,"नुकरु सौमझ़ाऊ, कि आपणै-आपणै मालिका रै अधीना दी रौआ, और सारी बुशु दी तिऊं खुश छ़ाड़ा, और पौल़टुइयौ तिउंलै ज़वाब ना दिया। "
TIT,2,10,"च़ोरी और च़लाकी ना कौरा, पर सौभी तरीका दी पुरौ इम्मानदार निकल़ा, कि सै सारी बुशु दी आमारै छ़ुटकारै दैणै वाल़ै परमेश्‍वरा री शिक्षा दी शोभा बौणा। "
TIT,2,11,सारै लोगु रै छ़ुटकारै लै परमेश्‍वरा री बौड़ी दया पौगड़ी हुई आ। 
TIT,2,12,"इऐं बौड़ी दया कौरी परमेश्‍वर आमु खौबरदार कौरा सा, कि आमै तेस च़ाल-च़लण ना शिखा ज़ो परमेश्‍वरा री बेइज़्ज़ती कौरा आ, और आमुऐ दुनिया री च़िज़ेऊ री इच़्छ़ा पोरु च़ांई छ़ाड़णी। आज़कै बौगता दी आमुऐ सबर और ठीक च़ाल च़ालणी च़ांई ज़ो साबित कौरा कि आमै परमेश्‍वरा री इज़्ज़त कौरी ई। "
TIT,2,13,और तिऐं भौली आशा री मतलब आपणै महान परमेश्‍वर और छ़ुटकारै दैणै वाल़ै यीशु मसीह री महिमा रै पौगड़ै औणै री बाटा दी थाकी आण्डदै लागी। 
TIT,2,14,"ज़ुण आपु आमुलै क्रुसा माथै च़ौड़ौ, कि आमु सारी रौंगा री बुराई कु छ़ुड़ावा लौ, और शुद्ध कौरीयौ आपुलै एक इणी पौरज़ा चाण ज़ो भौलै कामा लै सौदा तैयार रौआ। "
TIT,2,15,"पुरै हक्‍का कौरीऐ इऊं बुशु विश्वासिऊ कै बोल और सौमझ़ाऊ और शिखाउंदै थाक लागी, इणै कौरणै रौ ताउंकै मेरी तौरफा कु पुरौ हक्क आ, कासी भी आपणी बेइज़्ज़ती नाईं दै कौरणै। "
TIT,3,1,"विश्वासिऊ कै याद थाक कौराउंदै लागी, कि आफसर और अधिकारिऊ रै अधीना दी रौआ, और तिउंरै हुकम माना, और हर एक आच़्छ़ै कामा लै तैयार थाका रौई। "
TIT,3,2,"कासी भी बदनाम ना कौरा, झ़ौगड़ै कौरणै वाल़ै ना हुआ, पर दुजै लोगु माथै दया कौरा, और सारेऊ लोगु आइलै बौड़ी नरमाइऐ रौआ। "
TIT,3,3,"कैलैकि आमै भी पैहलै, मुर्ख, और परमेश्‍वर नाईं मानणै वाल़ै, और लोगु कु धोखै खाऐ औन्दै, और बुरी इच़्छ़ा दी, और ऐश-आरामा री गुलामी दी थै पौढ़ै औन्दै, और बैर भाव, और ज़लन कौरणै दी आपणी ज़िन्दगी बितावा थै, और कासी कै ढौभा नाईं थै, और एकी दुजै आइलै दुश्मनी छ़ाड़ा थै। "
TIT,3,4,"पर तैबै भी आमारै छ़ुटकारौ दैणै वाल़ै परमेश्‍वरा री कृपा, और आदमी माथै तेसरौ प्यार पौगड़ौ हुऔ, "
TIT,3,5,"ता तिणिऐ आमै आमारी पापा री सौज़ा कु छ़ुटकारौ दैऔ, और एऊ धार्मिकता रै कामा कौरी नाईं आसतौ, ज़ो आमुऐ आपु किऐ ई, पर तिणीऐ आपणी दया रै मुताबिक कियौ आ। तिणीऐ आमारै पाप धोइयौ दूर किऐ ई और पवित्र आत्मा रै ज़ौरिऐ आमुलै एक नौंवौ ज़नम और नौईं ज़िन्दगी देई आ। "
TIT,3,6,"परमेश्‍वरै आमुकै पवित्र आत्मा भौरी का दैऔ आ, ताकी सेऊ आमुदी शक्तिशाली काम कौरा। कैलैकि प्रभु यीशु मसीह आमारै पापा री ताइंऐ मौरौ ताकी सेऊ आमारौ छ़ुटकारौ दैणै वाल़ौ बौणा। "
TIT,3,7,"ज़ेथ कौरी आमै तेसरी बौड़ी दया कौरी धौर्मी बौणीयौ, सौदा री ज़िन्दगी री आश लाइणा रै मुताबिक हक्क्कदार बौणा। "
TIT,3,8,"इऐ बूश सौच़्च़ी आ, और हाऊं च़ाहा ऊ, कि तू इऊं बुशु रै बारै दी जोशा कौरी शिखाऊ एथीलै कि ज़ुणिऐ परमेश्‍वरा री बाट देखी और विश्वास कियौ, सै भौलै-भौलै कामा कौरणै रै ध्यान दी रौआ। इऐ बुशै भौली, और लोगु रै फाइदै री ई। "
TIT,3,9,"पर मुर्खता रै विवाद कु, और बुज़ुर्गा री काअणिऊ, और दुश्मनी विरोध, और तिऊं झ़ौगड़ेऊ कु, ज़ो मुसा रै नियमा रै बारै दी औलै एज़ी बुशा कु बौच़ियौ थाक, कैलैकि तिऊं बुशु रौ कोई फाइदौ नाईं और बिण मतलबा री ई। "
TIT,3,10,"कलिसिया दी झ़ौगड़ै कौरणै वाल़ै आदमी, पैहली और दुज़ी बारै खौबरदार कौरणै बासिऐ तेसकु केज़ै भी रौंगा रौ रिश्तौ ना छ़ाड़ौ। "
TIT,3,11,तुमै इणौ पाक्कौ ज़ाणौ कि इणै रौंगा रौ आदमी ज़ाणी-बुज़ियौ गलत बाटा दी आण्डदै लागौ औन्दौ और तेसरै आपणै बुरै काम तेस आरोपी चाणा ई। 
TIT,3,12,"ज़ैबै हाऊं ताऊं काऐ अरतिमास और तुखिकुस भेज़ूलौ, ता मुं काऐ निकुपुलुस शैहरा दी आशणै री कोशिष कौरणी कैलैकि मुंइऐ तिऐ शेल़ै रौ बौगत बिताउणै री ठाणी गोई आ। "
TIT,3,13,अपुल्लोस और ज़ेनास बकीला रै सफरा दी हर रौंगा री मज़द कौरेऊ कि तिउंकै केज़ी भी च़िज़ा री कामी ना हुआ। 
TIT,3,14,"और आमारै लोग भी सारी ज़रूरत पुरी कौरना लै आच़्छ़ै कामा दी लागणौ शिखा, ताकी कुछ़ कौमावा। "
TIT,3,15,"मुं आइलै रै सारै विश्वासिऊ री तौरफा कु ताउंलै ढाल। और आमारै साथी विश्वासिऊ लै भी ढाल ज़ुण आमु आइलै प्यार कौरा ई, तिउंलै भी ढाल। हाऊं प्राथना कौराऊ कि तुमु माथै बौड़ी दया थाकाली औन्दै लागी। "
PHM,1,1,"हाऊं पौलुस ज़ुण यीशु मसीह री सेवा कौरणै री वज़ाह कु ज़ेला दी ऊ, तुमुलै इऐं चिट्ठी लिखाऊ। आमारै विश्वासी भाई तीमुथियुसा री तौरफा कु भी ताऊं फिलेमोना लै ढाल। तू आमारौ साथी गोष्टण ई और आमु ज़िणी मसीह री सेवा कौरा ई। "
PHM,1,2,"आमारी विश्वासी बौइण अफफिया, और आमारै विश्वासी भाई अरखिप्पुसा लै भी ज़ुण प्रभु री सेवा एक सिपाई ज़िणी कौरा ई ढाल, और तिऊं विश्वासिऊ लै भी ज़ुण फिलेमोना रै घौरा दी प्रभु री आराधना कौरना लै कौट्ठै हुआई। "
PHM,1,3,हाऊं प्राथना कौराऊ कि आमारौ बाब परमेश्‍वर और प्रभु यीशु मसीह री बौड़ी दया और शान्ति तुमुलै मिलदै थाका लागी। 
PHM,1,4,"हाऊं सौदा परमेश्‍वरा रौ धन्यबाद कौराउ, और आपणी प्राथना दी भी ताऊं याद कौराऊ, "
PHM,1,5,"कैलैकि हाऊं तैरै तेस प्यार और विश्वासा री बुशै शुणियौ, ज़ो सौभी पवित्र लोगु आइलै, प्रभु यीशु माथै आ। "
PHM,1,6,"हाऊं प्राथना कौराऊ कि तैरै विश्वासा दी भागीदार हुणौ, तुमारी सारी भौलाई री निशाणी दी, मसीहा कालै असरदार ई। "
PHM,1,7,"कैलैकि ओ भाई, मुलै तैरै प्यारा कु भौरी खुशी और शान्ति मिली, एथीलै कि तैरै ज़ौरिऐ पवित्र लोगु रै मन हौरै-भौरै हुई गौऐ आ। "
PHM,1,8,"एथीलै अगर मुलै मसीहा दी बौड़ी हिम्मत ता आ, कि ज़ो बुशै ठीक आ, तेसरौ हुकम ताउंलै दैऔ। "
PHM,1,9,"तैबै भी मुलै बुड़ै पौलुसा लै ज़ो आबै मसीह यीशु री सेवा री वज़ाह कु कैदीऊ, एऊ औज़ौ भी आच़्छ़ौ ज़ाणुऔ कि प्यारा कौरी औरज़ कौरु। "
PHM,1,10,हाऊं आपणै छ़ोहरु ज़िणै उनेसिमुसा लै ताऊं कु औरज़ कौराऊ। ज़ुण ज़ेला दी मैरै ज़ौरिऐ विश्वासा दी आशौ आ। 
PHM,1,11,"सेऊ ता पैहलै तैरै कुछ़ भी कामा रौ नाईं थौ, पर आबै तैरै और मैरै दुइआ रौ बौड़ै कामा रौ आ। "
PHM,1,12,"सेऊ ऊ मतलब-ज़ो मैरै ज़िवा रौ टुकड़ौ आ, मुंइऐ सेऊ ताऊं काऐ भेज़ी ऐरौ आ। "
PHM,1,13,"तेस हाऊं आपु काऐ छ़ाड़णौ च़हा थौ कि तेरी तौरफा कु एस कैदा दी ज़ो खुशी री खौबरी रौ कारण आ, मेरी सेवा कौरालौ। "
PHM,1,14,"पर मुंइऐ तेरी इच़्छ़ा रै बिणा कुछ़ भी कौरणौ नाईं च़ाऔ कि तेरी एज़ी दया, दबाव कु नाईं पर खुशी कौरी च़ांई हुऔ। "
PHM,1,15,कैलैकि का पौतौ सेऊ ताऊं कु कुछ़ दिना झ़ांऊ एज़ै कारण अलग हुऔ कि सौदा ताऊं आइलै रौऊ। 
PHM,1,16,"पर इबी कु दासा रै ज़िणौ नाईं, पर दासा कु भी आच़्छ़ौ मतलब भाई ज़िणौ रौऊ, ज़ो शरीरा दी भी और खासकर प्रभु दी भी मैरौ प्यारौ औलौ। "
PHM,1,17,"एथीलै अगर तू मुं आपणौ साथी सौमझ़ा ई, ता तेस इणै कौरी ग्रहण कर ज़िणौ हाऊं कियौ ऊ। "
PHM,1,18,"और अगर तिणिऐ तैरौ कुछ़ नुकसान कियौ आ, या तेस माथै तैरौ कुछ़ आशा सा, ता मैरै खातै दी लिख। "
PHM,1,19,"हाऊं पौलुस आपणै हाथा कौरी लिखाऊ, कि हाऊं आपु ई भौराऊ, याद छ़ाड़ै कि तेरी ज़िन्दगी भी मेरी करज़दार आ। "
PHM,1,20,"ओ भाई, इऐ खुशी मुलै प्रभु दी तेरी तौरफा कु मिला मसीहा दी मैरौ मन हौरौ भौरौ कर। "
PHM,1,21,"हाऊं तैरै आज्ञाकारी हुणै रौ भरोसौ छ़ाड़ियौ, ताउंलै लिखाऊ और इणौ ज़ाणाऊ, कि ज़ो कुछ़ हाऊं बोलाऊ, तू तेसकु भी बौड़ियौ कौरा ई। "
PHM,1,22,"और एऊ भी, कि मुकालै रौइणा लै ज़ागाह तैयार छ़ाड़, मुकै आश आ, कि परमेश्‍वर तुमारी प्राथना रौ ज़वाब ज़रूर दिया कि हाऊं तुमु काऐ आशु। "
PHM,1,23,इपफ्रास भी ज़ुण मसीह यीशु दी मुं आइलै कैदा दी आ। 
PHM,1,24,और मरकुस और अरिस्तर्खुस और देमास और लुका ज़ो मैरौ साथी आ इऊं री ताऊं लै ढाल। 
PHM,1,25,आमारै प्रभु यीशु मसीहा री बौड़ी दया तुमारी आत्मा माथै औन्दै थाका लागी। आमीन। 
HEB,1,1,"पैहलै जुगा दी परमेश्‍वरै बाब-दादा कु मोकती बारै और अलग-अलग तरिकै कौरीऐ भविष्यवक्तु रै ज़ौरिऐ बुशै लाई, "
HEB,1,2,पर इऊं आखरी दीनु दी आमुकु छ़ोहरु रै ज़ौरिऐ बुशै लाई। परमेश्‍वरै आपणै छ़ोहरु रै ज़ौरिऐ सारी सृष्टी चाणी और सेऊ सारी चीज़ैऊ रौ हक्क्कदार चाणौ। 
HEB,1,3,सेऊ छ़ोहरु ई परमेश्‍वरा री महिमा रौ प्याशौ आ और सेऊ छ़ोहरु हर तरिकै कु तेसी ज़िणौ आ। और सेऊ आपणी शक्ति रै वचना कौरी सारी सृष्टी मज़बूत चाणी छ़ाड़ा आ। सेऊ लोगु रै पाप धोइयौ उंच़ी ज़ागाह माथै परमेश्‍वरा री सुल़टी भिलै बोशौ। 
HEB,1,4,"एथीलै परमेश्‍वरै छ़ोहरु कै इणौ नाऊं दैऔ ज़ो सौरगदूतु कु भौरी उंच़ौ आ, ज़ासरै ज़ौरिऐ आमै इणौ देखी कि छ़ोहरु तिउंकु भौरी महान आ। "
HEB,1,5,"कैलैकि परमेश्‍वरै आपणै केज़ै भी सौरगदूतु लै केबी भी इणौ नाईं बोलौ कि, “तू मैरौ छ़ोहरु ई,” आज़ हाऊं पौगड़ौ कौराऊ कि तू मैरौ छ़ोहरु ई। और तौंइऐ तिणीऐ इऐ बूश कासी सौरगदूता लै नाईं बोली कि, “हाऊं तेसरौ बाब बौणा ऊ, और तू बौणा ई मैरौ छ़ोहरु।” "
HEB,1,6,"और ज़ेबी परमेश्‍वरै आपणौ महान छ़ोहरु इऐं दुनिया दी भेज़ौ, ता सेऊ बोला आ, “परमेश्‍वरा रै सारै सौरगदूत तेसरी महिमा कौरा।” "
HEB,1,7,"और सौरगदूता रै बारै दी इणौ बोला आ, “सेऊ आपणै दूतु लै बागुरा ज़िणै, और आपणै सेवक आगी रौ ज़ौहरा ज़िणौ चाणा आ।” "
HEB,1,8,"पर छ़ोहरु रै बारै दी बोला आ, “ओ परमेश्‍वर तेरी राज़गाद्दी जुगा-जुगा झ़ांऊ रौआ आ। धार्मिकता आइलै तू आपणै राज़्य माथै राज़ कौरा ई। "
HEB,1,9,"तांइऐ आच़्छ़ै कामा कु प्यार और बुरै कामा कु नफरत छ़ाड़ी। एथरी वज़ाह कु हाऊं, तैरै परमेश्‍वरै, तैरै साथीऊ कु बौड़ियौ खुशी रै तेला कौरी तैरौ अभिषेक कियौ।” "
HEB,1,10,"और पवित्रशास्त्र भी बोला आ कि, “ओ प्रभु, सौभी कु पैहलै तांइऐ धौतरी चाणी, और सौरग तैरै हाथा री कारीगरी आ। "
HEB,1,11,"सै ता नाश हुणै ई। पर तू सौदा लै रौआ ई, और सै सारै जुड़कै ज़िणै पुराणै हुआई। "
HEB,1,12,"और तू तिऊं च़ादरु भाशीऐ मेटा ई, और सै जुड़केऊ भाशीऐ बौदल़िआई पर तू केबी ना बौदलिंदौ और तू केबी भी खातम नाईं औन्दौ।” "
HEB,1,13,"और परमेश्‍वरै सौरगदूतु मांझ़िऐ कु कासी लै केबी नाईं बोलौ कि, “तू मेरी सुल़टी भिलै इज़्ज़ता री ज़ागाह दी बोश, ज़ेबी झ़ांऊ कि हाऊं तैरै दुश्मनु तैरै वशा दी ना कौरु।” "
HEB,1,14,"का सारै सौरगदूत सेवा टहल कौरना लै छ़ांटी ऐन्दी आत्माऐं नाईं, कि सै तिउंरी सेवा कौरा ज़ो छ़ुटकारौ पाइणै वाल़ेई? "
HEB,2,1,"एथीलै आमुकै ज़ो खुशी री खौबर मिली आ तेथ माथै भौरी ध्यान दैणौ च़ांई, कैलैकि इणौ ना च़ांई थौ हुऔ कि आमै सौच़्च़ाई री बाटा कु पोरु भौटका। "
HEB,2,2,"कैलैकि यहुदी लोगुऐ तिऊं नियमा माथै विश्वास कियौ ज़ो परमेश्‍वरै सौरगदूतु रै ज़ौरिऐ मुसा लै दै थै। ज़ेबी सै सौच़्च़ै साबित हुऐ ता हर गुनाह और हुकम नाईं मानणै वाल़ेऊ लै परमेश्‍वरै सौज़ा देई, "
HEB,2,3,ता आमै पा किणै बौच़ी सौकी अगर आमै एस महान छ़ुटकारै री बेइज़्ज़ती कौरुलै? एस महान छ़ुटकारै रै बारै दी आमुकै प्रभु यीशु रै ज़ौरिऐ पौतौ लागौ आ। और च़ेलै ज़ुणीऐ सारेऊ कु पैहलै सेऊ शुणौ आमु माथै पौगड़ौ कियौ कि एऊ सौच़्च़ौ आ 
HEB,2,4,"और साथाई परमेश्‍वरै भी आपणी इच़्छ़ा रै मुताबिक निशाण, और नोखै काम, और कई रौंगा रै शक्ति वाल़ै काम, और पवित्र आत्मा रै वरदान बाण्डणा रै ज़ौरिऐ एथरी गवाही दैंदै थाकौ लागी। "
HEB,2,5,परमेश्‍वरै तिंया आशणै वाल़ी धौतरी रौ हक्क्क सौरगदूतु कै नाईं बल्कि प्रभु यीशु कै दैऔ आ। इऐ सेई धौतरी आ ज़ासरी आमै बुशै लाइंदै ई लागै औन्दै। 
HEB,2,6,"पवित्रशास्त्र एकी ज़ागाह दी इणी गवाही दिया आ कि, “आदमी का सा, कि तू तेस याद कौरा? या आदमी री सन्तान का सा, ज़ासरौ तू ध्यान छ़ाड़ा? "
HEB,2,7,"ताइंऐ सै शक्ति दी सौरगदूतु कु थोड़ौ कम कियौ। ताइंऐ तिउंलै राज़ै ज़िणी बौड़ाई और इज़्ज़त देई, और तेसलै आपणै हाथा रै कामा माथै हक्क्क दैऔ। "
HEB,2,8,"परमेश्‍वरै सारौ कुछ़ आदमी रै वशा दी कौरी ऐरौ आ।” एथीलै ज़ैबै तिणीऐ सारौ कुछ़ तिउंरै वशा दी कौरी ऐरौ, ता तिंउऐ कुछ़ भी नाईं छ़ाड़ौ, ज़ो तिउंरै वशा दी नाईं हुऔ, पर सौच़्च़ाई इऐ आ कि आमै आज़ भी सब कुछ़ लोगु रै वशा दी नाईं देखदै। "
HEB,2,9,"पर आमै यीशु ज़ो सौरगदूता कु थोड़ै बौगता लै कुछ़ ई कम की ऐरौ थौ, मौउता रै दु:ख उठाउणै री वज़ाह कु बौड़ाई और इज़्ज़ता रौ ताज़ भिड़ौ औन्दौ देखी ई। ताकि परमेश्‍वरा री बौड़ी दया कौरी सेऊ हर एक आदमी लै मौरा। "
HEB,2,10,"कैलैकि परमेश्‍वरै सारौ कुछ़ चाणौ और सारौ कुछ़ तेसी रौ आ, तेसकै इणौ ई आच़्छ़ौ लागौ कि ज़ेबी सेऊ भौरी लोगु बौड़ाई दी पौउंच़ावा, ता तिंउरै छ़ुटकारै लै बाट त्यार कौरीयौ तेथी दी तिउंरी अगुवाई कौरा। "
HEB,2,11,"कैलैकि ज़ुण लोगु तिउंरै पापा कु शुद्ध कौरा आ और ज़ो लोग पापा कु शुद्ध कौरीया ई, तिऊं सारेऊ रौ बाब एका सा, एथीलै यीशु तिउंलै आपणै भाई-बौइणी बोलणा लै नाईं शौरमिंदौ। "
HEB,2,12,"और यीशु परमेश्‍वरा लै बोला आ, “हाऊं आपणै लोगु कै बोलाऊ कि ताऐं मुलै केतरै भौलै काम किऐ ई, आराधना री खुंबल़ी मांझ़िऐ हाऊं तेरी महिमा कौराऊ।” "
HEB,2,13,"और तौंइऐ सेऊ बोला आ, “हाऊं तेस माथै भरोसौ छ़ाड़ाऊ।” और तौंइऐ इणौ बोला आ, “इदै हाऊं तिऊं लोगु आइलै ऊ ज़ो परमेश्‍वरै ई मुकै दैऔ औन्दै।” "
HEB,2,14,"कैलैकि ज़ासलै परमेश्‍वर आपणै लोग बोला आ, सै इन्सान ई, यीशु मसीह हर तरिकै दी आमु ज़िणौ बौणौ और दुनिया दी आशौ, ताकि तेसरी मौउता रै ज़ौरिऐ शैतान ज़ासकै मौउता माथै हक्क्क आ नाष हुआ। "
HEB,2,15,"और ज़ेती मौउता रै डौरा कु ज़िन्दगी भर गुलामी दी थै फौसै औन्दै, यीशु तिऊं पोरु छ़ुड़ावा। "
HEB,2,16,कैलैकि यीशु ता सौरगदूतु नाईं पर अब्राहम रौ वंश सौंभाल़ा सा। 
HEB,2,17,"एज़ी वज़ाह कु तेसलै च़ांई थौ, कि सारी बुशु दी दुजै लोगु ज़िणै बौणा। ज़ासकु सेऊ तिऊं बुशु दी ज़ो परमेश्‍वरा आइलै मेल छ़ाड़ा सा, एक दया कौरणै वाल़ौ और विश्वासा रै लायक परधान याजक बौणा ताकि लोगु रै पापा लै माफी मांगा। "
HEB,2,18,"कैलैकि ज़ेबी यीशुऐ परिक्षा री हालता दी दुःख उठाऔ, ता सेऊ तिउंरी भी मज़द कौरी बौल़ा सा, ज़ासरी परिक्षा हुआ सा। "
HEB,3,1,"एथीलै ओ साथी विश्वासिउओ, तुमै ज़ो सौरगा दी तेसकु मिलणा लै ई औटाऐ औन्दै, तेस माथै ध्यान कौरौ ज़ुण प्रेरित और परधान याजक यीशु माथै ज़ास आमै मानी ई। "
HEB,3,2,"ज़िणौ मुसा परमेश्‍वरा रै सारै घौरा दी विश्वास वाल़ौ रौ थौ, तिणी ई यीशु भी आपणै छ़ांटणै वाल़ै परमेश्‍वरा लै विश्वासा रै लायक रौऔ। "
HEB,3,3,"पर यीशु मुसा कु एती बौड़ियौ बौड़ाई रै लायक सौमझ़ौ आ, ज़ेती कि घौरा रौ चाणनै वाल़ौ घौरा कु बौड़ियौ इज़्ज़ता रै लायक आ। "
HEB,3,4,"कैलैकि हर एक घौरा रौ कोई ना कोई चाणनै वाल़ौ हुआ सा, पर ज़ुणिऐ सारौ कुछ़ चाणौ सेऊ परमेश्‍वर आ। "
HEB,3,5,"मुसा ता परमेश्‍वरा रै सारै घौरा दी सेवका ज़िणौ विश्वासा रै लायक रौऔ, कि ज़ो बुशै शुणाउणै वाल़ी थी, तिऊं री गवाही दिया। "
HEB,3,6,"पर मसीह छ़ोहरु ज़िणौ परमेश्‍वरा रै घौरा रौ हक्क्कदार आ, और सेज़ौ घौर आमै आपु ई, अगर आमै मज़बूत विश्वास और आशा आखरी झ़ाऊं मज़बुती कौरी थांबी छ़ाड़ी लै। "
HEB,3,7,"एथीलै ज़िणौ परमेश्‍वरै आपणी आत्मा रै ज़ौरिऐ बोला आ, “अगर आज़ तुमै परमेश्‍वरा री बाच़ शुणौ, "
HEB,3,8,"ता आपणै मन काठौ नाईं कौरौ, ज़िणौ तुमारै स्याणेउऐ तिऐं सुनसान ज़ागाह दी इम्तहाना रै बौगतै बगावत की थी। "
HEB,3,9,तिऐ तुमारै स्याणेउऐ चालिस साला झ़ांऊ मैरै महान काम देखणै बासीऐ भी धौमकी देइयौ हाऊं पौरखौ ऊ। 
HEB,3,10,"एज़ी वज़ाह कु हाऊं सेज़ै बौगतै रै लोगु कु नाराज़ रौऔ, और बोलौ, ‘तिंउऐ हाऊं नाईं अपणाऔ, और ज़ेज़ै काम कौरणै रौ हुकम मुइंऐ तिउंलै दैऔ आ, सै नाईं मानै।’ "
HEB,3,11,"तैबै मुंइऐ रोशा दी आशीयौ कसम खाई कि, ‘सै मैरै आरामा री ज़ागाह दी नाईं आशी बौल़दै।’ ” "
HEB,3,12,"ओ साथी विश्वासिउओ, च़ोकसिऐ रौऔ कि तुमु मांझ़िऐ इणौ बुरौ और अविश्वासी नाईं च़ांई हुऐ, ज़ो तुमु ज़िउंदै परमेश्‍वरा कु दूर कौरा सा। "
HEB,3,13,"हर दिन एकी दुजै सौमझ़ाउंदै लागी रौऔ ज़ेबी झ़ांऊ तुमुकै मौकौ, इणौ नाईं च़ांई हुऔ, कि तुमु मांझ़िऊ कु कोई आदमी पापा रै ज़ाल़ा दी आशीयौ काठौ बौणा। "
HEB,3,14,अगर आमै आखरी झ़ाऊं मज़बुती आइलै आपणै पैहलै विश्वास थांबी छ़ाड़ी ई ता आमै मसीह रै साज़ी बौणी ई। 
HEB,3,15,"ज़िणौ पवित्रशास्त्रा दी आ लिखौ औन्दौ, “अगर तुमै आज़ तेसरी बाच़ शुणौ, ता आपणै ज़िऊ काठै ना कौरौ, ज़िणौ कि रोश दिलाउणै रै बौगतै कियौ थौ।” "
HEB,3,16,"भौलौ, कुणी लोगुऐ परमेश्‍वरा री बाच़ शुणियौ भी तेस आइलै बगावत की आ? का तिऊं इस्राइलिउऐ नाईं, ज़ुण मुसा रै ज़ौरिऐ मिस्रा कु आज़ाद हुऐ थै? "
HEB,3,17,"और सेऊ चालिस बौरशा झ़ांऊ कास लोगु कु रोशुई रौऔ? का तिंऊ कु नाईं, ज़ुणिऐ पाप कियौ, और तिउंरी लाशै सुनसान ज़ागाह दी पौड़ी रौई? "
HEB,3,18,"और परमेश्‍वरै कास आइलै कसम खाई, कि तुमै मैरै आरामा रै दिनै दी नाईं आशी बोलदै? सिरफ तिऊंकु ज़ुणिऐ हुकम ना मानौ। "
HEB,3,19,"एथीलै आमै देखी ई, कि सै अविश्वासा री वज़ाह कु आरामा री ज़ागाह दी नाईं आशी बौल़ै। "
HEB,4,1,"परमेश्‍वरा रै आरामा री ज़ागाह दी डेऊणै रौ वायदौ इबी झ़ांऊ आ। ता आमु खौबरदार रौउणौ च़ांई, कि तुमु मांझ़िऐ कु कोई भी लोग अयोग्य ना बौणा कि तिऐ ना डेई सौका। "
HEB,4,2,कैलैकि आमुकै भी तिऊं इस्राइली लोगु ज़िणौ खुशी री खौबर शुणाई। पर तिऊं लोगु लै शुणै औन्दै वचना कु कोई फाइदौ ना हुऔ। कैलैकि तिऊं लोगुऐ वचन विश्वासा आइलै ना अपणाऔ। 
HEB,4,3,"पर एथीलै आमुऐ, ज़ुणिऐ परमेश्‍वरा रै वचना माथै विश्वास कियौ आ, तिऐं आरामा री ज़ागाह दी डिआई। ज़िणौ तिऊं ओरीऊ लै परमेश्‍वरै बोलौ, “मुंइऐ आपणै रोशा दी कसम खाई कि, ‘सै मैरै आरामा री ज़ागाह दी नाईं आशी बौल़दै।’ ” हालांकी धौतरी रै बौणनै रै बौगता कु तेसरै काम पुरै हुई गौऐ थै। "
HEB,4,4,"कैलैकि सातवै दिना रै बारै दी पवित्रशास्त्रा दी इणौ आ लिखौ औन्दौ कि, “परमेश्‍वरै सातवै दिनै आपणै सारै काम खातम कौरीयौ आराम कियौ।” "
HEB,4,5,"आमुऐ इणौ भी पौड़ौ कि, “सै मैरै आरामा री ज़ागाह दी नाईं आशी बौल़दै।” "
HEB,4,6,"ता इऐ बूश पाक्की आ कि कुछ़ लोगु लै आरामा री ज़ागाह दी आशणै री आबै भी खुली आज़ादी आ, और ज़ासकै तेसरी खुशी री खौबर पैहलै शुणाई आ सै हुकम ना मानणै री वज़ाह कु आरामा री ज़ागाह दी नाईं आशी बौल़ै, "
HEB,4,7,"एथीलै सेऊ केज़ौ खास दिन ठहराइयौ एती दिना बासिऐ दाऊदा री किताबी दी तेसलै “आज़ कौ दीन” बोला सा। ज़िणौ पैहलै बोलौ, “अगर आज़ तुमै तेसरी बाच़ शुणा लै, ता आपणौ मन काठौ ना कौरौ।” "
HEB,4,8,"अगर यहोशु इस्राइलिऊ परमेश्‍वरा रै वायदै रै मुताबिक आरामा री ज़ागाह दी निआं, ता तेथ बासिऐ दुजै दिनै री बुशै नाईं हुआ थी। "
HEB,4,9,एथीलै इणौ ज़ाणौ कि परमेश्‍वरा रै लोगु लै इबी भी सातवै दिना रौ आरामा बाकी आ। 
HEB,4,10,"कैलैकि ज़ुण तेसरै आरामा दी डेवै, तिणीऐ भी परमेश्‍वरा ज़िणै आपणै काम पुरै कौरीयौ आराम कियौ आ। "
HEB,4,11,"एथीलै आमुऐ तिऐं आरामा री ज़ागाह दी डेऊणै री कोशिष च़ांई कौरणी, किऐ इणौ ना च़ांई हुऔ कि कोई आदमी तिऊं ज़िणै हुकम ना मानियौ पोरु लोटा। "
HEB,4,12,"कैलैकि परमेश्‍वरा रौ वचन ज़िउंदौ और असरदार आ, सेऊ केज़ी भी दुई धारी वाल़ी तलवारा कु भी पोइनौ आ। और प्राण और आत्मा, गांठ-गांठ और गुदै-गुदै अलग कौरीयौ आर-पार छ़ोपा और मौना रै सोच़ और विच़ार पौरखा। "
HEB,4,13,"दुनिया री कोई भी च़ीज़ परमेश्‍वरा कु च़ोरुई ऐन्दी नाईं आसती। पर तेसरी आखिऊ काऐ सारी च़िज़ै खुली और पौगड़ी ई, तेसकै आमुऐ लेखौ जा दैणौ। "
HEB,4,14,"यीशु ज़ुण सौरगा दी डैऔ, मतलब परमेश्‍वरा रौ छ़ोहरु यीशु, सेऊ आमारौ परधान याजक आ। ता आशौ, आमै आपणौ विश्वास ज़ो आमै मानी ई काठै कौरी थांबी छ़ाड़ी। "
HEB,4,15,"कैलैकि आमारौ इणौ परधान याजक नाईं ज़ो आमारी कमज़ोरी दी आमु आइलै दुखी ना हुई बौल़ा। पर सेऊ सारी बुशा दी आमु ज़िणौ ता पौरखुऔ, तैबै भी सेऊ बिण पापा रौ निकल़ौ। "
HEB,4,16,"एथीलै आशौ, आमै हिम्मत कौरीयौ परमेश्‍वरा रै काऐ डेई, ज़ुण बौड़ी दया कौरीऐ आ भौरुऔ औन्दौ तैबै परमेश्‍वर आमु माथै दया और किरपा देखावा, और ज़ुण ज़रुरता रै बौगता दी आमारी मज़द कौरा। "
HEB,5,1,"हर एक परधान याजक लोगु मांझ़िऐ कु छ़ांटिया आ, और लोगु लै तिऊं बुशु रै बारै दी ज़ो परमेश्‍वरा कु मेल छ़ाड़ा, मानौ औन्दौ कि भेंट और पापा री बौल़ी कौरदै थाका लागी। "
HEB,5,2,"कैलैकि सेऊ आपु ई कमज़ोरी रै वशा दी आ एथीलै सेऊ बिणा औकली वाल़ै, और भुलै भौटकै औन्दै लोगु आइलै कौंउल़िऐ आच़्छ़ौ बर्ताव कौरी सौका। "
HEB,5,3,"परधान याजक हुणै रै नातै तेसलै ज़ुरुरी आ कि, ज़िणौ लोगु लै तिणौ ई आपुलै भी पापा री बौल़ी च़ौड़ावा। "
HEB,5,4,"इऐ इज़्ज़ती री ज़ागाह कोई आपु कु नाईं निंदौ, ज़ेबी झ़ांऊ कि हारुना ज़िणौ परमेश्‍वरा री तौरफा कु छ़ांटिया नाईं लौ। "
HEB,5,5,"तिणौ ई मसीहै भी परधान याजक बौणनै री बौड़ाई आपु कु नाईं कौरी, पर तेसलै तिणीऐ देई, ज़ुणिऐ तेसलै बोलौ थौ, “तू मैरौ छ़ोहरु ई, आज़ हाऊं पौगड़ौ कौराऊ कि, हाऊं तैरौ बाब ऊ।” "
HEB,5,6,"एथीलै इणी ई सेऊ दुजै ज़ागाह दी भी बोला कि, “तू मलिकिसिदका री रीती माथै सौदा लै याजक आ।” "
HEB,5,7,"यीशुऐ धौतरी दी रौइणै रै बौगता दी ज़ोर-ज़ोरै, औटाई-औटाइयौ और लेरी-लेरीयौ परमेश्‍वरा कु ज़ो तेस मौउता कु बौच़ाई सौका थौ, प्राथना और औरज़ की, और भौक्ती री वज़ाह कु तेसरी शुणी। "
HEB,5,8,"हालांकि यीशु परमेश्‍वरा रौ छ़ोहरु थौ, तैबै भी तिणीऐ दुःख उठाई-उठाइयौ हुकम मानणौ शिखौ, "
HEB,5,9,"और पाकौ बौणीयौ, आपणै सारै हुकम मानणै वाल़ेउ लै सौदा छ़ुटकारै री वज़ाह हुई गौ, "
HEB,5,10,और तेसलै परमेश्‍वरा री तौरफा कु मलिकिसिदका री रीती माथै परधान याजका री ज़ागाह मिला। 
HEB,5,11,"एथरै बारै दी आमुऐ भौरी का बुशै लाइणी ई, पर इउंरौ सौमझ़ाउणौ भी कठिण आ, कैलैकि तुमै उंच़ौ शुणदै लागी गौऐ ई। "
HEB,5,12,"सौच़्च़ी इबी झ़ाऊं ता तुमु गुरु बौणनौ च़ांई थौ। पर तुमुकै ता इबी भी कास इणै आदमी री ज़ुरत आ, ज़ुण तुमुकै दुजी बारै परमेश्‍वरा री शिक्षा री पैहली बुशै शिखावा। तुमै ता इणै हुई गौऐ आ कि तुमुलै नाज़ा रै बौदल़ै इबी झ़ांऊ दूध ई च़ांई। "
HEB,5,13,"दूध पिणै वाल़ै लोल़डेऊ लै ता धार्मिक्ता री शिक्षा री पैहच़ाण नाईं औन्दी, कैलैकि सेऊ ता लोल़डौ आ। "
HEB,5,14,"पर नाज़ बौड़ेऊ लै आ, ज़ासरी ज्ञाना री सौमझ़ भ्यास कौरदै-कौरदै भौलै-बुरै दी भेद कौरणै दी पाकै हुई गोई आ। "
HEB,6,1,"एथीलै आशौ आमै मसीह री शिक्षा री पैहली बुशेऊ कु औगांऊ बौड़ियौ पक्काई री भिलै तरक्की कौरी। आमुऐ बुरै कामा कु मन बौदुल़णै ज़ो मौउती भिलै निंआई, और परमेश्‍वरा माथै विश्वास कौरणै री तौंइऐ बुशै नाईं च़ांई लाइणी। "
HEB,6,2,"और तुमुकै बपतिस्मा रै बारै दी, और मुंडा माथै हाथ छ़ाड़नै, मौरै औन्देऊ रौ ज़िउंणौ, और आखरी फैसलै री शिक्षा री पौई तौंइऐ पाइणै री ज़ुरत नाईं। "
HEB,6,3,अगर परमेश्‍वर च़ाहा लौ ता हाऊं तुमुलै औज़ौ भी पाक्की शिक्षा दियाऊ। 
HEB,6,4,"ज़ो लोग आपणौ विश्वास पोरु छ़ाड़ाई तिऊं मन बौदुल़ना लै वापिस नाईं आणी सौकदै। तिंउऐ एकी बारै सौच़्च़ाई ज़ाणी ज़ो परमेश्‍वरा री तौरफा कु आशा आ और तिउंकै सौरगा रौ वरदान मिलौ आ, और तिंउऐ ओरीऊ आइलै पवित्र आत्मा भी पाई। "
HEB,6,5,"तिंउऐ परमेश्‍वरा री तौरफा कु आशै औन्दै आच़्छ़ै वचन च़ौगरै ई, और तिंउऐ आशणै वाल़ै बौगता री शक्ति भी च़ौगरी आ। "
HEB,6,6,अगर सै परमेश्‍वरा कु दूर हुई गौऐ ता तिऊं वापिस आणनै रौ तरिकौ नाईं आ। कैलैकि सै परमेश्‍वरा रौ छ़ोहरु तौंइऐ क्रुसा माथै च़ड़ावा ई और सारेऊ रै सामनै तेसरौ मज़ाक कौरा ई। 
HEB,6,7,"ज़ो लोग आच़्छ़ी शिक्षा अपणावा ई सै इणी ज़मीना ज़िणै ई ज़िऐ हर बौगतै पाणी लागा आ। अगर सै ज़बीन आच़्छ़ी आ, ता इऐ मज़दुरा कै आच़्छ़ी फसल दिया आ और इऐ परमेश्‍वरा रै देई ऐन्दी आशीष आ। "
HEB,6,8,"दुजै लोग तिऐं ज़मीना ज़िणै ई ज़ेथदी झ़ाड़ी और कुम्बरै लागा ई, ज़ेथरी कोई किम्मत नाईं। परमेश्‍वर तिऐं ज़बीन शापित कौरा आ, और तेथदी ज़ौमणै वाल़ी सारी बेकार झ़ाड़िऊ और कुम्बरेऊ पोरु ज़ाल़ा सा। "
HEB,6,9,"पर ओ मैरै प्यारै भाईउओ, तुमै आच़्छ़ै काम कौरदै ई लागै औन्दै, कैलैकि परमेश्‍वरै तुमै पैहला ओउलै बौच़ाई गौऐ। एथीलै इऐ सारी खौबरदार कौरणै वाल़ी बुशै तुमुलै नाईं ई। "
HEB,6,10,"कैलैकि परमेश्‍वर केबी भी गलत फैसलौ नाईं कौरदौ, कि तुमारै काम और तेस प्यार पोरु बिसरा, ज़ो तुमुऐ तेसरै नाऊं लै इणै कौरीऐ देखाल़ौ, कि तेसरै लोगु री सेवा की और कौरदै आ लागै औन्दै। "
HEB,6,11,पर आमै भौरी च़ाई कि तुमु मांझ़िऐ कु हर एक आदमी आखरी झ़ांऊ पुरी आशालै इणी ई कोशिष कौरदै थाकौ लागी। 
HEB,6,12,"ताकि तुमै आल़सी नाईं हुआ लै, पर तिऊंरौ पालन कौरौ ज़ो विश्वास और सौबरा री वज़ाह कु वायदा रै वारीस हुआई। "
HEB,6,13,"परमेश्‍वरा कै अब्राहमा लै वायदौ दैंदी बारै, आपु कु बौड़ौ कोई नाईं थौ, ज़ेथरी सेऊ कसम खाई सौका थौ, एथीलै आपणी ई कसम खाई। "
HEB,6,14,"तिणिऐ बोलौ कि, “हाऊं सौच़्च़ी ताउंलै भौरी आशीष दियाऊ, और तेरी सन्तान भौरी बौड़ाउवा ऊ।” "
HEB,6,15,और अब्राहमै भौरी बौगता झ़ाऊं सौबरा छ़ाड़नै बासीऐ वायदै री आशीष पाई। 
HEB,6,16,"आदमी ता आपु कु कास बौड़ै री कसम खा ई, और तिंउरै हर एक झ़ौगड़ै रौ फैसलौ कसमा कु पाकौ हुआ सा। "
HEB,6,17,"एथीलै परमेश्‍वरै भी कसम खाई, इणै कौरी सेऊ लोगु कै ज़ास आइलै तिणीऐ वायदौ थौ कियौ औन्दौ इणौ देखाउणौ च़ाहा थौ कि ज़ो तिणीऐ वायदौ कियौ आ तेस सेऊ पुरौ कौरा आ। "
HEB,6,18,"ता इदै दुई बुशै ई तेसरै वायदौ और तेसरी कसम ज़ो केबी भी नाईं बौदल़िंदी, और ज़ेथरै बारै दी परमेश्‍वर केबी भी झ़ूठ नाईं बोली सौकदौ। एथीलै आमै ज़ुण परमेश्‍वरा रै नज़दीक बौच़णा लै आशै ई और ज़ो आश तिणीऐ आमुकै देई आ, तेस थांबीयौ, भौरी खुश ई। "
HEB,6,19,"सै आशा आमारै प्राणालै समुन्दरा रै ज़ाहज़ा रै लांगरा ज़िणी पाक्की और टिकाऊ आ, ज़ो आमु पौरदै रै ज़ौरिऐ परमेश्‍वरा रै महान पवित्र ज़ागाह दी नियां आ, "
HEB,6,20,ज़िऐ यीशु आमारी तौरफा कु आमुकु पैहलै डैऔ आ। सेऊ मलिकिसिदका री रीती दी सौदा लै परधान याजक बौणी गौ आ। 
HEB,7,1,"मलिकिसिदक शालेम इलाकै रौ राज़ौ, और परमपरधान परमेश्‍वरा रौ याजक थौ। ज़ेबी अब्राहम राज़ेऊ युद्धा दी हौराइयौ वापिस थौ आशदै लागौ औन्दौ, ता मलिकिसिदिक तिऊंकु मिलौ और तेसलै आशीष देई। "
HEB,7,2,अब्राहमै मलिकिसिदिका कै युद्धा कु ज़ीतीयौ आणी ऐन्दी सारी च़िज़ेऊ रौ दौसूवौ हिस्सौ भी दैऔ। मलिकिसिदिका रै नाऊं रौ मतलब “धार्मिकता रौ राज़ौ आ।” पर ज़ैबै कि शालेमा रै नावां रौ मतलब “शान्ति” आ ता सेऊ “शान्ति रौ राज़ौ” भी आ। 
HEB,7,3,"ज़ासरौ ना बाब, ना मां, ना वंश आ, ज़ासरै दिनै रौ ना ता शुरुआत आ और ना ज़िन्दगी रौ अन्त आ। पर परमेश्‍वरा रौ छ़ोहरु रौ रूप बौणियौ सेऊ सौदा लै याजक बौणी रौआ सा। "
HEB,7,4,"आबै एथ माथै ध्यान कौरौ कि मलिकिसिदक केती महान थौ, ज़ासलै आमारै स्याणै अब्राहमै युद्धा दी ज़िती ऐन्दी सारी च़िज़ेऊ रौ दौसूवौ हिस्सौ भी दैऔ। "
HEB,7,5,"मुसा रै नियम लेवी रै वंशा कै इणौ शिखावा ई कि ज़ुण याजक बौणा लौ तिणीऐ इस्राइली लोगु, मतलब ज़ो तिउंरै आपणै लोग ई तिऊं सारेऊ कु दौसूवौ हिस्सौ निणौ च़ांई। पर सै याजक और दुजै लोग भाईऊ ज़िणै ई कैलैकि सै अब्राहमा रै वंशा रै ई। "
HEB,7,6,"पर एऊ आदमी मलिकिसिदिक ज़ुण लेवी रै वंशा कु नाईं थौ, अब्राहमा कु दौसूवौ हिस्सौ नियौं, हालांकी अब्राहमा कै परमेश्‍वरा कु वायदै थै मिलै औन्दै तेसरै बावज़ूद भी मलिकिसिदिकै तेसलै आशीष देई। "
HEB,7,7,आमै आच़्छ़ा कौरी ज़ाणी ई कि आशीष देणै वाल़ौ आशीष निणै वाल़ै कु बौड़ौ आ। 
HEB,7,8,"और इदै ता मौरणै वाल़ै आदमी दौसूवौ हिस्सौ नियां आ, पर मलिकिसिदिक ज़ासकै अब्राहमै दौसवौ हिस्सौ दैऔ थौ पवित्रशास्त्र बोला आ कि सेऊ इबी झ़ाऊं ज़िउंदौ आ। "
HEB,7,9,"ता आमै इणौ भी बोली बौल़ी ई, कि लेवी भी, ज़ो दौसूवौ भाग नियां सा, अब्राहमा रै ज़ौरिऐ दौसूवौ हिस्सौ दैऔ। "
HEB,7,10,ज़ेबी मलिकिसिदक अब्राहमा कु मिलौ तेबी ता लेवीऊ रौ ज़नम भी नाईं हुऔ थौ। कैलैकि लेवी ता सेज़ै बौगतै आपणै बाब अब्राहमा रै शरीरा दी थौ। 
HEB,7,11,"हालांकी मुसा रै नियमा दी इणौ आ बोलौ औन्दौ कि याजक सिरफ लेवी रै खानदाना कु हुणौ च़ांई, कैलैकि याजक कासी भी पाक्कै नाईं चाणी सौकदै। एथीलै हारुन याजका रै टौबरा रै बौदल़ै ज़ुण लेवी रै वंशा रौ थौ, मलिकिसिदिका ज़िणै एक याजका री ज़ुरत आ। "
HEB,7,12,"कैलैकि ज़ेबी याजका रौ पद बौदल़ा ई, ता नियमा रौ भी बदुल़नौ भी ज़रुरी आ। "
HEB,7,13,आमै इऐ बुशै मसीह रै बारै दी बोली ई ज़ुण दुजै खानदानी कु थौ। कोइऐ भी तेस खानदाना मांझ़िऐ कु याजका ज़िणी तिऐं बेदी री सेवा नाईं की। 
HEB,7,14,"सारै ज़ाणाई कि आमारौ प्रभु यीशु यहुदा रै खानदाना कु पैदौ हुऔ आ, और मुसै यहुदा रै खानदाना कु याजक हुणै रै बारै दी केबी कोई बुशै नाईं लाई। "
HEB,7,15,"आबै आमै औज़ौ भी आच़्छ़ा कौरी सौमझ़ी बौल़ी, कैलैकि मुसा रौ नियम पैहलै कु बौदल़ुई गौ आ आबै एक नौंवौ याजक आ ज़ुण मलिकिसिदका ज़िणौ आ। "
HEB,7,16,यीशु याजक एथलै नाईं बौणौ कि नियम-कानून एक खास आदमी री तौरफा कु आशा। पर ज़िन्दगी री शक्ति कु ज़ो केबी भी नाष नाईं कौरींदी। 
HEB,7,17,"कैलैकि परमेश्‍वर पवित्रशास्त्रा दी तेसरै बारै दी इणी गवाही दिया सा कि, “तू मलिकिसिदका री रीती दी सौदा लै मुख्य याजक बौणी गौ आ।” "
HEB,7,18,"इणै कौरी, पैहलै मुसा रै नियम बेकार और नाकाम हुणै री वज़ाह कु बौदल़ुई गोई। "
HEB,7,19,"कैलैकि मुसा रै नियमै केज़ी भी बूश पाक्की नाईं की, और इणी ज़ागाह दी आमुकै एक बौड़ी आश आ ज़ो यीशु मसीह दी आ, ज़ासरै ज़ौरिऐ आमै परमेश्‍वरा रै नज़दीक डेइ बौल़ी। "
HEB,7,20,"और परमेश्‍वरै एक कसम खाई, ज़ेबी तिणिऐ यीशु मसीह याजक चाणौ आ, "
HEB,7,21,"कैलैकि लेवी रै वंशा रै लोग ता बिणा कसमा कौरी याजक बौणै पर यीशु मसीह कसमा आइलै परमेश्‍वरा री तौरफा कु याजक चाणौ। ज़ुणीऐ तेसरै बारै दी इणौ बोलौ कि, “हाऊं परमेश्‍वर ज़ुण कसम खाआ आ, और हाऊं तेस फैसलै कु केबी नाईं पश्ताउंदौ, ‘तू सौदा लै याजक ई।’ ” "
HEB,7,22,एथीलै यीशु सेऊ आ ज़ुण आमुलै भौरी महान वायदै री ज़िम्मेदारी नियां आ। 
HEB,7,23,"एक बूश औज़ौ आ, भौरी याजक बौणै कैलैकि हर एकी याजका री मौउता आइलै तेसरी सेवा खातम हुई थी। "
HEB,7,24,"पर यीशु जुगै-जुगै रौआ सा, एज़ी वज़ाह तेस बासीऐ कोई भी याजक नाईं बौणौ। "
HEB,7,25,"एथीलै ज़ो यीशु रै ज़ौरिऐ परमेश्‍वरा काऐ आशा ई, सेऊ तेसरौ पुरौ-पुरौ छ़ुटकारौ कौरी बौल़ा आ, कैलैकि सेऊ तिउंलै औरज़ कौरणै लै सौदा ज़िउंदौ आ। "
HEB,7,26,"ता इणौ परधान याजक आमारी ज़ुरत पुरी कौरी सौका आ, ज़ो पवित्र आ, और निष्कपट, और शुद्ध आ, और पापीऊ कु अलग रौआ, और सौरगा कु भी ज़ो उंच़ौ कियौ औन्दौ आ। "
HEB,7,27,यीशु तिऊं परधान याजकु ज़िणै नाईं आ ज़ुण हारुना रै वंशा रै ई तेसलै ज़रुरी नाईं कि रोज़ पैहलै आपणै पापा और तैबै आपणै लोगु रै पापा कालै बौल़ी च़ड़ावा। कैलैकि यीशु एकी बारै लोगु रै पापा री खातिर आपु ई बौल़ी च़ौड़ौ। 
HEB,7,28,"कैलैकि मुसा रै नियम ता कमज़ोर लोगु परधान याजक चाणा आ, पर ज़ो कसम परमेश्‍वरै नियमा बासीऐ खाई आ, सै परमेश्‍वरा रौ छ़ोहरु परधान याजक चाणा आ। और सेऊ आमुलै सौदा लै पाकौ परधान याजक बौणी गौ आ। "
HEB,8,1,"इऊं बुशु रौ निचोड़ इणौ आ, कि आमुकै एक इणौ परधान याजक आ ज़ुण सौरगा दी परमेश्‍वरा री बौड़ी राज़गादी री सुल़टी भिलै आ बोशौ औन्दौ। "
HEB,8,2,आमारौ परधान याजक सारेऊ कु बौड़ी पवित्र ज़ागाह दी और तेस सौच़्च़ै ताम्बु रौ सेवक आ। ज़ो केज़ै भी आदमीऐ नाईं बल्कि परमेश्‍वरै आ चाणौ औन्दौ। 
HEB,8,3,"हर एक परधान याजक पापा री माफी लै भैंटा और बौल़ी च़ौड़ाउणा लै छ़ांटिया आ, एथीलै इणौ ज़ुरुरी आ कि आमारै परधान याजक यीशु कै भी च़ौड़ाउणा लै हुणौ च़ांई। "
HEB,8,4,"अगर यीशु मसीह धौतरी माथै हुआ थौ ता सेऊ केभी भी याजक नाईं हुआ थौ, कैलैकि इदै मुसा रै नियमा रै ज़ौरिऐ भैंटा च़ौड़ाउणै वाल़ै याजक ई। "
HEB,8,5,"इऐ सेज़ै याजक ई ज़ुण सिरफ सौरगा री च़िज़ु री शकल और छ़ाईं री आराधना कौरा ई। कैलैकि ज़ेबी मुसा ताम्बु चाणनै वाल़ौ थौ ता तेसकै इणी च़ेताउनी मिली, “देख, ज़ो नौक्शौ ताउंकै सिन्नै पहाड़ी माथै देखाऔ थौ, तेसी ज़िणौ सारौ कुछ़ चाणै।” "
HEB,8,6,"पर आबै ज़ो याजका रौ काम यीशु मसीह कै आ दैऔ औन्दौ सेऊ दुजै याजकु कै दैऔ औन्दै याजकु रै कामा कु भौरी बौड़ियौ आ। कैलैकि सेऊ औज़ौ भी बौड़ै वायदै रौ बिशटु बौणौ, ज़ो ओर दुजै वायदै रै सहारै बानी ऐन्दी। "
HEB,8,7,"अगर सेऊ पैहलौ वायदौ बेकसूर हुआ थौ, ता दुजै वायदै री ज़ुरत नाईं हुआ थी। "
HEB,8,8,"पर परमेश्‍वर लोगु माथै आरोप लाइयौ बोला, “प्रभु बोला, देखौ, सै दिन आशणै कि हाऊं इस्राइला रै लोगु आइलै नौंवौ वायदौ बानुलौ। "
HEB,8,9,"एऊ तेस वायदै ज़िणौ नाईं हुआ लौ, ज़ो मुंइऐ तिंउरै स्याणेऊ आइलै सेज़ै बौगतै कियौ थौ, ज़ेबी मुंइऐ सै हाथा पाकड़ीयौ मिस्र देशा कु गाड़ियौ आणै। कैलैकि सै मैरै वायदा माथै टेकी नाईं रौऐ, और मुंइऐ तिउंरी देखभाल़ नाईं की। प्रभु इणौ ई बोला सा। "
HEB,8,10,"तौंइऐ प्रभु बोला, कि ज़ो नौंवौ वायदौ मुंइऐ तिऊं दुसा बासिऐ इस्राइला रै लोगु आइलै कौरुलौ, सेऊ वायदौ एऊ आ कि हाऊं आपणै नियम तिंउरै ज़िवा दी पाऊलौ, और तिऊं, तिंउरै ज़िवा दी लिखाऊ, और हाऊं तिऊंरौ परमेश्‍वर बौणुलौ और सै मैरै लोग बौणनै ई। "
HEB,8,11,"हर एक आपणै देश वाल़ेऊ लै और आपणै भाईऊ लै इणी शिक्षा नाईं दिआ लौ कि, ‘तू प्रभु रवाऊ।’ कैलैकि छ़ोटै कु बौड़ै झ़ांऊ सारै मुं रवावा लै। "
HEB,8,12,"कैलैकि हाऊं तिंउरै बुरै कामु माफ कौराऊ, और तिंउरै पाप तौंइऐ याद नाईं कौरदौ।” "
HEB,8,13,"नौंवौ वायदौ चाणियौ तिणीऐ पैहलौ वायदौ पुराणौ चाणौ। और ज़ो च़ीज़ पुराणी और केज़ै कामा री नाईं रौआ ली, तिंया च़िज़ा रौ मिटणौ ज़रुरी आ। "
HEB,9,1,"तेस पैहलै वायदै दी भी परमेश्‍वरा री भौक्ती कौरणै रै पुरै नियम थै, और इऐं धौतरी माथै परमेश्‍वरा री आराधना कौरना लै एक पवित्र ज़ागाह थी चाणी ऐन्दी। "
HEB,9,2,"इस्राइली लोगुऐ एक ताम्बु चाणौ और तेथरै दुई हिस्सै थै। ताम्बु रै पैहलै हिस्सै दी दिवौ, एक मेंज़, और तिऐं मेज़ा माथै भैंटा री पवित्र रोटी छ़ाड़ा थै। ताम्बु रै एज़ै हिस्सै लै पवित्र ज़ागाह बोला थै। "
HEB,9,3,"और ताम्बु रौ दुजौ हिस्सौ ज़ो पौरदै भितै थौ, तेस हिस्सै लै भौरी पवित्र ज़ागाह बोला थै। "
HEB,9,4,"तिऐं भितली ज़ागाह दी सुनै री धुड़ुस, और च़ारिया भिलै सुनै कौरी शौशौ औन्दौ वायदै रौ सुन्दूक थौ। तेस सुन्दुका भितै मन्नै कौरी भौरुऔ औन्दौ सुनै रौ ओखर, और हारुना रौ डिंगौ ज़ेथदी कौंअल़ै पाच लागी गौऐ थै, और वायदै (हुकम) रै पात्थरा रै ज़ाण्टै थै छ़ाड़ै औन्दै। "
HEB,9,5,"एथरै अलावा सुन्दुका माथै च़ौमकिलै करूब थै बौणै औन्दै, ज़ेथरै पांखै तेस सुन्दुका माथै थै फौइलै औन्दै, ज़ो पापा री माफी री ज़ागाह आ। पर आबै आमै इऊं बुशु रौ एक-एक कौरीयौ बखान नाईं कौरी बौल़दै। "
HEB,9,6,इऐ सारी च़िज़ै तैयार कौरणै बासिऐ याजक ताम्बु रै पैहलै हिस्सै दी हर बौगत सेवा रै काम पुरै कौरा थै। 
HEB,9,7,"पर ताम्बु रै दुजै हिस्सै दी सिरफ परधान याजक बौरशा रौ एकी बारै जानवरा रौ खून निईंयौ डिआ थौ, ज़ास सै आपणै और लोगु रै पापा लै ज़ो तिंउऐ अणज़ाणै दी किऐ थै च़ड़ावा थौ। "
HEB,9,8,"पवित्र आत्मा इऊं बुशु साफ कौरा आ, कि ज़ेबी झ़ाऊं ताम्बु रौ पैहलौ हिस्सौ आ, तेबी झ़ांऊ भौरी पवित्र ज़ागाह दी डेउणै री बाट बन्द आ। "
HEB,9,9,"और एऊ ताम्बु रौ पैहलौ हिस्सौ औनैणौ आ, ज़ो आज़कै बौगता री भिलै इशारौ कौरा आ, एऊ एज़ी बूश बोला आ, कि भेंट और बौल़ी च़ौड़ाइयौ आराधना कौरणै वाल़ेऊ रै ज़िऊ साफ नाईं कौरी सौकदै। "
HEB,9,10,"कैलैकि इऐ बुशै ता खाणै-पिणै री और रौंगा-रौंगा री धोइणै री बिधी ई, इऐ शरीरा री बिधी सिरफ सुधार कौरणै रै बौगता झ़ाऊं मानिया ई। "
HEB,9,11,"पर ज़ेबी मसीह आशणै वाल़ी आच़्छ़ी-आच़्छ़ी च़िज़ेऊ रौ परधान याजक हुइयौ आशौ, ता तिणीऐ तौंइऐ भी महान और पाक्कै ताम्बु कु हुइयौ ज़ो सौरगा दी ई, बोलणै रौ मतलब ज़ो सृष्टी रौ हिस्सौ नाईं आ। "
HEB,9,12,"और यीशु मसीह जानवरा रौ लोऊ नाईं, पर आपणौ लोऊ निईंयौ सौदा लै एकी बारै भौरी पवित्र ज़ागाह लै डैऔ, और इणै कौरीऐ लोगु लै सौदा बौणी रौऐ औन्दौ छ़ुटकारौ हासिल कियौ। "
HEB,9,13,"याजक जानवरा रौ लोऊ और बौल़ीऊ रौ छ़ार पापी लोगु माथै छ़िड़कावा आ, तेथ कौरी सै शरीर तौंइऐ शुद्ध हुआ आ, अगर तिउंरै लोऊ दी पवित्र कौरणै री तागत आ, "
HEB,9,14,"ता मसीह रौ लोऊ ज़ुणिऐ आपुलै सौदा ज़िउंदै रौइणै वाल़ी आत्मा रै ज़ौरिऐ परमेश्‍वरा काऐ बेकसूर बौल़ी रै रुपा दी च़ौड़ाऔ, ज़िउंदै परमेश्‍वरा री सेवा कौरना लै आमारै मन पापी कामा कु ज़ो मौउती भिलै निंआई शुद्ध कैलै ना कौरदौ? "
HEB,9,15,"और एज़ी वज़ाह कु मसीह नौंवै वायदै रौ बिशटु आ, ताकी ज़ो लोग औटाऐ औन्दै ई सै परमेश्‍वरा रै वायदै रै मुताबिक सौदा री ज़ायदादा रै हक्क्कदार बौणा। आबै मसीह तिऊं लोगु बौच़ाउणा लै मौरौ ज़ुणीऐ पाप कियौ थौ और पुराणै वायदै चोड़ी गौऐ। "
HEB,9,16,वायदौ एक वसियतनामै ज़िणी आ वसियतनामै दी इणौ साबित कौरणौ ज़ुरुरी हुआ कि ज़ुणीऐ वायदौ कियौ आ तेसरी मौउत हुई गोई आ। 
HEB,9,17,"कैलैकि इणौ वायदौ मौरणै कौरी पाकौ हुआ सा, और ज़िदरा झ़ांऊ वायदै कौरणै वाल़ौ ज़िउंदौ रौआ आ तेबी झ़ाऊं वायदौ केज़ै कामा रौ नाईं औन्दौ। "
HEB,9,18,एज़ी वज़ाह आ कि पैहलौ वायदौ भी परमेश्‍वरै जानवरा रै लोऊ कौरी कियौ। 
HEB,9,19,"कैलैकि ज़ेबी मुसै सौभी लोगु लै नियमा रौ हर एक हुकम शुणाऔ ता तिणीऐ जानवरा रौ लोऊ पाणी दी मिलाइयौ बेखल़ी री डाल़ी दी राती ऊन बानियौ, तिऐं नियमा री किताबी माथै और सौभी लोगु माथै छ़िड़की गौ "
HEB,9,20,"और मुसै बोलौ, “एऊ तेस वायदै रौ लोऊ सा, ज़ासरौ हुकम परमेश्‍वरै तुमुलै दैऔ आ।” "
HEB,9,21,और इणै कौरी तिणिऐ ताम्बु और आराधना रै सारै समाना माथै लोऊ छ़िड़कौ। 
HEB,9,22,"सौच़्च़ौ ता इणौ आ कि नियमा रै मुताबिक सौभी च़िज़ै लोऊ रै ज़ौरिऐ शुद्ध कौरीया ई, और बिणा लोऊ बहाइयौ पापा री माफी नाईं आ। "
HEB,9,23,"याजका लै इणौ ज़रुरी आ कि ताम्बु और तेसरी सारी च़िज़ै ज़ो सौरगा री च़िज़ेऊ री नकल आ, एथीलै इऊं जानवरा री बौल़ी रै ज़ौरिऐ शुद्ध कौरीया ई, पर सौरगा री च़िज़ै शुद्ध कौरना लै जानवरा रै लोऊ कु बौड़ियौ महान बौल़ी री ज़ुरत आ। "
HEB,9,24,"कैलैकि यीशु मसीह ज़ेज़ी पवित्र ज़ागाह दी डैऔ, सै आदमी रै हाथा कौरी नाईं थी बौणी ऐन्दी, ज़ो सौच़्च़ै पवित्र ज़ागाह रौ नौक्शौ आ, पर सौरगा दी डैऔ, ताकि आमुलै आबै परमेश्‍वरा री मौज़ुदगी दी दिशा। "
HEB,9,25,"इणौ नाईं कि मसीह आपु घौड़ी-घौड़ीऐ बौल़ी च़ौड़ावा, ज़िणौ कि परधान याजक हर बौरश जानवरा रौ लोऊ नीईंयौ भौरी पवित्र ज़ागाह दी डिआई, "
HEB,9,26,"नाईं ता दुनिया री पैहला कु तेस घौड़ी-घौड़िऐ दु:ख उठाउणौ जा थै। पर आबै ज़ुगा रै आखरी दी सेऊ एकी ई बारै पौगड़ौ हुऔ आ, ताकी आपणी ई बौल़ी रै ज़ौरिऐ पाप दूर कौरा। "
HEB,9,27,"और ज़िणौ लोगु लै एकी बारै मौरणौ और तेथ बासिऐ फैसलौ हुणौ पाकौ आ, "
HEB,9,28,तिणी ई मसीहा भी भौरी लोगु रै पाप आपु माथै निईंयौ एकी बारै बौल़ी हुऔ। और ज़ो लोग तेस ज़ागा ई तिउंरै पापा री ताइंऐ मौरणा लै नाईं पर छ़ुटकारै लै दुजी बारै पौगड़ौ हुणौ आ। 
HEB,10,1,"मुसा रै नियम, सिरफ आशणै वाल़ी आच़्छ़ी च़िज़ेऊ री छ़ांई आ, तिंउदी असली च़िज़ै नाईं आ। हर बौरशै एक ज़िणी बौल़ी च़ौड़ाउणै रै ज़ौरिऐ, सै नियम भौक्ती कौरणै वाल़ेऊ केबी भी सिद्ध नाईं कौरी बौल़ै। "
HEB,10,2,"अगर लोगु रौ परमेश्‍वरा री भौक्ती कौरणी तिऊं तिउंरै पापा कु सौच़्च़ी शुद्ध कौरा थौ, ता तिउंकै आपणै पाप कौरणै रौ कोई पश्ताव नाईं हुआ थौ, और तिंउऐ आपणै पापा लै बौल़ी च़ौड़ाउणी बन्द कौरणी थी। "
HEB,10,3,पर हर बौरशै बौल़ी च़ौड़ाउणौ लोगु कु तिउंरै पाप याद कौरावा थौ। 
HEB,10,4,कैलैकि इणौ हुणौ ता मुश्कल़ आ कि जानवरा रौ लोऊ पाप दूर कौरा सा। 
HEB,10,5,"एथीलै ज़ेबी मसीह दुनिया दी आशा आ और परमेश्‍वरा लै बोला आ, “बौल़ी और भेंट ताइंऐ नाईं च़ाई, पर ताइंऐ मुकै बौल़ी च़ौड़णा लै एक शरीर तयार कियौ आ। "
HEB,10,6,होम-बौल़ी और पाप-बौल़ी कु तू खुश नाईं हुऔ। 
HEB,10,7,"तैबै मुइंऐ बोलौ, ‘ओ परमेश्‍वर, देख हाऊं तेरी मौरज़ी पुरी कौरना लै, आशी ऐरौ ऊ, ज़िणौ कि पवित्रशास्त्रा दी मैरै बारै दी लिखौ औन्दौ आ।’ ” "
HEB,10,8,"पैहलै मसीह ऐ इणौ बोलौ, “ना ताइंऐ बौल़ी और भैंटा और होम बौल़ीऊ और पाप बौल़ी च़ाई, और ना तू तिऊंकु खुश हुऔ,” कैलैकि इऐ बौल़ी ता मुसा रै नियमा रै मुताबिक च़ड़ावा ई। "
HEB,10,9,"और इणौ भी बोलाई, “ओ परमेश्‍वर, देख हाऊं तेरी मौरज़ी पुरी कौरना लै आशी गो ऊ।” एथीलै सेऊ बौल़ी कौरणै रौ पैहलौ तरिकौ पोरु कौरीयौ, तेथरी ज़ागाह दी नौंवौ तरिकौ आणा सा। "
HEB,10,10,परमेश्‍वरा री इच़्छ़ा कु आमै यीशु मसीह रै शरीरा रै एकी बारै बौल़ी च़ौड़ाउणा रै ज़ौरिऐ सौदा लै पवित्र किऐ औन्दै ई। 
HEB,10,11,"हर एक याजक ता खौड़ै हुइयौ हर रोज़ सेवा कौरा सा, और एकी तरिकै कौरी घौड़ौ-घौड़ीयै बौल़ी च़ड़ावा आ, ज़ो पापु केबी भी दूर नाईं कौरी बौल़दै। "
HEB,10,12,"पर आमारौ परधान याजक मसीह आपु ई पापा री ताइंऐ एकी बारै बौल़ी च़ौड़ी गौ, ज़ो बौल़ी सौदा लै आ। और आबै परमेश्‍वरा री सुल़टी भिलै बोशी ऐरौ आ। "
HEB,10,13,और मसीह तेबी कु इणौ लागौ औन्दौ ज़ागदै कि परमेश्‍वर तेसरै सारै दुश्मनु तेसरै वशा दी कौरा। 
HEB,10,14,"कैलैकि तिणीऐ एकी बौल़ी कौरीऐ सै सौदा लै पाक्कै कौरी गौऐ, ज़ुण तेसलै अलग ई किऐ औन्दै। "
HEB,10,15,"और पवित्र आत्मा भी आमुलै इणी ई गवाही दिआ। कैलैकि तिणीऐ पैहलै बोलौ थौ, "
HEB,10,16,"“प्रभु बोला आ कि ज़ो वायदौ हाऊं तिऊं दीनु बासिऐ तिऊं आइलै कौरुलै, सै एज़ै ई, कि हाऊं आपणै नियम तिंउरै ज़िवा दी लिखाऊ, और तिंउरै ज़िवा दी पा ऊ।” "
HEB,10,17,"तैबै सेऊ इणौ भी बोला आ, “हाऊं तिंउरै पाप माफ कौराऊ, और तिंउरै बुरै काम केबी भी याद नाईं कौरदौ।” "
HEB,10,18,"और ज़ेबी परमेश्‍वरै तिउंरै पाप माफ कौरी गौऐ, ता तौंइऐ पापा लै बौल़ी री कोई ज़ुरत नाईं रौई। "
HEB,10,19,"एथीलै ओ विश्वासी भाईओ, आबै आमै यीशु रै लोऊ रै ज़ौरिऐ पुरै विश्वासा आइलै सौरगा रै भौरी पवित्र ज़ागाह दी डेई बौल़ी ई। "
HEB,10,20,यीशु मसीह री मौउतै एक पौरदै रै ज़ौरिऐ भौरी पवित्र ज़ागाह दी एक नौईं और ज़िन्दगी दैणै वाल़ी बाट खोली। 
HEB,10,21,"और एथीलै कि आमारौ इणौ परधान याजक आ ज़ुण परमेश्‍वरा रै घौरा रौ हक्क्कदार आ, "
HEB,10,22,"ता आशौ आमै सौच़्च़ै ज़िऊ और पुरै विश्वासा कौरी परमेश्‍वरा काऐ डेउलै, कैलैकि आमारै ज़िवा रै गुनाह माथै मसीह रौ लोऊ छ़िड़कौ आ, और शरीर शुद्ध पाणी कौरी धोई गौऐ ई, कि आमै शुद्ध बौणु। "
HEB,10,23,"आबै आमै बिण शका कौरीयौ आपणी तिऐं आशा दी पाक्कै रौऊ, ज़ो आमुऐ अपणाऔ आ, कैलैकि ज़ुणिऐ वायदौ कियौ आ, सेऊ विश्वास वाल़ौ आ। "
HEB,10,24,"आमै प्यार, और भौलै कामा बौड़ाउणा लै एकी दुजै री फिकर थाकी कौरदै लागी। "
HEB,10,25,"और एकी दुजै आइलै आराधना कौरना लै कौठै हुणौ नाईं छ़ाड़ौ, ज़िणौ कि कुछ़ लोग कौरा ई, पर एकी दुजै कै हौसलै दैंदै थाकौ लागी। और ज़िणौ-ज़िणौ तुमै प्रभु रै वापिस आशणै रौ दिन नज़दीक आशदै देखा लै, ता तिणौ-तिणौ तुमै एकी दुजेऊ रौ हौसलौ औज़ौ भी बौड़ाउंदै थाकौ लागी। "
HEB,10,26,"कैलैकि सौच़्च़ाई रै ज्ञान पाइणै बासिऐ अगर आमै ज़ाणी बुज़ीयौ पाप कौरदै रौईलै, ता पापा लै तैबै कोई बौल़ी बाकी नाईं आसती। "
HEB,10,27,"ओ, सौज़ा रौ एक भयानक दीन और आगी री लुपी इबी रौई औन्दी आ ज़ो परमेश्‍वरा रै बिरोधिऊ रौ नाश कौरा सा। "
HEB,10,28,"ज़ैबै की मुसा रै नियम नाईं मानणै वाल़ौ, दुई या चीन ज़ौणेऊ री गवाही माथै, बिणा दया कौरी पोरु झ़ांगा थै, "
HEB,10,29,"ता सुंच़ौ कि सेऊ केती बौड़ी सौज़ा रै लायक बौणा, ज़ुणिऐ परमेश्‍वरा रौ छ़ोहरु बांगणै कौरी फेंच़ौ और वायदा रै लोऊ रौ, ज़ेथारै ज़ौरिऐ सेऊ पवित्र थौ बौणौ औन्दौ, अपवित्र ज़ाणौ आ, और बौड़ी दया री आत्मा बेइज़्ज़त की ई। "
HEB,10,30,"कैलैकि आमै तेस ज़ाणी आ, ज़ुणिऐ बोलौ, “बौदल़ौ निणौ मैरौ काम ई, हाऊं ई बौदल़ौ दियाऊ।” और तैबै इणौ, कि “प्रभु आपणै लोगु रौ फैसलौ कौरा सा।” "
HEB,10,31,ज़िउंदै परमेश्‍वरा रै हाथा दी पौड़नौ डराऊंदी बूश आ। 
HEB,10,32,"तुमै तिऊं पिछ़लै दीनु याद कौरौ, ज़ेबी तुमुऐ मसीह रै वचना रौ प्याशौ पाऔ आ ता तुमै दु:खा रै बौड़ै कौष्टा दी मज़बूत रौऐ। "
HEB,10,33,कई बारै ता इणौ हुऔ कि तुमारी सारेउ रै सामनै बेइज़्ज़ती हुई और तुमुऐ भौरी दु:ख सहन कियौ। और कई बारै तुमुऐ तिंउलै भौरी फिकर की ज़ास आइलै इणौ हुऔ थौ। 
HEB,10,34,"कैलैकि तुमै कैदीऊ रै दुखा दी भी दुखी हुऐ, और आपणी ज़यदाद भी खुशी कौरी लुटणै देई, इणौ ज़ाणीयौ कि तुमुकै सौरगा दी एक औज़ौ भी खास और सौदा लै रौइणै वाल़ी ज़यदाद आ। "
HEB,10,35,"एथीलै ज़ेबी तुमु सौतावा ई ता तुमै हिम्मत कौरणी ई, कैलैकि तेथरौ इनाम बौड़ौ आ। "
HEB,10,36,"इणै बौगता दी तुमुलै ज़ुरत आ सौबरा री, कि ज़ेबी तुमै परमेश्‍वरा री इच़्छ़ा पुरी कौरीयौ ज़ो तुमुलै वायदौ आ कियौ औन्दौ सेऊ मिला। "
HEB,10,37,"कैलैकि ज़िणौ पवित्रशास्त्रा दी आ लिखौ औन्दौ कि, “आबै भौरी ई थोड़ौ बौगत रौई ऐरौ आ, ज़ैबै कि आशणौ वाल़ौ आशा सा और बेर नाईं पांइदौ। "
HEB,10,38,पर मैरौ धौर्मी ज़ौणौ विश्वासा कौरी ज़िउंदौ रौआ आ। ज़ुण डौरीयौ विश्वास पोरु छ़ाड़ा आ ता हाऊं तेसकु खुश नाईं हुंदौ।” 
HEB,10,39,"पर आमै तिऊं बाशीऐ नाईं ज़ुण डौरीयौ परमेश्‍वरा कु दूर हुआई कि नाश हुआ लै, पर आमै तिऊं बाशीऐ ई ज़ुण विश्वासा रै ज़ौरिऐ ज़िन्दगी पा ई। "
HEB,11,1,"आबै विश्वास आश कौरी ऐन्दी च़िज़ेऊ रौ पाकौ कियौ औन्दौ, और बिण देखी च़िज़ेऊ रौ सबूत आ। "
HEB,11,2,"आमारै स्याणेऊ कै इणौ विश्वास थौ, सिरफ एथीई री वज़ाह कु परमेश्‍वर तिउंकु खुश थौ। "
HEB,11,3,विश्वासा कौरी आमै ज़ाणी कि सारी सृष्टी परमेश्‍वरा रै वचना रै ज़ौरिऐ बौणी आ। एथीलै आमै ज़ो कुछ़ भी देखी ई सै तिऊं च़िज़ेऊ कु नाईं बौणै ज़ो नाईं दिशदै। 
HEB,11,4,"विश्वासा कौरी आदमा रै छ़ोहरु हाबिलै आपणै बौड़ै भाई कैना कु आच़्छ़ी बौल़ी परमेश्‍वरा कै च़ड़ाई, और तेथी री वज़ाह कु परमेश्‍वरै सेऊ धौर्मी ज़ौणौ ज़िणौ अपणाऔ, और ज़ो बौल़ी हाबिलै च़ौड़ाई थी परमेश्‍वरै तेसरी बौल़ी कु खुश थौ। हाबिल आपणै मौरणै बासिऐ भी आमुकै शिखावा कि विश्वास किणौ च़ांई हुणौ। "
HEB,11,5,"विश्वासा कौरी हनोक नावां रौ आदमी ज़िउंदौ सौरगा दी च़ुंगौ और सेऊ मौरौ नाईं, और तेसरौ कासी कै ठेऊ ना लागौ कि सेऊ किऐ डैऔ आ। कैलैकि परमेश्‍वरै सेऊ सौरगा दी च़ुंगी गौ थौ। तेसरै च़ुंगणै कु पैहलै तेसरै बारै दी इणौ थौ बोलौ औन्दौ कि, तिणीऐ परमेश्‍वर खुश कियौ आ। "
HEB,11,6,"सिरफ विश्वास रै ज़ौरिऐ आमै परमेश्‍वर खुश कौरी बौल़ी ई। कैलैकि परमेश्‍वरा काऐ आशणै वाल़ेउऐ विश्वास कौरणौ च़ांई कि सेऊ आसती, ज़ुण तेस सौच़्च़ाई कौरी लोड़ाई, सेऊ तिउंलै तिउंरौ इनाम दिया आ। "
HEB,11,7,"विश्वासा कौरी ज़ेबी नूह नावां रै आदमी कै परमेश्‍वरै तिऐं बाड़ा रै बारै दी खौबरदार कियौ थौ, ज़ो तिणीऐ केबी नाईं देखी थी, खौबरदार और हुकम मानियौ आपणै टौबर बौच़ाउणा लै ज़हाज़ चाणौ। और नुहा रै विश्वासा काऐ बौच़ै औन्दै लोगुऐ ज़ुणीऐ विश्वास नाईं कियौ सै नाष हुऐ। परमेश्‍वरै नूह धौर्मी चाणौ कैलैकि तिणीऐ परमेश्‍वरा माथै भरोसौ कियौ। "
HEB,11,8,"विश्वासा कौरी अब्राहम ज़ेबी परमेश्‍वरै एकी ज़ागाह दी डेउणा लै औटाऔ, ता सेऊ हुकम मानियौ तिऐं ज़ागाह लै डैऔ, ज़िऐ परमेश्‍वरै तेसकै तेसरै हक्क्का री ज़बीन दैणी थी। सेऊ इणौ नाईं ज़ाणा थौ कि हाऊं किऐ डेऊ लै तैबै भी सेऊ च़ाल पौड़ौ। "
HEB,11,9,"ज़ेज़ी ज़ागाह रौ परमेश्‍वरै वायदौ कियौ थौ, अब्राहम तिऐ परदेशी ज़िणौ ताम्बु दी रौऔ। तेस आइलै तेसरौ छ़ोहरु इसहाक और कौनाल़डु याकूब ज़ासकै परमेश्‍वरा कु सेज़ौ वायदौ थौ मिलौ औन्दौ, सै भी तिऐ ताम्बु दी रौऐ। "
HEB,11,10,"कैलैकि अब्राहम तिऐं सौरगा रै इलाकै दी रौइणा लै थौ ज़ागदै लागौ औन्दौ ज़ेथरौ नौक्शौ और इलाकै चाणनै वाल़ौ परमेश्‍वरै आ, ज़ो सौदा लै रौआ आ। "
HEB,11,11,"विश्वासा कौरी सारा नावां री छ़ेउड़ीऐ आपु बुड़ी हुणा माथै भी गौरकड़ी हुणै री तागत पाई, कैलैकि तियांऐ विश्वास कियौ कि परमेश्‍वर आपणौ वायदौ पुरौ कौरा आ। "
HEB,11,12,"ज़ेबी अब्राहम भौरी बुड़ौ थौ और मौरणै वाल़ौ थौ, तैबै तेसरौ सौरगा रै तारै और समुन्दरा रै बाल़ु रै ज़िणै अनगिनत वंश पैदै हुऐ। "
HEB,11,13,"इऐ सारै लोग ज़ुणीऐ परमेश्‍वरा माथै विश्वास कियौ तिऊं वायदै री च़िज़ेऊ बिण हासिल कौरीऔ मौरी गौऐ। पर सै सौमझ़ी गौऐ थै कि परमेश्‍वर आशणै वाल़ै बौगता दी का कौरा आ। और सै इणौ भी सौमझ़ी गौऐ थै कि, “आमै धौतरी माथै परदेशी और बाइरा कु आशै औन्दै लोग ई।” "
HEB,11,14,"ज़ो इणौ बोलाई कि सै इऐं धौतरी माथै परदेशी और बाइरा कु ई आशै औन्दै, सै कौबज़ौ कौरीयौ इणौ देखावा ई कि, “इयौ देश आमारौ आ।” "
HEB,11,15,"ज़ेज़ै देशा कु सै आशै औन्दै थै, अगर तेस याद कौरालै ता तिउंलै वापिस डेऊणै रौ मौकौ थौ। "
HEB,11,16,"पर सै एक आच़्छ़ै मतलब सौरगा रै देशा री आश कौरा थै। एथीलै परमेश्‍वर तिउंरौ परमेश्‍वर बोलणै दी खुश हुआ थौ, कैलैकि तिणिऐ तिऊं कालै एक इलाकौ तयार कियौ औन्दौ आ। "
HEB,11,17,"ज़ेबी परमेश्‍वरै अब्राहम पौरखौ ता विश्वासा रै ज़ौरिऐ सेऊ इसहाका री बौल़ी च़ड़ाउणा लै त्यार हुऔ। इसहाक अब्राहमा रौ खास छ़ोहरु थौ। परमेश्‍वरै एस छ़ोहरु रै बारै दी अब्राहमा कु वायदौ थौ कौरौ औन्दौ कि, “एऊ इसहाका रै ज़ौरिऐ हुणौ आ कि तैरै वंशा री गिनती हुणी आ।” अब्राहमा कै पुरौ विश्वास थौ, कि परमेश्‍वर मौरै औन्देऊ ज़िउंदै कौरी सौका आ। और इणै कौरी अब्राहमा कै इसहाक मौरै औन्देऊ मांझ़िया कु ज़िउंदौ मिलौ। "
HEB,11,18,विश्वासा कौरी इसहाकै आपणै दुई छ़ोहरु याकूब और एसावा लै वायदै री बुशेऊ रै बारै दी आशीष देइ। 
HEB,11,19,"विश्वासा कौरी याकुबै मौरदी बारै युसुफा रै दुई छ़ोहरु मांझ़िऊ कु एकी-एकी लै आशीष देई, और आपणै डिंगै रै सहारै कौरी परमेश्‍वरा री आराधना कौरी। "
HEB,11,20,"विश्वासा कौरी युसुफै, ज़ेबी सेऊ मौरणै वाल़ौ थौ, ता इस्राइल लोगु आइलै मिस्र देशा कु निकुल़नै रै बारै दी बुशै लाई, और तिणीऐ तिउंलै इणौ हुकम भी दैऔ कि, “ज़ेबी तुमै मिस्र देशा कु डियालै ता मैरै मौरणै बासीऐ मैरै हाड़कै भी आपु आइलै निएऊ।” "
HEB,11,21,"ज़ेबी मिस्र देशा रै राज़ै इस्राइल देशा रै छ़ोटै लोल़डेऊ झ़ांगणै रौ हुकम दैऔ ता विश्वासा कौरी मुसा रै मां-बाबै सेऊ, पैदै हुणै बासिऐ चीन मिहनै झ़ांऊ च़ोरी छ़ाड़ौ, कैलैकि तिंउऐ देखौ कि मांऊ भौरी खास आ, और सै राज़ा रै हुकम नाईं मानणै कु नाईं डौरै। "
HEB,11,22,"मिस्र देशा रै राज़ै री माईंऐ मुसा पाल़ी-पोसियौ बौड़ौ कियौ, विश्वासा कौरी मुसै बौड़ै हुइयौ राज़ै री मांई रौ छ़ोहरु बोलणै कु मौना कियौ। "
HEB,11,23,एथीलै कि तेसकै पापा दी थोड़ै दिना रै सुख भोगणै कु परमेश्‍वरा रै लोगु आइलै दुःख भोगणौ भौरी आच़्छ़ौ लागौ। 
HEB,11,24,"तिणीऐ सुंच़ौ कि मसीह लै दु:ख उठाउणौ मिस्र देशा रै खौज़ानै कु भौरी आच़्छ़ौ आ, कैलैकि सेऊ ज़ाणा थौ कि इणै कौरणै कु परमेश्‍वर तेसलै सौरगा दी इनाम दिया आ। "
HEB,11,25,"विश्वासा कौरी राज़ा रै रोशा कु नाईं डौरियौ मुसै मिस्र छ़ाड़ी गौ, कैलैकि तिणीऐ ज़ाणी ऐरौ कि सेऊ अणदेखौ परमेश्‍वर आ देखदै लागौ औन्दौ। "
HEB,11,26,"विश्वासा कौरी मुसै इस्राइली लोगु लै हुकम दैऔ कि सै जानवरा रौ लोऊ दारा माथै छ़िड़कियौ फसह रै साज़ै रौ रिवाज़ पुरौ कौरा, ताकी इस्राइला री पैहली सन्तानु नाष कौरणै वाल़ौ दूत, तिऊं छ़ुंई भी ना सौका। "
HEB,11,27,"विश्वासा कौरी इस्राइला रै लोग लाल समुन्दरा रै पारभिलै इणै कौरी डेइ गौऐ, ज़िणौ की शुकै माटै माथै। पर ज़ैबै मिस्रिऊऐ तिणी ई कौरणै च़ाऔ ता सारै डूबिऔ मौरी गौऐ। "
HEB,11,28,"इस्राइली लोगु रै विश्वासा कौरी यरीहो शैहरा री शहरपनाह, ज़ैबै तिंउऐ सात दिना झ़ांऊ तिंऐ दवाली रै फेरे लाई गौऐ, ता सै ढौल़ी गोई। "
HEB,11,29,"विश्वासा कौरी राहाब वेश्या परमेश्‍वरा रै हुकम नाईं मानणै वाल़ेऊ आइलै नाश नाईं हुई, कैलैकि तिंआऐ इस्राइला रै भेदीऊ शान्ति कौरी आपणै घौरा कै छ़ाड़ै औन्दै थै। "
HEB,11,30,"आबै मुकै कुछ़ भी बोलणै री ज़ुरत नाईं ई। कैलैकि बौगत नाईं रौऔ कि गिदोना रौ, और बाराक और शिमशौना रौ, और यिफतहा रौ और दाऊद और शमुएला रौ और भविष्यवक्तु रै बारै दी बोलु। "
HEB,11,31,इउंऐ विश्वासा रै ज़ौरिऐ राज़्य ज़ितै। सौच़्च़ै फैसलै आइलै राज़ किऔ। वायदा री च़िज़ै पाई। और ब्राग तिऊं खाई ना बौल़ै। 
HEB,11,32,आगी रौ गेठौ तिऊं ज़ाल़ी ना सौकी। तलवारी री धारा कु सै नाईं मौरै। कमज़ोर हुइयौ भी सै शक्तिशाल़ी बौणै। लौड़ाई दी शूरवीर निकल़ै। आपणै दुश्मनु झ़ांगीयौ भौगाई। 
HEB,11,33,"कुछ़ छ़ेउड़िउऐ आपणै मौरै औन्दै लोगु तौंइऐ ज़िउंदै देखै। केती ता मारा खान्दै-खान्दै मौरी गौऐ, और तिंउऐ आज़ाद हुणा लै परमेश्‍वरा माथै विश्वास कौरणौ नाईं छ़ाड़ौ, कैलैकि सै मौरणै बासिऐ दुजी बारै हुइयौ परमेश्‍वरा आइलै सौदा लै ज़िउणौ च़ाहा थै। "
HEB,11,34,"कुछ़ लोगुऐ ता मज़ाका बौणनै, और डिंगै खाणै पौड़ै, ज़ैबै कि कुछ़ ता बेड़िऊ दी बानियौ, कैदा दी पाऐ। "
HEB,11,35,"कुछ़ लोग ढोल़ियाऐ। सै आरै कौरी च़िरीयौ दुई हिस्सै किऐ, सै तलवारा कौरी झ़ांगै। सै गरीबी दी थै तिउंलै भौरी कौष्ट दै और तिऊं आइलै बुरौ बरताव कियौ। सै भेरी-बाकरीऊ रै खाल़ढै भिड़ीयौ ओरु-पोरु भटकदै थाकै लागी। "
HEB,11,36,"और सुनसान ज़ागाह, और टिरा, और डवारा दी, और धौतरी दी दरारा दी भौटकदै थाकै लागी। "
HEB,11,37,"इऐ बुरी दुनिया विश्वासी लोगु रै लायक नाईं थी। विश्वासा रै ज़ौरिऐ इऊं सौभी रै बारै दी परमेश्‍वर खुश हुआ आ, तैबै भी तिउंकै सै च़ीज़ नाईं मिली ज़ासरौ परमेश्‍वरै वायदौ थौ कियौ औन्दौ। "
HEB,11,38,कैलैकि परमेश्‍वरा कै सिरफ तिउंलै आच़्छ़ी बूश नाईं थी पर आमुलै भी थी। परमेश्‍वर आमु आइलै तिऊं भी पाक्कै चाणनौ च़ाहा थौ। 
HEB,12,1,"आमु फिदिया लै भौरी सारै लोगु री ज़िन्दगी दी इणै औनैणै ई ज़ो आमुकै बोलाई कि विश्वास का सा। एथीलै आशौ, हर एक रोकणै वाल़ी च़ीज़ और उल़झ़ाणै वाल़ै पाप दूर कौरीयौ, सेज़ी फेट ज़ासदी आमारै फेट मारणी आ सौबरा कौरी फेट दैऔ, "
HEB,12,2,"आमै विश्वासा रै काम कौरणै वाल़ै और पाक्कै कौरणै वाल़ै यीशु भिलै देखदै थाकेऊ लागी। यीशु तिंऐ खुशी लै ज़ो तेसरै सामनै थी छ़ाड़ी ऐन्दी, लाज़ी री कुछ़ फिकर ना कौरीयौ क्रुसा रौ दुःख सहन कियौ, और सौरगा दी परमेश्‍वरा री सुल़टी भिलै बोशौ। "
HEB,12,3,"एथीलै यीशु रै औनैणै माथै बिच़ार कौरौ, ज़ुणिऐ पापीऊ रै ज़ौरिऐ दैऔ औन्दै कौष्ट एथीलै सहन कौरै कि तुमै दु:खी हुइयौ हिम्मत ना छ़ाड़ौ। "
HEB,12,4,तुमुऐ पापा रै खिलाफ लौड़दै-लौड़दै इबी झ़ाऊं तेस आइलै इणी लौड़ाई नाईं कि तुमारौ लोऊ बौहौ औलौ। 
HEB,12,5,"और तुमुऐ सै हिम्मती वाल़ी शिक्षा पोरु बिसरी गोई, ज़ो परमेश्‍वरै तुमुकै छ़ोहरु मानियौ थी देई ऐन्दी, “ओ मैरौ छ़ोहरु, प्रभु री डांट हौल़खी बूश नाईं ज़ाणौ, और ज़ैबै सेऊ ताऊं धौमकावा लौ ता हिम्मत ना छ़ाड़ै। "
HEB,12,6,"कैलैकि प्रभु ज़ासकु प्यार कौरा सा, तेस धौमकावा भी, और ज़ास आपणौ छ़ोहरु चाणा आ, तेसलै सौज़ा भी दिया सा।” "
HEB,12,7,तुमै दु:ख बाबा री डांट सौमझ़ियौ सहन कौरौ। परमेश्‍वर तुमु छ़ोहरु सौमझ़ियौ तिणौ बरताऔ कौरा आ। सेऊ केज़ौ छ़ोहरु आ ज़ास बाब नाईं डांटदौ? 
HEB,12,8,"सै डांट ज़ो सारेऊ लै मिला आ, अगर तेसलै नाईं मिली औली, ता तुमै परमेश्‍वरा रै असली छ़ोहरु नाईं ई। "
HEB,12,9,ज़ैबै कि आमारौ दुनिया रौ बाब भी आमु डांटा थौ और आमुऐ तिउंरी इज़्ज़त की। तैबै आमुलै औज़ौ ज़ादौ ज़ुरुरी आ कि ज़ेबी आमारौ आत्मिक बाब आमु धौमकावा आ तैबै आमै तेथकु भी बौड़ियौ तिउंरै वशा दी रौउलै ताकी आमुलै सौदा री ज़िन्दगी मिला। 
HEB,12,10,"आमारौ दुनिया रौ बाब ता आपणी सौमझ़ी कौरी थोड़ै दिना झ़ाऊं आमु धौमकावा आ, पर परमेश्‍वर आमारी भौलाई लै आमु धौमकावा आ, ताकी आमै भी तेसरी पवित्रा रै हक्क्कदार हुई। "
HEB,12,11,ज़ेबी डांट मिला आ तेबी डांट आच़्छ़ी नाईं लागदी बल्कि सै डांट दु:ख दैणै वाल़ी लागा आ। पर ज़ुण धौमकाउणै कु शिक्षा पा सा बासीऐ तिउंलै आरामा आइलै धार्मिकता रौ इनाम मिला सा। 
HEB,12,12,"एथीलै उठौ और चुस्त हुऔ, "
HEB,12,13,सिधी बाटा दी हांडदै थाकौ लागी ताकी ज़ो लोग तुमु पिछ़ु हाण्डा ई सै कमज़ोर और लौंगड़ै हुणै रै बावज़ूद भी सै नाष ना हुआ पर पोरु बौच़ा। 
HEB,12,14,"सौभी आइलै मेल-मिलाप छ़ाड़ौ, और पवित्र ज़िन्दगी ज़िउणा लै हर तरिकै कौरी कोशिष कौरदै थाकौ लागी। ज़ासरै बिणा कोई प्रभु केबी भी नाईं देखी बौल़दौ। "
HEB,12,15,"तुमै खौबरदार रौऔ कि कोई भी आदमी परमेश्‍वरा री बौड़ी दया कु दूर ना रौआ, ध्यान दैऔ कि अविश्वासा री केज़ी भी कौड़ुवी ज़ौड़ ज़ौमियौ कौष्ट ना दिया, ज़ेथ कौरी भौरी लोग अशुद्ध हुआ। "
HEB,12,16,"तुमु मांझ़िऐ कोई भी ज़ौणौ गान्दै काम कौरणै वाल़ौ ना च़ांई हुणौ, या अब्राहमा रै कौनाल़डु एसावा ज़िणै पापी ना हुआ ज़ुणिऐ एकी बारै री रोटी रै बौदल़ै आपणै पेहलै ज़ेठै छ़ोहरु हुणा री ज़ागाह बेच़ी। "
HEB,12,17,"तुमै ज़ाणाई कि बासिऐ ज़ेबी तिणीऐ आशीष पाइणी च़ांई ता तेसलै नाईं मिली, और लेरी-लेरीयौ आशीष मांगणै माथै भी तेसलै ज़िऊ बौदुल़णै रौ मौकौ नाईं मिलौ। "
HEB,12,18,"तुमै सिन्नै पहाड़ी काऐ नाईं पौउंच़ै ज़ास देखी और छ़ुईं सौका थै, और इदै ना ता आगी री लुपी आसती और ना ता काल़ै बादल़, और ना ता भौरी न्यारौ, ना पाणी-बागुर आसतौ। "
HEB,12,19,"और इदै ना ता कौरनाल़ा री बाच़, और ना बोलणै वाल़ै रै इणी बाच़ा आ ज़ास शुणीयौ इस्राइली लोग औरज़ कौरा थै कि, “आबै आमु आइलै औज़ौ बुशै नाईं लाऔ।” "
HEB,12,20,"तिऊं लोगुऐ इणौ एथीलै बोलौ कैलैकि सै तेस हुकम नाईं सौई सौकै ज़ो परमेश्‍वरै तिउंलै दैऔ थौ, “अगर कोई गूंड़ भी पहाड़ी छ़ुआं ता तेस ढोल़ियाऔ।” "
HEB,12,21,"और सेऊ दर्शण इणौ डराउणौ थौ कि मुसै बोलौ, “हाऊं भौरी डौराउ और काम्बाउ।” "
HEB,12,22,"तुमै सिय्योना री पहाड़ी काऐ, ज़ो ज़िउंदै परमेश्‍वरा रौ इलाकौ आ पौउंच़ी गौऐ। एऊ सौरगा रौ यरुशलेम आ ज़िऐ लाखौ सौरगदूत खुशी रौ साज़ौ मौनावा ई। "
HEB,12,23,तुमै परमेश्‍वरा रै ज़ेठै री खुम्बल़ी दी आशै औन्दै ज़ासरै नाऊं सौरगा दी लिखै औन्दै। तुमै आपु परमेश्‍वरा काऐ आशै ई ज़ुण सारेऊ रौ फैसलै कौरणै वाल़ौ आ। तुमै सौरगा री धौर्मी लोगु री आत्मा काऐ आशै ई ज़ो पाक्कै ई चाणै औन्दै। 
HEB,12,24,"तुमै यीशु काऐ आशै ई ज़ुण आमुलै नौऐं वायदै रौ बिशटु आ और छ़िड़काऐ औन्दै तेस लोऊ काऐ आशै ई, ज़ो हाबिला रै लोऊ कु ज़ादी आच़्छ़ी बुशै बोला सा। "
HEB,12,25,"खौबरदार रौइऔ, और परमेश्‍वरा री मानौ ज़ुण तुमुलै बोलदै आ लागौ औन्दौ। इस्राइला रै लोग परमेश्‍वरा री सौज़ा कु नाईं बौच़ी सौकै कैलैकि तिंउऐ हुकम नाईं मानै ज़ेबी मुसै सै खौबरदार किऐ। तैबै आमै भी सौज़ा कु किणै बौच़ी सौकी अगर आमै तेसरी नाईं मानु लै ज़ुण आमु सौरगा कु खौबरदार कौरा आ? "
HEB,12,26,"ज़ेबी परमेश्‍वरै सिन्नै पहाड़ी कु बुशै लाई थी सेज़ै बौगतै तेसरी बाच़ै धौतरी झ़ुंगाई, पर आबै तिणीऐ इणौ वायदौ कियौ आ कि, “एकी बारै तौंइऐ हाऊं सिरफ धौतरी नाईं पर सौरग भी झ़ुंगाउवाऊ।” "
HEB,12,27,"और एज़ी बूश, “एकी बारै औज़ौ” एज़ी बूश पौगड़ी कौरा आ कि चाणी ऐन्दी सारी च़िज़ै पोरु झ़ुंगाइयाई, पोरु टौल़णी ई। ज़ो च़िज़ै नाईं झ़ुंगाइंदी, सै सौदा बौणी रौआ। "
HEB,12,28,आमुकै ज़ो राज़्य आ मिलौ औन्दौ सेऊ नाईं झ़ुंगाइंदौ। एथीलै आमुऐ परमेश्‍वरा रौ धन्यबाद दैंदै च़ांई थाकणौ लागी और तेसरी मौरज़ी रै मुताबिक भौक्ती और इज़्ज़ता आइलै तेसरी आराधना कौरदै थाका लागी। 
HEB,12,29,कैलैकि आमारौ परमेश्‍वर छ़ार चाणनै वाल़ी आग आ। 
HEB,13,1,आपु मांझ़िऐ भाई-बौइणी ज़िणौ प्यार कौरौ। 
HEB,13,2,"तिऊं ज़ुरत वाल़ै बौटैणु री सेवा कौरौ ज़ास तुमै नाईं ज़ाणदै, कैलैकि एथरै ज़ौरिऐ कुछ़ लोगुऐ बिणा ज़ाणीयौ सौरगदूता री सेवा की आ। "
HEB,13,3,"कैदीऊ रौ भी इणै ढौंगा कौरी हाल-च़ाल पुछ़दै थाकौ लागी, इणौ सौमझ़ौ कि तुमै भी तिऊं आइलै कैदी आ। और ज़ेज़ै लोगु आइलै बुरौ बरताव हुआ आ, तिउंरौ भी इणै सौमझ़ियौ हाल-च़ाल पुछ़ौ ज़िणौ कि तुमै भी तिंउरै दु:खा दी साज़ी ई। "
HEB,13,4,"शादी सारै लोगु मांझ़िऐ इज़्ज़ता री बूश च़ांई सौमझ़णी, और एज़ै रिश्तै दी दुइया आपु मांझ़िऐ बफादार रौऔ, कैलैकि परमेश्‍वर गान्दै काम और बुरै काम कौरणै वाल़ेऊ रौ फैसलौ कौरा ई। "
HEB,13,5,"तुमै आपणी ज़िन्दगी धन-ज़यदादा रै लाल़च़ा कु दूर छ़ाड़ौ, और ज़ो कुछ़ तुमुकै आसा तेसी दी खुश रौऔ। कैलैकि परमेश्‍वरै आपु ई बोलौ आ कि, “हाऊं ताऊं केबी नाईं बिसुरदौ, और केबी ना छ़ाड़दौ।” "
HEB,13,6,"एथीलै आमै भरोसौ कौरीयौ बोली ई, “प्रभु मेरी मज़द कौरणै वाल़ौ आ, हाऊं नाईं डौरदौ। आदमी मैरौ कुछ़ नाईं कौरी सौकदौ।” "
HEB,13,7,"ज़ो तुमारै अगुवै थै, और ज़ुणिऐ तुमुकै परमेश्‍वरा रौ वचन शुणाऔ आ, तिऊं याद छ़ाड़ौ। और ध्याना कौरी तिउंरी ज़िन्दगी देखौ कि तिंउऐ आपणी ज़िन्दगी जीई आ, और सै मौरणै झ़ाऊं परमेश्‍वरा रै विश्वासा दी पाक्कै बौणी रौऐ। एथीलै आमुऐ भी तिणी विश्वास कौरणौ च़ांई ज़िणौ तिंउऐ कियौ थौ। "
HEB,13,8,प्रभु यीशु मसीह ईज़ और आज़ जुगा-जुगा झ़ाऊं केबी ना बौदलिंदौ। 
HEB,13,9,"इऊं सारी नौईं और रौंगा-रौंगा री शिक्षा नाईं मानौ ज़ो तुमु बुरी बाटा दी निंया ई। कैलैकि तुमारै ज़िवा लै आच़्छ़ौ आ कि परमेश्‍वरा री बौड़ी दया रै ज़ौरिऐ मज़बूत बौणौ ना कि तिऊं नियम मानणै रै ज़ौरिऐ ज़ो खाणै रै बारै दी ई, ज़ेथकु रिश्तै छ़ाड़नै वाल़ै रौ कोई फाइदौ नाईं औन्दौ। "
HEB,13,10,"आमारी एक बेदी आ ज़ास माथा कु खाणै रौ हक्क्क तिऊं लोगु रौ नाईं, ज़ो ताम्बु री सेवा कौरा ई। "
HEB,13,11,"पुराणै वायदै रै मुताबिक हर साल परधान याजक जानवरा रौ लोऊ पापा री बौल़ी लै बौड़ी पवित्र ज़ागाह दी तिउंरै पापा री माफी लै निआं आ, और जानवरा रौ बौल़ी कौरौ औन्दौ शरीर लोगु रै ताम्बु कु दूर निईंयौ ज़ाल़ा ई। "
HEB,13,12,"एथीई री वज़ाह कु, यीशुऐ भी लोगु लै आपणै ई लोऊ रै ज़ौरिऐ पवित्र कौरना लै यरुशलेमा कु बाइरै दुःख सहन किऔ और मौरी गौ। "
HEB,13,13,"एथीलै आशौ, आबै आमै यहुदी लोगु रै नियम छ़ाड़ियौ यीशु मसीह माथै विश्वास कौरीयौ ठीक तिणी ई तेस आइलै बेइज़्ज़ती वाल़ै दु:ख सहन कौरी। "
HEB,13,14,कैलैकि इऐं दुनिया दी आमारौ सौदा लै रौइणै वाल़ौ कोई घौर नाईं आ। पर आमै तेस सौरगा रै घौरा लोड़दै ई लागै औन्दै ज़ो सौदा लै। 
HEB,13,15,एथीलै आमै यीशु रै ज़ौरिऐ आपणै मुंआ कौरी परमेश्‍वरा री स्तुति और आराधना कौरदै थाकी लागी। ज़ो परमेश्‍वरा लै बौल़ी आ। 
HEB,13,16,"और भौलाई कौरना लै और एकी-दुजै री मज़द कौरना लै त्यार रौऔ, कैलैकि परमेश्‍वर इणी बौल़ी कु खुश औआ सा। "
HEB,13,17,"आपणै अगुवौ रौ हुकम मानौ और तिंउरै हक्क्का दी रौऔ, कैलैकि सै तुमु देखा ई कि तुमै आपणी बाटा कु भौटका नाईं। तिंउऐ आपणी सेवा रौ लेखौ जा दैणौ। तुमै तिउंरै हुकम मानौ ताकी सै इऊं कामा कौरी खुश हुआ, ना कि निराश, इऐ तुमुलै भी फाइदै वाल़ै ई। "
HEB,13,18,आमुलै प्राथना कौरदै रौएऊ। आमुकै भरोसौ आ कि आमारौ मन साफ आ। और आमै सौभी बुशु दी ज़ो आमै कौरी ई परमेश्‍वरा री महिमा कौरणौ च़ाई। 
HEB,13,19,"प्राथना कौरना लै हाऊं तुमुलै औज़ौ भी हौसलौ दियाऊ, कि हाऊं शिगरी तुमु काऐ औज़ौ आशी बौल़ु। "
HEB,13,20,आबै शान्ति दैणै वाल़ौ परमेश्‍वर तुमुलै तागत दिया आ। तिणीऐ आमारौ प्रभु यीशु सौदा रै वायदै रै लोऊ रै ज़ौरिऐ मौरै औन्दै मांझ़िऐ कु ज़िउंदौ कियौ आ। यीशु भेरीऊ रौ बौड़ौ रखवाल़ौ आ। 
HEB,13,21,"परमेश्‍वर तुमु हर एक भौली बुशु दी पाक्कै कौरा, ज़ासकु तुमै तेसरी इच़्छ़ा पुरी कौरौ, और ज़ो कुछ़ तेसकै आच़्छ़ौ लागा सा तेस यीशु मसीह रै ज़ौरिऐ आमुदी पुरौ कौरा। तेसी री महिमा जुगा-जुगा दी थाका औन्दै लागी। आमीन। "
HEB,13,22,"ओ मैरै प्यारै साथी विश्वासिउओ, हाऊं तुमुकै औरज़ कौराऊ कि इऐं चिट्ठी री बुशै सौबरा आइलै शुणौ, कैलैकि ज़ो मुंइऐ तुमुलै हिम्मत दैणा लै ई लिखी ऐन्दी। मुइंऐ तुमुलै इऐं चिट्ठी दी भौरी बुशै नाईं लिखी ऐन्दी। "
HEB,13,23,"तुमुकै इणौ याद आ कि तीमुथियुस आमारौ भाई ज़ेला कु छ़ुटी गौ आ, अगर सेऊ शिगरी आशा लौ ता हाऊं तेस आइलै तुमु कु मिलदै आशाऊ। "
HEB,13,24,आपणै सारै अगुवै और सारै परमेश्‍वरा रै लोगु लै ढाल बोलौ। इटली देशा रै विश्वासी तुमुलै ढाल बोलाई। 
HEB,13,25,तुमु सौभी माथै परमेश्‍वरा री बौड़ी दया थाकाली औन्दै लागी। आमीन। 
JAS,1,1,हाऊं याकूब परमेश्‍वरा रौ और प्रभु यीशु मसीह रौ दास तुमुलै चिट्ठी लिखाऊ। तुमु बाराह खानदाना लै ज़ो दुनिया रै अलग-अलग ज़ागाह दी रौआ ई ढाल कौराऊ। 
JAS,1,2,"ओ मैरै प्यारै साथी विश्वासिउओ, ज़ेबी तुमै कई रौंगा री मुसीबता दी पौड़ालै, ता इऐं भौरी खुशी री बूश सौमझ़ौ, "
JAS,1,3,"कैलैकि तुमै ता ज़ाणाई कि ज़ेबी तुमारौ विश्वासा पौरखिया लौ, तेथ कौरी तुमै साबित कौरालै कि तुमै इबी झ़ाऊं परमेश्‍वरा दी विश्वास कौरा ई। तैबै तुमै सौबरी कौरी दु:खा रौ सामनौ कौरी सौका ई। "
JAS,1,4,तुमुऐ हर बौगता दी सौबर छ़ाड़नौ शिखणौ च़ांई ताकी तुमै आत्मिक ज़िन्दगी दी पाक्कै और पुरै हुआ और तुमु दी केज़ी भी आच़्छ़ी बुशा री कामी ना रौआ। 
JAS,1,5,"पर अगर तुमु मांझ़िया कु कासी कै भी औकला री कामी औली ता परमेश्‍वरा कु मांगा लौ, ज़ुण बिण आरोप लाइयौ सारेऊ कै भरपूर दिया सा, और परमेश्‍वरै सारेऊ कै दिया आ। "
JAS,1,6,"पर विश्वासा कौरी मांगा, और कुछ़ शक ना कौरा कैलैकि शक कौरणै वाल़ै समुन्दरा रै छ़ालै ज़िणै ई ज़ो बागुरा कौरी बौआ, और उछ़ल़ा ई। "
JAS,1,7,"इणौ आदमी इणौ ना सुंच़ा कि मुलै कुछ़ प्रभु कु मिला आ, "
JAS,1,8,इणौ आदमी दोगलै ज़िवा रौ और आपणी सारी बुशा दी च़ांच़ल आ। 
JAS,1,9,"निउलौ भाईउऐ खुश च़ांई हुणौ कैलैकि परमेश्‍वरै तिउंलै इज़्ज़त देई आ, "
JAS,1,10,और सेठ आपणी निउलै माथै खुश च़ांई हुणौ। कैलैकि तेसरी अमीरी घासा रै फुला बाशीऐ झौड़ा आ। 
JAS,1,11,"सुरज निकल़ियौ ताती रूड़ लागा, और घास शुकावा, और घासा रौ फूल पोरु झौड़ा आ तेथरी सुंदरता हुआ खातम। इणी ई सेठ भी आपणी बाटा दी हांडदै-हांडदै धूड़-माटै दी मिला। "
JAS,1,12,"आशीष वाल़ौ आ सेऊ आदमी ज़ुण इम्तहाना दी सफल हुआ आ, कैलैकि सेऊ इम्तहाना दी खौड़ौ रौइयौ सौदा री ज़िन्दगी रौ ताज़ पा लौ ज़ेथरौ वायदौ परमेश्‍वरै आपणै प्यार कौरणै वाल़ेऊ आइलै कियौ आ। "
JAS,1,13,"ज़ैबै कासरौ इम्तहान औलौ ता सेऊ इणौ ना बोला कि, “मैरौ इम्तहान परमेश्‍वरा री तौरफा कु आ।” कैलैकि ना ता परमेश्‍वर बुरी बुशेऊ दी पौरखदौ, और ना आपु इम्तहान कौरदौ। "
JAS,1,14,पर हर आदमी आपणी बुरी इच़्छ़ा दी फौसीयौ इम्तहाना दी पौड़ा। 
JAS,1,15,"तैबै बुरी इच़्छ़ा गौरकड़ी हुइयौ पाप पैदौ कौरा आ, और पाप ज़ैबै भौरी बौड़ा ता तेथरौ नौतिज़ौ सौदा री मौत आ। "
JAS,1,16,"ओ मैरै प्यारै साथी विश्वासिउओ, धोखौ ना खाऔ। "
JAS,1,17,"कैलैकि हर एक भौरी आच़्छ़ौ और पुरौ दाण सौरगा कु मिला आ, और परमेश्‍वर बाबा री तौरफा कु मिला आ ज़ुण प्याशेऊ रौ बाब आ। परमेश्‍वर सौदा एका सा सेऊ छ़ांई ज़िणौ भी नाईं बौदुलदौ। "
JAS,1,18,"तिणीऐ आपणी मौरज़ी कौरी आमुलै सौच़्च़ाई रै वचना रै ज़ौरिऐ नौंवी ज़िन्दगी देई आ, ताकी आमै तेसरी चाणी ऐन्दी च़िज़ेऊ मांझ़िया कु पैहलौ फल़ बौणा। "
JAS,1,19,"ओ मैरै प्यारै साथी विश्वासिउओ, इऐं बूश तुमै ज़ाणौ हर आदमी शुणना लै तैयार और बोलणै लै सुलै और रोशा लै शांत रौआ, "
JAS,1,20,कैलैकि आदमी ज़ेबी रोशीआ सा तेबी भौलाई री बुशै नाईं कौरी बौल़दौ ज़िणौ परमेश्‍वर आमुकु च़ाआ सा। 
JAS,1,21,"एथीलै सारी बुराई और बैर भाव दूर कौरीऔ, परमेश्‍वरा रै वचन निउलै कौरी अपणाऔ ज़ो तुमारै ज़िवा दी पाऔ औन्दौ, ज़ो तुमारै प्राण बौच़ाई सौका आ। "
JAS,1,22,"पर परमेश्‍वरा रै वचना माथै हाण्डणै वाल़ै बौणौ, और शुणनै वाल़ै नाईं ज़ुण आपुलै धोखौ दिआई। "
JAS,1,23,"कैलैकि ज़ुण कुण वचन शुणनै वाल़ौ औलौ और तेस माथै हाण्डणै वाल़ौ नाईं औलौ, ता सेऊ तेस आदमी ज़िणौ आ ज़ुण आपणौ असली मूंह शिशे दी देखा आ। "
JAS,1,24,एथीलै कि सेऊ आपणौ मूंह देखीयौ डिया और तेबी बिसरा कि मैरौ मूंह किणौ थौ। 
JAS,1,25,"पर ज़ो आदमी परमेश्‍वरा रै वचना माथै ध्यान कौरा ज़ो पाकौ आ और आमु आज़ाद कौरा आ, सेऊ आपणै कामा दी एथीलै आशीष पा सा कि शुणियौ बिसुरदौ नाईं पर तिणौऔ काम कौरा आ। "
JAS,1,26,"अगर आपुलै कुण परमेश्‍वरा रौ भौगत सौमझ़ा लौ और आपणी ज़िभा दी लगाम नाईं ला लौ, पर आपणै ज़िवा लै धोखौ दिया लौ, ता तेसरी भौक्ती बेकार आ। "
JAS,1,27,आमारै परमेश्‍वर बाबा रै नज़दीक शुद्ध और साफ भौक्ती इऐ आ कि बेघर और विधवा लोगु रै दुखा दी देखभाल़ कौरा और आपु धौतरी दी बिण पापा रौ रौआ। 
JAS,2,1,"ओ मैरै प्यारै साथी विश्वासिउओ, आमारै महिमा वाल़ै प्रभु यीशु मसीह माथै तुमारौ विश्वास भेदभाव वाल़ौ ना च़ांई हुऔ। "
JAS,2,2,"मानौ, अगर एक आदमी सुनै रै कौड़ै और आच़्छ़ै जुड़कै भिड़ीयौ तुमारी कलिसिया री खुंबल़ी दी आशा लौ, और एक गरीब भी गान्दै जुड़कै भिड़ीयौ आशा लौ, "
JAS,2,3,"और तुमै तेस आच़्छ़ै जुड़कै भिड़ै औन्दै आदमी लै इज़्ज़ती कौरी बोलालै, “तुमै इदै आच़्छ़ी ज़ागाह दी बोशौ,” और तेस गरीबा लै बोलालै, “तू इदै खौड़ौ रौऊ,” या “मैरै बांगणै काऐ बोश,” "
JAS,2,4,तैबै का तुमुऐ आपु मांझ़िऐ भेदभाव नाईं कियौ और बुरै विच़ारा कौरी फैसलै कौरणै वाल़ै नाईं बौणै? 
JAS,2,5,"ओ मैरै प्यारै साथी विश्वासिउओ, शुणौ। का परमेश्‍वरै इऐं धौतरी रै गरीब नाईं च़ुनै कि विश्वासा दी सेठ और सेज़ै राज़ा रै हक्क्कदार औलै, ज़ेथरौ वायदौ परमेश्‍वरै तिऊं आइलै कियौ ज़ुण तेस आइलै प्यार कौरा ई? "
JAS,2,6,"पर तुमुऐ तेस गरीबा री बेइज़्ज़ती की आ। का सेठ लोग तुमु माथै ज़ुलम नाईं कौरदै, और का सेई ई तुमु कोर्टा दी घीशी-घीशियौ नाईं निंदै? "
JAS,2,7,का सै तेस महान नावां री बेइज़्ज़ती नाईं कौरदै ज़ेज़ौ नाऊं तुमारी पैहच़ाण आ? 
JAS,2,8,"तैबै भी तुमै पवित्रशास्त्रा रै एज़ै वचना ज़िणौ, कि “तू आपणै पड़ोसी आइलै आपु ज़िणौ प्यार कर” सौच़्च़ी तेस राज़ नियम पुरौ कौरा ई, ता आच़्छ़ौ कौरा ई। "
JAS,2,9,पर अगर तुमै भेदभाव कौरा ई ता पाप कौरा ई। और नियम तुमु गुनाहागार चाणा ई। 
JAS,2,10,"कैलैकि ज़ुण सारै नियम माना ई, और एक बूश बिसरा पोरु, ता सेऊ सारी बुशा दी आरोपी बौणा आ। "
JAS,2,11,"एथीलै ज़ुणिऐ इणौ बोलौ, “तू गान्दै काम नाईं कौरै” तिणीऐ इणौ भी बोलौ, “कि तू खून नाईं कौरै।” एथीलै अगर तू गान्दै काम नाईं कौरदौ पर खून कौरा ई ता भी तू नियम ना मानणै वाल़ौ बौणौ। "
JAS,2,12,"तुमै तिऊं लोगु ज़िणै वचन बोलौ और काम भी कौरौ, ज़ासरौ फैसलौ आज़ादी रै नियमा कौरी हुणौ आ। "
JAS,2,13,"कैलैकि ज़ुणिऐ दया नाईं की, तेसरौ फैसलौ बिण दया रौ हुणौ, दया फैसलै माथै ज़ीती ऐन्दी औआ। "
JAS,2,14,"ओ मैरै प्यारै साथी विश्वासिउओ, अगर कुण बोलालौ कि मुकै प्रभु यीशु माथै विश्वास आ पर सेऊ दुजेऊ लै आच़्छ़ै काम नाईं कौरालौ तैबै एस कौरी का फाइदौ आ? का इणौ विश्वास केबी भी तेसरौ छ़ुटकारौ कौरी सौका आ? "
JAS,2,15,"अगर कुण विश्वासी भाई-बौइण इणौ आ ज़ासकै जुड़कै नाईं ई, और तिउंकै हर रोज़ रोटी री ज़ुरत औली, "
JAS,2,16,"और तुमु मांझ़िया कु कुण तिउंलै बोलालौ, “शान्ति कौरी डैऔ, तुमै न्यातै, और रौज़ै औन्दै रौऔ,” पर ज़ो च़िज़ै शरीरा लै ज़ुरुरी आ तिऊं नाईं लै दिया आ तैबै का फाइदौ आ? "
JAS,2,17,"तिणी ई विश्वास भी, अगर तेथ आइलै आच़्छ़ै काम नाईं औलै ता विश्वास आपु दी मौरौ औन्दौ आ। "
JAS,2,18,"अगर कुण इणौ बोला कि, “ताउंकै विश्वास आ और हाऊं कौराऊ आच़्छ़ै काम,” पर हाऊं बोलाऊ तू आपणौ विश्वास मुकै बिण आच़्छ़ै कामै साबित कर। और हाऊं देखाल़ा ऊ आपणौ विश्वास आपणै आच़्छ़ै कामा कौरी ताउंकै। "
JAS,2,19,"ताउंकै विश्वास आ कि एक ई परमेश्‍वर आ। तू आच़्छ़ौ कौरा ई। पर बुरी आत्माऐं भी विश्वास छ़ाड़ाई, और काम्बाई। "
JAS,2,20,ओ मुर्ख आदमी का तू इणौ भी ना ज़ाणदौ कि आच़्छ़ै कामा रै बिणा विश्वास बेकार आ? 
JAS,2,21,"ज़ेबी आमारै पुरखा अब्राहमै आपणौ छ़ोहरु इसहाक बेदी माथै च़ड़ाऔ आ, तैबै का सेऊ विश्वासा दी धौर्मी नाईं बौणौ? "
JAS,2,22,ता तांइऐ देखी गौ आ कि विश्वासै आपणै कामा आइलै मिलियौ असर टालौ आ और कामा कौरी विश्वास पाकौ हुऔ आ। 
JAS,2,23,"और पवित्रशास्त्रा रौ इयौ वचन पुरौ हुऔ, “अब्राहमै परमेश्‍वरा रौ विश्वास कियौ, और इयौ विश्वास तेसलै धौर्मी बौणौ।” एथीलै तेसलै परमेश्‍वरा रौ गोश्टण बोला थै। "
JAS,2,24,"एथीलै तुमुऐ देखी गौ आ कि आदमी सिरफ विश्वासा कौरी नाईं, बल्कि भौलाई रै कामा कौरी भी धौर्मी बौणा ई। "
JAS,2,25,"तिणी ई राहब नावां री गान्दै काम कौरणै वाल़ी छ़ेउड़ी भी, ज़ेबी तिंआऐ दूत दुश्मन कु बौच़ाउणा लै आपणै घौरा कै छ़ाड़ै और दुजी बाटा बाटीऐ भेज़ै, तैबै का सै कामा कौरी धौर्मी नाईं बौणी? "
JAS,2,26,"ज़िणौ शरीर बिण सासा रौ मौरौ औन्दौ आ, तिणी विश्वास भी बिण आच़्छ़ै कामै मौरौ औन्दौ। "
JAS,3,1,"ओ मैरै प्यारै साथी विश्वासिउओ, तुमु मांझ़िया कु भौरी परमेश्‍वरा रै वचना रौ परचार कौरणै वाल़ै नाईं बौणौ, कैलैकि तुमै ज़ाणाई कि आमै परचार कौरणै वाल़ेऊ और भौरी सौख्ती कौरी फैसलौ हुणौ आ। "
JAS,3,2,आमै सारै कई बारै बिसरी ई। पर ज़ुण आदमी बोलणै दी गलती नाईं कौरदौ सेऊ ता पाकौ आदमी आ और आपणै सारौ शरीर भी काबु कौरी सौका। 
JAS,3,3,ज़ेबी आमै आपणै वशा दी कौरना लै घोड़ै रै मुंआ दी लगाम लाई। तैबै आमै तेसरौ सारौ शरीर आपणै तौरीकै कौरी च़ौलाई ई। 
JAS,3,4,"देखौ, बौड़ी किश्ती भी च़ाऊ केती बौड़ी औली तेज़ बागुरा कौरी च़ाला ई, तैबै भी एक छ़ोटै पतवारा कौरी पुरी किश्ती च़लाउणै वाल़ै री मौरज़ी कौरी च़लाइया ई। "
JAS,3,5,तिणी ई ज़ीभ भी शरीरा रौ एक छ़ोटौ ज़ेई टुकड़ौ आ और सै बौड़ी-बौड़ी बुशै लाइयौ शेखी मारा सा। देखौ इछांडी आगी कौरी केती बौड़ै ज़ांगल़ा दी आग लागा सा। 
JAS,3,6,"ज़ीभ भी एक आग ज़िणी आ। ज़ीभ आमारै शरीरा रौ एक हिस्सौ आ ज़ो भौरी बुरौ हुई सौका आ, और सारै शरीरा ई दाग लाई सौका पुरी ज़िन्दगी दी भी आग लाई सौका, और ज़ीभ नौरका री आगी दी आपु ऊ ज़ौल़दै थाका लागी। "
JAS,3,7,"हर ज़ाती रै पशु, च़िड़ु-च़िटकोरु लौराउणै वाल़ै जन्तु, और पाणी रै ज़ीव, ता आदमी रै वंशा दी हुई सौका ई, और हुई भी गौऐ। "
JAS,3,8,"पर ज़ीभ आदमी मांझ़िया कु कोई भी वंशा दी नाईं कौरी बौल़दौ। इऐ एक इणी बुराई आ ज़ो केबी ना रुकदी, सै प्राण नाष कौरणै वाल़ै विशा कौरीऐ भौरुई ऐन्दी। "
JAS,3,9,"एज़ी ज़िभा कौरीऐ आमै प्रभु और बाबा री महिमा कौरी, और एथीई कौरीऐ आदमी लै ज़ो परमेश्‍वर ज़िणौ आ चाणौ औन्दौ शाप देई। "
JAS,3,10,"एकी मुंआ कौरीऐ धन्यबाद और शाप दुइया निकल़ा ई। ओ मैरै प्यारै साथी विश्वासिउओ, इणौ नाईं हुणौ च़ांई। "
JAS,3,11,का ज़ौल़ा रै पाणी कु मिठौ और कौड़ुऔ दुइया पाणी निकल़ा आ? 
JAS,3,12,"ओ मैरै प्यारै साथी विश्वासिउओ, का फेड़ु रै पेड़ा दी जैतून, या अंगुरा री बेला दी फेड़ु लागी सौका ई? तिणी ई कौड़ुऐ ज़ौल़ा कु मिठौ पाणी नाईं निकुल़दौ। "
JAS,3,13,तुमु मांझ़िऐ बुद्धिमान और सौमझ़दार कुण आ? ज़ुण इणौ औलौ सेऊ आपणौ काम आच़्छ़ै च़ाल-च़लणा और निउलै कौरीऐ पौगड़ै कौरा ज़ो औकली कौरी पैदै हुआई। 
JAS,3,14,"पर अगर तुमै आपणै-आपणै ज़िवा दी कड़वाहट और विरोध छ़ाड़ाई, ता सौच़्च़ाई रै विरोधा दी घमण्ड ना कौरणी, और ना झ़ूठ बोलणौ। "
JAS,3,15,"इणै रौंगा री औकल सेज़ी नाईं ज़ो सौरगा कु आशा, बल्कि सण्सारिक, शारीरिक और शैतानी आ, "
JAS,3,16,"कैलैकि ज़िऐ मतलबी और जलन हुआ आ, तिऐ हालौ और सारी बुराई हुआई। "
JAS,3,17,"पर ज़ो ज्ञान सौरगा कु आशा सा, सेऊ पैहलै ता पवित्र हुआ तैबै मिलणै-ज़ुलनै वाल़ौ, शान्ति वाल़ौ, सहन कौरणै वाल़ौ, दयालु और आच़्छ़ै फौल़ा कौरी भौरुऔ औन्दौ बिण भेदभाव और कौपटा रौ औआ सा। "
JAS,3,18,मेल-ज़ोल कौरणै वाल़ै लोग शान्ति री फसल बौआ ई और धार्मिकता री फसल मिली-ज़ुलियौ लौआ ई। 
JAS,4,1,तुमु लोगु मांझ़िऐ लौड़ाई और झ़ौगड़ै किदरु आशी गौऐ? का तिऊं बुरै इच़्छ़ा कौरी नाईं ज़ो तुमारै शरीरा आइलै लौड़ा-झ़ौगड़िया ई? 
JAS,4,2,"तुमै आश ता छ़ाड़ाई, पर तुमुलै मिलदै नाईं। एथीलै तुमै खून कौरा ई, तुमै ज़ौल़ाई पर कुछ़ भी पाई नाईं बौल़दै। पर तुमै लौड़ा और झ़ौगड़िया ई। तुमुलै एथीलै ना मिलदौ, कैलैकि तुमै इऊं च़िज़ै परमेश्‍वरा कु नाईं मांगदै। "
JAS,4,3,"तुमै मांगा ई तैबै भी तुमुकै नाईं मिलदौ कैलैकि बुरी इच़्छ़ा कौरी मांगा ई, ताकी आपणै ऐश-आरामा दी उड़ावा। "
JAS,4,4,"ओ गान्दै काम कौरणै वाल़ीयो, का तुमै नाईं ज़ाणदै कि दुनिया री च़िज़ा आइलै गोष्टीणौ परमेश्‍वरा आइलै नफरत कौरणी आ? मतलब ज़ुण धौतरी रौ गोष्टण हुणौ च़ाहा सेऊ परमेश्‍वरा रौ दुश्मना बौणा आ। "
JAS,4,5,"का तुमै इणौ ज़ाणाई कि पवित्रशास्त्र फुकौ औ बोला आ, “ज़ेज़ी आत्मा परमेश्‍वरै आमु बितै बसाई आ, ता सेऊ इणौ च़ाहा कि आमै परमेश्‍वरा री आराधना कौरु?” "
JAS,4,6,"पर सेऊ ता औज़ौ भी बौड़ी दया दिया। एथीलै पवित्रशास्त्रा दी इणौ लिखौ औन्दौ, “परमेश्‍वर घमण्डिऊ रौ विरोध कौरा आ, पर निउलेऊ माथै कौरा आ बौड़ी दया।” "
JAS,4,7,"एथीलै परमेश्‍वरा रै अधीन हुऔ। शैताना रौ सामनौ कौरौ, तैबै सेऊ तुमु काऐ कु दूर भागा। "
JAS,4,8,"परमेश्‍वरा काऐ आशौ तैबै सेऊ भी तुमु काऐ आशा आ। ओ पापीओ आपणी ज़िन्दगी कु पाप दूर कौरौ। और ओ दोगलै लोगुओ, आपणै ज़िऊ पवित्र कौरौ। "
JAS,4,9,"तुमारै पापा री वज़ाहा कु दुखी हुऔ और शोक कौरौ। और लेरौ तुमारौ हंसणौ शोका दी, और तुमारी खुशी निराशा दी बौदल़िया। "
JAS,4,10,प्रभु काऐ निउलै बौणौ तैबै सेऊ तुमु उंच़ौ कौरा आ। 
JAS,4,11,"ओ मैरै प्यारै साथी विश्वासिउओ, एकी दुजै री बदनामी नाईं कौरौ, ज़ुण आपणै भाई री बदनामी कौरा या तेस माथै आरोप ला, सेऊ नियमा री बदनामी कौरा आ, और नियमा माथै आरोप लाआ। और अगर तू नियमा माथै आरोप लाअलौ, तैबै तू नियमा माथै हाण्डणै वाल़ौ नाईं पर तेथरौ फैसलै कौरणै वाल़ौ बौणा ई। "
JAS,4,12,"नियम दैणै वाल़ौ और फैसलै कौरणै वाल़ौ ता एका आ, ज़ो बौच़ाउणै और नाष कौरणै दी शक्ति वाल़ौ आ। पर तू कुण ई ज़ुण आपणै पड़ोसी माथै आरोप लाआ? "
JAS,4,13,"तुमै ज़ो इणौ बोलाई, “आज़ या कालै आमै केज़ै ओरी इलाकै दी डेइयौ तिऐ एक साल बिताई, और, धान्धै कौरीयौ पैसै कौमाई।” "
JAS,4,14,"पर इणौ नाईं ज़ाणदै कि कालै का हुणौ। शुणौ ता, तुमारी ज़िन्दगी आसा का सा? तुमै भाफा ज़िणै ई, ज़ो थोड़ी देरा दी दिशा आ तैबै गायब। "
JAS,4,15,"एथीलै तेथरै बौदल़ै तुमुऐ इणौ बोलणौ च़ांई, कि “अगर प्रभु च़ाहा लौ ता आमै ज़िउंदै रौउणै ई और एज़ौ और सेज़ौ काम भी कौरी ई।” "
JAS,4,16,पर आबै तुमै आपणै बोलणै माथै शेखी मारीयौ घमण्ड कौरा ई। इणौ सारौ घमण्ड बुरौ हुआ आ। 
JAS,4,17,एथीलै ज़ुण भौलाई कौरणी ज़ाणा और सेऊ नाईं कौरदौ ता तेसलै एऊ पाप आ। 
JAS,5,1,"ओ सेठ अविश्वासी लोगुओ, शुणौ ता, तुमै आपणै आशणै वाल़ै दुखा लै राड़ै देइ-देइयौ लेरौ। "
JAS,5,2,"तुमारौ धन शौड़ी गौ आ, और तुमारै जुड़कै किड़ेउऐ खाई गौऐ। "
JAS,5,3,"तुमारै सुनै-च़ांदी दी खौई लागी गोई। और सै खौई तुमारै खिलाफ गवाही दिया आ, और सै तुमारौ शरीर आगी ज़िणौ पोरु ज़ाल़ा आ। तुमुऐ आखरी जुगा दी धन-ज़यदाद कौट्ठै कि ई आ। "
JAS,5,4,"देखौ, ज़ुणी ज़िमदारै तुमारै डोखरै लौऐ ई, तिउंरी सै मज़दुरी ज़ो तुमुऐ धोखै कौरीऐ आपुकै छ़ाड़ी गोई थी, सै ज़िमिदार परमेश्‍वरा लै हाकै दैंदै ई लागै औन्दै, और लौइणै वाल़ेऊ री हाक सारेऊ कु शक्ति वाल़ै प्रभु रै कौन्थु दी पौउंच़ी गोई। "
JAS,5,5,तुमै धौतरी माथै ऐश-आरामा दी थाकै लागी और भौरी सुखी रौऐ। तुमुऐ इऐं बौल़ी रै दिना लै आपणौ ज़िऊ पापा रौ घौड़ौ भौरी गौ आ और परमेश्‍वरा री बौड़ी सौज़ा लै त्यार कियौ। 
JAS,5,6,"तुमुऐ बेकसूर लोग, आरोपी चाणीऔ पोरु झ़ांगै ई सै तुमारौ सामनौ नाईं कौरा थै। "
JAS,5,7,"एथीलै ओ मैरै प्यारै साथी विश्वासिउओ, प्रभु रै आशणै झ़ांऊ सौबर छ़ाड़ौ। देखौ ज़िमदार धौतरी री मैंहगी फसला री आश छ़ाड़ियौ पैहली और आखरी पाणी लागणै झ़ांऊ सौबर छ़ाड़ाई। "
JAS,5,8,"इणी ई तुमै भी सौबर छ़ाड़ौ। और आपणी आश नाईं चोड़ौ, कैलैकि प्रभु रौ आशणौ भौरी नज़दीक आ। "
JAS,5,9,"ओ मैरै प्यारै साथी विश्वासिउओ, एकी दुजै माथै आरोप नाईं लाऔ, ताकी तुमै आरोपी ना बौणा। देखौ फैसलै कौरणै वाल़ौ नज़दीक ई आ और आशणै वाल़ौ आ। "
JAS,5,10,"ओ मैरै प्यारै साथी विश्वासिउओ, ज़ुण भविष्यवक्तुऐ प्रभु रै नावां कौरी बुशै लाई, तिऊं, दु:ख उठाउणै और सौबर छ़ाड़ना लै याद कौरौ। "
JAS,5,11,"देखौ, आमै शान्ति छ़ाड़नै वाल़ेऊ लै आशीष वाल़ै बोली ई, तुमुऐ अय्युबा रै सौबर छ़ाड़नै रै बारै दी ता शुणौ औलौ, और प्रभु री तौरफा कु तेथरौ नौतिज़ौ मिलौ सेऊ ज़ाणी गौ आ, ज़ेथ कौरी प्रभु री करुणा और दया पौगड़ी हुआ। "
JAS,5,12,"ओ मैरै प्यारै साथी विश्वासिउओ, सारेऊ कु ज़ुरुरी बूश इऐ आ कि कसम ना खाणी, ना सौरगा री, ना धौतरी री, ना कास ओरी च़िज़ा री। पर तुमारी बूश हां री हां और नाईं री नाईं च़ांई हुणी, कि तुमै परमेश्‍वरा कु सौज़ा रै लायक ना बौणा। "
JAS,5,13,"अगर तुमु मांझ़िऐ कुण दुखी आ, ता सेऊ प्राथना कौरा। अगर खुश आ ता प्रभु री बौड़ाई कौरा। "
JAS,5,14,"अगर तुमु मांझ़िऐ कुण बिमार आ, ता कलिसिया रै स्याणै औटाऔ, और सै प्रभु रै नावां कौरी तेस माथै तेला लाइयौ तेसलै प्राथना कौरा, "
JAS,5,15,"और विश्वासा री प्राथना कौरीयौ बिमार पोरु बौच़ा आ, और प्रभु तेस ठीक कौरा आ। और अगर तिणीऐ पाप भी औलै कौरै औन्दै, ता तिउंरी भी माफी मिला आ। "
JAS,5,16,"एथीलै तुमै आपु मांझ़िऐ एकी दुजै काऐ आपणै-आपणै पाप मानौ, और एकी दुजै लै प्राथना कौरौ, ज़ेथ कौरी च़ांगै हुआ, धौर्मी आदमी री प्राथना री शक्ति कौरीऐ भौरी कुछ़ हुई सौका। "
JAS,5,17,एलियाह भविष्यवक्ता भी ता आमु बाशीऐ सुख-दु:ख भोगी आदमी थौ। और तिणीऐ लेरी-लेरीयौ प्राथना कौरी कि पाणी नाईं लागा। और साड़ै चिया साला झ़ांऊ धौतरी माथै पाणी नाईं लागौ। 
JAS,5,18,"तैबै तिणीऐ प्राथना कौरी, और आसमाना कु पाणी लागौ और ज़बीन फौल़दै लागी। "
JAS,5,19,"ओ मैरै प्यारै साथी विश्वासिउओ, तुमु मांझ़िया कु अगर कुण सौच़्च़ाई री बाटा कु भटका लौ, और कुण तेस वापिस आणालौ, "
JAS,5,20,"ता सेऊ इणौ ज़ाणालौ, कि ज़ुण कुण कास भटकौ औन्दौ पापी वापिस आणालौ, सेऊ एक प्राण सौदा री मौउता कु बौच़ावा आ और परमेश्‍वर तिंउरै भौरी पाप माफ कौरा आ। "
1PE,1,1,"हाऊं पतरस तुमुलै इऐं चिट्ठी लिखाऊ ज़ुण प्रभु यीशु मसीह रौ प्रेरित ऊ। हाऊं इऐं चिट्ठी तिऊं परदेसिऊ रै लिखाऊ, ज़ो पुन्तुस, गलतिया, कप्पदूकिया, आसिया और बितूनिया परदेशा दी अलग-अलग शैहरा दी रौआ ई। "
1PE,1,2,परमेश्‍वर बाबै भौरी पैहलै तुमै आपणै लोग चाणना लै और पवित्र आत्मा रै ज़ौरिऐ पवित्र कौरना लै छ़ांटणै रौ फैसलौ कियौ थौ। तिणीऐ इणौ एथीलै कियौ ताकी तुमै यीशु मसीह रै हुकम माना और तेसरै लोऊ रै ज़ौरिऐ शुद्ध हुआ। हाऊं प्राथना कौराऊ कि परमेश्‍वर तुमुलै भौरी का बौड़ी दया और शान्ति दिया। 
1PE,1,3,"आमारै प्रभु यीशु मसीह रै बाब और परमेश्‍वरा रौ धन्यबाद औआ, ज़ुणिऐ आपणी बौड़ी कृपा रै मुताबिक आमै यीशु मसीह रै मौरै औन्दै मांझ़िऐ कु ज़िउंदै हुणै ज़ौरिऐ, ज़िउंदी आशा दी नौंवौ जनम दैऔ आ। "
1PE,1,4,"मतलब की आमुलै सै विरासत मिला ज़ो अविनाशी और साफ और अजर आ, ज़ो तुमुलै सौरगा दी आ छ़ाड़ी ऐन्दी, "
1PE,1,5,परमेश्‍वर आपणी बड़ी शक्ति रै ज़ौरिऐ तुमारी देखभाल़ कौरा आ कैलैकि तुमै यीशु माथै विश्वास कौरा ई। सेऊ तुमु आखरी बौगता झ़ाऊं सौंभाल़ा आ ज़ेबी मसीह वापिस आशा लौ। तैबै तुमै ज़ाणालै कि परमेश्‍वरै तुमै पाप और मौउता कु पुरै तरिकै कौरीऐ बौच़ाऐ ई। 
1PE,1,6,"इऐ तुमुलै बड़ी खुशी री बूश आ, हालांकी इबी, थोड़ै बौगता लै तुमुऐ कई रौंगा री मुसीबतै जा सौईणै। "
1PE,1,7,"तुमारौ विश्वास सुनै ज़िणौ आ ज़ो आगी दी आ पौरखौ औन्दौ। और इऐ मुसिबतै इणौ साबित कौरा ई कि तुमारौ विश्वास तेस सुनै कु ज़ादौ किम्मती आ ज़ो नाष हुई सौका आ। इणै विश्वासा री वज़ाह कु यीशु मसीह रै वापिस आशणै रै बौगता दी तुमुलै बौड़ाई, महिमा और इज़्ज़त मिला आ। "
1PE,1,8,"यीशु कु तुमै बिण देखी ई प्यार कौरा ई, और आबै ता तेस माथै बिण देखी भी विश्वास कौरीयौ इणै खुश और मगन हुआई, ज़ो सुंच़णै कु भी बाइरै और बौड़ाई कु भौरवौ औन्दौ आ। "
1PE,1,9,"और आपणै विश्वासा रौ इनाम, मतलब आत्मा रौ छ़ुटकारौ पा आ ई। "
1PE,1,10,"एज़ै छ़ुटकारै रै बारै दी तिऊं भविष्यवक्तुऐ भौरी लोड़ौ और ज़ांच़-पड़ताल़ की आ, ज़ुणिऐ तिऐं बौड़ी दया रै बारै दी ज़ो तुमु माथै हुणै वाल़ी थी, भविष्यवाणी की थी। "
1PE,1,11,"मसीह री आत्मा तिंउदी थी, और तिउंलै बोला थी कि मसीह किणै कौरी दु:ख साहा आ, और किणी बासिऐ तेसलै बौड़ी इज़्ज़त मिलणी आ। तिंउऐ इणै ज़ाणनै री भौरी कोशिष कौरी कि मसीह कुण औणौ आ, और इऐ सारी बुशै केबी औणी ई। "
1PE,1,12,"परमेश्‍वरै तिऊं भविष्यवक्तु माथै पौगड़ौ कियौ कि तिउंरी खौबर तिऊं लै नाईं थी पर तुमुलै थी। इऐ खौबर यीशु मसीह रै बारै दी खुश री खौबर आ, ज़ो तुमुऐ इबी शुणी आ। परमेश्‍वरै सौरगा कु आपणी पवित्र आत्मा भेज़ी ताकी सै लोगु री खुश-खौबरी रौ परचार कौरणै दी मज़द कौरा। इयौ सारौ एती नोखौ आ, इदरा झ़ाऊं कि सौरगदूत भी इऊं च़िज़ु ध्याना कौरी देखणै री इच़्छ़ा कौरा ई। "
1PE,1,13,"एथीलै मन त्यार कौरौ और खौबरदार रौइऔ तिऐं बौड़ी दया री पुरी आश छ़ाड़ौ, ज़ो यीशु मसीह रै पौगड़ौ हुणै रै बौगतै तुमुकै मिलणै वाल़ी आ। "
1PE,1,14,परमेश्‍वरा रै हुकम मानणै वाल़ै लोल़डेऊ ज़िणै औणै री वज़ाह कु तिऊं बुरै कामा री इच़्छ़ा नाईं कौरौ ज़िणौ पैहलै कौरा थै ज़ेबी तुमै परमेश्‍वरा री सौच़्च़ाई नाईं ज़ाणा थै। 
1PE,1,15,"पर ज़िणौ तुमारौ औटाउणै वाल़ौ पवित्र आ, तिणी ई तुमै भी आपणै सारै चाल-चलणा दी पवित्र बौणौ। "
1PE,1,16,"कैलैकि पवित्रशास्त्रा दी आ लिखौ औन्दौ कि, “पवित्र बौणौ, कैलैकि हाऊं पवित्र ऊ।” "
1PE,1,17,"और ज़ेबी तुमै परमेश्‍वरा कु, “ओ बाब” औटाइयौ प्राथना कौरा ई, ज़ुण बिणा पक्षपात कौरीऔ हर एकी रै कामा रै मुताबिक फैसलौ कौरा आ, ता तुमै सौदा तेसरी इज़्ज़त कौरौ ज़ेबी तुमै इऐं धौतरी माथै परदेसी ज़िणै ज़िवा ई। "
1PE,1,18,"कैलैकि तुमै ज़ाणाई, कि तुमारौ बेकार च़ाल-च़लण ज़ो दादै-परदादै कु आ च़ालौ औन्दौ, तेथकु तुमारौ छ़ुटकारौ सुनै-च़ांदी मतलब नाष औणै वाल़ी च़िज़ा रै ज़ौरिऐ नाईं हुऔ। "
1PE,1,19,पर बेदाग और बिण पापा रै गाबड़ु मतलब मसीह रै किमत्ती लोऊ कौरी हुऔ आ। 
1PE,1,20,"मसीह दुनिया बौणनै कु पैहलै थौ चुनौ औन्दौ, पर आबै आखरी जुगा दी तुमारी मज़द कौरना लै पौगड़ौ हुऔ। "
1PE,1,21,"तेसरै ज़ौरिऐ तुमै परमेश्‍वरा माथै विश्वास कौरा ई, ज़ुणिऐ सेऊ मौरै औन्दै मांझ़िआ कु ज़िउंदौ कियौ, और तेसलै महिमा देई, कि तुमारौ विश्वास और आश परमेश्‍वरा माथै हुआ। "
1PE,1,22,"कैलैकि तुमै सौच़्च़ाई मानणै रै ज़ौरिऐ शुद्ध ई किऐ औन्दै, ता आबै तुमुऐ आपणै साथी विश्वासिऊ आइलै सौच़्च़ाई कौरी प्यार कौरणौ च़ांई। एकी दुजेऊ आइलै इम्मानदारी और पुरै ज़िवा कौरी प्यार कौरदै थाकौ लागी। "
1PE,1,23,कैलैकि तुमुऐ खातम औणै वाल़ै नाईं पर केबी भी खातम नाईं औणै वाल़ै बिजा कौरी परमेश्‍वरा रै ज़िउंदै और सौदा रौइणै वाल़ै वचना कौरी नौंवौ जनम पाऔ आ। 
1PE,1,24,"पवित्रशास्त्र इणी ई बोला आ, “कैलैकि हर एक प्राणी घासा ज़िणौ आ, और तेसरी सारी शोभा घासा रै फुला ज़िणी आ, घास शुका और फूल झौड़ाई, "
1PE,1,25,पर प्रभु रौ वचन जुगा-जुगा झ़ांऊ पाक्कौ रौआ आ।” और इयौ वचन मसीह रै बारै दी खुश-खौबरी आ ज़ेथरौ तुमुकै परचार आ कियौ औन्दौ। 
1PE,2,1,"एथीलै सारै रौंगा री दुश्मनी और छ़ल, कपट और ज़लन और बेइज़्ज़ती पोरु छ़ाड़ौ। "
1PE,2,2,"ज़िणौ नौऐं पैदै हुऐ औन्दै लोल़डै आपणी मां रै दुधा लै तरसा ई, तिणी ई तुमै भी परमेश्‍वरा रै वचन शिखणै री इच़्छ़ा कौरौ ताकी तुमै स्याणै बौणा। तैबै आखरी दी परमेश्‍वर तुमु दुनिया री बुरी च़िज़ा कु बौच़ावा सा। "
1PE,2,3,"कैलैकि ज़िणौ पवित्रशास्त्र बोला सा कि, तुमुऐ मैहसूस कौरीयौ ज़ाणौ आ कि प्रभु भौलौ आ। "
1PE,2,4,"आबै तुमै प्रभु काऐ आशै ई, ज़ुण ज़िउंदौ पात्थर आ, ज़ो आदमीऐ निकामौ ज़ाणौ आ, पर परमेश्‍वरा लै भौरी किम्मती और चुनौ औन्दौ आ। "
1PE,2,5,और आबै तुमै ज़िउंदै पात्थर ई ज़ेथरौ आत्मिक घौर चाणना लै इस्तेमाल कौरा ई। तुमै पवित्र याजकु रै गुट भी ई और यीशु मसीह रै ज़ौरिऐ तुमै आत्मिक बौल़ी च़ौड़ावा ई ज़ेथ कौरी परमेश्‍वर खुश औआ आ। 
1PE,2,6,"इयौ तिणी आ ज़िणौ परमेश्‍वर पवित्रशास्त्रा दी बोला आ, “देखौ, हाऊं सिय्योना रै कुणै रौ च़ुनौ औन्दौ और भौरी किमत्ती पात्थर छ़ाड़ाऊ, और ज़ो कोई तेस माथै विश्वास कौरालौ, सेऊ केज़ी रीती कौरी शर्मिंदौ नाईं औन्दौ।” "
1PE,2,7,"एथीलै तुमुलै ज़ुण विश्वासी ई, सेऊ किमत्ती आ, पर अविश्वासिऊ लै सेज़ौ पात्थर ज़ेज़ौ बाड़ीउऐ निकाम्मौ ज़ाणौ थौ, आबै कुणै रौ पात्थर बौणौ। "
1PE,2,8,"और पवित्रशास्त्र तौंइऐ बोला सा, “एस पात्थरा कौरी भौरी लोग ठोकर खाआ ई और इयौ सेज़ौ पात्थर आ ज़ेथ कौरी सै लोटणै भी ई।” सै इणै एथीलै लोटणै ई कैलैकि सै परमेश्‍वरा रै वचनु मानणा लै इनकार कौरा ई और एज़ी सौज़ा परमेश्‍वरै तिउंलै छ़ाड़ी थी। "
1PE,2,9,"पर तुमै एक चुनै औन्दै वंश, और राजपदधारी, याजकु रै समाज, और पवित्र लोग, और परमेश्‍वरा री आपणी ज़ौण-पौरज़ा ई, एथीलै कि ज़ुणिऐ तुमै न्यारै मांझ़िया कु आपणै नोखै प्याशै दी औटाऐ औन्दै ई, तेसरै गुण पौगड़ै कौरौ। "
1PE,2,10,"तुमै पैहलै परमेश्‍वरा रै लोग नाईं थै पर आबै परमेश्‍वरा री ज़ौण-पौरज़ा ई, तुमु माथै दया नाईं हुई थी पर आबै तुमु माथै दया हुई गोई आ। "
1PE,2,11,"ओ मैरै प्यारै साथी विश्वासिउओ, हाऊं तुमु कु औरज़ कौराऊ कि तुमै आपुलै परदेशी और मुसाफिर ज़ाणीऔ तिऊं संसारिक विच़ारु कु ज़ो आत्मा कु युद्ध कौरा ई, बौच़ी रौऔ। "
1PE,2,12,"दुजी ज़ाती रै लोगु कु तुमु रौ च़ाल-च़लण आच़्छ़ौ च़ांई हुऔ। ताकी ज़ेज़ी-ज़ेज़ी बुशु दी तुमु बुरै ज़ाणीऔ बदनाम कौरा ई, सै तुमारै आच़्छ़ै कामा देखीयौ बौड़ी दया रै दिना दी परमेश्‍वरा री बौड़ाई कौरा। "
1PE,2,13,"प्रभु री इज़्ज़त कौरना लै तुमै हर एक परधाना रै अधीन रौऔ, ज़ुण लोगुऐ ई चुनै औन्दै, और राज़ै रै अधीना दी एथलै रौऔ कैलैकि सेऊ सारेऊ कु बौड़ौ परधान आ। "
1PE,2,14,"आफसरा रै अधीन एथलै, कैलैकि सै राज़ै रै ज़ौरिऐ गान्दै काम कौरणै वाल़ेऊ लै सौज़ा दैणा लै, और आच़्छ़ै काम कौरणै वाल़ेऊ री बौड़ाई कौरना लै तेसरै भेज़ै औन्दै ई। "
1PE,2,15,"परमेश्‍वर च़ाहा सा की तुमै आच़्छ़ै काम कौरौ ताकी तुमै तिऊं मुर्ख लोगु आपणै विरोधा दी आरोप लाइणै कु रोका, ज़ुण परमेश्‍वर नाईं ज़ाणदै। "
1PE,2,16,तुमारौ च़ाल-च़लण आज़ाद लोगु ज़िणौ ता हुआ पर तुमै आपणी आज़ादी रौ इस्तेमाल बुराई च़ोरना लै नाईं पर परमेश्‍वरा रै सेवका रै रुपा दी कौरौ। 
1PE,2,17,"सारेऊ री इज़्ज़त कौरौ, आपणै सारै साथी विश्वासिऊ आइलै प्यार कौरौ, परमेश्‍वरा कु डौरौ, राज़ै री इज़्ज़त कौरौ। "
1PE,2,18,"ओ सेवको, हर रौंगा रै डौरा आइलै आपणै मालिका रै अधीन रौ, ना सिरफ भौलेऊ और ना निउलेऊ रै, पर काठेऊ रै भी। "
1PE,2,19,अगर कुण आदमी एज़ी वज़ाह कु सौबरा कौरी दु:ख भोगा आ और गलत सहन कौरा सा कैलैकि सेऊ सौमझ़ा सा कि परमेश्‍वरा कै इणौ आच़्छ़ौ लागा सा ता इऐ भौली बूश आ। 
1PE,2,20,"कैलैकि अगर तुमुऐ गौलती कौरीऔ मार खाई आ और सौबर छ़ाड़ी आ, ता एथदी का बौड़ाई री बूश आ? पर अगर आच़्छ़ौ काम कौरीऔ दुःख उठाऔ और सौबर छ़ाड़ी आ ता एऊ परमेश्‍वरा कै आच़्छ़ौ लागा आ। "
1PE,2,21,"और तुमै एथीलै औटाई भी गौऐ, कैलैकि मसीह ऐ भी तुमारी ताइंऐ दुःख उठाइयौ तुमुलै एक गवाही देई गोई आ, कि तुमुऐ भी तिणी ई कौरणौ च़ांई ज़िणौ तिणीऐ कियौ आ। "
1PE,2,22,"ना ता तिणिऐ पाप किऔ, और ना तेसरै मुंआ कु गलत बूश निकल़ी। "
1PE,2,23,"सेऊ गाल़ी शुणियौ गाल़ी नाईं दिआ थौ, और दु:ख उठाइयौ कासी लै भी धौमकी नाईं दिआ थौ, पर आपु सौच़्च़ै फैसलै कौरणै वाल़ै रै हाथा दी सौंभाल़ा थौ। "
1PE,2,24,"सेऊ आपु ई आमारै पाप आपणै शरीरा माथै नीईंयौ क्रुसा माथै च़ौड़ी गौ, ज़ेथ कौरी आमै पापा दी मौरीयौ धार्मिकता लै ज़िन्दगी बितावा, तेसी रै मार खाणै कु तुमै च़ांगै हुऐ ई। "
1PE,2,25,"तुमै पैहलै भौटकी औन्दी भेरीऊ ज़िणै थै, पर आबै आपणै प्राणा री भेराल़डु और रखवाल़ै यीशु काऐ वापिस आशी गौऐ। "
1PE,3,1,"ओ छ़ेउड़िउओ, तुमै भी आपणै बोउटेऊ रै अधीन रौऔ। एथीलै कि अगर इऊं मांझ़िऐ कुण इणै औलै ज़ुण वचन नाईं मानदै, "
1PE,3,2,तैबै भी तुमारै डौरा कौरी पवित्र च़ाल-च़लण देखीयौ बिण वचनै आपणी-आपणी छ़ेउड़ी रै च़ाल-च़ालणा रै ज़ौरिऐ विश्वासा दी शामिल औआ। 
1PE,3,3,"और तुमारौ शिंगार देखाउटी नाईं च़ांई हुणौ, मतलब बाल़ बेलणै, और सुनै रै ज़ेउरात या रौंगा-रौंगा रै जुड़कै भिड़णै। "
1PE,3,4,"पर तुमारी भितरी आत्मा निउली और ज़िवा रौ निउलौपन ज़िणौ कादी ना नाष हुणै वाल़ै गुणा कु सौज़ौ औन्दौ औआ, ज़ो परमेश्‍वरा री नौज़री दी भौरी किमत्ती आ। "
1PE,3,5,"और पुराणै ज़मानै दी भगतण छ़ेउड़ी भी, ज़ो परमेश्‍वरा माथै आश छ़ाड़ा थी, आपु इणी रीती कौरी सौज़ावा और आपणै-आपणै बोउटै रै अधीन रौआ थी। "
1PE,3,6,"ज़िणौ सारा नावां री छ़ेउड़ी आपणै बोउटै इब्राहिमा रौ हुकम माना थी और तेसलै मालिक बोला थी। ता तुमै भी भौलाई कौरौ, और केज़ै रौंगा रै डौरा कु नाईं डौरौ, ता तुमै भी तेसरी सन्तान बौणा ई। "
1PE,3,7,"तिणी ई ओ बोउटेउओ, तुमै भी बुद्धिमानी कौरी आपणी बोउटीऊ आइलै आपणी ज़िन्दगी बिताऔ और छ़ेउड़िऊ कमज़ोर ओखर ज़ाणीऔ तिंआरी इज़्ज़त कौरौ। कैलैकि तुमै दुइआ सौदा री ज़िन्दगी रै दाण रै वारिस ई, ज़ो परमेश्‍वरै तुमुलै आपणी बौड़ी दया कौरी आ दैऔ औन्दौ। ज़िणै कौरी तुमारी प्राथना नाईं रुका। "
1PE,3,8,"आखरी दी हाऊं तुमुलै इणौ बोलणौ च़ाहा ऊ कि, सारै रै सारै एकी मौनै और कृपावाल़ै और भाईच़ारै रै प्यार कौरणै वाल़ै, और करुणावाल़ै, और निउलै बौणौ "
1PE,3,9,"बुराई रै बौदल़ै बुराई नाईं कौरौ, और ना गाल़ी रै बौदल़ै गाल़ी दैऔ। पर एथरै बौदल़ै आशीष दैऔ कैलैकि परमेश्‍वरै तुमै दुजेऊ लै आशीष दैणा लै ई औटाऐ औन्दौ। अगर तुमै इणौ कौरा ई ता परमेश्‍वरा भी तुमुलै आशीष दिया आ। "
1PE,3,10,"कैलैकि पवित्रशास्त्र बोला सा कि, “ज़ुण-कुण ज़िउणै री इच़्छ़ा छ़ाड़ा आ, और आच़्छ़ै दिन देखणै च़ाहा ई, सै आपणी ज़ीभ बुराई कु, और आपणै मूंह बुरी बुशै लाइणै कु रोकौ। "
1PE,3,11,"सेऊ बुराई रौ साथ छ़ाड़ा लौ, और भौलाई ई कौरालौ। सेऊ मेल-मिलाप लोड़ा लौ और तेसरी खोज़ा दी रौआ लौ। "
1PE,3,12,"कैलैकि प्रभु री आखी धौर्मिऊ माथै लागी रौआ ई, और तेसरै कौन्थु तिऊं री प्राथना माथै लागी रौआ ई। पर प्रभु बुराई कौरणै वाल़ै रै विरोधा दी रौआ आ।” "
1PE,3,13,और अगर तुमै भौलाई कौरना लै त्यार रौआ लै ता तुमारी बुराई कौरणै वाल़ै कुण ई? 
1PE,3,14,"और अगर तुमै धौर्मिऊ री वज़ाह कु दु:ख भी उठावा, ता तुमै आशीषित ई। अगर कुण तुमु डौराउआ सा ता तिउंकु नाईं डौरौ, और नाईं घबराऔ। "
1PE,3,15,"पर मसीह प्रभु ज़ाणीऔ आपणै-आपणै ज़िवा दी पवित्र सौमझ़ौ, और ज़ुण-कुण तुमु कु तुमारी आशा रै बारै दी कुछ़ पुछ़ा ता तेसलै ज़वाब दैणा लै सौदा त्यार रौऔ, पर निउलै और डौरा आइलै, "
1PE,3,16,"और मन भी शुद्ध छ़ाड़ौ, एथीलै कि ज़ेज़ी बुशु रै बारै दी तुमारी बदनामी औआ, तिऊं रै बारै दी सै ज़ुणीऐ तुमारी मसीही दी आच़्छ़ै च़ाल-च़ालणा री बेइज़्ज़ती की ई आ, शर्मिंदौ औआ। "
1PE,3,17,"कैलैकि अगर परमेश्‍वरा री इणी मौरज़ी आ, कि तुमै भौलाई कौरणै री वज़ाह कु दुःख उठाऔ, ता सै बुराई कौरणै री वज़ाह कु दुःख उठाणै कु उत्तम आ। "
1PE,3,18,"हाऊं एथीलै बोलाऊ कैलैकि, मसीहै आमारै पापा री तांइऐ दुःख उठाऔ और मौरी गौ। सेऊ सिरफ एकी बारै मौरौ और एस दोहराउणै री कोई ज़ुरत नाईं। सेऊ धौर्मी ज़ौणौ थौ ज़ुण पापीऊ लै मौरौ ताकी सेऊ आमु परमेश्‍वरा काऐ आणा। तेसरी शरीरिक मौउत ता हुई, पर परमेश्‍वरा री आत्मा रै ज़ौरिऐ ज़िउंदौ कियौ। "
1PE,3,19,तैबै मसीहै आत्माऊं लै परचार कौरौ ज़ो कैदा ई थी छ़ाड़ी ऐन्दी। 
1PE,3,20,"इऐ सेज़ी आत्मा थी ज़ुणिऐ भौरी पैहलै परमेश्‍वरा रै हुकम नाईं मानै थै, ज़ेबी नूह आपणौ ज़ाहज़ चाणदै थौ लागौ औन्दौ, तेबी परमेश्‍वर सबरा कौरी इणौ थौ लागौ औन्दौ देखदै कि का इऐं लोग आपणी गलती माना ई। पर सिरफ आठ लोग तेस पाणी री बौड़ी बाड़ा दी डुबणै कु बौच़ाऐ थै। "
1PE,3,21,"सेऊ बाड़ा रौ पाणी बपतिस्मा रौ औनैणौ आ, ज़ो आबै तुमारौ छ़ुटकारौ कौरा आ। बपतिस्मा रौ मतलब शरीरा रौ मौल़ धोउणौ नाईं बल्कि शुद्ध ज़िवा कौरी आपु परमेश्‍वरा रै हाथा दी सांबणौ आ। एऊ बपतिस्मा यीशु मसीह रै मौरै औन्दै मांझ़िया कु ज़िउंदै औणै रै ज़ौरिऐ आमारौ छ़ुटकारौ कौरा सा। "
1PE,3,22,"यीशु मसीह सौरगा दी डेइऔ परमेश्‍वरा री सुल़टी भिलै बोशी गौ आ और सौरगदूत, अधिकारी, तागत तेसरै अधीन कौरी गौऐ ई। "
1PE,4,1,"एथीलै ज़ेबी मसीहै शरीरा दी दुःख उठाऔ, ता तुमुऐ भी दु:ख उठाउणा लै तेस स्वभाव आइलै त्यार औणौ च़ांई, ज़िणौ तेसरौ थौ, अगर तुमै मसीह लै दु:ख उठाउणा लै त्यार ई ता तुमुऐ पाक्कौ सुंच़ी ऐरौ आ कि पाप नाईं कौरणौ। "
1PE,4,2,ताकी आशणै वाल़ै बौगता दी आपणी बौच़ी ऐन्दी शारीरिक ज़िन्दगी लोगु री इच़्छ़ा रै मुताबिक नाईं पर परमेश्‍वरा री इच़्छ़ा रै मुताबिक बिताऔ। 
1PE,4,3,"काफी थौ सेऊ बौगत, ज़ो तुमुऐ दुजी ज़ाती रै लोगु ज़िणौ इऊं बुरी इच़्छ़ा पुरी कौरणै दी बिताई गौ आ: गान्दै कामा री इच़्छ़ा, नशेड़ी, शराबड़ै, ऐश-मस्ती, और बुरी मुर्तिपूज़ा। "
1PE,4,4,सै हैरान औआ ई कि तुमै इऊं गान्दै कामा दी तिउंरौ साथ नाईं दैंदै। एथीलै सै तुमुलै बुरौ भौलौ बोलाई ई। 
1PE,4,5,"एकी दिनै सै ज़ुरूर आपणै लेखै दैणा लै परमेश्‍वरा काऐ खौड़ै औणै ई, और परमेश्‍वर तिऊं हरेका कु तिउंरै कामा रै बारै दी पुछ़ा ज़ो तिंउऐ इऐं धौतरी माथै किऐ ई। परमेश्‍वर ज़िउंदै और मौरै औन्देऊ रौ फैसलौ कौरा आ। "
1PE,4,6,इऐ वज़ाह सा की मौरै औन्दै लोगुऐ भी यीशु मसीह री खुश-खौबरी शुणी। तिउंरै शरीरै ता सारै लोगु ज़िणौ मौरणौ पौड़ौ पर आबै सै आत्मा दी परमेश्‍वरा आइलै सौदा लै रौआ ई। 
1PE,4,7,सारी बुशेऊ रौ खात्मौ ज़ल्दी हुणै वाल़ौ आ। एथीलै सबर हुइयौ प्राथना लै खौबरदार रौऔ। 
1PE,4,8,"सारेऊ कु ज़ुरुरी बूश एज़ी सा कि एकी दुजै कु भौरी प्यार छ़ाड़ौ, कैलैकि प्यार कई पाप दुमा आ। "
1PE,4,9,बिण कुड़कुड़ाऐ एकी-दुजै री आदर-खातर कौरौ। 
1PE,4,10,"ज़ासकै ज़ो वरदान आ मिलौ औन्दौ, सेऊ तेस परमेश्‍वरा रै कई रौंगा री बौड़ी दया रै भौलै खज़ान्च़ीऊ ज़िणौ एकी दुजेऊ री ज़ुरतै पुरी कौरना लै एथरौ इस्तेमाल कौरा। "
1PE,4,11,अगर तुमुकै परचार कौरणै रौ वरदान आ ता तुमै परमेश्‍वरा रै वचना रौ परचार कौरौ। अगर तुमुकै दुजै लोगु री मज़द कौरणै रौ वरदान आ ता तुमै पुरी तागती कौरी दुजेऊ री मज़द कौरौ ज़ो परमेश्‍वर तुमुलै दिया आ। तुमै ज़ो कुछ़ कौरा ई ता परमेश्‍वरा लै यीशु मसीह रै ज़ौरिऐ महिमा दियाई। सारी महिमा और तागत सौदा लै परमेश्‍वरा री आ। आमीन 
1PE,4,12,"ओ मैरै प्यारै साथी विश्वासिउओ, इऊं दु:ख दैणै वाल़ी च़िज़ु रै बारै दी हैरान ना हुऔ कैलैकि तुमै मसीहा रै ई। पर इऐ च़िज़ै इणै देखणा लै ई औन्दै लागी ऐन्दी कि तुमै सौच़्च़ी परमेश्‍वरा माथै विश्वास कौरा ई कि नाईं। ता इणौ ना सुंच़ौ कि तुमु आइलै कुछ़ अजीब आ औन्दै लागौ औन्दौ। "
1PE,4,13,"पर ज़िणै-ज़िणै मसीह रै दुखा दी साथी औआ ई, खुशी मौनाऔ, ज़ेथकु तेसरी बौड़ाई रै पौगड़ौ औणै रै बौगता ई भी खुश और मगन रौऔ। "
1PE,4,14,"तैबै अगर मसीह रै नावां लै तुमारी बेइज़्ज़ती कौरा ई ता तुमै आशीषित ई, कैलैकि तुमु दी परमेश्‍वरा री महिमा री आत्मा रौआ सा। "
1PE,4,15,तुमु मांझ़िऐ कुण आदमी खुन कौरणै वाल़ौ या च़ोरी कौरणै वाल़ौ या बुरै काम कौरणै वाल़ौ या पराऐ कामा दी हाथ पाइणै री वज़ाह कु दुःख नाईं उठाउंदै। 
1PE,4,16,"पर अगर मसीह हुणै री वज़ाह कु दु:ख उठावा ई, ता तुमै नाईं शौरमिंयौ, पर एज़ी बुशु लै परमेश्‍वरा री बौड़ाई कौरौ। "
1PE,4,17,कैलैकि सेज़ौ बौगत आशी गौ कि पैहलै परमेश्‍वरा रै लोगु रौ फैसलौ कौरीया। और ज़ेबी कि फैसलै री शुरुआत आमु मांझ़िऐ हुआ ली ता तिउंरौ का हाल औणौ आ ज़ुण परमेश्‍वरा री खुश-खौबरी नाईं मानदै? 
1PE,4,18,"ज़िणौ पवित्रशास्त्र बोला आ कि, “अगर धौर्मी आदमी परेशानी कु छ़ुटकारौ पा आ लौ, ता भौक्ती नाईं कौरणै वाल़ौ और पापी रौ का औणौ आ?” "
1PE,4,19,"एथीलै ज़ो परमेश्‍वरा री मौरज़ी रै मुताबिक दुःख उठावा ई, सै आपणै-आपणै प्राण विश्वासा रै लायक दुनिया चाणनै वाल़ै परमेश्‍वरा रै हाथा दी सांभा लै। और भौलै काम कौरदै थाका लागी। "
1PE,5,1,"कुछ़ औज़ौ भी आ ज़ो हाऊं तुमु स्याणेऊ लै बोलणौ च़ाहा ऊ, कैलैकि हाऊं भी तुमु ज़िणौ स्याणौ ऊ। मुंइऐ आपु सै दु:ख देखै ई ज़ो मसीहै भौरी पैहलै उठाऐ थै। ज़ेबी सेऊ दुजी बारै वापिस आशा लौ ता हाऊं भी तेसरी महिमा दी शामिल हुआ ऊ। एक साथी स्याणै रै रुपा दी हाऊं तुमु सौमझ़ावा ऊ। "
1PE,5,2,"कि परमेश्‍वरा री तिऐं खुंबल़ी री, ज़ो तुमु मांझ़िऐ आ, देखभाल़ कौरौ। और इणै दबाव कौरी नाईं पर परमेश्‍वरा री मौरज़ी रै मुताबिक खुशी कौरीऐ, और बुरी कौमाई लै नाईं पर मौना लाइऔ कौरौ। "
1PE,5,3,"ज़ेज़ै लोग तुमुकै ई सांबै औन्दै, तिंऊ माथै हक्क्क नाईं देखाऔ पर तिउंलै आच़्छ़ै औनैणौ बौणौ। "
1PE,5,4,"ज़ेबी यीशु मसीह ज़ुण परधान रखवाल़ी कौरणै वाल़ौ पौगड़ौ हुआ लौ, ता तुमुकै महिमा रौ ताज़ मिला आ ज़ो केभी भी खराब नाईं औन्दौ। "
1PE,5,5,"इणी ई कौरीऐ नौंज़वानुऔ तुमै भी स्याणै लोगु रै अधीन रौऔ। तुमै सारै, निउलै हुइयौ एकी दुजै री सेवा कौरौ, “कैलैकि परमेश्‍वर घमण्डिऊ रौ विरोध कौरा आ, पर निउलै लोगु माथै कौरा आ बौड़ी दया।” "
1PE,5,6,"एथीलै परमेश्‍वरा रै तागत वाल़ै हाथा थालै निउलै हुइयौ रौऔ, ज़ेथ कौरी सेऊ तुमु ठीक बौगता दी बौड़ावा। "
1PE,5,7,"आपणी सारी फिकर तेस माथै टालौ, कैलैकि तेसकै तुमारौ ध्यान आ। "
1PE,5,8,"सबर कौरौ, खौबरदार रौऔ। कैलैकि तुमारौ विरोधी शैतान उंगुरणै वाल़ै ब्रागा ज़िणौ एज़ी ताका दी रौआ आ कि कास धेड़ियौ खाउलै। "
1PE,5,9,"विश्वासा ई मज़बूत हुईऔ, इणौ ज़ाणियौ तेसरौ सामनौ कौरौ कि तुमारौ भाई ज़ो दुनिया दी आ इणै दुःख ई लागै औन्दै सौइन्दै। "
1PE,5,10,"आबै परमेश्‍वर ज़ुण सारी बौड़ी दया रौ बाब आ, ज़ुणिऐ तुमै मसीह दी आपणी केभी ना खातम हुणै वाल़ी महिमा लै औटाऐ, तुमारै थोड़ै ई दु:ख उठाउणै बासिऐ आपु ई तुमु सिद्ध, पाक्कौ, तागती वाल़ौ कौरा। "
1PE,5,11,सेऊ जुगा-जुगा झ़ांऊ शक्तिशाली रुपा दी राज़ कौरा। आमीन! 
1PE,5,12,मुंइऐ इऐ छ़ोटी चिट्ठी तुमुलै लिखी आ और सिलवानुसा रै हाथा दी भेज़ी आ। हाऊं तेस मसीह दी एक बिश्वासा रै लायक भाई ज़िणौ माना ऊ। मैरौ लिखणै रौ मकसद इयौ आ कि तुमुलै हिम्मत और भरोसौ देऊ कि ज़ो कुछ़ भी तुमै च़ौगुरदै ई लागै औन्दै सेऊ परमेश्‍वरा री सौच़्च़ी बौड़ी दया सा आ। एथीई दी पाक्कै रौऔ। 
1PE,5,13,"बेबीलौन शैहरा रै विश्वासी ज़ुण तुमु ज़िणै परमेश्‍वरा रै ज़ौरिऐ चुनै औन्दै ई, तुमुलै ढाल कौरा ई। मरकुस ज़ुण मुकै छ़ोहरु ज़िणौ आ, सेऊ भी तुमुलै ढाल बोला आ। "
1PE,5,14,प्यारा दी एकी-दुजेऊ आइलै गौल़ै मिलियौ ढाल कौरौ। हाऊं प्राथना कौराऊ कि परमेश्‍वर तुमु सौभी लै शान्ति दिया ज़ुण तुमै मसीह दी ई। 
2PE,1,1,हाऊं शमौन पतरस ज़ुण यीशु मसीह रौ दास और प्रेरित ऊ तुमुलै लिखाऊ। हाऊं तिऊं सारेऊ लै लिखा ज़ुणिऐ आमारै परमेश्‍वर और छ़ुटकारै देणै वाल़ै यीशु मसीह री धार्मिकता रै ज़ौरिऐ आमु ज़िणौ किमत्ती विश्वास पाऔ आ। 
2PE,1,2,"हाऊं प्राथना कौराऊ कि ज़िणौ तुमै परमेश्‍वर और आमारै प्रभु यीशु रै ज्ञाना दी बौड़दै लागै औन्दै, ता परमेश्‍वर तुमुलै ज़ादै कु ज़ादी बौड़ी दया और शान्ति दिया। "
2PE,1,3,"परमेश्‍वरै आपणी शक्ति रै ज़ौरिऐ आमुकै भौक्ती वाल़ी ज़िन्दगी ज़िउणा लै सै सारी च़िज़ै देई गोई, ज़ेथकु सेऊ खुश औआ आ। इणौ हुई सौका आ कैलैकि आमै ज़ाणी ई परमेश्‍वरा सा सेऊ ज़ुणिऐ आमै आपणी महिमा और सदगुणा रै ज़ौरिऐ आमै आपणै लोगु औणा लै औटाऐ ई। "
2PE,1,4,"ज़ेथरै ज़ौरिऐ तिणीऐ आमुलै भौरी किमती और महान वायदौ दैऔ आ। ताकि आमै दुनिया री बुरी इच़्छ़ा कु बौच़ा, ज़ो लोगु नाष कौरा सा, और परमेश्‍वरा रै स्वभाव दी शामिल औआ। "
2PE,1,5,"एज़ी वज़ाह कु तुमै पाक्कौ कौरौ कि तुमै ना सिरफ मसीह माथै विश्वास कौरदै पर आच़्छ़ी ज़िन्दगी ज़िउंदै भी लागै औन्दै। तुमै सिरफ तेसी ना कौरौ ज़ो आच़्छ़ौ आ, पर तुमै इणै आदमी बौणौ ज़ुण ज़ाणा सा कि किणी सौमझ़दारी कौरी च़ांई बरताव कौरणौ। "
2PE,1,6,"तुमुकै ना सिरफ सौमझ़दारी रौ पौतौ च़ांई हुऔ, बल्कि आपु माथै काबु भी छ़ाड़ौ। ना सिरफ आपु माथै काबु पर मुसीबता दी सौबर च़ांई छ़ाड़णी। ना सिरफ सौबर, बल्कि तुमु इणी ज़िन्दगी च़ांई ज़िउणी ज़ेथ कौरी परमेश्‍वर खुश औआ सा। "
2PE,1,7,और ना सिरफ इणी ज़िन्दगी ज़िउणी पर आपु मांझ़िऐ भाईच़ारौ छ़ाड़ौ। और ना सिरफ आपु मांझ़िऐ भाईच़ारौ पर सारै लोगु आइलै भी प्यारा कौरौ। 
2PE,1,8,"अगर तुमु दी इऐ गुण मौज़ूद ई और तुमु दी इऐ गुण बौड़दै ई लागै औन्दौ, ता एथरी वज़ाह कु तुमै आमारै प्रभु यीशु मसीह रै ज्ञाना दी निकामै और निष्फल नाईं औन्दै। "
2PE,1,9,"कैलैकि ज़ासदी इऐ बूशै नाईं, सेऊ शेड़ौ आ, ज़ुण धुन्धलौ देखा आ, और सेऊ आपणै पुराणै पापा कु शुद्ध हुणौ बिसरी गौ आ। "
2PE,1,10,"एज़ै कारणै ओ मैरै प्यारै साथी विश्वासिउओ, तुमै आपुकै और दुजै लोगु कै देखाउणा लै औज़ौ भी आच़्छ़ै तरिकै कौरीऐ बरताव कौरणै री कोशिष कौरौ कि परमेश्‍वरै सौच़्च़ी ई तुमै चुनै ई और तुमै आपणै लोग औणा लै औटाऐ ई। अगर तुमै इणौ कौरा ई ता तुमै पाक्कैऐ केबी भी परमेश्‍वरा कु अलग नाईं औणै। "
2PE,1,11,"और परमेश्‍वर भी तेस राज़्य दी तुमारौ आच़्छ़ै कौरी स्वागत कौरा आ ज़िऐ यीशु मसीह ज़ुण आमारौ प्रभु और छ़ुटकारै दैणै वाल़ौ आ, सौदा लै राज़ै ज़िणौ राज़ कौरा आ। "
2PE,1,12,"हाऊं इऊं बुशु रै बारै दी तुमुकै याद लगातार दिलाउणै च़ाहा ऊ, हालांकी तुमै इऊं बुशेऊ पैहला कु ज़ाणाई और पाक्कौ विश्वास भी कौरा ई कि इऐ सौच़्च़ी ई। "
2PE,1,13,"ज़ेबी झ़ाऊं हाऊं ज़िउंदौ ऊ, तुमु तिऊं बुशु रै बारै दी याद दिलाइयौ खौबरदार कौरणौ ठीक सौमझ़ा ऊ। कि तुमै इऊं बिसरा नाईं। "
2PE,1,14,हाऊं इणौ ज़ाणाऊ कि हाऊं ज़ल्दी मौरा ऊ कैलैकि आमारै प्रभु यीशु मसीहीऐ मुकै इयौ साफ-साफ बोलौ आ। 
2PE,1,15,एथीलै हाऊं इणी कोशिष कौराऊ कि मैरै मौरणै बासिऐ तुमै इऊं सारी बुशै सौदा लै याद छ़ाड़ी बौल़ा। 
2PE,1,16,"ज़ेबी आमु प्रेरितुऐ तुमुकै आमारै प्रभु यीशु मसीह री तागती रौ, और आशणै रै बारै दी बोलौ थौ, ता आमुऐ तुमुकै च़ालाकी कौरी चाणी ऐन्दी काआणी री बूश नाईं बोली थी। बल्कि आमुऐ आपणी आखिऊ कौरीऐ मसीह री महिमा देखी थी। "
2PE,1,17,"कैलैकि ज़ेबी तिणीऐ परमेश्‍वर बाबा कु इज़्ज़त, और महिमा पाई, तैबै तिऐं शक्ति वाल़ी महिमा मांझ़िऐ कु इऐ आवाज़ आशी कि, “एऊ मैरौ सौभी कु गौरतौ छ़ोहरु आ, ज़ासकु हाऊं खुश ऊ।” "
2PE,1,18,"ज़ेबी आमै तेस आइलै पवित्र पहाड़ी माथै थै, ता आमुऐ सौरगा कु एज़ी आवाज़ आशदै शुणी। "
2PE,1,19,"एथीलै भविष्यवक्तु रौ वचन औज़ौ भी ज़ादौ विश्वासा रै लायक बौणी गौ आ। तेथ माथै तुमारौ ध्यान दैणौ ठीक तिणी ई भौलौ आ ज़िणौ न्यारै दी ज़ौल़ै औन्दै दिवै माथै ध्यान दैणौ आ, ज़ेबी झ़ाऊं दोउत ना औन्दी। मसीह दोतकौ तारौ तुमारै ज़िवा दी च़ौमका आ। "
2PE,1,20,पर सारेऊ कु पैहलै इणौ ज़ाणौ कि पवित्रशास्त्रा री केज़ी भी भविष्यवाणी आपु भविष्यवक्तु रै आपणै बिच़ार नाईं ई। 
2PE,1,21,"कैलैकि केज़ी भी भविष्यवाणी आदमी री इच़्छ़ा कौरी केबी ना हुई, पर पवित्र आत्मा तिऊं आखर बोलणा प्रेरित कौरा सा, ज़ास परमेश्‍वर बोलणौ च़ाहा थौ। "
2PE,2,1,"भौरी पैहलै इस्राइली लोगु मांझ़िऐ झ़ुठै भविष्यवक्ता थै, ता तुमु मांझ़िऐ भी झ़ुठै शिक्षा दैणै वाल़ै औणै ई। सै सुल-सुलै आशणै ई और परमेश्‍वरा रै बारै दी नाश कौरणै वाल़ै झ़ूठ बोलाई। सै मसीह आपणै प्रभु रै रुपा दी भी नाईं मानदै ज़ो तिऊं पापा कु आज़ाद कौरा आ, इणै कौरी सै आपणी ज़िन्दगी रौ शिगरी नाष कौरा ई। "
2PE,2,2,"भौरी लोगुऐ आपणै बुरै तरिकै मानणै ई, और दुजेऊ लै सौच़्च़ाई रै बारै दी झ़ूठ बोलणै री वज़ाह बौणनै ई। "
2PE,2,3,"इऐ शिखाउणै वाल़ै लाल़च़ी औणै ई, और इऐ तुमारी च़िज़ेऊ निंणा लै बणाउटी काअणिऊ बोलीयौ तुमुलै धोखौ दियाई। परमेश्‍वरै भौरी पैहलै फैसलौ कियौ कि सेऊ इउंलै सौज़ा दिया आ और सेऊ इणै कौरना लै त्यार आ। सेऊ पाक्कौ तिऊं नाष कौरा आ। "
2PE,2,4,"तुमै ज़ाणाई कि भौरी पैहलै परमेश्‍वरै सै सौरगदूत, ज़ुणिऐ पाप कौरणौ नाईं छ़ाड़ौ, नौरका दी भेज़ीयौ न्यारै कुण्डा दी पाई गौऐ ताकी सै तिऐ फैसलै रै दिना झ़ांऊ बन्द रौआ। "
2PE,2,5,"तुमै इणौ भी ज़ाणाई कि भौरी पैहलै ज़ेज़ै लोग थै सै परमेश्‍वरा कु नाईं डौरा थै और तिंउऐ सै बुरै काम नाईं छ़ाड़ै ज़ो सै कौरा थै। एथीलै परमेश्‍वरै पुरी धौतरी लै, पाणी कौरी डुबाउणै री सौज़ा देई ताकी सै नाष औआ। पर तिणीऐ तिऊं मांझ़िया कु नूह और तेस आइलै आठ लोग बौच़ाऐ, ज़ुणीऐ परमेश्‍वरा आइलै धार्मिकता री ज़िन्दगी बिताउणै रै बारै दी परचार कियौ थौ। "
2PE,2,6,परमेश्‍वरै सदोम और अमोरा रै शैहरा लै सौज़ा देई कि सै तेबी झ़ाऊं थाका ज़ौल़दै लागी ज़ेबी झ़ाऊं तिउंरौ छ़ार ना बौणा. इणै कौरी परमेश्‍वरै तिऊं लोगु खौबरदार कौरना औनैणौ चाणौ कि तिऊं आइलै का औणौ आ ज़ुण तेसरै हुकम नाईं मानदै। 
2PE,2,7,"पर परमेश्‍वरै धौर्मी लूत बौच़ाऔ, ज़ुण तिऊं अधर्मिऊ रै अशुद्ध च़ालच़लना कु भौरी दुखी थौ। "
2PE,2,8,"कैलैकि सेऊ धौर्मी तिंउरै बिच़ा दी रौइयौ और तिंउरै अधर्मा रै काम देखी-शुणियौ, हर दिनै आपणौ मन दुखी कौरा थौ। "
2PE,2,9,ता प्रभु आपणै भौगतु मुसीबता कु गाड़नौ और अधर्मिऊ रौ फैसलै रै दिना झ़ांऊ सौज़ा री हालती दी छ़ाड़णौ भी ज़ाणा सा। 
2PE,2,10,"परमेश्‍वर पाक्कौ तिऊं झ़ुठै शिखाउणै वाल़ेऊ लै सौज़ा दिया आ ज़ुण आपणी गान्दै कामा री इच़्छ़ा कौरा ई और ज़ुण आपु माथै परमेश्‍वरा रै हक्‍का रौ इनकार कौरा ई। सै भौरी ढीठ, और ज़िद्दी ई। सै सौरगा रै महिमा वाल़ै प्राणीऊ री बुराई कौरणै कु नाईं डौरदै। "
2PE,2,11,"हालांकी सौरगदूत भी ज़ुण शक्ति दी तिऊंकु बौड़ै ई, प्रभु काऐ तिउंलै बुरौ-भौलौ बोलीयौ तिऊं माथै आरोप नाईं लाइंदै। "
2PE,2,12,"पर इऐ लोग बेअकलै जानवरा ज़िणै ई, ज़ुण शिकार औणा लै और नाश औणा लै पैदै औआ ई। और ज़ेज़ी बुशै सै ज़ाणदै भी नाईं तिंउरै बारै दी बुरौ-भौलौ बोलाई। इऐ भी इऊं जानवरा बाशीऐ नाष औणै ई। "
2PE,2,13,"सै इणै कौरी आपणै बुरै कामा री सौज़ा पा आ ई। तिउंकै दुसदुपारै ऐश-मौस्ती कौरणी आच़्छ़ी लागा सा। सै कलंकित और आरोपी ई, और तिऊं लोगु कै तुमु आइलै खांदी-पिन्दी बारै धोखै वाल़ी बुरी बुशु लाइणै दी मौज़ौ आशा सा। "
2PE,2,14,"तिउंरी आखी गान्दै कामा कौरी भौरुई औन्दी, और सै पाप कौरणौ नाईं छ़ाड़दै। सै तिऊं लोगु फसावा ई, ज़ुण विश्वासा दी पाक्कै नाईं ई। तिउंरै ज़िवा दी लोभ-लाल़च़ आ भौरुऔ औन्दौ। शापित संतान ई। "
2PE,2,15,तिंउऐ आच़्छ़ै काम कौरणै पोरु छ़ाड़ी गौऐ और तिणी ई बुरै काम कौरणै शुरु कौरी गौऐ ज़िणै बओरा रै छ़ोहरु बिलामै भौरी बौगत पैहलै किऐ थै। तिणीऐ गलत काम कौरीयौ पैसै कौमाउणै आच़्छ़ौ सौमझ़ौ थौ। 
2PE,2,16,पर परमेश्‍वरै सेऊ तिऐं बुराई लै धौमकाऔ ज़ो तिणीऐ की थी। तेसरै गाधैऐ आदमी ज़िणी बुशै लाइयौ सेऊ बालाम भविष्यवक्ता गलत तरिकै कौरी काम कौरना कु रोकौ। 
2PE,2,17,"इऐ झ़ुठै शिखाउणै वाल़ै लोग शुकै औन्दै कुंऐ, और बागुरा कौरी उड़ाऐ ऐन्दै बादल़ा ज़िणै ई, तिउंलै सौदा रौ न्यारौ आ छ़ाड़ौ औन्दौ। "
2PE,2,18,"ज़ेबी सै लोगु कै शिखावा ई ता सै बेकार और घमण्डा री बुशै लाआ ई। सै लोगु कै बोलाई कि सै बेशर्मी वाल़ै काम कौरी सौका ई ज़ो तिउंरै शरीर कौरणै च़ाहा ई और सै लोगु पाप कौरना लै धोखौ दियाई, ज़ुण इबड़ी पा इणी बुरी ज़िन्दगी कु बौच़ियौ निकल़ै ई। "
2PE,2,19,"सै तिउंलै आज़ाद कौरणै रौ वायदौ कौरा ई, हालांकी सै आपु ई विनाषा रै गुलाम ई। कैलैकि आदमी तेसी रौ गुलाम बौणा सा ज़ासकु सेऊ हारा सा। "
2PE,2,20,"अगर सै प्रभु और छ़ुटकारै दैणै वाल़ै यीशु मसीह री पैहच़ाणा कौरी धौतरी री रौंगा-रौंगा री अशुद्धता कु बौच़ियौ निकल़ालै, और तैबै तिउंदी फौसीयौ हारी गौऐ, ता तिउंरी हालत पैहलै कु भी बुरी हुई गोई आ। "
2PE,2,21,आच़्छ़ौ हुआ थौ कि तिउंकै धार्मिकता रै बारै दी पौतौ ना हुआ थौ बज़ाय एथरै की सै तेस ज़ाणनै बासिऐ ज़ो पवित्र हुकम तिउंकै सांभै औन्दै थै तेथकु पोरु हटा। 
2PE,2,22,"तिऊं माथै एज़ी कहावत ठीक बोशा आ कि, “कुकुर आपणी उल़टी री तौरफा दी और धोआई ऐन्दी सुंगरी गारी मांझ़िऐ पौड़ना लै तौंइऐ डिआ आ।” "
2PE,3,1,"ओ मैरै प्यारै साथी विश्वासिउओ, आबै हाऊं तुमुलै दुजी चिट्ठी लिखाऊ, और इऊं दुइआ चिट्ठीऊ रै ज़ौरिऐ हाऊं तुमुकै ठीक तरिकै कौरी सुंच़णा लै खौबरदार कौराऊ, ज़ो तुमुऐ पैहलै भी शिखौ आ। "
2PE,3,2,"कि तुमै तिऊं बुशु, ज़ो पवित्र भविष्यवक्तुऐ पैहलै कु बोली थी, और प्रभु, और छ़ुटकारै दैणै वाल़ै तिऊं हुकम याद कौरौ, ज़ो तुमुलै प्रेरितु रै ज़ौरिऐ देई थी। "
2PE,3,3,"सारेऊ कु पैहलै तुमुकै इणौ ज़ाणनौ ज़ुरुरी आ, कि आखरी बौगता दी हौसणै वाल़ै और मज़ाक उड़ाउणै वाल़ै आशा ई, ज़ो आपणी इच़्छ़ा रै मुताबिक च़ाला ई, "
2PE,3,4,"और बोलालै कि, “प्रभु रै आशणै रौ वायदौ किऐ डैऔ आ? कैलैकि बाब-दादै रै मौरणै कु इबी झ़ाऊं सारै कुछ़ तिणी ई आ च़ालदै लागौ औन्दौ, ज़िणौ धौतरी री शुरुवाता कु थौ।” "
2PE,3,5,"सै ज़ाणी-बुज़ीयौ इऊं बुशु नाईं मानदै, कि परमेश्‍वरै आपणै वचना रै ज़ौरिऐ आसमान चाणौ। और आपणै ई वचना रै ज़ौरिऐ धौतरी भी पाणी कु अलग कौरी और शुकी ज़बीन पाणी कु बाइरै गाड़ी। "
2PE,3,6,इऊं बुरै लोगु रै ज़ौरिऐ तेस जुगा री धौतरी पाणी दी डुबियौ नाश हुई गोई। 
2PE,3,7,"पर आज़कालकै बौगता रौ आसमान और धौतरी तेस वचना रै ज़ौरिऐ एथीलै आ छ़ाड़ी ऐन्दी कि पोरु ज़ाल़ीया, और फैसलै रै दिना दी अधर्मिऊ रै नाष हुणा लै सौंभाल़ियौ ई छ़ाड़ी ऐन्दी। "
2PE,3,8,"ओ मैरै प्यारै साथी विश्वासिउओ, इऐं बूश तुमै केबी ना बिसरेऊ कि, प्रभु रै काऐ एक दिन हज़ार बौरशा रै बराबर आ, और हज़ार बौरश ई एक दिना रै बराबर। "
2PE,3,9,"प्रभु आपणै वायदै रै बारै दी बेर नाईं पाइंदौ, ज़िणौ कुछ़ लोग सौमझ़ा ई। पर तुमारै बारै दी सबर कौरा सा, और नाईं च़ांहादौ कि कोई नाश हुआ लौ। पर इणौ च़ाहा सा कि सौभीऊ लै मन बौदुल़णै रौ मौकौ मिला। "
2PE,3,10,"पर परमेश्‍वरा रौ दिन च़ोरा बाशीऐ आशा आ, सेज़ै दिनै सौरग ज़ोरै गुड़णै री आवाज़ा कौरी नाष औणौ आ, और सारी चीज़ै बौरी तौपीयौ पौगल़ा, और धौतरी और धौतरी माथै रै काम ज़ौल़ाई। "
2PE,3,11,"ज़ैबै कि इऊं सारी च़िज़ु रौ इणी रीती कौरी नाष औणौ ज़ुरुरी आ, ता तुमुकै पाक्कौ पौतौ च़ांई औणौ कि तुमारौ च़ाल-च़लण किणौ च़ांई औणौ। तुमारौ च़ाल-च़लण ठीक और हरेक च़ीज़ ज़ो तुमै कौरा ई तेथदी परमेश्‍वर खुश च़ांई औणौ। "
2PE,3,12,"ज़िणौ कि तुमै सेज़ौ दिन ज़ागा ई ज़ेबी परमेश्‍वर दुनिया रौ फैसलै कौरना लै आशा सा, तेस दिना रै शिगरी आशणा लै आच़्छ़ी कोशिष कौरौ। सेज़ै दिनै आग ज़ौल़णी आ और आसमान नाष औणौ आ, आसमाना रै तारै तौपीयौ पोरु गौल़ाई। "
2PE,3,13,"पर तेसरै वायदै रै मुताबिक आमै एक नौंवौ आसमान और नौईं धौतरी ज़ागी ई, ज़ेथदी धार्मिकता वासीआ आ। "
2PE,3,14,"एथीलै ओ मैरै प्यारै साथी विश्वासिउओ, ज़ेबी तुमै सेज़ै दीन ज़ागदै लागै औन्दै ज़ेबी परमेश्‍वर दुनिया रौ फैसलौ कौरा आ, ता कोशिष कौरौ कि तुमै प्रभु री नौज़री दी बेकसूर, बेदाग बौणा और तुमु दी तेसरी शान्ति औआ। "
2PE,3,15,"इणौ भी ज़ाणौ कि आमारै प्रभु री सौबर ई आमुलै छ़ुटकारौ आ, ठीक तिणी ई ज़िणौ आमारै प्यारै विश्वासी भाई पौलुसै आपणै ज्ञाना रै मुताबिक ज़ो तेसलै मिलौ आ, तुमुलै लिखौ आ। "
2PE,3,16,"ज़िणौ तिणीऐ आपणी सारी चिट्ठीऊ दी भी इऊं बुशु रै बारै दी लिखौ आ, तिऊं चिट्ठीऊ दी कुछ़ बुशै इणी ई ज़ो सौमझ़णा लै मुश्कल़ ई। अणज़ाण और सै लोग ज़ुण विश्वासा दी टेकी नाईं रौउंदै एथरौ मतलब पोरु बिगाड़ा ई, ज़िणौ सै पवित्रशास्त्रा री ओरी बुशु आइलै भी कौरा ई ज़ेथ कौरी सै आपणौ नाष कौरा ई। "
2PE,3,17,"एथीलै ओ मैरै प्यारै साथी विश्वासिउओ, तुमै पैहलै कु इऊं बुशै ज़ाणियौ खौबरदार रौऔ, ताकी अधर्मिऊ रै चकरा दी फौसियौ आपणी मज़बुती हाथा कु पोरु ना च़ांई छ़ुटी। "
2PE,3,18,"पर आमारै प्रभु, और छ़ुटकारै दैणै वाल़ै यीशु मसीह री बौड़ी दया और पैहच़ाणा दी बौड़दै थाकौ लागौ। तेसरी महिमा आबै भी च़ांई हुई, और सौदा लै औन्दै थाका लागी। आमीन। "
1JN,1,1,"हाऊं, यहुन्ना तुमुलै एकी आदमी रै बारै दी लिखाऊ, ज़ो ज़िन्दगी रौ वचन आ। सेऊ पैहला ओउलै थौ, सेऊ आमुऐ शुणौ, आपणी आखी कौरी देखौ और हाथा कौरी छ़ुऔं आ। "
1JN,1,2,"सेऊ ज़ुण ज़िन्दगी दिया, धौतरी माथै पौगड़ौ हुऔ और आमुऐ सेऊ देखौ, और तेथरी गवाही देई ई, और तुमुलै सौदा री ज़िन्दगी री खौबर देई ई ज़ो बाबा आइलै थौ और आमु माथै पौगड़ौ हुऔ आ "
1JN,1,3,"ज़ो कुछ़ आमुऐ देखौ और शुणौ आ तेसरी खौबर तुमुकै भी बोली ई, ताकी तुमै भी आमु आइलै शामिल हुआई। और आमारौ एऊ साथ बाबा आइलै और तेसरै छ़ोहरु प्रभु यीशु मसीह आइलै आ। "
1JN,1,4,और इऐ बुशै आमै एथीलै लिखी ताकी आमारी खुशी पुरी औआ। 
1JN,1,5,"ज़ो खौबर आमुऐ यीशु कु शुणी आ और तुमुकै शुणाई, सै इऐ आ कि परमेश्‍वर प्याशौ आ, और तेथदी कोई भी न्यारौ नाईं आ। "
1JN,1,6,"अगर आमै बोलु लै कि आमै तेसरै साथा दी ई और आपु हाण्डा लै न्यारै दी, ता आमै झ़ुठे ई और सौच़्च़ाई माथै नाईं च़ालदै। "
1JN,1,7,"पर ज़िणौ परमेश्‍वर प्याशै दी आ तिणी ई आमै भी प्याशै दी ज़िऊ लै, ता एकी दुजै आइलै साथ दी ई, और परमेश्‍वरा रै छ़ोहरु प्रभु यीशु रौ लोऊ आमु सारै पापा कु शुद्ध कौरा आ। "
1JN,1,8,"अगर आमै बोलु लै कि आमुदी कोई भी पाप नाईं आ, ता आपुलै धोखौ देई, और आमुदी सौच़्च़ाई नाईं आ। "
1JN,1,9,"अगर आमै आपणै पाप मानु लै, ता सेऊ आमारै पाप माफ कौरना लै और आमु सारी बुराई कु शुद्ध कौरना लै विश्वास वाल़ौ और धौर्मी आ। "
1JN,1,10,अगर आमै बोलु लै कि आमुऐ पाप नाईं कियौ ता परमेश्‍वर झ़ुठौ चाणी और इबी झ़ाऊं आमुऐ परमेश्‍वरा रै वचन नाईं अपणाऐ। 
1JN,2,1,"ओ मैरै लोल़डेउओ, हाऊं इऊं बुशै तुमुलै एथीलै लिखाऊ कि तुमै पाप नाईं कौरा। और अगर कुण पाप कौरालौ, ता परमेश्‍वर बाबा काऐ आमारौ मज़दगार आ, ज़ुण आमारै पापा री माफी री ताइंऐ परमेश्‍वरा कु प्राथना कौरा आ मतलब धौर्मी यीशु मसीह। "
1JN,2,2,"और सेऊ आमारै पापा री माफी लै बौल़ी हुऔ, सिरफ आमारै नाईं बल्कि सारी धौतरी रै लोगु रै पापा लै भी। "
1JN,2,3,"अगर आमै तेसरै हुकम मानु लै, ता एथ कौरी आमुकै पौतौ लागा की आमुऐ सेऊ ज़ाणी गौ आ। "
1JN,2,4,"ज़ुण-कुण इणौ बोला आ, कि “हाऊं तेस ज़ाणाऊ,” और तेसरै हुकम नाईं मानदौ, सेऊ झ़ुठौ आ और परमेश्‍वरा री सौच़्च़ाई ज़िणै नाईं ज़िउंदौ। "
1JN,2,5,"पर ज़ुण परमेश्‍वरा रै वचन माना आ, तेसदी सौच़्च़ी परमेश्‍वरा रौ प्यार पौगड़ौ हुऔ आ। एथीई कौरी आमै ज़ाणी की आमै तेसदी ई। "
1JN,2,6,"और ज़ुण-कुण इणौ बोला आ कि हाऊं तेसदी पाकौ ऊ, तिणीऐ तिणौ च़ांई ज़िउणौ ज़िणौ यीशु ज़िऔ आ। "
1JN,2,7,"ओ मैरै प्यारै साथी विश्वासिउओ, हाऊं तुमुलै कोई नौंवौ हुकम नाईं लिखदौ, पर सेई पुराणै हुकम ज़ो पैहला ओउलै तुमुलै मिलै ई। इऐ पुराणै हुकम सै वचन ई ज़ो तुमुऐ शुणेई ज़ेबी तुमुऐ यीशु मसीह माथै विश्वास कियौ। "
1JN,2,8,"तैबै हाऊं तुमुलै नौऐं हुकम लिखाऊ, और एथरी सौच़्च़ाई मसीहा दी और तुमु दी भी दिशा आ। कैलैकि न्यारौ आबै खातम थाका औन्दै लागी और सौच़्च़ाई रौ प्याशौ लागा च़मकदै। "
1JN,2,9,"ज़ुण-कुण इणौ बोला कि हाऊं प्याशै दी ज़िआऊ, पर आपणै विश्वासी भाई आइलै छ़ाड़ा दुश्मनी, ता सेऊ इबी झ़ांऊ भी न्यारै दी ज़िआ आ। "
1JN,2,10,"ज़ुण छ़ाड़ा आपणै भाई आइलै प्यार, सेऊ रौआ प्याशै दी और तेसदी ठोकर नाईं लागदी। "
1JN,2,11,"पर ज़ुण आपणै भाई आइलै दुश्मनी छ़ाड़ा आ, सेऊ न्यारै दी आ और न्यारै दी ज़िआ आ, और नाईं ज़ाणदौ कि किऐ डिया, कैलैकि न्यारै तेसरी आखी शेड़ी कौरी गोई। "
1JN,2,12,"ओ लोल़डेउओ, हाऊं तुमुलै एथीलै लिखाऊ, कि यीशु मसीह रै नावां कौरी तुमारै पाप माफ हुऐ ई। "
1JN,2,13,"ओ स्याणेउओ, हाऊं तुमुलै एथीलै लिखाऊ, ज़ो पैहला ओउलै तुमै तेस ज़ाणाई। ओ ज़वानो, हाऊं तुमुलै एथीलै लिखाऊ कि तुमै तेस दुष्टा (शैताना) कु ज़िते ई। ओ लोल़डेउओ, मुंइऐ तुमुलै एथीलै लिखौ आ कि तुमुऐ परमेश्‍वर बाब रवाई गौ आ। "
1JN,2,14,"ओ स्याणेउओ, मुंइऐ तुमुलै एथीलै लिखौ आ कि ज़ो शुरु ऊ कु आ, तुमुऐ सेऊ रवाई गौ आ। ओ ज़वानो, मुंइऐ तुमुलै एथीलै लिखौ आ कि तुमै तागत वाल़ेई और परमेश्‍वरा रौ वचन तुमु दी रौआ सा, और तुमै तेस बुरै शैताना कु ज़िते ई। "
1JN,2,15,"तुमुऐ ना ता दुनिया कु और ना दुनिया री च़िज़ा कु प्यार कौरौ। अगर कुण दुनिया कु प्यार छ़ाड़ा आ, ता तेसदी परमेश्‍वर बाबा रौ प्यार नाईं आ। "
1JN,2,16,"कैलैकि ज़ो एस धौतरी दी आ मतलब शरीरा री इच़्छ़ा और आखी रौ लाल़च़ और कौमाई रौ घमण्ड, एऊ परमेश्‍वर बाबा री तौरफा कु नाईं पर दुनिया री तौरफा कु आ। "
1JN,2,17,"सण्सार और तेसरी इच़्छ़ा दुइया खातम हुआई, पर ज़ुण परमेश्‍वरा री इच़्छ़ा माथै हाण्डा सेऊ सौदा ज़िउंदौ रौआ। "
1JN,2,18,"ओ लोल़डेउओ, एऊ आखरी बौगत आ। और ज़िणौ तुमुऐ शुणौ आ कि मसीही रौ दुश्मन आशणै वाल़ौ आ, तेस ज़िणै ओर भी कई मसीह विरोधी उठीयौ खौड़ै हुऐ ई। एथ कौरी आमुकै पौतौ लागा कि एऊ आखरी बौगत आ। "
1JN,2,19,"मसीह रै विरोधी निकल़ै ता ई आमु मांझ़िया कु, पर आमारै आपणै नाईं थै। अगर सै आमु मांझ़िया रै औआ थै, ता आमु आइलै रौआ थै। सै एथीलै निकल़ी गौऐ ताकी इणौ पौगड़ौ औआ कि सै आमु मांझ़िया रौ नाईं ई। "
1JN,2,20,पर तुमुकै ता सै “पवित्र आत्मा” मसीहीऐ देई आ और तुमै सारौ कुछ़ ज़ाणाई। 
1JN,2,21,"मुंइऐ तुमुलै एथलै नाईं लिखौ कि तुमै सौच़्च़ाई ज़ाणदै नाईं पर एथलै लिखौ, कि तुमै ज़ाणाई, और एथीलै कि कोई भी झ़ूठ सौच़्च़ाई री तौरफा कु नाईं। "
1JN,2,22,"झ़ुठौ कुण आ? सिरफ सेऊ ज़ुण यीशु, मसीही नाईं मानदौ। और मसीह रौ विरोधी सेऊ आ, ज़ुण परमेश्‍वर बाब और छ़ोहरु नाईं मानदौ। "
1JN,2,23,"ज़ुण छ़ोहरु नाईं मानदौ तेसकै परमेश्‍वर बाब भी नाईं आसतौ ज़ुण माना छ़ोहरु, तेसकै आ परमेश्‍वर बाब भी। "
1JN,2,24,"ध्याना कौरी शुणौ, ज़ेबी तुमुऐ मसीह यीशु माथै विश्वास कियौ आ और तिऐं सौच़्च़ाई रौ वचन शुणौ, सेऊ च़ांई तुमु दी रौइणौ। ज़ो तुमुऐ पैहले कु शुणौ आ अगर सेऊ आ तुमुकै, ता तुमै भी छ़ोहरु आइलै और बाबा आइलै रौआ ई। "
1JN,2,25,और ज़ेथरौ परमेश्‍वरै आमु आइलै वायदौ कियौ आ सै सौदा री ज़िन्दगी आ। 
1JN,2,26,"मुंइऐ इऐ बुशै तुमुलै तिंउरै बारै दी लिखी आ, ज़ुण तुमु बहकावा ई। "
1JN,2,27,"पर तुमुकै ता सै “पवित्र आत्मा” यीशु मसीहीऐ देई आ सेऊ तुमु दी रौआ आ, तुमुकै एथरी ज़ुरत नाईं आ कि कुण तुमुकै शिखावा। हालांकि तुमुकै ता सै “पवित्र आत्मा” मसीहीऐ देई आ, तुमुकै सारी बुशै शिखावा आ, और पवित्र आत्मा सौच़्च़ौ आ झुठौ नाईं, ज़िणौ तिणीऐ तुमुकै शिखाऔ आ तिणी ई तुमै तेसदी बौणी रौआ ई। "
1JN,2,28,"ओ लोल़डेउओ, तेस आइलै रौऔ, ज़ेबी यीशु मसीह दुजी बारै पौगडौ औआ लौ तेभी तुमु दी हिम्मत औआ, और आमै तेसरै आशणै रै बौगतै तेसकु शौरमिंया नाईं। "
1JN,2,29,"अगर तुमै ज़ाणाई, कि मसीह धौर्मी आ, ता इणौ भी ज़ाणाई कि ज़ुण भौलाई रै काम कौरा सै परमेश्‍वरा रै लोल़डै ई। "
1JN,3,1,"सुंच़ौ ता एरी, परमेश्‍वर बाबै आमु आइलै किणौ प्यार कियौ आ, कि आमै परमेश्‍वरा रै वारीस बौणै। और आमै आसती भी। पर एज़ै सण्सारा रै लोग इणौ नाईं ज़ाणदै कि आमै परमेश्‍वरा रै लोल़डै ई, कैलैकि तिंउऐ सेऊ भी ना रवावौ। "
1JN,3,2,"ओ मैरै प्यारै साथी विश्वासिउओ, आबै आमै परमेश्‍वरा रै वारीस ई, इबी झ़ांऊ इणौ पौगड़ौ नाईं हुऔ कि आमै का कुछ़ औणै ई! आमै एती ज़ाणी कि ज़ेबी यीशु मसीह पौगड़ौ औलौ ता आमै तेस ज़िणै औणै ई, कैलैकि तेस तिणी ई देखी ई ज़िणौ सेऊ आसा आ। "
1JN,3,3,"और ज़ुण मसीह माथै आश छ़ाड़ा आ, सेऊ आपु इणौ पवित्र कौरा आ, ज़िणौ सेऊ आ पवित्र। पर तुमुकै ता सै “पवित्र आत्मा” मसीहीऐ देई आ "
1JN,3,4,"ज़ुण-कुण पाप कौरदै थाका लागी, सेऊ परमेश्‍वरा रै नियमा रौ विरोध कौरा आ। और नियमा रौ विरोध कौरणौ ई पाप आ। "
1JN,3,5,तुमै ज़ाणाई कि यीशु मसीह एथीलै आशौ कि पाप दूर कौरा। और तेसदी कोई पाप नाईं। 
1JN,3,6,"ज़ुण तेस आइलै रौआ आ, सेऊ पाप कौरदै नाईं थाकदौ लागी। और ज़ुण कौरा आ पाप तिणीऐ नाईं सेऊ देखौ और नाईं तेस ज़ाणदौ। "
1JN,3,7,"लोल़डेउओ, तुमुलै कुण धोखौ ना दिया। ज़ुण भौलाई रै काम कौरा आ, सेऊ ई मसीह ज़िणौ धौर्मी आ। "
1JN,3,8,"ज़ुण पाप कौरदै थाका लागी सेऊ शैताना री तौरफा कु आ। कैलैकि शैतान पैहला ओउलै पाप थाका कौरदै लागी, परमेश्‍वरा रौ छ़ोहरु एथीलै पौगड़ौ हुऔ कि शैताना रै काम नाष कौरा। "
1JN,3,9,ज़ुण-कुण परमेश्‍वरा रै लोल़डै ई सेऊ पाप कौरदै नाईं थाकदौ लागी। कैलैकि परमेश्‍वरा री ज़िन्दगी रौआ आ सेऊ पाप कौरी ना बौल़दौ कैलैकि सेऊ परमेश्‍वरा रौ छ़ोहरु आ। 
1JN,3,10,"एथीई  कौरी शैताना रै वारीस और परमेश्‍वरा रै वारीस पराणिया ई। ज़ुण-कुण भौलाई रै काम नाईं कौरदौ सेऊ परमेश्‍वरा कु नाईं आ, और ना सेऊ ज़ुण आपणै भाई आइलै प्यार नाईं कौरदौ। "
1JN,3,11,"ज़ो खुशी री खौबर तुमुऐ पैहला कु शुणी आ, सै एज़ी आ कि आमै एकी दुजै आइलै प्यार कौरा। "
1JN,3,12,"और आदमा रौ छ़ोहरु कैना ज़िणौ नाईं बौणौ, ज़ुणीऐ शैताना री बूश मानी आ, और आपणौ भाई झ़ांगौ आ। सेऊ केज़ै कारणै झ़ांगौ आ? एथीलै कि तेसरै काम बुरै थै, और तेसरै भाई रै काम थै धौर्मा रै। "
1JN,3,13,"ओ भाईओ, अगर सण्सारा रै लोग तुमु आइलै दुश्मनी छ़ाड़ाई ता हैरान नाईं हुणी। "
1JN,3,14,"आमै ज़ाणी कि आमै मौउता री तागती लांगीयौ सौदा री ज़िन्दगी दी पौउंच़ै ई, कैलैकि आमै भाईऊ आइलै प्यार छ़ाड़ी ई। ज़ुण प्यार नाईं छ़ाड़दौ सेऊ मौउता रै वशा दी आ। "
1JN,3,15,ज़ुण-कुण भाईऊ आइलै नफरत छ़ाड़ा आ सेऊ खुनी आ। और तुमै ज़ाणाई कि कासी भी खुनी दी सौदा री ज़िन्दगी नाईं औन्दी। 
1JN,3,16,"आमुकै प्यारा रौ पौतौ यीशु मसीह कु लागौ की, तिणीऐ आमारी ताइंऐ आपणी ज़ान देई। एथीलै आमुऐ भी आपणै भाईऊ लै ज़ान देणी च़ांई। "
1JN,3,17,और ज़ास कासी कै धौतरी री ज़यदाद औली और एऊ आपणौ भाई गरीब देखीयौ तेस माथै दया कौरणी नाईं च़ाहा लौ ता तेसदी परमेश्‍वरा रौ प्यार किणै कौरी रौआ आ? 
1JN,3,18,"ओ प्याऐ लोल़डेउओ, आमै वचन और ज़िभा कौरी नाईं पर काम और सौच़्च़ाई कौरीऐ भी प्यार कौरा। "
1JN,3,19,ज़ेबी आमै दुजेऊ आइलै प्यार कौरी ई ता आमै ज़ाणी की आमै सौच़्च़ाई रै ई और आमारै ज़िवा दी परमेश्‍वरा री नौज़री दी शान्ति हुआ आ। 
1JN,3,20,"एथीलै ज़ेज़ी बुशा दी आमारौ ज़िऊ आमु माथै आरोप लाआ लौ, ता आमै ज़ाणी कि परमेश्‍वर आमारै ज़िवा कु बौड़ौ आ, और सब कुछ़ ज़ाणा आ। "
1JN,3,21,"ओ मैरै प्यारै साथी विश्वासिउओ, अगर आमारौ ज़िऊ आमुलै आरोप नाईं दिया लौ, ता आमुकै परमेश्‍वरा काऐ हिम्मत औआ आ। "
1JN,3,22,"और ज़ो कुछ़ आमै मांगी ई, सेऊ आमुकै तेसकु मिला आ, कैलैकि आमै तेसरै हुकम मानी ई, और ज़ो तेसकै आच़्छ़ौ लागा आ तेसी कौरी ई। "
1JN,3,23,"तेसरै हुकम इऐ ई कि आमै तेसरै छ़ोहरु यीशु मसीह रै नावां माथै विश्वास कौरा, और ज़िणौ तिणीऐ आमुलै हुकम दैऔ आ, ता तिणी ई आपु मांझ़िऐ प्यार छ़ाड़ौ। "
1JN,3,24,"ज़ुण तेसरै हुकम माना आ, सेऊ परमेश्‍वरा दी और परमेश्‍वरा तिऊं आइलै रौआ आ और एथीई कौरी, मतलब तिऐं पवित्र आत्मा कौरी ज़ो तिणीऐ आमुकै देई आ, आमै ज़ाणी ई की सेऊ आमु आइलै रौआ आ। "
1JN,4,1,"ओ मैरै प्यारै साथी विश्वासिउओ, हर एक माथै विश्वास नाईं ज़ुण पवित्र आत्मा कौरी बोलणै रौ दावौ कौरा आ, पर आत्मा पौरखौ कि सै परमेश्‍वरा री तौरफा कु आसती कि नाईं। कैलैकि भौरी झ़ुठै भविष्यवक्ता धौतरी दी ई। "
1JN,4,2,"परमेश्‍वरा री आत्मा तुमै इणै कौरी पौरखी सौका ई: ज़ुण आत्मा माना की यीशु मसीह शरीरा रै रुपा दी आशौ आ, सै परमेश्‍वरा री तौरफा कु आ, "
1JN,4,3,"ज़ो आत्मा यीशु नाईं मानदी, सै परमेश्‍वरा री तौरफा कु नाईं आ। और सेई ता मसीह रै विरोधी आत्मा सा, ज़ेथरै बारै दी तुमुऐ शुणौ भी आ कि सेऊ आशणै वाल़ौ आ और इबी भी धौतरी दी आ, "
1JN,4,4,"ओ लोल़डेउओ, तुमै परमेश्‍वरा रै ई और तुमै झ़ुठै भविष्यवक्ता माथै ज़िते ई। कैलैकि ज़ो पवित्र आत्मा तुमु दी आ सेऊ तेस शैताना कु बौड़ौ आ ज़ो इऐं धौतरी माथै राज़ कौरा आ, "
1JN,4,5,"सै झ़ुठै भविष्यवक्ता धौतरी रै ई, एथीलै सै धौतरी री बुशै बोलाई, और धौतरी रै लोग तिउंरी शुणा आ। "
1JN,4,6,"आमै परमेश्‍वरा रै ई। ज़ुण परमेश्‍वर ज़ाणाई, सेऊ आमारी शुणा आ। ज़ुण परमेश्‍वर नाईं ज़ाणदौ सै सेऊ आमारी नाईं शुणदौ। इणै कौरीऐ आमै सौच़्च़ाई री और झ़ुठी आत्मा पौरखी ई। "
1JN,4,7,"ओ मैरै प्यारै साथी विश्वासिउओ, आपु मांझ़िऐ प्यार छ़ाड़ौ। कैलैकि प्यार परमेश्‍वरा कु आ। ज़ुण दुजेऊ आइलै प्यार कौरा सेऊ परमेश्‍वरा रौ छ़ोहरु आ और परमेश्‍वर रवावा आ। "
1JN,4,8,"ज़ुण दुजेऊ आइलै प्यार नाईं कौरदौ सेऊ परमेश्‍वर नाईं पराणदौ, कैलैकि परमेश्‍वर प्यार आ। "
1JN,4,9,"ज़ो प्यार परमेश्‍वर आमुकु कौरा आ, सेऊ एथकु पौगड़ौ हुऔ कि परमेश्‍वरै आपणौ एकलौतौ छ़ोहरु धौतरी दी भेज़ौ आ ताकी आमुलै तेस कौरी सौदा री ज़िन्दगी मिला। "
1JN,4,10,"प्यार एथ कौरी नाईं कि आमुऐ परमेश्‍वरा आइलै प्यार कियौ आ, पर एथ कौरी कि तिणीऐ आमु आइलै प्यार कियौ आ। और आमारै पापा री माफी रै बौदल़ै आपणौ छ़ोहरु भेज़ौ। "
1JN,4,11,"ओ मैरै प्यारै साथी विश्वासिउओ, ज़ैबै परमेश्‍वरै आमु आइलै इणौ प्यार कियौ, ता आमुऐ भी आपु मांझ़िऐ प्यार छ़ाड़नौ च़ांई। "
1JN,4,12,"परमेश्‍वर केभी भी कोइऐ ना देखौ। पर ज़ैबै आमै आपु मांझ़िऐ प्यार छ़ाड़ुलै, ता परमेश्‍वर आमुदी रौआ आ, और तेसरौ प्यार आमुदी पौगड़ौ हुई गौ आ। "
1JN,4,13,"एथीई कौरी आमै ज़ाणी कि आमै तेसी दी ज़िवी ई, और सेऊ आमुदी। कैलैकि तिणीऐ आपणी पवित्र आत्मा आमुलै दैऔ आ। "
1JN,4,14,"और आमुऐ छ़ोहरु देखी भी गौ आ और गवाही देई ई, कि परमेश्‍वर बाबै आपणौ छ़ोहरु धौतरी रै लोगु रै पापा कु छ़ुटकारै दैणा लै भेज़ौ। "
1JN,4,15,"ज़ुण-कुण इणौ माना आ, कि यीशु परमेश्‍वरा रौ छ़ोहरु आ, परमेश्‍वर तेसदी ज़िवा, और सेऊ परमेश्‍वरा दी। "
1JN,4,16,"ज़ो प्यार परमेश्‍वर आमु आइलै कौरा आ, तेस आमै ज़ाणी ई, और आमुकै तेसरौ विश्वास आ। परमेश्‍वर प्यार आ और ज़ुण प्यारा दी ज़िवा आ, सेऊ परमेश्‍वरा दी ज़िवा आ, और परमेश्‍वर तेसदी। "
1JN,4,17,एथीई कौरी प्यार आमुदी पाकौ हुऔ कि आमुकै फैसलै रै दिना दी हिम्मत औआ। ज़िणौ यीशु मसीह परमेश्‍वरा आइलै कौट्ठै हुइयौ रौआ आ तिणी आमुऐ भी इऐं दुनिया दी परमेश्‍वरा आइलै कौट्ठै च़ांई रौअणौ। 
1JN,4,18,"प्यारा दी डौर नाईं औन्दौ, बल्कि आच़्छ़ौ प्यार डौर दूर कौरा आ। कैलैकि डौरा रौ रिश्तौ सौज़ा आइलै औआ आ, और ज़ुण डौरा सेऊ प्यारा दी आच़्छ़ौ नाईं आ। "
1JN,4,19,"आमै परमेश्‍वरा आइलै और एकी दुजै आइलै एथीलै प्यार कौरी ई, कैलैकि परमेश्‍वरै पैहलै आमु आइलै प्यार कियौ आ। "
1JN,4,20,"अगर कुण बोलालौ कि हाऊं, “परमेश्‍वरा आइलै प्यार कौराऊ” पर आपणै विश्वासी भाई आइलै छ़ाड़ा लौ दुश्मनी ता सेऊ झ़ुठौ आ। कैलैकि ज़ुण आपणै विश्वासी भाई आइलै ज़ो तिणीऐ देखौ आ प्यार नाईं छ़ाड़दौ, ता सेऊ परमेश्‍वरा आइलै ज़ो तिणीऐ नाईं देखौ प्यार किणौ कौरी बोल़ा आ। "
1JN,4,21,"तेसकु आमुलै इणौ हुकम मिलौ आ, कि ज़ुण परमेश्‍वरा आइलै प्यार कौरा आ, सेऊ आपणै विश्वासी भाई आइलै भी प्यार कौरा। "
1JN,5,1,"ज़ास आदमी रौ इणौ विश्वास आ कि यीशु ई मसीह आ, सेऊ परमेश्‍वरा रौ छ़ोहरु आ। और ज़ुण-कुण परमेश्‍वरा आइलै प्यार छ़ाड़ा सा। सेऊ तिऊं ओरीऊ आइलै भी प्यार छ़ाड़ा सा ज़ुण तेसरै लोल़डै ई। "
1JN,5,2,ज़ेबी आमै परमेश्‍वरा आइलै प्यार कौरी ई और तेसरै हुकम मानी ता इणै कौरी आमै ज़ाणी कि आमै परमेश्‍वरा री सन्ताना आइलै प्यार कौरी ई। 
1JN,5,3,आमै परमेश्‍वरा रै हुकम मानियौ इणौ साबित कौरी कि आमै परमेश्‍वरा आइलै प्यार कौरी ई। और तेसरै हुकम मानणै कठिण नाईं ई। 
1JN,5,4,"कैलैकि हर एक ज़ुण परमेश्‍वरा रौ छ़ोहरु आ, सेऊ धौतरी दी ज़ितौ औन्दौ आ। और सेऊ ज़ितणौ ज़ो धौतरी माथै ज़िता आ, सेऊ आमारौ विश्वास आ। "
1JN,5,5,धौतरी माथै ज़ितणै वाल़ौ कुण आ? सिरफ सेऊ ज़ासरौ इणौ विश्वास आ कि यीशु ई परमेश्‍वरा रौ छ़ोहरु आ। 
1JN,5,6,"एऊ सा सेऊ यीशु मसीह आ ज़ुणीऐ पाणी कौरी बपतिस्मौ निंऔ और बासीऐ ज़ेबी सेऊ मौरौ ता तेसरौ लोऊ बौऔ, सेऊ ना सिरफ बपतिस्मा निणा लै बल्कि क्रुसा माथै मौरणा लै आशौ थौ। "
1JN,5,7,"और ज़ो गवाही दिया सा, सै पवित्र आत्मा आ। कैलैकि पवित्र आत्मा सौदा सौच़्च़ बोला आ। "
1JN,5,8,"गवाही दैणै वाल़ै चीन ई आत्मा, पाणी और लोऊ। और चिया एकी बुशा दी मंज़ूर ई। "
1JN,5,9,"ज़ैबै आमै आदमी री गवाही मानी ई, ता परमेश्‍वरा री गवाही ता एथकु बौड़ियौ आ। और परमेश्‍वरा री गवाही इणी आ, कि तिणीऐ आपणै छ़ोहरु रै बारै दी गवाही देई आ। "
1JN,5,10,"ज़ुण परमेश्‍वरा रै छ़ोहरु माथै विश्वास कौरा आ, सेऊ आपु दी परमेश्‍वरा री गवाही छ़ाड़ा आ। ज़ुणिऐ परमेश्‍वरा माथै विश्वास नाईं कियौ तिणीऐ सेऊ झ़ुठौ चाणौ आ, कैलैकि तिणीऐ तिऐं गवाही माथै विश्वास नाईं कियौ ज़ो परमेश्‍वरै आपणै छ़ोहरु रै बारै दी देई आ। "
1JN,5,11,"और सै गवाही एज़ी आ कि परमेश्‍वरै आमुकै सौदा री ज़िन्दगी देई आ, और इऐ परमेश्‍वरा रै छ़ोहरु रै ज़ौरिऐ आ ज़ासकु आमुलै सौदा री ज़िन्दगी मिला आ। "
1JN,5,12,"ज़ासकै छ़ोहरु आ, तेसकै सौदा री ज़िन्दगी आ। और ज़ासकै परमेश्‍वरा रौ छ़ोहरु नाईं आ, तेसकै सौदा री ज़िन्दगी भी नाईं आ। "
1JN,5,13,"मुंइऐ तुमै, ज़ुण परमेश्‍वरा रै छ़ोहरु रै नावां माथै विश्वास कौरा ई, एथीलै लिखौ आ ताकी तुमुकै पौतौ लागा कि सौदा री ज़िन्दगी तुमारी आ। "
1JN,5,14,"और आमुकै परमेश्‍वरा काऐ ज़ो हिम्मत हुआ, सै एज़ी आ। कि अगर आमै कुछ़ तेसरी मौरज़ी कौरी मांगी ई, ता सेऊ आमारी शुणा आ। "
1JN,5,15,"ज़ैबै आमै ज़ाणी कि ज़ो कुछ़ आमै मांगी परमेश्‍वर आमारी शुणा, ता इणौ भी ज़ाणी कि ज़ो कुछ़ आमुऐ तेसकु मांगौ आ, सेऊ मिलौ आ। "
1JN,5,16,"अगर कुण आपणौ विश्वासी भाई इणै पाप कौरदै देखा लै ज़ेथरौ नतीज़ौ मौत नाईं आ, ता औरज़ कौरौ, कि परमेश्‍वर तेस तिऊं कालै, ज़ुणिऐ इणौ पाप कियौ आ, ज़ेथरौ नतीज़ौ मौत नाईं आ, ज़िन्दगी दिया आ। पाप इणौ भी हुआ ज़ेथरौ नतीज़ौ मौत आ। तेथरै बारै दी हाऊं औरज़ कौरना लै नाईं बोलदौ। "
1JN,5,17,"सारै बुरै काम पाप ई, पर इणै पाप भी ई ज़ेथरौ नतीज़ौ मौत नाईं आ। "
1JN,5,18,"आमै ज़ाणी कि ज़ुण परमेश्‍वरा रै छ़ोहरु ई, सै पाप कौरदै नाईं थाकदै लागी। पर ज़ुण परमेश्‍वरा रै छ़ोहरु यीशु रै छ़ोहरु ई, तेस सेऊ बौच़ाई छ़ाड़ा आ, और सेऊ बुरौ शैतान तेस छ़ुईं नाईं बौल़दौ। "
1JN,5,19,"आमै ज़ाणी कि आमै परमेश्‍वरा कु ई, और सारौ सण्सार तेस बुरै शैताना रै वशा दी आ। "
1JN,5,20,"आमै इणौ भी ज़ाणी ई परमेश्‍वरा रौ छ़ोहरु यीशु मसीह इऐं दुनिया दी आशी गौ आ, और तिणीऐ आमुकै औकल आ देई ऐन्दी ताकी आमै तेस सौच़्च़ै परमेश्‍वर ज़ाणा। और आमै परमेश्‍वरा दी ज़ो सौच़्च़ाई आ, मतलब तेसरै छ़ोहरु यीशु मसीह दी रौई ई। सौच़्च़ौ परमेश्‍वर और सौदा री ज़िन्दगी एज़ी आ। "
1JN,5,21,"ओ लोल़डेउओ, तुमै आपु मूर्तीऊ कु बौच़ी रौऔ। "
2JN,1,1,"हाऊं स्याणौ यहुन्ना इऐं चिट्ठी परमेश्‍वरा रै चुनी ऐन्दी छ़ेउड़ी ज़ुण आमारी विश्वासी बौइण आ और तिंआरै लोल़डेऊ लै लिखाऊ। (कैलैकि आमै सारै परमेश्‍वरा री सौच़्च़ाई ज़ाणी ई) ज़ासकु हाऊं सौच़्च़ी प्यार कौराऊ, सिरफ हाऊं नाईं बल्कि सारै भी प्यार कौरा ई, ज़ुण सौच़्च़ाई ज़ाणाई। "
2JN,1,2,"सै सौच़्च़ाई ज़ो आमुदी बौणी रौआ आ, और सौदा आमु आइलै रौआ आ। "
2JN,1,3,"बाबा परमेश्‍वरा रै छ़ोहरु यीशु मसीह री तौरफा कु बौड़ी दया और कृपा, शान्ति, और सौच़्च़ाई और प्यार आमु आइलै रौआ ई। "
2JN,1,4,"हाऊं भौरी खुश हुऔ कि मुंइऐ तैरै कुछ़ लोल़डै तेस हुकमा कौरी, ज़ो आमुकै बाबा री तौरफा कु मिलै थै, सौच़्च़ाई माथै च़ालदै देखै थै। "
2JN,1,5,"आबै ओ बौइण, हाऊं ताउंलै कोई नौंवौ हुकम नाईं, पर सेई ज़ो पैहला ओउलै आमुकै आ, तेस लिखाऊ। और ताऊं कु औरज़ कौराऊ कि आमै एकी दुजै कु प्यार कौरा। "
2JN,1,6,"प्यार एऊ आ कि आमै तेसरै हुकमा माथै हाण्डा। इयौ सेज़ौ हुकम आ ज़ो तुमुऐ पैहला कु शुणौ आ, और तुमुऐ एथ माथै हाण्डणौ भी च़ांई। "
2JN,1,7,"कैलैकि भौरी इणै बहकाउणै वाल़ै धौतरी दी आशी गौऐ, ज़ुण इणौ नाईं मानदै कि यीशु मसीह शरीरा रै रुपा दी आशौ। बहकाउणै वाल़ै और मसीह रै विरोधी इऐ ई। "
2JN,1,8,"आपणै बारै दी च़ोकस रौऔ, कि ज़ो मैहनत आमुऐ की ई आ तिऐं तुमै गवांएऊ नाईं, पर तेथरौ पुरौ इनाम पाएऊ। "
2JN,1,9,"ज़ुण मसीह री शिक्षा पोरु छ़ाड़ा आ और तेथदी बौणी ना रौउंदौ, तेसकै परमेश्‍वर नाईं आ। पर ज़ुण तेसरी शिक्षा दी बौणी रौआ आ, तेसकै बाब भी और छ़ोहरु भी आ। "
2JN,1,10,"अगर कुण तुमु काऐ आशा लौ और मसीही री सौच़्च़ी शिक्षा नाईं दिया लौ, तेस ना ता घौरा कै आशणै दैऔ और ना तेसकै ढाल कौरौ। "
2JN,1,11,"कैलैकि ज़ुण-कुण इणै लोगु अपणावा आ, सेऊ तेसरै बुरै कामा दी शामिल औआ आ। "
2JN,1,12,"मुंइऐ भौरी बुशै तुमुलै लिखणी आ, पर कागज़ और स्याई कौरी लिखणौ नाईं च़ांहादौ। पर मुकै आश आ कि हाऊं तुमु काऐ आशाऊ और आमनै-सामनै बुशै लाआ ऊ, ज़ेथ कौरी तुमारी खुशी पुरी औआ। "
2JN,1,13,परमेश्‍वरा रै छ़ांटी ऐन्दी इदै तेरी बौइणी रै लोल़डै ताऊं लै ढाल बोलाई। 
3JN,1,1,"मुं स्याणै री तौरफा कु तेस आच़्छ़ै गयुसा रै नावां दी, ज़ास आइलै हाऊं सौच़्च़ौ प्यार कौराऊ। "
3JN,1,2,"ओ आच़्छ़ै भाई, हाऊं इणी प्राथना कौराऊ, कि ज़िणौ तू आत्मा दी बौड़दै लागौ औन्दौ तिणी ई तू सारी बुशु दी भी बड़, और भौलौ च़ांगौ रौऊ। "
3JN,1,3,"कैलैकि ज़ैबै भाईउऐ आशीयौ, तेरी सै सौच़्च़ाई री गवाही देई, ज़ास माथै तू सौच़्च़ी हाण्डा ई ता हाऊं भौरी खुश हुऔ। "
3JN,1,4,"मुलै एथकु बौड़ियौ औज़ौ केज़ी खुशी नाईं, कि हाऊं शुणु, कि मैरै लोल़डै सौच़्च़ाई माथै हाण्डा ई। "
3JN,1,5,"ओ आच़्छ़ै भाई, ज़ो कुछ़ तू तिऊं भाईऊ आइलै भौलै काम कौरा ई, ज़ास तुमै नाईं ज़ाणदै, तिऊं आइलै विश्वासिऊ ज़िणी भौलाई कर। "
3JN,1,6,"तिंउऐ कलिसिया दी तैरै प्यारा रै बारै दी गवाही देई थी, अगर तू तिऊं तिणौ विदा कौरालौ ज़िणौ परमेश्‍वरा रै लोगु लै ठीक आ ता आच़्छ़ौ कौरा ई। "
3JN,1,7,"कैलैकि सै मसीह रै काम कौरना लै निकल़ै ई, और दुजी ज़ाती कु कुछ़ नाईं निंदै, "
3JN,1,8,"एथीलै इणेऊ रौ स्वागत च़ांई कौरणौ, ज़ेथकु आमै भी सौच़्च़ाई रै पौक्षा दी तिऊं रै साथी हुआ। "
3JN,1,9,"मुंइऐ कलिसिया लै चिट्ठी लिखी थी, पर दियुत्रिफेस ज़ो तिऊं मांझ़िऊ बौड़ौ बौणनौ च़ाहा आ, आमु नाईं अपणाउंदौ। "
3JN,1,10,"ज़ेबी हाऊं आशु लै, ता तेसरै कामा लै ज़ो सेऊ कौरदै आ लागौ औन्दौ याद दिलावाऊ, कि सेऊ आमारै बारै दी बुरी-बुरी बुशै भौका आ। और एथ माथै भी तसल्ली नाईं कौरीयौ आपु ई भाईऊ नाईं अपणाउंदौ। और ज़ास कलिसिया अपणाउणै च़ाहा ई, तिउंलै भी कौरा नाईं। और कलिसिया कु गाड़ा आ पोरु। "
3JN,1,11,"ओ आच़्छ़ै भाईयौ, बुराई रै नाईं, पर भौलाई रै साथी बौणौ, ज़ुण भौलाई कौरा ई, सै परमेश्‍वरा री तौरफा कु ई। पर ज़ुण कौरा ई बुराई, तिणिऐ परमेश्‍वर नाईं देखौ। "
3JN,1,12,"देमेत्रियुसा रै बारै दी सारेउऐ बल्कि सौच़्च़ाईऐ भी आपु ई गवाही देई: और आमै भी गवाही देई, और तू ज़ाणाई, कि आमारी गवाही सौच़्च़ी आ। "
3JN,1,13,"मुंइऐ ताउंलै भौरी कुछ़ लिखणौ थौ, पर सियाई और कलमा कौरी लिखणौ नाईं च़ांहादौ। "
3JN,1,14,पर मुकै आश आ कि हाऊं ताऊं कु फेटी मिला ऊ: तैबै आमै आमनै-सामनै बुशै लाई 
3JN,1,15,ताउंलै शान्ति मिलदै रौआ। इदलै गोष्टण ताउंलै ढाल कौरा ई: तिदलै गोष्टणु लै नाऊं नींई-नियौं ढाल बोलै। 
JUD,1,1,"हाऊं यहुदा ज़ुण यीशु मसीह रौ सेवक और याकुबा रौ भाई ऊ, तुमुलै इऐं चिट्ठी लिखाऊ। हाऊं तिऊं लोगु लै लिखाऊ ज़ुण परमेश्‍वरा रै ज़ौरिऐ तेस माथै विश्वास कौरना लै ई औटाऐ औन्दै। और ज़ुण परमेश्‍वर बाबा रै प्यारै और यीशु मसीह कालै ई बौच़ै औन्दै ई। "
JUD,1,2,"हाऊं प्राथना कौराऊ कि परमेश्‍वर तुमुलै दया, शान्ति और प्यार भौरी का दिया। "
JUD,1,3,"ओ मैरै प्यारै साथी विश्वासिउओ, ज़ेबी हाऊं तुमुकै तेस छ़ुटकारै रै बारै दी लिखणै दी भौरी मैहनता कौरदै थौ लागौ औन्दौ ज़ेथदी आमै सारै शामिल ई, ता मुंइऐ तुमुकै इणौ सौमझ़ाउणौ ज़ुरुरी सौमझ़ौ कि तेस विश्वासा लै पुरी कोशिष कौरौ ज़ो पवित्र लोगु कै एकी बारै आ सांबौ औन्दौ। "
JUD,1,4,"हाऊं तुमुलै एथीलै लिखाऊ कैलैकि कुछ़ लोग च़ुटुकच़ार आमु आइलै ज़ुड़ी गौऐ ज़ुण यीशु मसीह माथै विश्वास कौरणै रौ नाटक कौरा ई। सै परमेश्‍वरा री इज़्ज़त नाईं कौरदै और सै गलत शिखावा ई कि ज़ेबी कु परमेश्‍वरै आफणी बौड़ी दया कौरी आमारै पाप माफ किऐ ई आमै खराब ज़िन्दगी ज़ी सौकी ई। सै यीशु मसीह रौ इनकार कौरा ई ज़ुण आमारौ सिरफ एका मालिक और आमारौ प्रभु आ। पवित्रशास्त्रा दी भौरी पैहला कु आ बोलौ औन्दौ कि, परमेश्‍वर इणै लोगु लै सौज़ा दिया आ। "
JUD,1,5,"हालांकी तुमुकै सारी बुशै एकी बारै पौतौ लागी गोई आ, तैबै भी हाऊं तुमुकै एक बूश याद कौराउणै च़ाहा ऊ कि, प्रभुऐ इस्राइली लोग गुलामी कु छ़ुड़ाइयौ मिस्र देशा कु बाइरै आणै, पर बासिऐ तिणीऐ सै सारै शुनशान ज़ागाहा दी झ़ांगी गौऐ ज़ुणीऐ तेस माथै विश्वास नाईं कियौ। "
JUD,1,6,"याद कौरौ ज़ेज़ै सौरगदूत आपणी ज़ागाह दी टेकी नाईं थाकै पर आपणी ज़ागाह छ़ाड़ी गोई, प्रभुऐ सै भी सेज़ै फैसलै रै दिना झ़ाऊं सौदा लै न्यारै दी ई, बानियौ छ़ाड़ै औन्दै। "
JUD,1,7,"सदोम और अमोरा और तेथरै नज़दीका रै इलाकै रै बारै दी नाईं बिसरौ, ज़ो शरीरा रै हर रौंगा रै गान्दै काम और बुराई कौरी थै भौरुऐ औन्दै। सै शैहर आगी कौरी खातम कौरी गौऐ थै और सै आमुलै परमेश्‍वरा रै फैसलै री सौदा ज़ौल़नै वाल़ी आगी रै बारै दी च़ितल़ाउंदै ई लागै औन्दै। "
JUD,1,8,"इणी ई परमेश्‍वर नाईं मानणै वाल़ै लोग इणौ दावौ कौरा ई कि परमेश्‍वरै तिउंकै दर्शण देइयौ देखाऔ आ कि सै गान्दै काम कौरीयौ आपणै शरीरा अशुद्ध कौरा, और सै आपु माथै कासी भी हक्क नाईं दैंदै छ़ाड़णै और महिमा वाल़ै परमेश्‍वरा रै दुतुलै बुरौ-भौलौ बोलाई। "
JUD,1,9,"पर परधान सौरगदूत मिकाइलै ज़ेबी शैताना कु मुसा री लाशा रै बारै दी पूछ़-ताछ़ की ई ता तेसलै बुरौ-भौलौ बोलीयौ आरोप लाइणै री हिम्मत नाईं की, पर इणौ बोलौ, “प्रभु ताऊं धौमकावा।” "
JUD,1,10,"पर इऐ लोग ज़ेज़ी बुशै नाईं ज़ाणदै तेथीलै बुरौ-भौलौ बोलाई, इऐ बिण दिमागा रै गूंडु बाशीऐ इऊं बुशु ज़िणी सौमझ़ा ई और तेथी कौरी नाष औआ ई। "
JUD,1,11,"तिऊं लै फिटकार! कैलैकि तिउंरौ च़ाल-च़लण कैना ज़िणौ थौ ज़ुणीऐ आपणौ भाई झ़ांगौ थौ और पैसेऊ लै बिलामा बाशीऐ गलती कौरी आ, और कोरहा ज़िणै विरोध कौरीयौ नाष हुऐ ई। "
JUD,1,12,"ज़िणौ समुन्दरा दी छ़िपै औन्दै डोकै बौड़ी किश्ती लै खतरनाक हुआ आ तिणी इऐ लोग भी ज़ो तुमारै प्यारा री खुंबल़ी दी आशीयौ तुमु आइलै सिरफ आपणी सन्तुष्टी लै बेशर्म हुइयौ खा-पिया ई। सै बिण पाणी रै बादल़ा ज़िणै ई, ज़ास बागुर उड़ाइयौ नियां। और इणै पेड़ ई ज़ासरै पाच झौड़ी गौऐ और तेथदी कोई भी फल़ नाईं, ज़ो ज़ौड़ी कु डौल़ै औन्दै ई और ज़ुण दुई बारै मौरै औन्दै ई। "
JUD,1,13,"ज़िणौ समुन्दरा री बौड़ी छ़ालै गान्दी शेपै गाड़ाई, तिणी इऐ लोग बेशर्मी वाल़ै काम कौरा ई। ज़िणै कुछ़ तारै भौटकै औन्दै ई तिणी ई सै ठीक बाट नाईं देखाउंदै। प्रभुऐ इणै लोगु लै इणी ज़ागाह सा छ़ाड़ी ऐन्दी ज़ेथदी सौदा न्यारौ आ, ज़िऐ इउंऐ सौदा लै रौउणौ आ। "
JUD,1,14,"हनोकै भी ज़ुण आदमा री सातवी पीड़ी दी थौ, इऊं लोगु रै बारै दी भविष्यवाणी की, “देखौ प्रभु आपणै लाखौ पवित्र दुतु आइलै आशौ "
JUD,1,15,"कि सारेऊ रौ फैसलौ कौरा, ताकी लोगुऐ ज़ो बुरै काम कौरै ई तिउंलै और तिंउऐ ज़ो परमेश्‍वरा रै विरोधा दी बुरै वचन बोलै ई, तिउंलै सौज़ा दिया आ।” "
JUD,1,16,इऐ लोग परमेश्‍वरा रै विरोधा दी बुरौ बोलाई और दुजेऊ लोगु दी गलती लोड़ाई। इऐ आपणी मौरज़ी कौरी लगातार गान्दै काम कौरणै च़ाहा ई। इऐ आपणै बौड़ै मुआं कौरी आपणै फाइदै लै दुजेऊ री बौड़ाई कौरा ई। 
JUD,1,17,"पर ओ मैरै प्यारै साथी विश्वासिउओ, तुमै इऊं बुशै याद छ़ाड़ौ ज़ो आमारै प्रभु यीशु मसीह रै च़ेलेउऐ भौरी पैहलै बोली गोई। "
JUD,1,18,"सै तुमु आइलै बोला थै, “आखरी दीनु दी इणै लोग औणै ई, ज़ो प्रभु और तेसरै लोगु रौ मज़ाक उड़ावा ई। इऐ इणै लोग ई ज़ासरी ज़िन्दगी तिउंरी बुरी इच़्छ़ा रै बौशा दी ई।” "
JUD,1,19,इऐ सेज़ै लोग ई ज़ो तुमु मांझ़िऐ फूट पा आ ई। इउंरी बुरी इच़्छ़ा इऊं आपणै बौशा दी छ़ाड़ाई और इउंदी परमेश्‍वरा री आत्मा नाईं आ। 
JUD,1,20,"पर ओ मैरै प्यारै साथी विश्वासिउओ, तुमै आपणै पवित्र विश्वासा दी बौड़दै और पवित्र आत्मा दी प्राथना कौरदै थाकौ लागी, "
JUD,1,21,आपु परमेश्‍वरा रै प्यारा दी बौणी रौऔ। और सौदा री ज़िन्दगी लै आमारै प्रभु यीशु मसीही री दया री बाटा दी हाण्डदै थाकौ लागी। 
JUD,1,22,ज़ुण विश्वासा दी काच़्च़ै ई तिउंलै दया देखाऔ। 
JUD,1,23,"कुछ़ लोगु फैसलै री आगी कु ओरु गाड़ियौ बौच़ाऔ, दया कौरदी बारै खौबरदार रौऔ, इदरा झ़ाऊं कि शरीरा रै ज़ौरिऐ गान्दै किऐ औन्दै जुड़केऊ कु भी नफरत कौरौ। "
JUD,1,24,आबै ज़ुण सिरफ एका परमेश्‍वरा आ तुमु ठोकर खाणै कु बौच़ाई सौका और आपणी बौड़ाई री भरपुरी काऐ मगन और बेकसूर कौरीयौ खौड़ौ कौरी सौका। 
JUD,1,25,"तिणीऐ आमै आमारै प्रभु यीशु मसीह रै ज़ौरिऐ बौच़ाऐ ई। तेसरी महिमा और बौड़ाई और शक्ति और हक्क पैहलै जुगा कु, आबै भी, और सौदा-सौदा लै रौआ लौ। आमीन! "
REV,1,1,"यीशु मसीह रौ प्रकाशित वाक्य, ज़ो तेसकै परमेश्‍वरै एज़ी ताईं दैऔ, ताकी सेऊ आपणै सेवा कौरणै वाल़ेउ कै सेज़ी बुशै देखाल़ा, ज़ेथरौ शिगरी औणौ परमेश्‍वरै तय आ कियौ औन्दौ। और यीशुऐ आपणौ सौरगदूत भेज़णै रै ज़ौरिऐ आपणै सेवक यहुन्ना लै बोलौ, "
REV,1,2,"ज़ुणिऐ परमेश्‍वरा रौ वचन और यीशु मसीह री गवाही, मतलब ज़ो कुछ़ तिणिऐ देखौ थौ तेसरी गवाही देई। "
REV,1,3,"आशीष वाल़ौ आ सेऊ ज़ुण इऊं भविष्यवाणी रै वचन पौड़ा आ, और सै ज़ुण शुणाई और एथदी लिखी औन्दी बुशै माना ई, कैलैकि इयौ सब कुछ़ शिगरी औणै वाल़ौ आ। "
REV,1,4,"हाऊं यहुन्ना आसिया परदेशा री सातिआ कलिसिया लै ऊ लिखदै लागौ औन्दौ: तेस परमेश्‍वरा री तौरफा ज़ो आसा, ज़ुण थौ, और ज़ुण आशणै वाल़ौ आ, और तिऊं सात आत्मा री तौरफा कु ज़ुण तेसरी राज़गादी रै सामनै ई, "
REV,1,5,"और यीशु मसीह री तौरफा कु आ ज़ो बफादार गवाह और मौरै औन्दै मांझ़िआ कु ज़िउंदै हुणै वाल़ौ सौभी कु पैहलौ आ और धौतरी रै राज़ेऊ रौ आफसर आ, तुमुलै बौड़ी दया और शान्ति मिलदै रौआ। सेऊ आमु आइलै प्यार कौरा आ, और तिणीऐ आपणै लोऊ कौरीऐ आमै पापा कु छ़ुड़ाऐ ई। "
REV,1,6,एथीई री वज़ाह कु आमै याजकु रै वंश बौणी गौऐ ई ज़ुण तेसरै बाबा परमेश्‍वरा री सेवा कौरा ई। एथीलै यीशु मसीह री बौड़ाई और राज़ जुगै-जुगै औआ! आमीन। 
REV,1,7,"देखौ, मसीह बादल़ा आइलै आशणे वाल़ौ आ, और हर एक आखी तेस देखा ई, इदरा झ़ाऊं कि ज़ुणिऐ सेऊ छोपो थौ सै भी तेस देखा ई, और धौतरी रै सारै लोग तेसरी वज़ाह कु हिकड़ौ पिटीयौ लेराई। ओ इयौ औणौ आ! आमीन। "
REV,1,8,"प्रभु परमेश्‍वर, ज़ुण आसती आ और ज़ुण थौ और ज़ुण आशणै वाल़ौ आ, ज़ो सौभी कु शक्ति वाल़ौ आ, सेऊ बोला आ, “हाऊं ई अलफा और ओमेगा ऊ।” (मतलब शुरुवात और आखरी) "
REV,1,9,"हाऊं यहुन्ना, तुमारौ साथी विश्वासी और यीशु रै दु:ख और राज़्य और सौबरा दी तुमु आइलै ऊ। हाऊं परमेश्‍वरा रै वचन और यीशु री गवाही री वज़ाह कु पतमुस नावां रै टापु दी कैद थौ। "
REV,1,10,"हाऊं आरामा रै दिनै आत्मै आपणै वशा दी कौरी गौ, और आपु पीछ़ु शैहनाईं ज़िणी बौड़ी बाच़ीयै इणौ बोलदै शुणौ, "
REV,1,11,"“ज़ो कुछ़ तू देखा ई तेस किताबी दी लिखीयौ सातिआ इलाकै री कलिसियाऊ लै भेज़, मतलब इफिसुस, और स्मुरणा, और पिरगमुन, और थुआतीरा, और सरदीस, और फिलदिलफिया, और लौदीकिया लै।” "
REV,1,12,"तैबै मुंइऐ तेस, ज़ो मुलै थौ बोलदै लागौ औन्दौ, देखणा लै आपणौ मुं फेरौ। और हाऊं पिछ़ाऊं मुड़ौ ता मुंइऐ सुनै री सात धूड़ुस देखी, "
REV,1,13,"और तिऊं धुड़ुसा रै बिच़ा दी आदमी ज़िणौ एक प्राणी देखौ, ज़ुणिऐ बांगणै झ़ांऊ जुड़कै भिड़ै औन्दै, और हिकड़ै माथै सुनै रौ पाटौ बानौ औन्दौ थौ। "
REV,1,14,"तेसरै मुंडा रै बाल़ ऊना ज़िणै शेतै और हिऊं ज़िणै च़ौमकिलै थै, और तेसरी आखी आगी री लपटै ज़िणी थी। "
REV,1,15,"तेसरै बांगणै आगी रै गेठै दी तौपाऐ औन्दै च़ौमकिलै पितल़ा ज़िणै थै, और तेसरी आवाज़ समुन्दरा रै बौड़ै छ़ालै ज़िणी आ। "
REV,1,16,"तिणीऐ आपणै हाथा दी सात तारै थै किऐ औन्दै, और तेसरै मुंहा कु तेज़ दोधारी तलवार निकल़ा थी। तेसरौ मूंह इणौ च़ौमकौ औन्दौ थौ, ज़िणौ सुरज ताती तौपी ऐन्दी रुड़ी रै बौगता दी च़ौमका आ। "
REV,1,17,"ज़ैबै मुंइऐ सेऊ देखौ ता हाऊं एकदम तेसरै बांगणै माथै मौरौ औन्दौ ज़िणौ पौड़ी गौ। तिणीऐ मुं माथै आपणौ सुल़टौ हाथ छ़ाड़ौ और बोलौ, “नाईं डौर। हाऊं पैहलौ और आखरी ऊ।” "
REV,1,18,"हाऊं ज़िन्दगी रौ मूल़ ऊ; हाऊं मौरी गौ थौ, पर आबै हाऊं सौदा लै ज़िउंदौ ऊ! मौउत और पौइताल़ा री ताल़टी मुंई कै ई। "
REV,1,19,"एथीलै ज़ो बुशै ताइंऐ देखी ई और ज़ो बुशै औन्दै ई लागी ऐन्दी, और ज़ो बुशै एथ बासिऐ हुणै वाल़ी ई, तिऊं सारी लिख। "
REV,1,20,"तिऊं सात तारेऊ रौ मतलब ज़ो ताइंऐ मैरै सुल़टै हाथा दी देखै थै, और तिऊं सात सुनै री धुड़ुसा रौ मतलब इयौ आ: सै सात तारै सात कलिसिया रै दूत ई, और सै सात धुड़ुस सात कलिसिया ई। "
REV,2,1,"तिणीऐ मुलै इणौ भी बोलौ, “इफिसुस शैहरा री कलिसिया रै दूता लै इणी खौबर लिख: हाऊं ऊ सेऊ ज़ुण आपणै सुल़टै हाथा दी सात तारै पाकड़ी छ़ाड़ाऊ, और सुनै री साता धूड़ुसा रै बिच़ा दी हांडा ऊ। हाऊं तुमुलै इणौ बोलाऊ। "
REV,2,2,"हाऊं तैरौ काम, और मैहनत, और तैरौ सौबर ज़ाणाऊ। और इणौ भी, कि तू बुरै लोगु नाईं देखी बौल़दौ। और ज़ुण आपुलै प्रेरित बोलाई, और आसतै नाईं, सै ताइंऐ पौरखियौ झ़ूठै पाऐ।” "
REV,2,3,"और “तू सौबर कौरा ई, और मैरै नावां लै दु:ख झ़ेली-झ़ेलियौ खौड़ौ नाईं। "
REV,2,4,पर मुंइऐ तैरै खिलाफ इणौ बोलणौ आ कि तांइऐ आपणौ पैहलौ ज़िणौ प्यार छ़ाड़ी गौ आ। 
REV,2,5,"एथीलै याद कर, कि तू किदरु लोटौ ई, और मन बौदुल़ और पैहलै ज़िणौ काम कर। और अगर तू मन नाईं बौदल़ा लौ, ता हाऊं, ताऊं काऐ आशीयौ तेरी धूड़ुस तिदरा कु पोरु हटाऊ। "
REV,2,6,"पर हां, ताऊं दी एज़ी बूश ता आसती आ, कि तू नीकुलइऊ पिछ़ु हांडणै वाल़ै लोगु रै कामा कु नफरत कौरा ई, ज़ासकु हाऊं भी नफरत कौराऊ। "
REV,2,7,"अगर सौमझ़णौ च़ाहा ई, ता तुमै ध्याना देइयौ सुंच़ेऊ कि आत्मा कलिसियाऊ लै का बोला आ। ज़ुण ज़िता लौ, हाऊं तेसलै तेस ज़िन्दगी रै पेड़ा कु ज़ो परमेश्‍वरा रै सौरगा दी ई, फल़ खाणा लै दिआऊ।” "
REV,2,8,"तिणीऐ मुलै इणौ भी बोलौ, “कि स्मुरणा शैहरा री कलिसिया रै दूता लै इणी खौबर लिख: कि ज़ो पैहलौ और आखरी आ ज़ो मौरी गौ थौ और आबै ज़िउंदौ हुई गौ आ, सेऊ इणौ बोला कि "
REV,2,9,"हाऊं तैरौ दु:ख और गरीबी ज़ाणाऊ (पर आत्मिक बुशु दी तू सौच़्च़ी सेठ ई), और ज़ो लोग आपुलै यहुदी बोलाई और आसतै नाईं, पर शैताना री खुंबल़ी ई, हाऊं तिऊं री बुराई भी ज़ाणाऊ। "
REV,2,10,"ज़ो दु:ख ताऊं झ़ेलणै जा लै, तिऊंकु नाईं डर कैलैकि शुण, शैतान तुमु मांझ़िआ कु कईउ ता ज़ेला दी पाइणै री ताकि दी आ। ताकी तुमै पौरखिया। और तुमुऐ दस दिना झ़ांऊ दु:ख जा ई झ़ेलणै: मौरणै झ़ांऊ विश्वासी रौऊ। ता हाऊं ताउंलै ज़िन्दगी रौ ताज़ दिआऊ। "
REV,2,11,"अगर सौमझ़णौ च़ाहा ई, ता तुमै ध्याना देइयौ सुंच़ेऊ कि आत्मा कलिसियाऊ लै का बोला आ। ज़ो ज़िता लौ, तेसलै सौदा री मौउता कु कोई नुकसान नाईं औन्दौ।” "
REV,2,12,"तिणीऐ मुलै इणौ भी बोलौ आ कि, “पिरगमुन शैहरा री कलिसिया रै दूता लै इणी खौबर लिख: कि ज़ासकै तेज़ दुई धार वाल़ी तलवार आ, सेऊ इणौ बोला आ, कि "
REV,2,13,"हाऊं इणौ ता ज़ाणाऊ कि, तू तिऐ रौआ ई ज़िऐ शैताना रौ राज़गादी आ, तू मैरै नावां माथै पाकौ रौआ ई। और मुं माथै विश्वास कौरणै री वज़ाह कु तिऊं सेज़ै दिना दी भी पिछ़ै ना मुड़ौ ज़ेबी मैरौ विश्वास वाल़ौ साथी अन्तिपास, तुमु मांझ़िऐ सेज़ी ज़ागाह दी झ़ांगौ ज़िऐ शैतान रौआ आ। "
REV,2,14,"पर मुंइऐ तैरै खिलाफ कुछ़ बोलणौ आ, कैलैकि तैरै बाटीऐ कुछ़ इणै ई, ज़ो बिलामा री शिक्षा माना ई, ज़ुणिऐ छ़ोहरु इस्राइलिऊ काऐ ठोकरा रौ कारण छ़ाड़णौ शिखाऔ, कि सै मूर्ती काऐ च़ड़ाई ऐन्दी भैंटा री च़ीज़ै खा, और गान्दै काम कौरा। "
REV,2,15,"तिणी ई तैरै बाटीऐ केती ता इणै ई, ज़ो नीकुलिऊ री शिक्षा माना ई। "
REV,2,16,"एथीलै मन बौदल़ौ अगर नाईं बौदल़ा लै, ता हाऊं शिगरी आशाऊ, और तिऊं लोगु रै खिलाफ तलवारा कौरी लौड़ाऊ ज़ो मैरै मुंआ कु निकल़ा आ। "
REV,2,17,"अगर सौमझ़णौ च़ाहा ई, ता तुमै ध्याना देइयौ सुंच़ेऊ कि आत्मा कलिसियाऊ लै का बोला आ। ज़ुण ज़िता लौ, तेसलै हाऊं छ़ुपै औन्दै मन्ना मांझ़िआ कु दिआऊ, और तेसकै एक शेतौ ढोल़ भी दिआऊ। और तेस ढोल़ा माथै एक नाऊं लिखौ औन्दौ हुआ, तेस सिरफ सेऊ ई ज़ाणी सौका ज़ुण तेस ढोल़ नियां लौ।” "
REV,2,18,"तिणीऐ मुलै इणौ भी बोलौ कि, “थुआतीरा शैहरा री कलिसिया रै दूता लै इणी खौबर लिख कि, परमेश्‍वरा रौ छ़ोहरु ज़ासरी आखी आगी ज़िणी ई, और ज़ासरै बांगणै आच़्छ़ै पितल़ा ज़िणै ई, इणौ बोला आ, कि "
REV,2,19,"हाऊं तैरै काम, प्यार, विश्वास, और सेवा, और सौबर ज़ाणाऊ, और इणौ भी कि पिछ़लै काम पैहलै कु बौड़ियौ ई। "
REV,2,20,"पर मुंइऐ तैरै बारै दी इणौ बोलणौ आ, कि तू तिऐं छ़ेउड़ी इज़ेबेल रौअणै दिआई ज़ुण आपुलै भविष्यवाणी कौरणै वाल़ी बोला आ, और मैरै सेवकु गान्दै काम कौरना लै, और मूर्ती काऐ च़ड़ाई ऐन्दी भैंटा री च़िज़ै खाणा लै शिखाइयौ बिश्वाशा आ। "
REV,2,21,"मुंइऐ तियांलै मन बौदुल़णै रौ मौकौ दैऔ, पर सै गान्दै कामा कु मन बौदुल़णौ नाईं च़ांइदी। "
REV,2,22,"देख, हाऊं तिऐं च़ारपाई माथै पा ऊ। और ज़ो तिंया आइलै गान्दै काम कौरा ई अगर सै भी तिंया ज़िणै गान्दै काम कु मन नाईं बौदल़ा लै ता तिऊं बौड़ै दुखा दी पाऊ। "
REV,2,23,और हाऊं तिंआरै लोल़डै पोरु झ़ांगाऊ। और तैबै सारी कलिसिया ज़ाणा ली कि हिकड़ौ और ज़िवा रौ परखणै वाल़ौ हाऊं ऊ: और हाऊं तुमु मांझ़िआ कु हर एकी लै तेसरै कामा रै मुताबिक इनाम दिआऊ। 
REV,2,24,"पर तुमै थुआतीरा रै बाकी लोगु कै, ज़ेती एज़ी शिक्षा नाईं मानदै, तिऊं बुशै ज़ेथलै शैताना री गैहरी बुशै बोलाई, नाईं ज़ाणदै, इणौ बोलाऊ, कि हाऊं तुमु माथै औज़ौ भार नाईं पांइदौ। "
REV,2,25,"पर हां, ज़ो तुमुकै आसा सा, तेस मुं आशणै झ़ांऊ पाकड़ी छ़ाड़ौ। "
REV,2,26,"ज़ो ज़िता लौ और मैरै कामा रै ज़ौरिऐ आखरी झ़ांऊ कौरदै रौआ लौ, हाऊं तेसकै ज़ाती-ज़ाती रै लोगु माथै हक्क दिआऊ, "
REV,2,27,हाऊं तिउंकै राज़ कौरना लै सेज़ौ हक्क्क दियाऊ ज़ेज़ौ कि मैरै बाबै मुकै आ दैऔ औन्दौ। तिउंरौ राज़ लोऐ ज़िणौ पाक्कौ औणौ आ ज़ो चुटदौ नाईं और तिउंरै दुश्मन चुटै औन्दै माटै रै ओखरा ज़िणै औणै ई। 
REV,2,28,और हाऊं तिउंकै तिउंरी ज़ीत देखाउणा लै दोतकौ तारौ भी दियाऊ। 
REV,2,29,"अगर सौमझ़णौ च़ाहा ई, ता तुमै ध्याना देइयौ सुंच़ेऊ कि आत्मा कलिसियाऊ लै का बोला आ।” "
REV,3,1,"तिणीऐ मुलै इणौ भी बोलौ कि, “सरदीस शैहरा री कलिसिया रै दूता लै इणी खौबर लिख, कि ज़ासकै परमेश्‍वरा री सात आत्मा और सात तारै ई, सेऊ इणौ बोला आ, कि हाऊं तैरै काम ज़ाणाऊ, कि ताउंलै ज़िउंदौ ता बोलाई, पर आसा तू मौरौ औन्दौ।” "
REV,3,2,"“उज़ीई रौऔ, तिऊं च़ीज़ेउ लै ज़ो बाकी रौई गोई ई, और ज़ो मिटणै वाल़ी थी, तिऊं पाक्की कौरौ। कैलैकि मुंइऐ तुमै केज़ै कामा लै आपणै परमेश्‍वरा रै नज़दीक नाईं पाऐ। "
REV,3,3,"ता याद कर, कि तांइऐ किणी रीती कौरी शिक्षा पाई थी और शुणी थी, और तेसदी बौणी रौऊ, और मन बौदुल़: और अगर तू उज़ीई नाईं रौआ लौ। ता हाऊं च़ोरा ज़िणौ आशाऊ और तू केबी भी ना ज़ाणी सौका लौ, कि हाऊं केज़ै बौगतै ताऊं कई आशाऊ। "
REV,3,4,"पर हां, सरदीसा दी तैरै कुछ़ इणै लोग ई, ज़ुणिऐ आपणै-आपणै जुड़कै गांदै नाईं किऐ सै शैतै जुड़कै भिड़ीयौ मुं आइलै घूमाई कैलैकि सै इणै लायक आ। "
REV,3,5,"ज़ुण ज़िता लौ, तेसकै इणी ई शेतै जुड़कै भिड़ाइणै ई, और हाऊं तेसरौ नाऊं ज़िन्दगी री किताबी कु केज़ी भी रीती कौरी नाईं काटू लौ, पर तेसरौ नाऊं आपणै बाब और तेसरै सौरगदूतु काऐ मानु लौ। "
REV,3,6,अगर सौमझ़णै च़ाहा ई ता ध्यान देइयौ सुंच़ेऊ कि आत्मा कलिसिया लै का बोला सा।” 
REV,3,7,"तिणीऐ मुलै इणौ भी बोलौ कि, “फिलदिलफिया शैहरा री कलिसिया रै दूता लै इणी खौबर लिख कि, हाऊं ऊ ज़ुण पवित्र और सौच़्च़ौ ऊ, और ज़ुण दाऊदा ज़िणौ हक्क छ़ाड़ाऊ, ज़ासरौ खोलौ औन्दौ कोई बन्द नाईं कौरी बौल़दौ और बन्द कियौ औन्दौ कोई नाईं खोली बौल़दौ, सेऊ इणौ बोला आ, कि "
REV,3,8,"हाऊं तैरै काम ज़ाणाऊ, देख मुंइऐ ताऊं कालै एक दार उगाड़ी आ छ़ाड़ौ औन्दौ, ज़ास कोई बन्द नाईं कौरी बौल़दौ कि तेरी शक्ति थोड़ीई आ, और ताइंऐ मैरौ वचना रौ पालन कियौ आ और मैरै नावां लै नाईं मुकरौ। "
REV,3,9,"देख, हाऊं शैताना रै तिऊं खुंबल़ी वाल़ेऊ तैरै वशा दी कौराऊ ज़ो यहुदी ई बौणै औन्दै, पर आसतै नाईं, और झ़ूठ बोलाई-देख हाऊं इणौ कौराऊ, कि सै ताऊं काऐ आशीयौ तैरै बांगणै माथै पौड़ीयौ ताउंकै ढाल कौरा ई, और इणौ ज़ाणाई, कि मुंइऐ ताऊं कु प्यार छ़ाड़ौ आ, "
REV,3,10,"ताइंऐ मैरै सौबरा रै वचन पाकड़ी छ़ाड़ै ई, एथीलै हाऊं भी ताऊं मुसीबता रै बौगतै बौच़ाई छ़ाड़ाऊ, ज़ो धौतरी माथै रौइणै वाल़ेउ परखणा लै धौतरी दी आशणै वाल़ौ आ। "
REV,3,11,"हाऊं शिगरी ई आशणै वाल़ौ ऊ। ज़ो कुछ़ ताऊं कै आ, तेस पाकड़ी छ़ाड़ै, ताकि कोई तैरौ ताज़ ना छ़ुड़ावा। "
REV,3,12,"ज़ुण ज़िता लौ, तेस हाऊं आपणै परमेश्‍वरा रै घौरा दी एक खाम्बौ चाणाऊ। और सेऊ केबी भी बाइरै नाईं निकल़ा लौ। और हाऊं आपणै परमेश्‍वरा रौ नाऊं, और आपणै परमेश्‍वरा रौ इलाकौ, मतलब नौऐं यरुशलेमा रौ नाऊं, ज़ो मैरै परमेश्‍वरा काऐ कु सौरगा कु आशणै वाल़ौ आ और आपणै नौंवौ नाऊं तेस माथै लिखाऊ। "
REV,3,13,अगर सौमझ़णै च़ाहा ई ता ध्यान देइयौ सुंच़ेऊ कि आत्मा कलिसिया लै का बोला आ।” 
REV,3,14,"तिणीऐ मुलै इणौ भी बोलौ कि, “लौदीकिया शैहरा री कलिसिया रै दूता लै इणी खौबर लिख कि, ज़ो आमीन, और विश्वासा रै लायक, और सौच़्च़ौ गवाह सा, और परमेश्‍वरा री धौतरी रौ मूल़ कारण आ, सेऊ इणौ बोला आ "
REV,3,15,"कि हाऊं तैरै काम ज़ाणाऊ कि तू ना ता शेल़ौ, और ना ता तातौ, भौलौ हुआ थौ कि तू शेल़ौ या तातौ हुआ थौ।” "
REV,3,16,"एथीलै कि तू गुनगुनौ ई, और ना शेल़ौ ना तातौ हाऊं ताऊं आपणै मुआं कु फिराउणै वाल़ौ ऊ। "
REV,3,17,"तू ज़ो बोलाई, कि हाऊं अमीर ऊ, और अमीर हुई ऐरौ ऊ, और मुलै केज़ी भी च़िज़ा री कामी नाईं, पर इणौ नाईं ज़ाणदौ, कि तू अभागौ और बेकार, कंगाल, शेड़ौ, और नांगौ ई। "
REV,3,18,"एथीलै हाऊं ताउंलै सलाह दिआऊ कि आगी दी तौपाऔ औन्दौ सुनौ मुकु मोल निऊं, कि तू अमीर हुआ लौ। और शेतै जुड़कै निऊं कि तिऊं भिड़ीयौ तू बेइज़्ज़त ता नाईं हुआ लौ। और आपणी आखी दी लाईणा लै सुरमौ निऊं, कि तू देखदै लागा। "
REV,3,19,"हाऊं ज़ास-ज़ासकु प्यार छ़ाड़ाऊ, तिऊं सौभी लै औकल और ताड़ना दिआऊ, एथीलै जोशिलै हुऔ, और मन बौदल़ौ। "
REV,3,20,"देख, हाऊं दारा काऐ खौड़ौ हुइयौ खटखटावा ऊ। अगर कुण मेरी बाच़ शुणियौ दार खोलालौ, ता हाऊं तेस काऐ भितै आशीयौ तेस आइलै रोटी खाआ ऊ, और सेऊ मुं आइलै रोटी खाआ। "
REV,3,21,"ज़ुण ज़िता लौ, हाऊं तेस आपु आइलै आपणै राज़गादी माथै बोशाल़ा ऊ, ज़िणौ हाऊं भी ज़ीतीयौ आपणै बाबा आइलै तेसरी राज़गादी माथै बोशी गौ ऊ। "
REV,3,22,अगर सौमझ़णै च़ाहा ई ता ध्यान देइयौ सुंच़ेऊ कि आत्मा कलिसिया लै का बोला आ। 
REV,4,1,"एज़ी बुशु बासिऐ ज़ो मुंइऐ देखौ, ता का देखाऊ कि सौरगा दी एक दार खुलौ औन्दौ आ। और ज़ो मुंइऐ पैहलै कौरनाल़ री बाच़ा कु आपु आइलै बुशै लाइंदै शुणौ थौ, सेऊ ई बोला सा, कि इदै उपरै आश: और हाऊं सेज़ी बुशै ताउंकै बोलाऊ, ज़ेथरौ इऊं बुशु बासिऐ पुरौ हुणौ ज़ुरुरी आ। "
REV,4,2,"और खरकच़ार हाऊं आत्मै आपणै वशा दी कौरी गौ। औज़ौ का देखाऊ, कि एक राज़गद्दी सौरगा दी बौणी आ औन्दी, और तिऐं राज़गद्दी माथै कोई बोशौ औन्दौ आ। "
REV,4,3,"और ज़ो तेथ माथै बोशौ औन्दौ आ, सेऊ यशब और माणिक्या मतलब हिरै और किम्मती पात्थर, और तिंऐ राज़गद्दी रै च़ारौ तौरफा दी मरकता ज़िणौ एक मेघधनुष दिशा सा। "
REV,4,4,"और तिऐं राज़गाद्दी रै च़ारौ तौरफा दी दुई बिऐ च़ार राज़गाद्दी ई। और इऊं राज़गद्दी माथै पुराणै स्याणै लोग शेतै जुड़कै भिड़ीयौ ई बोशै औन्दै, और तिऊं रै मुंडा माथै सुनै रै ताज़ ई। "
REV,4,5,"और तिऐं राज़गद्दी कु बिज़ल़ी और गुड़णौ निकल़ा आ और राज़गद्दी काऐ सात दिवै ई ज़ौल़ै औन्दै, इऐ परमेश्‍वरा री सात आत्माऐं ई। "
REV,4,6,"और तिऐं राज़गद्दी काऐ एक फौर्श थौ ज़ो समुन्दर ज़िणौ बौड़ौ और शिशै ज़िणौ साफ आ, और राज़गद्दी रै बिच़ा दी और च़ारौ तौरफा दी च़ार आदमी ई, ज़ासरै आगै-पिछ़ै आखी ई। "
REV,4,7,"पैहलौ आदमी बरागा ज़िणौ आ, और दुजौ आ बाशटु ज़िणौ, चिजै आदमी रौ मूंह आ आदमी ज़िणौ, और च़ौथौ आदमी आ उड़दै उकाबा ज़िणौ। "
REV,4,8,"और च़ारिया लोगु रै छ़ौ-छ़ौ पांखै ई, और च़ारिया भिलै, और भितै आखी ई आखी आ। और सै राची दोउती बिण आराम कौरीयौ इणौ बोलदै थाका ई लागी, पवित्र, पवित्र, पवित्र प्रभु परमेश्‍वर, सौभी कु शक्ति वाल़ौ, ज़ो थौ, और ज़ो आसा, और ज़ो आशणै वाल़ौ आ। "
REV,4,9,"और ज़ैबै सै आदमी तेसरी, महिमा और सेवा और धन्यबाद कौरा ई। ज़ो राज़गद्दी माथै आ बोशौ औन्दौ, और सौदा ज़िउंदौ आ। "
REV,4,10,"तैबै एक बिऐ च़ार स्याणै आदमी राज़गाद्दी माथै बोशणै वाल़ै काऐ धौनी पौड़ै, और तेसकै ज़ो सौदा ज़िउंदौ आ ढाल कौरी। और आपणौ-आपणौ ताज़ राज़गाद्दी काऐ इणौ बोलीयौ धौनी पाई, "
REV,4,11,"ओ आमारै प्रभु, और परमेश्‍वर, तू ई महिमा, सेवा, शक्ति रै लायक ई। कैलैकि ताइंऐ सौभी च़िज़ै चाणी और सै तेरी ई मौरज़ी री थी, और चाणी ई। "
REV,5,1,"और ज़ो राज़गाद्दी माथै थौ बोशौ औन्दौ, मुंइऐ तेसरै सुल़टै हाथा दी एक किताब देखी, ज़ो भितरी और बाइरी आइलै लिखी औन्दी थी, और सै सात मुहरा लाइयौ बन्द कौरी ऐन्दी थी। "
REV,5,2,तैबै मुंइऐ एक शक्तिशाल़ी सौरगदूत देखौ ज़ो उंच़ै बाच़ा दी इणौ परचार कौरा थौ कि इऐं किताबी री मुहरा चोड़णै और खोलणै रै लायक कुण आ? 
REV,5,3,"और ना सौरगा दी, ना धौतरी माथै, ना धौतरी थालै कोई तिऐं किताब खोलणै या तिऐं देखणै रै लायक ना निकल़ौ। "
REV,5,4,"और हाऊं ढीकरी-ढीकरीयौ लेरदै लागौ, कैलैकि तिऐं किताब खोलणै, या तिऐं देखणै रै लायक कोई ना मिलौ। "
REV,5,5,"तैबै तिऊं स्याणै लोगु मांझ़िया कु एकीऐ मुलै बोलौ, “नाईं लेर; देख, यहुदा रै खानदानी गोत्रा रौ सेऊ बराग, ज़ो दाऊदा रौ मूल आ, तिऐं किताब खोलणै और तिऐं किताबी री साता मुहरै चोड़णा लै शैताना माथै आ ज़ितौ औन्दौ आ। "
REV,5,6,"और मुंइऐ सै राज़गाद्दी और च़ारिया आदमी और तिऊं स्याणै लोगु मांझ़िऐ, यीशु देखौ मानौ की एक झ़ांगौ औन्दौ गाबड़ु आ: तेसरै सात शींग और सात आखी थी। इऐ परमेश्‍वरा री सात आत्माऐं ई, ज़ो सारी धौतरी माथै ई भेज़ी ऐन्दी। "
REV,5,7,"तिणिऐ आशीयौ तेसरै सुल़टै हाथा कु ज़ो राज़गाद्दी माथै थौ बोशौ औन्दौ, सै किताब नीं गोई। "
REV,5,8,"और ज़ैबै तिणिऐ सै किताब नीं गोई, ता सै च़ारिया स्याणै लोग और सौभी दुई बिऐ च़ार स्याणै लोग तेस गाबड़ु काऐ धौनी पौड़ी गौऐ। और सौभी रै हाथा दी बांइशी और धूपा कु भौरै औन्दै सुनै रै ओखर थै, इऐ ता परमेश्‍वरा रै लोगु री प्राथना आ। "
REV,5,9,"और सै एज़ौ नौंवौ गेत गांइदै लागै, तू इऐं किताब निणा, और एथरी मुहरै खोलणै रै लायक ई। कैलैकि ताइंऐ मौरीयौ आपणै लोऊ कौरी हर कुल, और बोली, और लोग और ज़ाती मांझ़िया कु परमेश्‍वरा आइलै लोग खरीदै ई, "
REV,5,10,और तिंउऐ आमारै परमेश्‍वरा आइलै एक राज़्य और याजक चाणै। और सै धौतरी माथै राज़ कौरा ई।” 
REV,5,11,"और ज़ैबै मुंइऐ देखौ, ता तिऐं राज़गद्दी और तिऊं लोगु और तिऊं स्याणै लोगु रै च़ारौ तौरफा दी भौरी सौरगदूतु री बाच़ शुणी, ज़ेथरी गिनती लाखौ और करोड़ा री थी। "
REV,5,12,"और सै उंच़ी बाच़ा कौरी बोला थै, कि झ़ांगौ औन्दौ गाबड़ु ई शक्ति, और धन, और बुद्धी, और शक्ति, और सेवा, और महिमा और धन्यबादा रै लायक आ। "
REV,5,13,"तैबै मुंइऐ सौरगा दी, और धौतरी माथै, और धौतरी थाल, और समुन्दरा री सौभी चाणी औन्दी च़ीज़ेउ लै, और सौभी कुछ़ ज़ो तेथदी आ, इणौ बोलदै शुणौ, कि ज़ो राज़गाद्दी माथै बोशौ आ, तेसरौ, और गाबड़ु रौ धन्यबाद, और सेवा, और महिमा, और राज़्य, जुगा-जुगा ई रौआ। "
REV,5,14,"और च़ारिया आदमीउऐ “आमीन” बोलौ, और स्याणै लोगुऐ धौनी पौड़ीयौ ढाल की। "
REV,6,1,"तैबै मुंइऐ देखौ, कि गाबड़ुऐ तिऊं सात मुहरा मांझ़िआ कु एक खोली। और तिऊं च़ारिया लोगु मांझ़िआ कु एकी री गुड़णै री बाच़ इणै बोलदै शुणी, “आश!” "
REV,6,2,"मुंइऐ देखौ, एक शेतौ घोड़ौ आ, और ज़ुण तेस माथै बोशौ औन्दौ थौ तेसकै एक धनुष आ। और तेसकै एक ताज़ आ दैऔ औन्दौ, और सेऊ ज़ितै औन्दै ज़िणौ औज़ौ भी ज़ितदै निकल़ौ। "
REV,6,3,"ज़ैबै तिणिऐ दुजी मुहर खोली, ता मुंइऐ दुजौ आदमी इणौ बौल़दै शुणौ, “आश!” "
REV,6,4,"तैबै एक घोड़ौ औज़ौ निकल़ौ ज़ो रातै रौंगा रौ थौ। ज़ुण तेस माथै बोशौ औन्दौ थौ तेसकै एक बौड़ी तलवार आ देई ऐन्दी। और तेसकै इणौ हक्क थौ दैऔ औन्दौ कि धौतरी माथा कु मेल-मिलाप च़ुंगा, ताकि लोग एकी-दुजेऊ झ़ांगा लै। "
REV,6,5,"ज़ैबै तिणीऐ चिजी मुहर खोली, ता मुंइऐ चिजौ आदमी इणौ बोलदै शुणौ, “आश!” मुंइऐ देखौ, एक काल़ौ घोड़ौ आ, और ज़ुण तेस माथै बोशौ औन्दौ थौ तेसरै हाथा दी एक तराकड़ी आ। "
REV,6,6,"और मुंइऐ तिऊं च़ारिया लोगु मांझ़िया कु एक बाच़ इणै बोलदै शुणी, “पुरै दिना री कौमाई रौ सेर भर गीऊं, और पुरै दिना री कौमाई रौ चीन सैर ज़ौ, पर तेल और दाखरस नाश नाईं कौरेऊ।” "
REV,6,7,"ज़ैबै तिणीऐ च़ोअथी मुहर खोली, ता मुंइऐ च़ौथै आदमी री बाच़ इणौ बोलदै शुणौ, “आश!” "
REV,6,8,"मुंइऐ देखौ, एक पिंउल़ौ घोड़ौ आ। और ज़ुण तेस माथै बोशौ औन्दौ थौ तेसरौ नाऊं मौउत आ, और अधोलोक तेस पिछ़ु आ। और तिउंकै धौतरी री एक च़ौथाई हिस्सै माथै इणौ हक्क आ दैऔ औन्दौ कि तलवार, और काल़, और मौउत, और धौतरी रै ज़ांगल़ी जानवरा रै ज़ौरिऐ लोगु पोरु झ़ांगा। "
REV,6,9,"ज़ैबै तिणीऐ पांज़वी मुहर खोली, ता मुंइऐ बेदी थालै तिंउरै प्राण देखै ज़ो परमेश्‍वरा रै वचना री वज़ाह और तिऐं गवाही री वज़ाह कु ज़ो तिंउऐ देई थी झ़ांगै औन्दै थै। "
REV,6,10,"तिंउऐ ज़ोरै हाका देइयौ बोलौ, “ओ मालिक, ओ पवित्र और सौच़्च़ौ; तू केबी झ़ांऊ फैसलौ नाईं कौरदौ? और धौतरी रै रौइणै वाल़ेऊ कु आमारै लोऊ रौ बौदल़ौ केबी झ़ांऊ नाईं निआंलौ?” "
REV,6,11,"तिऊं मांझ़िआ कु हर एकी कै शेते जुड़कै दै, और तिंउलै बोलौ कि औज़ौ थोड़ै बौगता झ़ांऊ आराम कौरौ, ज़ेबी झ़ांऊ कि तुमारै साथी दास और भाई ज़ो तुमु ज़िणै मौरणै वाल़ै ई तिंउरी भी गिनती पुरी ना हुआ। "
REV,6,12,"ज़ैबै तिणीऐ छ़ौउई मुहर खोली, ता मुंइऐ देखौ कि एक बौड़ौ भुईंच़ल़ आशौ, और सुरज काम्बल़ा ज़िणौ काल़ौ और पुरी ज़ून लोऊ ज़िणी हुई गोई। "
REV,6,13,आसमाना रै तारै धौतरी माथै इणै पौड़ै ज़िणै पाणी-बागुरा कौरी हिलीऔ अंजीरा रै पेड़ा रै काच़्च़ै फल़ झौड़ाई। 
REV,6,14,"आसमान इणौ हिली गौ ज़िणौ चिट्ठी मेटदी बारै सौरका आ, और हर एक पहाड़, और टापु, आपणी-आपणी ज़ागाह कु टौल़ी गौऐ। "
REV,6,15,"तैबै धौतरी रै राज़ै, और परधान, और फौज़ी आफसर, और अमीर और शक्तिशाल़ी लोग, और हर एक सेवक और हर एक आज़ाद पहाड़ी रै ओडाच़िऊ दी और डोकेऊ दी च़ोरुई गौऐ, "
REV,6,16,"और पहाड़ी और डोकेऊ लै बोलदै लागै, “आमु माथै ढौल़ौ। और आमु तेसरै मुंआ कू ज़ो राज़गाद्दी माथै आ बोशौ औन्दौ, और गाबड़ु रै रोशा कु च़ोर। "
REV,6,17,"कैलैकि तिऊं रै रोशा रौ डौराउंदौ दिन आशी गौ आ, आबै कुण रुकी सौका?” "
REV,7,1,एथ बासिऐ मुंइऐ धौतरी रै च़ारिया भिलै च़ार सौरगदूत खौड़ै देखै। तिंउऐ धौतरी री च़ारिया भिला री बागुर थांबी ऐन्दी थी ताकी धौतरी या समुन्दर या केज़ै भी पेड़ा माथै बागुर ना च़ाला। 
REV,7,2,"तैबै मुंइऐ एक औज़ौ सौरगदूत ज़िउंदै परमेश्‍वरा री मुहर पाकड़ीयौ पुरब दिशा कु उपरै आशदै देखौ। तिणिऐ तिऊं च़ारिया सौरगदूता लै ज़ासकै धौतरी और समुन्दरा रौ नुकसान कौरणै रौ हक्क थौ दैऔ औन्दौ, ज़ोरै हाकै मारीयौ बोलौ, "
REV,7,3,"“ज़ेबी झ़ांऊ आमै आपणै परमेश्‍वरा रै सेवका रै कौपाल़ा दी मुहर ना लाई लै, तेबी झ़ांऊ धौतरी और समुन्दर और पेड़ा लै नुकसान ना कौरेऊ।” "
REV,7,4,"ज़ास माथै मुहर लाई ऐन्दी आ मुंइऐ तिउंरी गिनती शुणी, मतलब इस्राइला री संताना रै सौभी गोत्रा मांझ़िया कु एक लाख दुई बियै च़ार हज़ार लोगु दी मुहर लाई ऐन्दी: "
REV,7,5,"सौरगदूतु ऐ यहुदा रै गोत्रा मांझ़िआ कु बाराह हज़ारा माथै मुहर लाई ऐन्दी: रुबेना रै गोत्रा मांझ़िया कु बाराह हज़ारा माथै, गादा रै गोत्रा मांझ़िया कु बाराह हज़ारा माथै। "
REV,7,6,"अशेरा रै गोत्रा मांझ़िया कु बाराह हज़ारा माथै, नपताली रै गोत्रा मांझ़िया कु बाराह हज़ारा माथै, मनश्शिहा रै गोत्रा मांझ़िया कु बाराह हज़ारा माथै, "
REV,7,7,"शमौना रै गोत्रा मांझ़िया कु बाराह हज़ारा माथै, लेवी रै गोत्रा मांझ़िया कु बाराह हज़ारा माथै, इस्साकारा रै गोत्रा मांझ़िया कु बाराह हज़ारा माथै, "
REV,7,8,"जबूलूना रै गोत्रा मांझ़िया कु बाराह हज़ारा माथै, युसुफा रै गोत्रा मांझ़िया कु बाराह हज़ारा माथै, और बिन्यामिना रै गोत्रा मांझ़िया कु बाराह हज़ारा माथै मुहर लाई ऐन्दी। "
REV,7,9,"एथ बासिऐ मुंइऐ देखौ, हर एक देश, गोत्र, ज़ाती और बोली बोलणै वाल़ेऊ मांझ़िया कु एक इणी बौड़ी भीड़, ज़ास कोई भी गिणी नाईं सौकदौ, शेते जुड़कै भिड़ीयौ और आपणै हाथा दी खज़ूरा रै शाउंटै नीईंयौ राज़गाद्दी रै सामनै और गाबड़ु काऐ खौड़ी ई। "
REV,7,10,"और बौड़ी बाच़ा कौरी औटाइयौ बोलाई, “छ़ुटकारै लै आमारै परमेश्‍वरा रौ, ज़ो राज़गाद्दी माथै आ बोशौ औन्दौ, और गाबड़ु री जय-जयकार औआ!” "
REV,7,11,"और सारै सौरगदूत तिऐं राज़गाद्दी और स्याणै और च़ारिया लोगु रै फिदिआलै खौड़ै ई। तैबै सै राज़गाद्दी रै सामनै धौनी लोटै। और परमेश्‍वरा लै ढाल कौरीयौ बोलौ, "
REV,7,12,"“आमीन! आमारै परमेश्‍वरा री बौड़ाई और महिमा, ज्ञान, धन्यबाद, इज़्ज़त और तागत और शक्ति जुगै-जुगै बौणी रौआ। आमीन!” "
REV,7,13,"एथ माथै स्याणेऊ मांझ़िया कु एकीऐ मुलै बोलौ, “एऊ शेते जुड़कै भिड़ीयौ कुण आ? और किदरा कु आशौ आ?” "
REV,7,14,"मुंइऐ तेसलै बोलौ, “ओ गुरु, तू ई ज़ाणाई।” तिणीऐ मुलै बोलौ, “एऊ सेऊ आ, ज़ो तेस महाक्लेशा मांझ़िया कु निकल़ियौ आशौ आ। इउंऐ आपणै-आपणै जुड़कै गाबड़ु रै लोऊ दी धोइऔ शेते किऐ ई। "
REV,7,15,"एज़ी बज़ाह कु सै परमेश्‍वरा री राज़गाद्दी रै सामनै ई, और तेसरै घौरा दी राच-दिन तेसरी सेवा कौरा ई, और ज़ो राज़गाद्दी माथै आ बोशौ औन्दौ, सेऊ तिऊं माथै आपणौ ताम्बु लाआ। "
REV,7,16,"सै तैबै भुखै और चिशै नाईं रौआ लै। और ना तिऊं माथै रुढ़, ना कोई तौपिश पौड़ा ली। "
REV,7,17,"कैलैकि गाबड़ु ज़ो राज़गाद्दी रै बिच़ा दी आ तिउंरी रखवाल़ी कौरा आ, और तिऊं ताज़ौ पाणी पिलाउणा लै नियां ज़ो लोगु लै ज़िन्दगी दिया आ। और परमेश्‍वर तिउंरी आखी कु सारै आशु गुशा आ।” "
REV,8,1,"ज़ैबै गाबड़ुऐ सातवी मुहर खोली, ता सौरगा दी आधै घंटै झ़ांऊ शान्ति रौई। "
REV,8,2,"तैबै मुंइऐ सै सातिआ सौरगदूत देखै ज़ो परमेश्‍वरा रै सामनै खौड़ै रौआ ई, और तिउंकै सात कौरनाल़ देई। "
REV,8,3,"तैबै एक औज़ौ सौरगदूत सुनै री धूड़ुसा कौरी आशौ, और बेदी काऐ खौड़ौ हुऔ। और तेसलै भौरी धूप दैऔ ताकी सेऊ सारै पवित्र लोगु री प्राथना तिऐं सुनै री बेदी माथै च़ड़ावा, ज़ो राज़गाद्दी काऐ आ। "
REV,8,4,तेस धूपा रौ धुंऔ परमेश्‍वरा रै लोगु री प्राथना कौरी सौरगदूता रै हाथा कु परमेश्‍वरा काऐ पौंउच़ौ। 
REV,8,5,"तैबै सौरगदूतै धूड़ुस नीईंयौ तेथदी बेदी री आग भौरी, और धौतरी माथै पाई। ता गुड़णौ और बाशणौ, और बिज़ल़ी और भूइंच़ल़ औन्दै लागै। "
REV,8,6,"तैबै सै सातिआ सौरगदूत ज़ासकै सात कौरनाल़ थी, तिऊं फुकुरना लै त्यार हुई गौऐ। "
REV,8,7,"पैहलै सौरगदूतै कौरनाल़ फुकरी, और लोऊ दी मिलै औन्दै शौरु और आग पैदी हुई, और धौतरी माथै पाऐ। और धौतरी रौ एक हिस्सौ पोरु ज़ौल़ौ, और पेड़-पौधेऊ रौ भी एक हिस्सौ ज़ौल़ौ, और सारौ हौरौ घास भी ज़ौल़ौ पोरु। "
REV,8,8,"दुजै सौरगदूतै कौरनाल़ फुकरी, ता ज़िणौ कि आगी रौ ज़ौल़दै लागौ औन्दौ एक बौड़ौ पहाड़ समुन्दरा दी पाऔ। और समुन्दरा रौ एक तिहाई हिस्सौ लोऊ हुई गौ, "
REV,8,9,"और समुन्दरा रै एक तिहाई हिस्सै रै ज़ीव-ज़न्तु मौरी गौऐ, और एक तिहाई हिस्सै दी पाणी रै ज़हाज़ नाश हुई गौऐ। "
REV,8,10,"चिजै सौरगदूतै कौरनाल़ फुकरी, और एक बौड़ौ तारौ ज़ो मशाला रै ज़िणौ ज़ौल़ा थौ, सौरगा कु चुटौ, और नौईं रै एक तिहाई हिस्सै माथै, और पाणी रै ज़ौल़ा माथै पौड़ौ। "
REV,8,11,"तेस तारै रौ नाऊं नागदौना सा। और एक तिहाई हिस्सै रौ पाणी नागदौना ज़िणौ कौड़ुऔ हुई गौ, और भौरी का आदमी तेस पाणी रै कौड़ुवै हुणै री वज़ाह कु पोरु मौरै। "
REV,8,12,"च़ौथै सौरगदूतै कौरनाल़ फुकरी, और सुरजा रौ एक तिहाई हिस्सौ, और ज़ुना रौ एक तिहाई हिस्सौ और तारेऊ रै एक तिहाई हिस्सै माथै परेशानी आशी, इदरा झ़ांऊ कि तिऊंरौ एक तिहाई हिस्सौ न्यारौ हुई गौ और दिना री एक तिहाई दी प्याशौ नाईं रौऔ, और तिणी ई राची दी भी। "
REV,8,13,"ज़ैबै मुंइऐ औज़ौ देखौ, ता सौरगा रै बिच़ा दी एक उकाब उड़दै और उंच़ी बाच़ा दी इणौ बोलदै शुणौ, “तिऊं चीन सौरगदूता री कौरनाल़ा री बाच़ा री वज़ाह, ज़ो इबी झ़ांऊ फुकुरना लै ई रौई ऐन्दी, धौतरी दी रौइणै वाल़ै माथै फिटकार, फिटकार, फिटकार!” "
REV,9,1,"ज़ैबै पांज़वै सौरगदूतै कौरनाल़ फुकरी ता मुंइऐ सौरगा कु धौतरी माथै एक तारौ लोटदै देखौ, और तेसकै अधोलोका री ताल़टी देई आ। "
REV,9,2,"तिणीऐ पौइताल़ खोलौ, और अधोलोका कु बौड़ै कुण्डा रै ज़िणौ धुंऔ उठौ, और कुण्डा रै धुंऐ कौरी सुरजा रौ प्याशौ और सौरग नाईं थौ दिशदै लागै औन्दौ। "
REV,9,3,"तेस धुंऐ मांझ़िऐ कु धौतरी माथै भौरी का किड़ै-किमलै टिड्डी निकल़ी, और तिउंकै सेई शक्ति देई ज़ो धौतरी रै बिच़्छ़ु दी औआ। "
REV,9,4,"तिउंलै बोलौ कि ना धौतरी रै घास, ना कासी हरियाली, ना ता कासी पेड़ा रौ नुकसान कौरेऊ, सिरफ तिऊं लोगु रौ, ज़ासरै कौपाल़ा दी परमेश्‍वरा री मुहर नाईं आ। "
REV,9,5,तिउंकै लोगु झ़ांगणा लै ता नाईं पर पांज़ मिहनै झ़ांऊ दु:ख दैणै रौ हक्क दैऔ आ: और तिउंरी बौथा इणी थी ज़िणी बिच़्छ़ु रै काटणै कु लोगु कै हुआ आ। 
REV,9,6,"सेज़ै बौगता दी लोग मौरणै रै तरिकै लोड़ाई पर सै नाईं मौरदै। और मौरणै री इच़्छ़ा कौरा ई, पर मौत तिऊंकु पोरु भागा ली। "
REV,9,7,"सै टिड्डी इणै थै ज़िणै लौड़ाई लै त्यार कियै औन्दै घौड़ै औआ ई, और तिंउरै मुंडा माथै सुनै रै ज़िणै ताज़ थै। और तिंउरै मूंह लोगु ज़िणै थै। "
REV,9,8,तिंउरै बाल़ छ़ेउड़िउ रै बाल़ा ज़िणै और दांद बरागा रै दांदा ज़िणै थै। 
REV,9,9,तिंउऐ लोहै रै जुड़कै थै भिड़ै औन्दै: और तिंउरै पाखेऊ री बाच़ इणी थी ज़िणी रथ और भौरी घोड़ेऊ री लौड़ाई दी दौड़दी बारै औआ सा। 
REV,9,10,"तिउंरी पूंछ़ बिच़्छ़ु ज़िणी थी, और तिऊंदी ज़ैहर थौ, और तिउंकै पांज़ मिहनै झ़ांऊ लोगु लै दु:ख दैणै री ज़ो शक्ति थी मिली ऐन्दी, सै तिंउरै पूंछ़ा दी थी। "
REV,9,11,"अधोलोका रौ दूत तिऊं माथै राज़ौ थौ। तेसरौ नाऊं इब्रानी बोली दी अबद्दोन, और युनानी बोली दी अपुल्लयोन आ। "
REV,9,12,"पैहलै मुसीबत टौल़ी एरी, शुणौ, आबै एथ बासिऐ दुई मुसीबत औज़ौ आशणै वाल़ी ई। "
REV,9,13,"ज़ैबै छ़ौउवै सौरगदूतै कौरनाल़ फुकरी ता सुनै री बेदी ज़ो परमेश्‍वरा रै सामनै आ तिंयारै च़ारिया कुणै रै शिंगा मांझ़िया कु मुंइऐ इणी बाच़ शुणी, "
REV,9,14,"ज़िणौ कोई छ़ौउवै सौरगदूता लै, ज़ासकै कौरनाल़ थी, बोलदै थौ लागौ औन्दौ, “तिऊं च़ार दूता लै ज़ो बौड़ी नौंई फुराता काऐ बानै औन्दै ई, तिऊं पोरु खोल।” "
REV,9,15,"सै च़ार दूत खोली गौऐ ज़ो तेभी, और सेज़ै दिनै, और मिहनै, और बौरशा लै लोगु री एक तिहाई हिस्सै रै पोरु ज़ांगणा लै तैयार थै किऐ औन्दै। "
REV,9,16,तिंउरै फौज़ा रै सवारीऊ री गिनती एक बिऐ करोड़ थी। मुंइऐ तिउंरी गिनती शुणी। 
REV,9,17,"और मुकै एज़ै दर्शणा दी घोड़ै और तिंउरै इणी सवारी दिशी ज़ासरै जुड़कै आग ई, और लाल रौंगा री गहरी आग, और गन्धका ज़िणी थी, और तिऊं घोड़ै रै मूंड़ बरागा ज़िणै थै। और तिंउरै मुंहा कु आग, धुंऔ और गान्दी बास निकल़ा थी। "
REV,9,18,"इऊं चिनी ई माहामारीऊ मतलब आग, धुंऔ और गान्दी बासा कौरी, ज़ो तिंउरै मुंहा कु निकल़ा थी धौतरी माथा रै एक तिहाई हिस्सै रै लोग पोरु झ़ांगै। "
REV,9,19,"कैलैकि तिऊं घोड़ेऊ री शक्ति तिंउरै मुंहा और तिउंरी पूंछ़ा दी थी। एथीलै कि तिउंरी पूंछ़ सापा ज़िणी थी, और तिऊं पूंछ़ा रै मूंड भी थै और इऊं कौरी सै टुका थै। "
REV,9,20,"बाकी आदमीउऐ ज़ो तिऊं माहामारीऊ कौरी नाईं मौरै थै, आपणै हाथा रै कामा कु मन नाईं बौदल़ा, कि बुरी आत्मा री, सुनै और च़ांदी और पितल़ और ढोल़ और काठा री मुर्तिऊ री पुज़ा नाईं कौरौ, ज़ो ना देखदै, ना शुणदै, ना हाण्डी बौल़दै, "
REV,9,21,"और ज़ो लोऊ, और ज़ादु-टोणो, और बुरै काम, और च़ोरी तिंउऐ कौरी थी, तिऊंकु ज़िऊ नाईं बौदल़ौ। "
REV,10,1,तैबै मुंइऐ एक औज़ौ तागती वाल़ौ सौरगदूत बादल़ा कौशटौ औन्दौ सौरगा कु उतुरदै देखौ। तेसरै मुंडा दी पौणीयार थी। तेसरौ मूंह सुरजा ज़िणौ और बांगणै आगी रै खाम्बै ज़िणै थै। 
REV,10,2,तेसरै हाथा दी एक छ़ोटी किताब खोली ऐन्दी थी। तिणिऐ आपणौ सुल़टौ लात समुन्दरा माथै और उल़टौ लात धौतरी माथै थौ छ़ाड़ौ औन्दौ; 
REV,10,3,"और इणी बौड़ी बाच़ा कौरी राड़ देई, ज़िणौ बराग भ्रूँगा सा। और ज़ैबै सेऊ ज़ोरै औटाउऔ ता गुड़णै री सात बाच़ शुणुई। "
REV,10,4,"ज़ैबै सातिआ गुड़णै री बाच़ शुणुई गोई, ता हाऊं लिखणा लै त्यार थौ, पर मुंइऐ सौरगा कु एज़ी बाच़ शुणी, “ज़ो बुशै गुड़णै रै तिऊं सात बाच़ा कु शुणी आ तिऊं गुप्त छ़ाड़, और नाईं लिख।” "
REV,10,5,"ज़ो सौरगदूत मुंइऐ समुन्दर और धौतरी माथै खौड़ौ देखौ थौ, तिणिऐ आपणौ सुल़टौ हाथ आसमाना भिलै उपरै कियौ, "
REV,10,6,"और ज़ो सौदा ज़िउंदौ आ, ज़ुणिऐ सौरग और ज़ो कुछ़ तेथदी आ, धौतर, और ज़ो कुछ़ तेथ माथै आ, समुन्दरा, ज़ो कुछ़ तेथदी आ चाणौ औन्दौ, तेथरी कसम खाइयौ बोलौ, “आबै तुमुकै ज़ादै ज़ागणै री ज़ुरत नाईं आ।” "
REV,10,7,"“सेज़ै बौगतै, ज़ेबी सातुऔ सौरगदूत कौरनाल़ फुकरा लौ, परमेश्‍वर आपणी छ़ुपी ऐन्दी बुशै पुरी कौरा आ, ज़ेथरै बारै दी तिणिऐ आपणै सेवकु आपणै भविष्यवक्तु आइलै बोलौ थौ।” "
REV,10,8,"ज़ेज़ी बाच़ मुंइऐ सौरगा कु बोलदै शुणी थी, तैबै तौंइऐ मुं आइलै बुशै लाइंदै लागौ, कि “डेऊ, ज़ो सौरगदूत समुन्दर और धौतरी माथै खौड़ौ आ, तेसरै हाथा कु तिऐं खोली ऐन्दी किताब निऊं।” "
REV,10,9,"मुंइऐ सौरगदूता काऐ डेइयौ बोलौ, “एज़ी छ़ोटी किताब मुकै दै।” और तिणीऐ मुलै बोलौ, “नीऊं, इऐं खा। इऐ तैरौ पेट कौड़ुऔ ता कौरा आ, पर तैरै मुंआ दी मौआ ज़िणी मिठी लागा आ।” "
REV,10,10,"तैबै मुंइऐ सै छ़ोटी किताब तेस सौरगदूता रै हाथा कु नीईंयौ खाई गोई। सै मैरै मुंआ दी मौआ ज़िणी मिठी ता लागी, पर ज़ैबै मुंइऐ सै खाई गोई, ता मैरौ पेट कौड़ुऔ हुई ऐरौ। "
REV,10,11,"तैबै मुलै इणौ भी बोलौ, “कि ताइंऐ भौरी लोगु और ज़ातीऊ, और बोलीऊ और राज़ेऊ रै बारै दी औज़ौ भविष्यवाणी कौरणी जा ई।” "
REV,11,1,"तैबै मुकै नापणा लै एक डिंगौ दैऔ, और कुणिऐ मुलै बोलौ, “उठ, परमेश्‍वरा रौ घौर और बेदी नाप, और तेथदी भौक्ती कौरणै वाल़ेऊ गौण। "
REV,11,2,"पर परमेश्‍वरा रै घौरा रौ खौल़ौ नाईं नाप, कैलैकि सेऊ तिउंलै आ दैऔ औन्दौ ज़ेज़ै लोग परमेश्‍वर नाईं ज़ाणदै, और सै तेस पवित्र इलाकौ दुई बिऐ दुई मिहनै झ़ांऊ फेंच़ा ई।” "
REV,11,3,"और हाऊं आपणै दुई शाजता लै एस हक्क दिआऊ, कि टाट कौशटियौ एक हज़ार दुई शौ साठ दिना झ़ांऊ भविष्यवाणी कौरा। "
REV,11,4,"इऐ दुइया शाजत सै जैतूना रै दुई पेड़ और दुई धुड़ुस ई, ज़ो धौतरी रै प्रभु काऐ खौड़ै रौआ ई। "
REV,11,5,"अगर कुण तिऊंरौ नुकसान कौरालौ, ता तिंउरै मुंआ कु आग निकल़ियौ तिंउरै दुश्मनु ज़ालियौ छ़ार चाणा आ। और अगर कुण तिउंलै बुरौ कौरा ई, ता ज़ुरुर इणै कौरी पोरु झ़ांगाई। "
REV,11,6,"परमेश्‍वरै तिउंकै हक्क आ दैऔ औन्दौ कि सै आसमान बन्द कौरा, कि तिउंरी भविष्यवाणी रै दिना दी पाणी ना लागा। और तिउंकै सौभी पाणी माथै हक्क आ, कि तेस लोऊ चाणा, और ज़ेबी-ज़ेबी च़ाहा लै तेबी-तेबी धौतरी माथै कई रौंगा री मुसीबत आणा। "
REV,11,7,"ज़ेबी सै आपणी गवाही देई एरा लै, ता सेऊ बुरौ जानवर ज़ो अधोलोका मांझ़िया कु निकल़ा आ, तिऊंकु लौड़ियौ तिऊं ज़िता लौ और तिऊं पोरु झ़ांगा आ। "
REV,11,8,"तिउंरी लाशै तेस बौड़ै इलाकै रै आड्डै दी पौड़ी रौआ ई, ज़ासलै आत्मा रै रुपा कु सदोम और मिस्र बोलाई, ज़िऐ तिंउरौ प्रभु भी क्रुसा माथै च़ौड़ाऔ थौ। "
REV,11,9,"और सौभी राज़्य रै लोगु, और गोत्र और बोलीऊ और ज़ातीऊ मांझ़िया कु लोग तिउंरी लाशै साड़ै चिया दिना झ़ांऊ देखा ई, और तिउंरी लाशै कब्रा दी छ़ाड़नै नाईं दिआ लै। "
REV,11,10,"सण्सारा रै लोग तिऊं भविष्यवक्तु रै मौरणा कु खुश और मौगन हुआई, और एकी दुजै कै भेंट दिआई, कैलैकि इऊं दुइया भविष्यवक्तुऐ सण्सारा रै लोग सताऐ थै। "
REV,11,11,"पर साड़ै चिया दिना बासिऐ परमेश्‍वरा री तौरफा कु ज़िन्दगी री आत्मा तिऊंदी आशी गोई, और सै आपणै बांगणेऊ माथै खौड़ै हुई गौऐ, और तिऊं देखणै वाल़ेऊ माथै बौड़ौ डौर छ़ाई गौ। "
REV,11,12,"तैबै तिउंकै सौरगा कु एक हाक शुणुई, “इदै उपरै आशौ!” इणौ शुणियौ सै बादल़ा माथै आपणै दुश्मना रै देखदै-देखदै सौरगा माथै डेइ गौऐ। "
REV,11,13,"तैबै सेज़ै बौगतै यरुशलेम शैहरा दी एक बौड़ौ भूइंच़ल़ पौड़ौ, और इलाकै रौ दसुऔ हिस्सौ ढौल़ी गौ। और तेस भूइंच़ल़ा कौरीऐ सात हज़ार आदमी मौरी गौऐ, और ज़ो बौच़ै औन्दै लोग थै सै डौरी गौऐ और तिंउऐ सौरगा रै परमेश्‍वरा री बौड़ाई की ई। "
REV,11,14,"दुजी मुसीबत टौल़ी गोई। देखौ, चीजी मुसीबत शिगरी आशणै वाल़ी आ। "
REV,11,15,"ज़ैबै सातुऐ दूतै कौरनाल़ फुकरी, ता सौरगा दी एथरै बारै दी हाकै देइयौ बोलदै लागै “धौतरी रौ राज़ आमारै प्रभु रौ और तेसरै मसीहा रौ हुई गौ, और सेऊ जुगा-जुगा झ़ांऊ राज़ कौरा आ।” "
REV,11,16,"तैबै एक बिऐ च़ार स्याणै ज़ो परमेश्‍वरा काऐ आपणी-आपणी राज़गाद्दी माथै थै बोशै औन्दै, धौनी पौड़ीयौ परमेश्‍वरा कै ढाल कौरीऔ "
REV,11,17,"इणौ बोलदै लागै, “ओ सौभी कु शक्ति वाल़ौ प्रभु परमेश्‍वर, ज़ो आसती आ और ज़ो थौ, आमै तैरौ धन्यबाद कौरी ई कि ताइंऐ आपणी शक्ति कामा दी लाइयौ धौतरी माथै राज़ कियौ आ। "
REV,11,18,"ज़ेज़ै लोग विश्वास नाईं कौरदै तिंउऐ रोश गाड़ै, पर तैरै रोश आशी गौऐ, और सेज़ौ बौगत आशी गौ आ कि मौरै औन्देऊ रौ फैसलौ कौरणौ जा, और तैरै सेवक भविष्यवक्तु और परमेश्‍वरा रै लोगु लै और तिऊं छ़ोटै-बौड़ेऊ लै ज़ो तैरै नावां कु डौराई बौदल़ौ दिया आ, और धौतरी रै बिगाड़णैवाल़ै नाश कौरी आ।” "
REV,11,19,"तैबै परमेश्‍वरा रौ घौर ज़ो सौरगा दी आ सेऊ खोलौ, और तेसरै घौरा दी तेसरै वायदै रौ संदूक दिशौ। और बिज़ल़ी और हाक और गुड़णौ और भूइंच़ल़ आशौ और बौड़ै-बौड़ै शौरु पौड़ै। "
REV,12,1,"तैबै आसमाना दी एक बौड़ी निशाणी दिशी, मतलब एक छ़ेउड़ी ज़ुणिऐ सुरज थौ कौशटौ औन्दौ, और ज़ून तियांरै बांगणै थालै थी, और तियांरै मुंडा माथै बाराह तारेऊ रौ ताज़ थौ। "
REV,12,2,"सै गौरकड़ी हुई, और ज़ोरै-ज़ोरै औटाइया थी कैलैकि सै हौल़खिणै वाल़ी थी। "
REV,12,3,"एक औज़ौ निशाणी आसमाना दी दिशी। और देखौ एक लाल रौंगा रौ अजगर थौ, ज़ासरै सात मूंड और सात शींग थै, और तेसरै मुंडा माथै सात राज़ा रै ताज़ थै। "
REV,12,4,"तेसरी पूंछ़ै आसमाना रै तारेऊ री एक तिहाई रौ हिस्सौ झीड़ियौ धौतरी माथै पाई गौ, और सेऊ अजगर तिऐं छ़ेउड़ी काऐ ज़ो हौल़खिणै वाल़ी थी, खौड़ौ हुऔ ताकि ज़ैबै सै हौल़खिया ली ता तिंआरौ छ़ोहरु पोरु खाआ। "
REV,12,5,"तैबै तियांरौ छ़ोहरु हुऔ ज़ो लोहै रै डिंगै कौरीऐ सौभी ज़ाती माथै राज़ कौरणै वाल़ौ थौ, और तिंआरौ सेऊ मांऊ तेभी ई परमेश्‍वरा काऐ और तेसरी राज़गाद्दी काऐ च़ुंगीयौ नींई ऐरौ। "
REV,12,6,"और सै छ़ेउड़ी तिऐं सुनसान ज़ागाह लै भागी गोई ज़ो परमेश्‍वरै तिंया कालै त्यार थी की ऐन्दी, कि तिऐ सै एक हज़ार दुई शौ साठ दिना झ़ांऊ पौल़ा-बौड़ा। "
REV,12,7,"तैबै सौरगा दी लौड़ाई हुई, मिकाईल सौरगदूत और तेसरै सौरगदूत अजगरा आइलै लौड़णा लै निकल़ै। और अजगर और तेसरै दूत तेस आइलै लौड़ै, "
REV,12,8,"पर सै नाईं ज़ितै, और सौरगा दी तिऊं कालै औज़ौ ज़ागाह नाईं रौई। "
REV,12,9,"तैबै सेऊ बौड़ौ अजगर, मतलब सेऊ पुराणौ साप ज़ासलै इबलीस और शैतान बोलाई और सारौ सण्सार बहकाउणै वाल़ौ आ, धौतरी माथै लोटाल़ौ। और तेसरै दूत भी तेसी आइलै लोटाल़ै। "
REV,12,10,"तैबै मुंइऐ सौरगा कु एज़ी बौड़ी हाक आशदै शुणी, कि आबै आमारै परमेश्‍वरा रौ छ़ुटकारौ और तागत और राज़्य और तेसरै मसीहा रौ हक्क पौगड़ौ हुऔ आ, कैलैकि आमारै भाईऊ माथै आरोप लाइणै वाल़ौ, ज़ो राच-दीन आमारै परमेश्‍वरा काऐ तिऊं माथै आरोप ला थौ, लोटाल़ी गौ। "
REV,12,11,"और सै गाबड़ु रै लोऊ री वज़ाह कु और आपणी गवाही रै वचना री वज़ाह कु तेसकु ज़िते ई, और तिंउऐ आपणै प्राण आच़्छ़ै नाईं ज़ाणै, इदरा झ़ांऊ कि मौत भी सहन की ई। "
REV,12,12,"एथीलै, ओ सौरगा, और तेथदी रौइणै वाल़ेउओ, मौगन रौऔ। ओ धौतरी, और समुन्दर, तुमुलै फिटकार! कैलैकि शैतान बौड़ै रोशा कौरी तुमु काऐ उतरियौ आशौ आ। कैलैकि ज़ाणा आ कि तेसरौ थोड़ौ ज़ेई बौगत औज़ौ रौ औन्दौ। "
REV,12,13,"ज़ैबै अजगरै सौमझ़ौ की हाऊं धौतरी माथै शोटी गोअऊ, ता तिऐं छ़ेउड़ी पिछ़ु भागौ ज़ासरौ छ़ोहरु हुऔ थौ। "
REV,12,14,"पर तिंऐ छ़ेउड़ी कै बौड़ै उकाबा रै दुई पांखै दै, कि अजगरा काऐ कु उड़ियौ सुनसान ज़ागाह दी पौउंच़ा, ज़िऐ सै आधै बौगता झ़ांऊ धाचिआ। "
REV,12,15,"और अजगरै तिऐं छ़ेउड़ी पिछ़ु आपणै मुंआ कौरी नौईं ज़िणौ पाणी बहाऔ, ताकी तिंआ छ़ेउड़ी एज़ी नौईं कौरी बाहावा। "
REV,12,16,"पर धौतरीऐ तिंऐ छ़ेउड़ी री मज़द की ई। और आपणौ मूंह खोलियौ तिंऐ नौईं रौ पाणी ज़ो अजगरै आपणै मुंआ कौरी बहाऔ थौ, पीई गौ। "
REV,12,17,"तैबै अजगर तिऐं छ़ेउड़ी लै रोशुऔ, और तिंआरी बौच़ी ऐन्दी औलादा काऐ, ज़ो परमेश्‍वरा रौ हुकम मानणा लै और यीशु री गवाही दैणा लै मज़बूत ई, लौड़दै डैऔ। "
REV,12,18,और सेऊ समुन्दरा रै बाल़ु माथै खौड़ौ हुऔ। 
REV,13,1,"तैबै मुंइऐ समुन्दरा कु एक बुरौ जानवर निकुल़दै देखौ, ज़ासरै दस शींग और सात मूंड थै। तेसरै शींगा माथै दस राज़ा रै ताज़ थै, और तेसरै मुंडा माथै परमेश्‍वरा री बुराई रै नाऊं लिखै औन्दै थै। "
REV,13,2,"ज़ो बुरौ जानवर मुंइऐ देखौ सेऊ बराग ज़िणौ थौ। और तेसरै बांगणै रीखा रै ज़िणै, और मूंह बरागा रौ ज़िणौ थौ। और तिणी अजगरै आपणी शक्ति और आपणी राज़गाद्दी और बौड़ौ हक्क तेस जानवरा कै दैऔ। "
REV,13,3,"मुंइऐ तेसरै मुंडा मांझ़िआ कु एकी दी इणी बौड़ी चोट लागी ऐन्दी देखी, ज़िणौ कि सेऊ मौरणै वाल़ौ थौ। तैबै तेसरी ज़ान निणै वाल़ी सै चोट ठीक हुई गोई, और सारी धौतरी रै लोग तेस जानवरा पीछ़ु हैरानी कौरीयौ हाण्डै। "
REV,13,4,"और तिऊं लोगुऐ तेस अजगरा री पुज़ा की, कैलैकि तिणिऐ आपणौ हक्क बुरै जानवरा कै देई गौ थौ, और इणै बोलीयौ जानवरा री पुज़ा की ई, “कि एस जानवरा ज़िणौ कुण आ? कुण लौड़ी सौका एस आइलै?” "
REV,13,5,"बौड़ी हाक दैणा लै और बुराई कौरना लै तेसकै एक मूंह थौ दैऔ औन्दौ, तेसकै दुई बिऐ दुई दिना झ़ांऊ कामा कौरणै रौ हक्क दैऔ। "
REV,13,6,और तिणिऐ परमेश्‍वरा री बुराई कौरना लै मूंह खोलौ कि तेसरै नावां और तेसरै ताम्बु मतलब सौरगा दी रौइणै वाल़ेऊ री बुराई कौरा। 
REV,13,7,"तेसकै एज़ौ भी हक्क दैऔ कि परमेश्‍वरा रै लोगु आइलै लौड़ा और तिऊंकु ज़िता, और तेसकै हर एक राज़्य और लोग और बोली और ज़ातीऊ माथै हक्क दैऔ। "
REV,13,8,"और धौतरी रै, सै रौइणै वाल़ै, ज़ासरै नाऊं तेस गाबड़ु यीशु रै ज़िन्दगी री किताबी दी नाईं लिखै, ज़ो धौतरी रै शुरुआता रै बौगता कु झ़ांगै औन्दै ई, तेस जानवरा री पुज़ा कौरा ई। "
REV,13,9,अगर सौमझ़णै च़ाहा ई ता ध्यान देइयौ सुंच़ौ। 
REV,13,10,"ज़ुणिऐ ज़ेला दी डेउणौ आ, सै ज़ेला दी डिआ आ। ज़ुण तलवारा कौरी झ़ांगाई, सै पाक्कै तलवारा कौरी मौरा ई। परमेश्‍वरा रै लोगु री सौबर और विश्वास एथीई दी आ। "
REV,13,11,"तैबै मुंइऐ एक औज़ौ बुरौ जानवर धौतरी मांझ़िआ कु निकुल़दै देखौ, तेसरै गाबड़ु रै ज़िणै दुई शींग थै। और सेऊ अजगर ज़िणौ बोला थौ। "
REV,13,12,"सेऊ तेस पैहलै जानवरा रौ सारौ हक्क तेस काऐ कामा दी आणा थौ। धौतरी और तेथदी रौइणै वाल़ेऊ कु तेस पैहलै जानवरा री, ज़ासरी ज़ान निणै वाल़ी चोट ठीक हुई गोई थी, पुज़ा कौरावा थौ। "
REV,13,13,"सेऊ बौड़ी-बौड़ी निशाणी देखाल़ा थौ, इदरा झ़ांऊ कि लोगु काऐ आसमाना कु धौतरी माथै आग बौरसावा थौ। "
REV,13,14,"तिऊं निशाणी कौरीऐ, ज़ो तेस जानवरा काऐ देखाल़णै रौ हक्क तेसकै दैऔ औन्दौ थौ। सेऊ धौतरी दी रौइणै वाल़ेऊ इणै कौरी बहकावा थौ और धौतरी दी रौइणै वाल़ेऊ लै बोला थौ, कि ज़ास जानवरा दी तलवार थी लागी ऐन्दी, सेऊ ज़िउंदौ हुई गौ आ, तेसरी मूर्ती चाणौ। "
REV,13,15,"और तेसकै तेस जानवरा री मूर्ती दी प्राण दैणै रौ हक्क दैऔ, कि जानवरा री मूर्ती बौताइंदै लागा। और ज़ुण तिऐं जानवरा री मूर्ती री पुज़ा नाईं कौरालौ, तिऊं पोरु झ़ौंगावा। "
REV,13,16,"तैबै तिणिऐ छ़ोटे-बौड़ै, अमीर-गरीब, आज़ाद-सेवक सौभी रै सुल़टै हाथ या तिंउरै कौपाल़ा दी एक-एक छ़ाप लाई गोई, "
REV,13,17,"ताकी सेऊ ई ज़ासदी छ़ाप मतलब तेस जानवरा रौ नाऊं या तेसरै नावां रौ नम्बर औलौ लेन-देण कौरी सौका, ओर कोई भी नाईं। "
REV,13,18,"औकल एथीई दी आ, ज़ासकै दिमाग आ, सेऊ एस जानवरा रौ नम्बर ज़ोड़ा लौ, कैलैकि सेऊ आदमी रौ नम्बर आ, और तेसरौ नम्बर छ़ौ: शौ चिन बिऐ छ़ौ आ। "
REV,14,1,"तैबै मुंइऐ देखौ, सेऊ गाबड़ु सिय्योन टिरा माथै खौड़ौ आ, और तेस आइलै एक लाख दुई बिऐ च़ार हज़ार लोग ई, ज़ासरै कौपाल़ा दी तेसरौ और तेसरै बाबा रौ नाऊं आ लिखौ औन्दौ। "
REV,14,2,"और सौरगा कु मुकै एक इणी हाक शुणुई ज़िणौ पाणी रौ भौरी शोर और गुड़णै री हाक थी, और ज़ो हाक मुंइऐ शुणी सै इणी थी ज़िणी वीणा बाज़णै वाल़ै वीणा बाज़ा ई। "
REV,14,3,"सै लोग राज़गाद्दी काऐ और च़ारिया लोगु और पुराणै भविष्यवक्ता काऐ एक नौंवौ गेत थै गाइंदै लागै औन्दै। तिऊं एक लाख दुई बिऐ च़ार हज़ार लोगु छ़ाड़ियौ, ज़ो धौतरी माथा कु खरीदियौ थै आणै औन्दै, कोई भी तेस गेत नाईं शिखी बौल़ा थै। "
REV,14,4,"इऐ सै ई ज़ुण छ़ेउड़ीऊ आइलै अशुद्ध नाईं हुऐ, पर तिउंरी शादी नाईं हुई। इऐ सै ई, कि ज़ियै-कियै गाबड़ु डिआ आ, सै तेस पिछ़ु डिआई। इऐ ता परमेश्‍वरा लै फसला रै पैहलै फल़ हुणा लै लोगु मांझ़िया कु खरीदै औन्दै ई। "
REV,14,5,"तिंउऐ केबी झ़ूठ नाईं बोलौ थौ, सै बेकसूर ई। "
REV,14,6,"तैबै मुंइऐ एक औज़ौ सौरगदूत सौरगा दी उड़दै देखौ, ज़ासकै धौतरी माथै रौइणै वाल़ै हर एक ज़ाती लै, और गोत्र, और बोली, और लोगु कै शुणाउणा लै सौदा री खुश-खौबरी थी। "
REV,14,7,"तिणिऐ बौड़ी बाच़ा दी बोलौ, “परमेश्‍वरा कु डौरौ, और तेसरी महिमा कौरौ, कैलैकि तेसरै फैसलै कौरणै रौ बौगत आशी गौ आ। तेसरौ भजन गाऔ, ज़ुणिऐ सौरग और धौतरी और समुन्दर और पाणी रै ज़ौल़ चाणै।” "
REV,14,8,"तैबै तेत बासिऐ एक दुजौ सौरगदूत इणौ बोलिऔ आशौ, “आबै सेऊ नाष हुई गौ, सेऊ बौड़ौ बेबीलौना रौ शैहर नाष हुई गौ, तिणिऐ मानव ज़ाती कै आपणी सूर पिलाई ज़ेथरौ मतलब आ कि भौरी गान्दौ च़ाल-च़लण ज़ो तिणीऐ लोगु कै शिखाऔ कैलैकि तिणीऐ तिउंकै मुर्ती री पुज़ा कौरणी शिखाई।” "
REV,14,9,"तैबै इऊं बासिऐ एक औज़ौ सौरगदूत बौड़ी हाका कौरी इणौ बोलीयौ आशौ, “कि ज़ुण-कुण तेस बुरै जानवर और तेसरी मूर्ती री पुज़ा कौरा, और आपणै कौपाल़ या आपणै हाथा दी तेसरी छ़ाप लाआ लौ,” "
REV,14,10,"“ता सेऊ परमेश्‍वरा रै भौरी रोशा री सूर, ज़ो तेसरै रोशा रै कटोरै दी आ पाई ऐन्दी, पिया लौ, और पवित्र सौरगदूता काऐ और गाबड़ु काऐ आग और गन्धका री बैदणी दी पौड़ा आ। "
REV,14,11,"और तिउंरी बेदणी रौ धुंऔ सौदा उठदै रौआ आ, और ज़ो तेस जानवर और तेसरी मूर्ती री पुज़ा कौरा ई, और ज़ो तेसरै नावां री छ़ाप लाआ ई, तेसकै राच और दीन च़ैन नाईं मिला लौ।” "
REV,14,12,"परमेश्‍वरा रै लोगु री सौबर एथीई दी आ, ज़ुण परमेश्‍वरा रै हुकम माना ई, और यीशु माथै विश्वास छ़ाड़ाई। "
REV,14,13,"तैबै मुंइऐ सौरगा कु एज़ी हाक शुणी, “लिख, इबी कु आशीष वाल़ै ई सै लोग ज़ुण प्रभु दी विश्वास कौरीयौ मौरा ई।” आत्मा बोला आ, “ओ, कैलैकि सै आपणी सारी मैहनता कु आरामा पा लै, और तेसरै काम तेसरै साथा दी औआ ई।” "
REV,14,14,"मुंइऐ देखौ, एक उज़ल़ौ बादल़ आ, और तेस बादल़ा माथै आदमी रै छ़ोहरु बाशीऐ कुण बोशौ औन्दौ आ, ज़ासरै मुंडा माथै सुनै रौ ताज़ और हाथा दी च़ोखी दाची आ। "
REV,14,15,"तैबै औज़ौ एक सौरगदूतै परमेश्‍वरा रै घौरा कु निकल़ियौ तेसलै, ज़ुण बादल़ा माथै थौ बोशौ औन्दौ, बौड़ी बाच़ा दी हाकै मारीयौ बोलौ, “आपणी दाची लाइयौ लौउणौ शुरु कर, कैलैकि लौउणै रौ बौगत आशी ऐरौ आ, एथीलै कि धौतरी री फसल पाच़ी गोई आ।” "
REV,14,16,"ता ज़ो बादल़ा माथै बोशौ औन्दौ थौ तिणिऐ धौतरी माथै आपणी दाची लाई, और धौतरी लौउणौ शुरु की एरी। "
REV,14,17,"तैबै एक औज़ौ सौरगदूत तेस परमेश्‍वरा रै घौरा कु निकल़ौ ज़ो सौरगा दी आ, और तेसकै भी च़ोखी दाची थी। "
REV,14,18,"तैबै एक औज़ौ सौरगदूत ज़ासकै आगी माथै हक्क थौ, बेदी कु निकल़ौ, और ज़ासकै च़ोखी दाची थी तेसलै उंच़ी बाच़ा दी बोलौ, “आपणी च़ोखी दाची लाइयौ धौतरी रै अंगुरा रौ जुबकु काट, कैलैकि सेऊ पाच़ी ऐरौ आ।” "
REV,14,19,तैबै तिणी सौरगदूतै धौतरी माथै आपणी दाची लाई और धौतरी रै अंगुरा रौ फल़ काटियौ आपणै परमेश्‍वरा रै रोशा रै बौड़ै रौसा रै कुण्डा दी पाई गौ। 
REV,14,20,"और इलाकै कु बाइरै तेस रौसा रै कुण्डा दी अंगूर फैंच़ी गौऐ, और रौसा रै कुण्डा कु एतरौ लोऊ निकल़ौ कि घोड़ेऊ री लगामा झ़ांऊ पौउंच़ौ, और शौ कोसा झ़ांऊ बौई गौ। "
REV,15,1,"तैबै मुंइऐ सौरगा दी एक औज़ौ बौड़ौ और नोखौ निशाण देखौ, मतलब सात सौरगदूत ज़ासकै सातिआ आखरी मुसीबत थी, आखरी एथीलै कैलैकि तिंउरै पुरै हुणै माथै परमेश्‍वरा रै रोश खातम औआ ई। "
REV,15,2,तैबै मुंइऐ आगी कु मिलै औन्दै शिशै ज़िणौ एक समुन्दर देखौ। और ज़ो तेस जानवरा माथै और तेसरी मूर्ती माथै और तेसरै नावां री गिनती माथै ज़ितौ औन्दौ थौ सै तेस शिशै रै समुन्दरा रै नज़दीक परमेश्‍वरा री विणा कौरी खौड़ै देखै। 
REV,15,3,"और सै परमेश्‍वरा रै सेवक मुसा रौ गेत, और गाबड़ु रौ गेत गाई-गाइयौ बोला थै, “ओ सौभी कु शक्ति वाल़ौ प्रभु परमेश्‍वर, तैरै काम महान और नोखै ई। ओ ज़ुगा-ज़ुगा रौ राज़ौ, तेरी च़ाल ठीक और सौच़्च़ी आ। "
REV,15,4,"ओ प्रभु, कुण आ ज़ुण तांउकु नाईं डौरदौ, और तैरै नावां री महिमा नाईं कौरदौ? कैलैकि सिरफ तू ई पवित्र ई। सारी ज़ाती आशीयौ ताऊं काऐ ढाल कौरा ई, कैलैकि तैरै फैसलै रै काम पौगड़ै हुई गौऐ ई।” "
REV,15,5,इऊं लोगु रै गाइणै बासिऐ मुंइऐ देखौ कि सौरगा दी परमेश्‍वरा रौ घौर खुलौ औन्दौ थौ ज़ो ताम्बु ज़िणौ आ। 
REV,15,6,"और सै सात सौरगदूत ज़ासकै सात दुःख थै, मलमला रै शुद्ध और च़ौमकणै वाल़ै जुड़कै भिड़ीयौ और हिकड़ा काऐ सुनै री गाची बानियौ परमेश्‍वरा रै घौरा कु निकल़ै। "
REV,15,7,"तैबै तिऊं च़ारिया लोगु मांझ़िआ कु एकीऐ तिऊं सात सौरगदूता कै परमेश्‍वरा रै ज़ो सौदा ज़िउंदौ आ, रोशा कौरी भौरै औन्दै सुनै रै सात कटोरै दै। "
REV,15,8,"परमेश्‍वरा री महिमा और तेसरी शक्ति री वज़ाह कु सेऊ परमेश्‍वरा रौ घौर धुंऐ कौरी भौरुई गौ, और ज़ेबी झ़ांऊ तिऊं सातिआ सौरगदूता रै सातिआ दुःख खातम नाईं हुऐ तेबी झ़ांऊ कोई भी परमेश्‍वरा रै घौरा दी नाईं डेई बौल़ौ। "
REV,16,1,"तैबै मुंइऐ परमेश्‍वरा रै घौरा दी कुण उंच़ी हाका कौरी तिऊं सात सौरगदूता लै इणौ बोलदै शुणौ, “डैऔ, परमेश्‍वरा रै रोशा रै सात कटोरै धौतरी माथै पेरौ।” "
REV,16,2,"तैबै पैहलै सौरगदूतै डेइयौ आपणौ खोरु धौतरी माथै पेरौ। तैबै तिऊं लोगु रै, ज़ास माथै बुरै जानवरा री छ़ाप थी और ज़ो तिउंरी मूर्ती री पुज़ा कौरा थै, एकी रौंगा रौ बुरौ और दुःख दैणै वाल़ौ दुखणौ निकल़ौ। "
REV,16,3,"दुजै सौरगदूतै आपणौ खोरु समुन्दरा दी पेरौ, और सेऊ मौरै औन्दै आदमी रै लोऊ ज़िणौ बौणी गौ, और समुन्दरा रौ हर एक ज़ीव मौरी गौ। "
REV,16,4,चिजै सौरगदूतै आपणौ खोरु नौईं और पाणी रै ज़ौल़ा माथै पेरौ और सेऊ लोऊ बौणी गौ। 
REV,16,5,"तैबै मुंइऐ सेऊ सौरगदूत ज़ासकै सारै पाणी माथै हक्क थौ, परमेश्‍वरा लै इणौ बौल़दै शुणौ, “ओ पवित्र, ज़ो आसा और ज़ो थौ, तू फैसलौ ई और ताइंऐ एऊ फैसलौ कियौ। "
REV,16,6,"कैलैकि तिंउऐ परमेश्‍वरा रै लोगु और भविष्यवक्तु रौ लोऊ बहाऔ थौ, और ताइंऐ तिउंलै लोऊ पिलाऔ। कैलैकि सै एथीरै लायक ई।” "
REV,16,7,"तैबै मुंइऐ बेदी कु एज़ी हाक शुणी, “ओ, ओ सौभी कु शक्ति वाल़ौ प्रभु परमेश्‍वर, तैरै फैसलै ठीक और सौच़्च़ै ई।” "
REV,16,8,"च़ारवै सौरगदूतै आपणौ खोरु सुरजा माथै पेरौ, और तेसकै लोगु आगी कौरी ज़ाल़णै रौ हक्क दैऔ। "
REV,16,9,"लोग भौरी गौर्मी कौरी ज़ौल़ी गौऐ, और परमेश्‍वरा रै नावां री ज़ासकै इऊं परेशानी माथै हक्क आ, बुराई की ई पर तेसरी महिमा कौरना लै ज़िऊ नाईं बौदल़ौ। "
REV,16,10,"पांज़ुवै सौरगदूतै आपणौ खोरु तेस जानवरा री राज़गाद्दी माथै पेरी गौ, और तेसरै राज़्य माथै न्यारौ छ़ाई गौ। लोग बेदणी कौरी आपणी-आपणी ज़ीभ चाकदै लागै, "
REV,16,11,और आपणै दुखा और दुखणै री वज़ाह कु सौरगा रै परमेश्‍वरा री बुराई कौरी। पर सेज़ी हालती दी भी तिंउऐ आपणै-आपणै ज़िऊ बुरै कामा कु नाईं बौदल़ौ। 
REV,16,12,"छ़ौउवै सौरगदूतै आपणौ खोरु बौड़ी नौईं फराता माथै पेरी गौ, और तेसरौ पाणी शुकी गौ ताकि पुर्वा री तौरफा रै राज़ै कालै बाट तयार हुआ। "
REV,16,13,"तैबै मुंइऐ तेस अजगरा रै मुंआ कु, और तेस बुरै जानवरा रै मुंआ कु, और तेस झ़ुठी भविष्यवाणी कौरणै वाल़ै भविष्यवक्ता रै मुंआ कु चीन अशुद्ध आत्माऐं मानु-मिंडकै रै रुपा दी निकुल़दै देखै। "
REV,16,14,"इऐ निशाणी देखाल़णै वाल़ी बुरी आत्मा आ, ज़ो सारी दुनिया रै राज़ेऊ कु निकल़ियौ एथीलै डिआई कि तिऊं सौभी कु शक्ति वाल़ै परमेश्‍वरा रै बौड़ै दिना री लौड़ाई लै कौठौ कौरा। "
REV,16,15,"“देख, हाऊं च़ोरा ज़िणौ आशाऊ। आशीष वाल़ौ आ सेऊ, ज़ुण उज़ीई रौआ आ, और आपणै ज़ुड़केऊ ज़ागाह आ ताकी नांगी ना हाण्डा लौ, और लोग तेस नांगी नाईं देखाल़ै।” "
REV,16,16,और तिंउऐ सै सेज़ी ज़ागाह दी कौठै किऐ ज़ेथलै इब्रानी बोली दी हर-मगीदौन बौल़ा ई। 
REV,16,17,"सातवै सौरगदूतै आपणौ खोरु बागुरा माथै पेरौ, और परमेश्‍वरा रै घौरा री राज़गाद्दी कु एज़ी बौड़ी बाच़ हुई कि, “सारौ कुछ़ हुई गौ आ!” "
REV,16,18,"तैबै बिज़ल़ी च़ौमकी, और बाच़ और गुड़णौ हुऔ, और एक इणौ बौड़ौ भूइंच़ल़ आशौ कि ज़ेबी कु आदमी रौ ज़नम धौतरी माथै हुऔ, तेबी कु इणौ बौड़ौ भूइंच़ल़ केबी नाईं आशौ थौ। "
REV,16,19,"एथीई कौरी बेबीलोना रै बौड़ै शैहरा रै चीन टुकड़ै हुई गौऐ, और ज़ाती-ज़ाती रै इलाकै ढौल़ी गौऐ। और बौड़ै बेबीलौना री याद परमेश्‍वरा कै आशी कि सेऊ आपणै रोशा री जलना री सूर तेसलै पीलावा। "
REV,16,20,"सेज़ै बौगतै हर एक टापु समुन्दरा दी औच़ी गौऐ, और तिऐ कोई भी धारै-टिरै नाईं रौई। "
REV,16,21,"सौरगा कु लोगु माथै ज़िवा भौरीयौ बौड़ै शौरु पौड़ै, और एथीलै कि एज़ी मुसीबत भौरी ई गौरकी थी, लोगुऐ शौरु री मुसीबता री वज़ाह कु परमेश्‍वरा री बुराई कौरी। "
REV,17,1,"ज़ेज़ै सात सौरगदूता कै सै सात खोरु थै, तिऊं मांझ़िया कु एकीऐ आशीयौ मुकै इणौ बोलौ, “ओरु आश, हाऊं ताउंकै देखावा कि परमेश्‍वर तिऐं बौड़ी गान्दै काम कौरणै वाल़ी लै किणी सौज़ा दिया आ, ज़ो इणी ज़ागाह दी आ बोशी ऐन्दी ज़िऐ भौरी नौंई ई, "
REV,17,2,ज़ास आइलै धौतरी रै राज़ेउऐ गान्दै काम किऐ ई। और धौतरी रै रौइणै वाल़ै तिंयारी सूर पीई आ मतलब गान्दै कामा दी बहकी गौऐ थै।” 
REV,17,3,"तैबै तिणिऐ हाऊं आत्मा दी सुनसान ज़ागाह दी नियौं, तिऐ मुंइऐ रातै रौंगा रै बुरै जानवरा माथै एक छ़ेउड़ी बोशी औन्दी देखी। सेऊ बुराई रै नावां कौरीऐ थौ भौरुऔ औन्दौ और ज़ासरै सात मूंड और दस शींग थै। "
REV,17,4,"इंऐ छ़ेउड़िऐ बैंगनी और रातै रौंगा रै जुड़कै थै भिड़ै औन्दै, और सुनै और भौरी मैंहगै मौणी और मोती कौरीऐ थी सौज़ी ऐन्दी, और तियांरै हाथा दी थौ एक सुनै रौ खोरु ज़ो जौगरी च़िज़ेऊ कौरी और तियांरै बुरै कामा री अशुद्ध च़िज़ेऊ कौरी थौ भौरौ औन्दौ। "
REV,17,5,"तियांरै कौपाल़ा दी एऊ नाऊं, और एक राज़ थौ लिखौ औन्दौ, “बेबीलौना बौड़ै शैहर धौतरी री वेश्या और गान्दै काम कौरणै वाल़ेऊ री मां।” "
REV,17,6,और मुंइऐ सै छ़ेउड़ी परमेश्‍वरा रै लोगु रौ लोऊ और यीशु रै गवाही रौ लोऊ पीइयौ माच़ी ऐन्दी देखी। तिंया देखीयौ हाऊं हैरान हुई गौ। 
REV,17,7,"तैबै तिणी सौरगदूतै मुलै बोलौ, “तू हैरान कैलै हुऔ? हाऊं इऐं छ़ेउड़ी और तेस जानवरा रौ ज़ास माथै सै बोशी ऐन्दी आ और ज़ासरै सात मूंड और दस शींग ई, ताउंकै भेद बोलाऊ। "
REV,17,8,"ज़ो जानवर ताइंऐ देखौ आ, सेऊ पैहलै ता थौ पर आबै नाईं आ, और अधोलोका कु निकल़ियौ मौउता दी पौड़ा आ। और धौतरी रै रौइणै वाल़ै ज़ासरै नाऊं धौतरी रै बौणनै रै बौगता कु ज़िन्दगी री किताबी दी नाईं लिखै, एस जानवरा री इणी हालत देखीयौ कि पैहलौ थौ और आबै नाईं आ और तौंइऐ आशा आ, हैरान हुआ लै। "
REV,17,9,“ताऊं कै इऊं निशाणिऊ सौमझ़णा लै बौड़ी सौमझ़दारी कौरी सुंच़णौ ज़ुरुरी आ। सै सात मूंड सात टिरै ई ज़ास माथै सै छ़ेउड़ी बोशी ऐन्दी आ। 
REV,17,10,"सै सात राज़ै भी ई, तिऊं मांझ़िया कु पांज़ राज़ै ता मौरी भी गौऐ ई, और तिऊं मांझ़िया कु एक इबी राज़ौ आ, और एक इबी झ़ांऊ नाईं आशौ, ज़ेबी आशा लौ ता कुछ़ बौगता झ़ांऊ तेसरौ रौइणौ भी ज़ुरुरी आ। "
REV,17,11,"ज़ो जानवर पैहलै थौ, और आबै नाईं आ, सेऊ आपु ई आठवौ आ और तिऊं सातिआ मांझ़िया कु पैदौ हुऔ, ज़ुण आखरी दी नाश हुणौ आ। "
REV,17,12,"ज़ो दस शींग ताइंऐ देखै सै दस राज़ै ई ज़ुणिऐ इबी झ़ांऊ राज़ नाईं कियौ, पर तेस जानवरा आइलै थोड़ै ई बौगता लै राज़ेऊ ज़िणौ हक्क पा लौ। "
REV,17,13,"इऐ सौभी एक मन हुणेई, और सै आपणी-आपणी शक्ति और हक्क तेस जानवरा कै दिआई। "
REV,17,14,"“सै गाबड़ु आइलै पिटिआ ई, और गाबड़ु तिऊंकु ज़िता लौ, कैलैकि सेऊ प्रभु रौ प्रभु और राज़ेऊ रौ राज़ौ आ, और ज़ो औटाऐ औन्दै और छ़ांटै औन्दै और विश्वासी ई सै तिऊं आइलै ई। सै भी ज़िता ई।” "
REV,17,15,"तैबै तिणिऐ मुलै बोलौ, “ज़ो पाणी ताइंऐ देखौ, ज़ास माथै वेश्या बोशी ऐन्दी आ। सै लोग और भीड़ और ज़ाती और बोली ई। "
REV,17,16,"“ज़ो दस शींग ताइंऐ देखै, सै और जानवर तिऐं वेश्या कु नफरत छ़ाड़ाई, और तिऐं लाच़ार और नांगै कौरालै, और तिंआरौ मांस खा लै, और तिंआ आगी कौरी ज़ाल़ा लै। "
REV,17,17,"ज़ेज़ी छ़ेउड़ी ताइंऐ देखी आ, सै भौरी बौड़ौ शैहर आ ज़ो दुनिया रै सारै राज़ेऊ माथै राज़ कौरा आ। इऐ बुशै तिऐं छ़ेउड़ी आइलै हुई गोई ई कैलैकि परमेश्‍वरै तिंउरै मन आपणै मकसद पुरै कौरना लै च़ौलाऐ थै। एथीलै कि ज़ेबी झ़ाऊं परमेश्‍वरा री बोली ऐन्दी बुशै पुरी ना हुआ ली तेबी झ़ाऊं तिऊं सारेउऐ आपणौ हक्क तेस बुरै जानवरा कै देई गौ थौ।” "
REV,18,1,"तेत बासिऐ मुंइऐ एक सौरगदूत सौरगा कु उतुरदै देखौ, ज़ासकै बौड़ौ हक्क थौ दैऔ औन्दौ। और धौतरी तेसरै प्याशै कु च़ौमकी। "
REV,18,2,"तिणिऐ उंच़ी हाका दी औटाइयौ बोलौ, “नाष हुई गौ बौड़ी बेबीलौन नगरी नाष हुई गोई! और बुरी आत्मा री रौइणै री ज़ागाह और हर एक बुरी आत्मा रौ घौर आड्डौ, और एक बुरी और जौगरी च़िड़ू-च़िटकोरु रौ आड्डौ हुई गोई। "
REV,18,3,"कैलैकि तिंआरै गान्दै कामा री खतरनाक सुरा री वज़ाह कु सारी ज़ाती लोटी गोई, और धौतरी रै राज़ेउऐ तिंआ आइलै गान्दै काम कियै औन्दै, और धौतरी रै बाणीऐ तिंआरै भौरी सुख हुणै री वज़ाह कु अमीर ई हुऐ औन्दै।” "
REV,18,4,"तैबै मुंइऐ सौरगा कु एक हाक तौंइऐ शुणी, “ओ मैरै लोगुऔ, तिंऐ नगरी पोरु छ़ाड़ौ। तिंयारै पापा दी शामिल नाईं हुऔ ताकी तुमुलै भी तेस आइलै सौज़ा ना मिला। "
REV,18,5,"कैलैकि तिंयारै पापा रौ ढेर सौरगा झ़ांऊ पौउंच़ी गौ आ, और तिंयारौ अधर्म परमेश्‍वरा कै याद आशौ आ। "
REV,18,6,"ज़िणौ तिणीऐ तुमुलै दैऔ औन्दौ आ तिणी ई तिंया लै दैऔ, और तिंयारै कामा रै मुताबिक तिंया लै दुई गुणौ बौदल़ै ई दैऔ। ज़ेज़ै खोरु दी तिणिऐ भौरी गौ थौ तेथी दी तिंया लै दुई गुणौ भौरौ। "
REV,18,7,"ज़ेती तिंयाऐ आपणी बौड़ाई की और सुख और आराम कियौ तेती तेसलै दुःख और शोक दैऔ। कैलैकि सै आपणै मौना दी बोला आ हाऊं राणी बौणी गोई ऊ, विधवा नाईं ऊ। शोका दी केबी नाईं पौड़दी। "
REV,18,8,"एज़ै कारण एकी ई दिनै तिंआ माथै परेशानी आशा आ, मतलब मौत और शोक, और काल़। और सै आगी दी छ़ार बौणा आ, कैलैकि तिंआरौ फैसलौ कौरणै वाल़ौ प्रभु परमेश्‍वर शक्तिमान आ। "
REV,18,9,"“धौतरी रै राज़ै ज़ुणिऐ तिंआ आइलै गान्दै काम और ऐश-आराम कियै, ज़ैबै तिऐं ज़ौल़णै रौ धुंऔ देखाल़ै ता तिंआलै लेराई और हिकड़ौ पिटाई। "
REV,18,10,"तिंआरौ दुखा रै डौरा कु भौरी दूर खौड़ै हुइयौ बोलालै, ओ बौड़ी नगरी, बेबीलौन! ओ काठौ इलाकौ, तांउलै फिटकार! थोड़ै ई भौगता दी तांउलै सौज़ा मिली गोई आ।” "
REV,18,11,"धौतरी रै बाणीऐ तिंआलै लेराई और तौड़फा ई, कैलैकि आबै कोई भी तिंउरी च़िज़ै नाईं निंदै। "
REV,18,12,"मतलब सुनौ, च़ांदी, रतन, मोती और मलमल और बैंगनी, रेशमी, रातै रौंगा रै जुड़कै, और हर रौंगा रौ खुशबुदार ज़ुखड़ौ, हाथी रै दांदां री रौंगा-रौंगा री च़िज़ै, किमत्ती ज़ुखड़ौ और पितल़ और लोहौ और संगमरमरा री सारी रौंगा री च़िज़ै, "
REV,18,13,"और दाल़च़िनी, मसालै, धूप, खुशबुदार तेल, लोबान, सूर, तेल, मैदौ, गिऊं, गाई-बौल़द, भेरी-बाकरी, घोड़ै, रथ, और नुकुर, और लोगु री ज़िन्दगी। "
REV,18,14,"सै बाणीउऐ तेसलै बोलणौ आ आबै तैरै ज़िवा दी लागणै वाल़ै फल़ ताऊं काऐ कु डेउंदै थाका लै लागी, और स्वादली और बहकाउणै वाल़ी च़िज़ै ताऊं कु दूर हुई आ, और सै केबी भी तौंइऐ नाईं मिलदी। "
REV,18,15,"एज़ी च़िज़ेऊ रै बाणीऐ ज़ुण तिंआ कौरी अमीर हुई गौऐ थै, तिंआरै बेदणी कु डौरीयौ दूर खौड़ै हुआई, लेरीयौ और तौड़फिऔ बोलाई, "
REV,18,16,"“ताउंलै फिटकार! ताउंलै फिटकार! एज़ी नगरी ज़ुणिऐ मलमल, बैंगनी और रातै रौंगा रै जुड़कै थै भिड़ै औन्दै, और सुनै और रतन और मोतिऊ कौरी सौज़ौ औन्दी थी। "
REV,18,17,"“थोड़ै ई बौगता दी तिंआरी मोकती ज़यदाद नाश हुई आ। हर एक किश्ती च़लाउणै वाल़ौ और सवारी और समुन्दरा दी कामा कौरणै वाल़ौ और ज़ेती समुन्दरा कु कौमावा ई, सारै दूर खौड़ै हुऐ, "
REV,18,18,"और तिंआरौ ज़ौल़णै रौ धुंऔ देखदी बारै औटाइयौ बोलाई, ‘केज़ौ शैहर आ एज़ी बौड़ी नगरी ज़िणौ?’ "
REV,18,19,"और आपणै-आपणै मुंडा माथै माटौ टालाई, और लेरदी बारै और तौड़फदै बारै हाकै देई-देइयौ बोलाई, ताउंलै फिटकार! फिटकार! एज़ौ बौड़ी नगरी ज़ासरी ज़यदादा कु समुन्दरा रै सारै ज़हाज़ वाल़ै अमीर हुई गौऐ थै, थोड़ी देरा दी तिंउऐ आपणी सारी ज़यदाद गंवाई गोई। "
REV,18,20,"ओ सौरग, और ओ परमेश्‍वरा रै लोगुऔ, और प्रेरितुओ, और भविष्यवक्तुओ, तिंआलै खुशी मौनाऔ, कैलैकि परमेश्‍वरै फैसलौ कौरीयौ तिंआकु तुमारौ बौदल़ौ नींई गौ!” "
REV,18,21,"तैबै एक शक्ति वाल़ै सौरगदूतै बौड़ै गौरटा रै ज़ौंदरा रै बराबर एक पात्थर च़ुंगौ, और इणौ बोलीयौ समुन्दरा दी शोटौ, “बौड़ी नगरी बेबीलौन इणी ई बौड़ी तागता कौरीऐ नाष कौरीया आ, और तैबै केबी भी तेसरौ पौतौ नाईं लागदौ। "
REV,18,22,"वीणा बाज़णै वाल़ै, और गाइणै वाल़ै, और बांइशी बाज़णै वाल़ै, और कौरनाल़ फुकुरणै री बाच़ तैबै केबी भी ताऊं दी नाईं शुणींदौ। और केज़ै भी कामा रौ मिस्त्री भी तैबै केबी ताऊं दी नाईं मिलदौ। और गौरटा च़ालणै री आवाज़ तैबै केबी ताऊं दी नाईं शुणींदी। "
REV,18,23,"और दिवै रौ प्याशौ तैबै केबी ताऊं दी नाईं च़ौमुकदौ, और लाड़ै और लाड़ी री आवाज़ तैबै केबी ताऊं दी नाईं शुणींदी। कैलैकि तैरै बाणीऐ धौतरी रै परधान थै, और तैरै ज़ादु कौरी सारी ज़ाती ठौगुई गोई थी। "
REV,18,24,"भविष्यवक्तुऐ और परमेश्‍वरा रै लोगुऐ, और धौतरी माथै सारै झ़ांगै औन्देऊ रौ लोऊ तेथी दी पाईया लौ।” "
REV,19,1,"एथ बासिऐ मुंइऐ सौरगा दी ज़िणी बौड़ी भीड़ उंच़ी बाच़ा दी इणौ बोलदै शुणी, “हाल्लेलुय्याह! छ़ुटकारौ और बौड़ाई और शक्ति आमारै परमेश्‍वरा री ई आ। "
REV,19,2,"कैलैकि तेसरै फैसलै सौच़्च़ै और ठीक ई। एथीलै कि तिणिऐ तिऐं बौड़ै बुरै काम कौरणै वाल़ी रौ, ज़ो आपणै गान्दै कामा कु धौतरी नाश कौरा थी, फैसलौ कियौ और तियांकु आपणै सेवका रै लोऊ रौ बौदल़ौ निऔं आ।” "
REV,19,3,"तैबै दुजी बारै तिंउऐ बोलौ, “हाल्लेलुय्याह! तिंआरै ज़ौल़णै रौ धुंऔ पीड़ी-पीड़ी झ़ांऊ थाका आ उठदै लागी।” "
REV,19,4,"तैबै चौब्बिस स्याणेउऐ और च़ार प्राणिउऐ धौनी पौड़ीयौ परमेश्‍वरा कै ढाल की, ज़ुण राज़गद्दी माथै थौ बोशौ औन्दौ, और बोलौ, “आमीन! हाल्लेलुय्याह!” "
REV,19,5,"तैबै राज़गद्दी कु एक बाच़ निकल़ी, “ओ मैरै परमेश्‍वरा कु डौरनै वाल़ै लोगुऔ, का छ़ोटै, का बौड़ै। तुमै सारै तेसरी स्तुति कौरौ।” "
REV,19,6,"तैबै मुंइऐ बौड़ी भीड़ा ज़िणौ और भौरी पाणी ज़िणी बाच़, और गुड़णै री बौड़ी बाच़ शुणी: “हाल्लेलुय्याह! कैलैकि प्रभु आमारौ परमेश्‍वर सौभी कु शक्ति वाल़ौ राज़ कौरा सा। "
REV,19,7,"आशौ, आमै खुश और मगन हुई, और तेसरी बौड़ाई कौरी, कैलैकि गाबड़ु री शादी आशी गोई आ, और तेसरी लाड़ी त्यार हुई गोई आ। "
REV,19,8,"और तेसकै शुद्ध और च़मकदार मईन मलमला रै जुड़कै भिड़नै रौ हक्क देइ गौ आ, कैलैकि तेस नांदै धागै वाल़ै मलमला रौ मतलब परमेश्‍वरा रै लोगु रै धौर्मा रै काम ई।” "
REV,19,9,"और तिणी सौरगदूतै मुलै बोलौ, “एस लिख, कि आशीष वाल़ै ई सै, ज़ुण गाबड़ु री शादी री रोटी खान्दै ई औटाऐ औन्दै।” तैबै तिणीऐ मुलै बोलौ, “इऐ वचन परमेश्‍वरा रै सौच़्च़ै वचन ई।” "
REV,19,10,"और हाऊं तेसकै ढाल कौरना लै तेसरै बांगणै माथै पौड़ौ। तिणीऐ मुलै बोलौ, “देख, इणौ नाईं कर, हाऊं तैरै और तैरै भाई रौ गवाह ऊ, ज़ुण यीशु री गवाही दैणा लै आ टेकौ औन्दौ परमेश्‍वरा कै ढाल कर।” कैलैकि यीशु री गवाही भविष्यवाणी री आत्मा आ। "
REV,19,11,"तैबै मुंइऐ सौरग खुलौ औन्दौ देखौ। और देखौ कि एक शेतौ घोड़ौ आ। तेस माथै एक सवारी आ, ज़ुण भरोसैमंद सौच़्च़ौ सेवादार आ। और सेऊ धौर्मा आइलै फैसलौ और लड़ाई कौरा आ। "
REV,19,12,"तेसरी आखी आगी रौ प्याशौ आ। और तेसरै मुंडा माथै भौरी ताज़ ई। और तेस माथै एक नाऊं आ लिखौ औन्दौ, ज़ास तेसरै सिवाऐ ओर कोई ना ज़ाणदौ। "
REV,19,13,तिणिऐ लोऊ कौरी छ़िड़काऐ औन्दै जुड़कै ई भिड़ै औन्दै: और तेसरौ नाऊं परमेश्‍वरा रौ वचन आ। 
REV,19,14,सौरगा री फौज़ शेतै घोड़ै माथै बोशियौ और शेतै और शुद्ध मखमला भिड़ीयौ तेस पिछ़ु-पिछ़ु आ। 
REV,19,15,"ज़ाती-ज़ाती झ़ांगणा लै तेसरै मुंआ कु एक च़ोखी तलवार निकल़ा आ। और सेऊ लोहै रौ राज़ दण्ड आणियौ तिऊं माथै राज़ कौरा, और सारेऊ कु शक्ति वाल़ै परमेश्‍वरा रै भयानक रोशा री जलना री सुरा रै कुंडा दी अंगूर फेंच़ा ई। "
REV,19,16,तेसरै जुड़कै और जांघा दी एऊ नाऊं आ लिखौ औन्दौ: “राज़ेऊ रौ राज़ौ और प्रभु रौ प्रभु।” 
REV,19,17,"तैबै मुंइऐ सौरगा रौ एक दूत सुरजा माथै खौड़ौ देखौ। तिणिऐ बौड़ी हाका मारीयौ आसमान दी उड़णैवाल़ै सौभी च़िड़ू-च़ौटकेरु लै बोलौ, “आशौ, परमेश्‍वरा रै बौड़ै भोज़ा लै कौठै हुऔ, "
REV,19,18,"ज़ेथ कौरी तुमै राज़ेऊ रौ मांस, और शक्ति वाल़ै आदमी रौ मांस, और घोड़ेऊ रौ और तिऊं माथै बोशै औन्देऊ रौ मांस, और का आज़ाद का सेवक, का छ़ोटै का बौड़ै, सारै लोगु रौ मांस खाऔ।” "
REV,19,19,"तैबै मुंइऐ सेऊ जानवर, और धौतरी रै राज़ेऊ और तिउंरी फौज़ तेस घोड़ै माथै बोशै औन्दै और तेसरी फौज़ा आइलै लौड़णा लै कौठै देखै। "
REV,19,20,"सेऊ बुरौ जानवर, और तेस आइलै सेऊ झ़ुठौ भविष्यवक्ता पाकड़ुऔ ज़ुणिऐ तेस काऐ इणी निशाणी देखा ई थी ज़ास कौरी तिणिऐ सै अज़माऐ थै ज़ास माथै तेस बुरै जानवरा री छ़ाप थी और ज़ो तेसरी मूर्ती री पुज़ा कौरा थै। इऐ दुइआ ज़िउंदै ई तिंआ आगी दी पाऐ ज़ो गन्धका कौरी ज़ौल़ा थी। "
REV,19,21,"बाकी ज़ो लोग बौच़ै औन्दै थै सै तिणिऐ, ज़ो घौड़ै माथै बोशौ औन्दौ थौ ज़ासरै मुंआ कु तलवार निकल़ा थी, झ़ांगै। और सारै च़िड़ू-च़िटकेरु तिंउरै मांसा खाइयौ डौटी गौऐ। "
REV,20,1,"तैबै मुंइऐ सौरगा कु एक सौरगदूत उतुरदै देखौ, ज़ासरै हाथै दी अधोलोका री ताल़टी और एक बौड़ी शांगल़ थी। "
REV,20,2,"तिणिऐ तेस अजगरा लै मतलब पुराणै सापा लै, ज़ो इबलीस और शैतान आ, सेऊ पाकड़ियौ हज़ार बौरशा लै बानी ऐरौ, "
REV,20,3,"और तेस अधोलोका दी पाइयौ बन्द कौरी ऐरौ, और तेस माथै मुहर लाई कि एऊ हज़ार बौरश पुरै हुणै झ़ांऊ ज़ाती-ज़ाती रै लोगु औज़ौ नाईं पौरखा लौ। तेत बासिऐ ज़ुरुरी आ तेस कुछ़ बौगता लै औज़ौ खोला। "
REV,20,4,"तैबै मुंइऐ राज़गादी देखी, और तिऊं माथै लोग बोशी गौऐ, और तिउंकै फैसलै कौरणै रौ हक्क दैऔ। मुंइऐ तिउंरी आत्मा भी देखी, ज़ासरै मूंड यीशु री गवाही दैणै और परमेश्‍वरा रै वचना री वज़ाह कु काटै औन्दै थै, और ज़ुणिऐ ना तेस जानवरा री, और ना तेसरी मूर्ती री पुज़ा की थी, और ना तेसरी छ़ाप आपणै कौपाल़ा और हाथा दी लाई थी। सै ज़िउंदै हुइयौ मसीह आइलै हज़ार बौरशा झ़ांऊ राज़ कौरदै रौऐ। "
REV,20,5,ज़ेबी झ़ांऊ इऐ हज़ार बौरश पुरै ना हुआ लै तेबी झ़ांऊ बाकी मौरै औन्दै लोग ज़िउंदै ना हुआ लै। एऊ ता पैहलौ ज़िउंदौ हुणौ आ। 
REV,20,6,"आशीष वाल़ै और पवित्र ई सै, ज़ो एज़ै पैहलै ज़िउंदै हुणै रै साथा दी ई। इणेऊ माथै दुजी मौउता रौ कुछ़ भी हक्क नाईं, पर सै परमेश्‍वर और मसीहा रै याजक हुआई और तेस आइलै हज़ार बौरशा रौ राज़ कौरा ई। "
REV,20,7,ज़ैबै हज़ार बौरश पुरै हुआ लै ता शैतान कैदा कु पोरु छ़ाड़ाई। 
REV,20,8,"सेऊ तिऊं ज़ातीऊ लै ज़ो पुरी दुनिया दी हुआ लै, मतलब गोग और मागोगा लै ज़ासरी गिनती समुन्दरा रै बाल़ु रै बराबर हुआ आ, बहकाइयौ लड़ाई लै कौट्ठै कौरना लै निकल़ा लौ। "
REV,20,9,सै सारै धौतरी माथै फैअलियौ परमेश्‍वरा रै लोगु री छ़ावनी और आच़्छ़ौ इलाकौ घेरा। और आग सौरगा कु उतरियौ तिऊं भस्म कौरा आ। 
REV,20,10,"तिंउरौ बहकाउणै वाल़ौ शैतान आग और गन्धका री तिऐं झ़िला दी, ज़ासदी सेऊ जानवर और झ़ुठौ भविष्यवक्ता भी हुआ, तेथदी पा आ ई। और सै राची-दिनै सौदा झ़ांऊ दुखा दी तौड़फदै रौआ ई। "
REV,20,11,"तैबै मुंइऐ एक बौड़ी शेती राज़गाद्दी और सेऊ देखौ ज़ो तेथ माथै थौ बोशौ औन्दौ। तेस काऐ कु धौतरी और सौरग भागी गौऐ, और तिउंकै ज़ागाह नाईं मिली। "
REV,20,12,"तैबै मुंइऐ छ़ोटै-बौड़ै सारै मौरै औन्दै राज़गाद्दी काऐ खौड़ै देखै, और किताब खोली गोई। तैबै औज़ौ एक किताब खोली, मतलब ज़िन्दगी री किताब। और ज़िणौ तिऊं किताबी दी थौ लिखौ औन्दौ, तिणी ई तिंउरै कामा रै मुताबिक मौरै औन्देऊ रौ फैसलौ कियौ। "
REV,20,13,समुन्दरै सै मौरै औन्दै ज़ो तेथदी थै देई गौऐ और मौत और अधोलोकै सै मौरै औन्दै ज़ो तेथदी थै देई गौऐ। और तिऊं मांझ़िआ कु हर एकी रौ तिंउरै कामा रै मुताबिक फैसलौ कियौ। 
REV,20,14,मौत और अधोलोक भी आगी री झ़िला दी पाऐ। इऐ आगी री झ़ील दुजी मौत आ। 
REV,20,15,"और ज़ास कासी रौ नाऊं ज़िन्दगी री किताबी दी लिखौ औन्दौ नाईं मिला लौ, सेऊ आगी री झ़िला दी पाऔ। "
REV,21,1,"तैबै मुंइऐ नौंउऔ सौरग और नौंउई धौतरी देखी, कैलैकि पैहलौ सौरग और पैहली धौतरी डेउंदै थाकी लागी, और समुन्दर भी नाईं रौऔ। "
REV,21,2,तैबै मुंइऐ पवित्र शैहर नौंवौ यरुशलेम सौरगा कु परमेश्‍वरा काऐ कु उतुरदै देखौ। सै तिंया लाड़ी ज़िणी थी ज़ो आपणै बोउटै लै सौज़ी औन्दी हुआ। 
REV,21,3,"तैबै मुंइऐ राज़गाद्दी कु कोई उंच़ी बाच़ा दी इणौ औटाउंदै शुणौ, “देखौ, परमेश्‍वरा रौ डेरौ लोगु मांझ़िऐ आ। सेऊ तिऊं आइलै डेरौ कौरा, और सै तेसरै लोग औलै, और परमेश्‍वर आपु तिऊं आइलै रौआ, और तिऊंरौ परमेश्‍वर हुआ। "
REV,21,4,"सेऊ तिउंरी आखी कु सारै आशु घुशा। और तेत बासिऐ मौउत नाईं रौउंदी, और ना शोक, ना लेरनौ, ना दुःख रौआ लौ। पैहली बुशै डेउंदै थाकी लागी।” "
REV,21,5,"ज़ो राज़गाद्दी माथै थौ बोशौ औन्दौ, तिणीऐ बोलौ, “देख, हाऊं सारौ कुछ़ नौंउऔ कौराऊ।” तैबै तिणिऐ बोलौ, “पोरु लिख, कैलैकि एऊ वचन विश्वासा रै लायक और सौच़्च़ौ आ।” "
REV,21,6,"तैबै तिणिऐ मुलै बोलौ, “इऐ बुशै पुरी हुई गोई आ। हाऊं अलफा और ओमेगा, शुरुवात और आखरी ऊ। ज़ुण-कुण भी चिशौ औलौ हाऊं तिंउलै सौदा री ज़िन्दगी दैणै वाल़ै पाणी रै ज़ौल़ा मांझ़िआ कु सेंत मेंत पिलावा ऊ।” "
REV,21,7,"ज़ुण-कुण तिऊं सारी बुरी तागती ऊ हरावा लौ सेऊ इऊं च़िज़ा रौ वारीस हुआ लौ, और हाऊं तिंउरौ परमेश्‍वरा रौउलौ, और सेऊ मैरौ छ़ोहरु हुआ। "
REV,21,8,"पर डरपोक, और अविश्वासिऊ, बुरै, और हत्यारै और गान्दै काम कौरणै वाल़ेऊ, और ज़ादु-टोन्है कौरणै वाल़ै, और मूर्ती पुज़णै वाल़ै, और सारै झ़ुठेऊ रौ हिस्सौ तिऐं झ़िला दी मिला ई ज़ो आग और गन्धका कौरी ज़ौल़दै रौआ ई: इऐ दुजी मौत आ। "
REV,21,9,"तैबै ज़ेज़ै सात सौरगदूता कै पिछ़लै दुखा कौरी भौरै औन्दै सात कटोरै थै, तिऊं मांझ़िआ कु एक मुकाऐ आशौ, और मुं आइलै बुशै लाइऔ बोलौ, “ओरु आश, हाऊं ताउंकै लाड़ी मतलब गाबड़ु री बोउटी देखाल़ा ऊ।” "
REV,21,10,"तैबै तिणिऐ हाऊं आत्मा दी एक बौड़ी और उंच़ी टिरा माथै निऔं, और पवित्र इलाकौ यरुशलेम सौरगा कु परमेश्‍वरा काऐ कु उतुरदै देखाल़ौ। "
REV,21,11,"परमेश्‍वरा री महिमा तेथदी थी, और तेसरौ प्याशौ भौरी किमत्ती ढोल़, मतलब बिल्लौरा रै ज़िणौ यशबा ज़िणी साफ थी। "
REV,21,12,"तेसरी शहरपनाह भौरी उंच़ी थी, तेसरै बाराह बौड़ै दार और बौड़ै दारा माथै बाराह सौरगदूत थै। और तिऊं बौड़ै दारा माथै इस्राइलिऊ रै बाराह गोत्रा रै नाऊं थै लिखै औन्दै। "
REV,21,13,"पुर्वा री तौरफा दी चीन बौड़ै दार, उतरा री तौरफा दी चीन बौड़ै दार, दक्षिणा री तौरफा दी चीन बौड़ै दार, और पश्चिमा री तौरफा दी भी चीन बौड़ै दार थै। "
REV,21,14,"इलाकै री शहरपनाह री बाराह पौई थी, और तिऊंदी गाबड़ु रै बारह प्रेरिता रै नाऊं थै लिखै औन्दै। "
REV,21,15,ज़ो मुं आइलै बुशै लाइंदै थौ लागौ औन्दौ तेसकै इलाकै और तेसरै बौड़ै दार और तेसरी शहरपनाह नापणा लै सुनै रौ एक गज़ थौ। 
REV,21,16,"सेऊ इलाकौ च़ार कुणै दी थौ बौसौ औन्दौ और तेसरी लम्बाई, च़ौड़ाई रै बराबर थी। और तिणिऐ तेस गज़ा कौरी सेऊ इलाकौ नापौ, ता साड़ै सात शौ कोसा रौ निकल़ौ तेसरी लम्बाई और च़ौड़ाई और उंच़ाई बराबर थी। "
REV,21,17,"तिणिऐ तेसरी शहरपनाह आदमी रै मतलब सौरगदूता रै नावां कौरी नापौ, ता एक शौ दुई बिऐ च़ार हाथ निकल़ौ। "
REV,21,18,"तेसरी शहरपनाह यशबा री थी बौणी औन्दी, और इलाकौ इणै च़ोखै सुनै रौ थौ ज़ो साफ शिशै रौ थौ बौणौ औन्दौ। "
REV,21,19,"तिऊं इलाकै री पौई भौरी रौंगा रै किमत्ती ढोल़ा कौरी थी सौज़ाई ऐन्दी। पैहली पौई यशबा री, दुजै नीलमणी री, चीजी लालड़ी री, च़ौथी मरकता री, "
REV,21,20,"पांज़वी गोमेदका री, छ़ौउवी माणिक्या री, सातवी पीतमणि री, आठवी पेरिजा री, नौंवी पुखराजा री, और दसवी लहसनिऐ री, ग्यारवी धूम्रकान्ता री, और बारुवी याकूता री थी। "
REV,21,21,बारह बौड़ै दार बाराह मोतिऊ रै थै: एक-एक बौड़ै दार एक-एक मोती रौ थौ चाणौ औन्दौ। इलाकै री सौड़क साफ शीशै ज़िणै च़ोखै सुनै री थी 
REV,21,22,"मुंइऐ तेसदी कोई मन्दिर नाईं देखौ, कैलैकि सारेऊ कु शक्ति वाल़ौ प्रभु-परमेश्‍वर और गाबड़ु तेसरौ घौर ई। "
REV,21,23,"तेस इलाकै दी सुरज और ज़ूना रै प्याशै री ज़ुरत नाईं, कैलैकि परमेश्‍वरा रै प्याशै कु तेसदी प्याशौ आ लागदै लागौ औन्दौ, और गाबड़ु तेसरौ दिवौ आ। "
REV,21,24,"धौतरी रै लोग तेसरै प्याशै दी आण्डा-फिरा ई, और धौतरी रै राज़ै आपणै-आपणै प्याशै रौ समान तेसदी आणाई। "
REV,21,25,"तेसरै बौड़ै दार केभी भी दुसै बन्द नाईं औन्दै, और तिऐ राच नाईं औन्दी। "
REV,21,26,लोग धौतरी रौ प्याशौ और सुखा रौ समान तेसदी आणाई। 
REV,21,27,"पर तेसदी कोई खराब च़ीज़, या गान्दै काम कौरणै वाल़ौ, या झ़ूठ बोलणै वाल़ौ किणै तरिकै कौरी नाईं डेई बौल़दौ, पर सिरफ सै लोग ज़ासरै नाऊं गाबड़ु रै जीवना री किताबी दी ई लिखै औन्दै। "
REV,22,1,"तैबै तिणिऐ मुलै बिल्लौरा री ज़िणी च़ौमुक्दी, सौदा री ज़िन्दगी रै पाणी री नौं देखाल़ी, ज़ो परमेश्‍वर और गाबड़ु री राज़गाद्दी कु निकल़ियौ "
REV,22,2,"तेस इलाकै री सौड़की रै बिच़ा दी बौआ थी। तिंऐ नौईं वार-पारभिलै ज़िन्दगी रै पेड़ थै। तिऊं पेड़ा दी बाराह रौंगा रै फल़ लागा थै, और सै हर मिहनै फौल़ा थै। और तिऊं पेड़ा रै पाचा कौरी धौतरी रै लोग ठीक हुआ थै। "
REV,22,3,"तेस शैहरा दी रौइणै वाल़ै लोगु माथै परमेश्‍वरा रौ श्राप ना हुआ लौ, और परमेश्‍वरा री राज़गाद्दी और गाबड़ु आपु तेस इलाकै दी हुआई और परमेश्‍वरा रै सेवक तेसरी भौक्ती कौरा ई। "
REV,22,4,"सै तेस आमनै-सामनै देखा ई, और तेसरौ नाऊं तिंउरै हाथाई हुआ लिखौ औन्दौ। "
REV,22,5,"तैबै राच नाईं औन्दी, और तिउंलै दिवै और सुरजा रै प्याशै री ज़ुरत नाईं औन्दी, कैलैकि प्रभु परमेश्‍वर तिउंलै प्याशौ दिआ, और सै सौदा राज़ कौरा ई। "
REV,22,6,"तैबै तिणिऐ मुलै बोलौ, “इऐ बुशै विश्वासा रै लायक और सौच़्च़ी ई। प्रभुऐ, ज़ो भविष्यवक्तु री आत्मा रौ परमेश्‍वर आ, आपणै सौरगदूत एथीलै भेज़ै कि सै बुशै, ज़ासरौ हुणौ शिगरी आ, देखाल़ा।” "
REV,22,7,"“देख, हाऊं शिगरी आशणै वाल़ौ ऊ! आशीष वाल़ै ई सै लोग ज़ुण इऊं किताबीउ री भविष्यवाणी माना ई।” "
REV,22,8,"हाऊं सेऊ यहुन्ना ऊ, ज़ो इऊं बुशै शुणा और देखा थौ। ज़ेबी मुंइऐ शुणौ और देखौ ता ज़ो सौरगदूत मुकै इऊं बुशै देखाल़ा थौ, हाऊं तिंउरै बांगणै माथै ढाल कौरना लै धौनी पौड़ौ। "
REV,22,9,"पर तिणिऐ मुलै बोलौ, “देख, इणौ नाईं कर। कैलैकि हाऊं तैरौ, और तैरै भाई भविष्यवक्तु, और इऐं किताबी री बुशै मानणै वाल़ेऊ रौ साथी सेवक ऊ। परमेश्‍वरा लै ढाल कर।” "
REV,22,10,"तैबै तिणिऐ मुलै बोलौ, “इऐं किताबी री भविष्यवाणी री बुशै लोगु कु नाईं च़ोर। कैलैकि इऊं बुशु रौ पुरै हुणै रौ बौगत आशी गौ आ। "
REV,22,11,"ज़ो अन्याय कौरा आ, सेऊ अन्याय ई कौरदै रौआ। और ज़ो दुष्ट आ, सेऊ दुष्ट बौणी रौआ। और ज़ो धौर्मी आ, सेऊ धौर्मी बौणी रौआ। और ज़ो पवित्र आ। सेऊ पवित्र बौणी रौआ।” "
REV,22,12,"तैबै प्रभु यीशुऐ बोलौ “शुण, हाऊं शिगरी आशणै वाल़ौ ऊ। और हर एकी रै कामा रै मुताबिक बौदल़ौ देणा लै फल़ मुकै आ। "
REV,22,13,"हाऊं अलफा और ओमेगा, शुरुवात और आखरी, सौभी कु पैहलै और अन्त ऊ। "
REV,22,14,"आशीष वाल़ै ई सै, ज़ो आपणै जुड़कै धोआई, कैलैकि तिउंलै शैहरा रै दारा बाटीऐ भितरै आशणै रौ हक्क आ दैऔ औन्दौ, और तिउंकै तेस पेड़ा रै फल़ खाणै रौ हक्क आ दैऔ औन्दौ ज़ेथ खाइयौ सौदा री ज़िन्दगी मिला आ।” "
REV,22,15,"पर कुकुर, और ज़ादु-टोन्है, और गान्दै काम कौरणै वाल़ै, और खून कौरणै वाल़ै और मूर्ती पुज़णै वाल़ै, और हर एक झ़ूठ बोलणै वाल़ै और गढ़णैवाल़ै बाइरै रौआ। "
REV,22,16,"“हाऊं यीशु ऊ! और मुंइऐ आपणौ सौरगदूत एथीलै भेज़ौ कि तुमारै औगांऊ कलिसिया रै बारै दी इऊं बुशु री गवाही दिया। हाऊं दाऊदा रौ मूल और वंश, और दोतकौ च़ौमुकणै वाल़ौ तारौ ऊ।” "
REV,22,17,"परमेश्‍वरा री आत्मा और गाबड़ु री लाड़ी दुइआ मसीह लै बोलाई, “आश!” और शुणनै वाल़ै भी बोलाई, “आश!” ज़ुण चिशौ आ सेऊ आशा, और ज़ुण भी च़ाहा लौ सेऊ ज़िन्दगी रौ पाणी सेंत मेंत नियां। "
REV,22,18,"हाऊं यहुन्ना हर एकी लै, ज़ो इऐं किताबी री भविष्यवाणी शुणा आ, गवाही दियाऊ, अगर कुण आदमी इऊं बुशु दी कुछ़ बड़ावा ता परमेश्‍वर तिऊं बुराई, ज़ो इऐं किताबी दी आ लिखी ऐन्दी, तेस माथै बड़ावा आ। "
REV,22,19,"अगर कुण इऐं भविष्यवाणी री किताबी कु कुछ़ गाड़ा लौ, ता परमेश्‍वर तेस ज़िन्दगी रै पेड़ा और पवित्र इलाकै मांझ़िआ कु, ज़ेथरै बारै दी इऐं किताबी दी आ लिखौ औन्दौ, तेसरौ भाग पोरु गाड़ा। "
REV,22,20,"ज़ो इऊं बुशु री गवाही दिआ आ सेऊ इणौ बोला आ, “ओ, हाऊं शिगरी आशणै वाल़ौ ऊ।” आमीन। ओ प्रभु यीशु आश! "
REV,22,21,प्रभु यीशु री बौड़ी दया परमेश्‍वरा रै लोगु आइलै रौआ। आमीन 
