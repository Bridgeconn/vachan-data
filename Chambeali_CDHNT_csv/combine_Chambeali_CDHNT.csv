MAT,1,1,"यीशु मसीह अब्राहम ते दाऊद राज्जे रे ‍खानदान बिच का थिये। यीशु मसीह रे गोत्रियां रे ए नां हिन, "
MAT,1,2,"अब्राहम रा पुत्तर इसहाक थिया, इसहाक रा पुत्तर याकूब थिया, याकूब रा पुत्तर यहूदा अते यहूदा रे भ्याल थिये। "
MAT,1,3,"यहूदा ते तामार रे पुत्तर फिरिस ते जेरह थिये, फिरिस रा पुत्तर हिस्त्रोन थिया, ते हिस्त्रोन रा पुत्तर एराम थिया। "
MAT,1,4,"एराम रा पुत्तर अम्मीनादाब थिया, अम्मीनादाब रा पुत्तर नहशोन, अते नहशोन रा पुत्तर सलमोन थिया। "
MAT,1,5,"सलमोन रा पुत्तर बोअज थिया, जिसेरी माँ राहाब भी इक्क गैर यहुदी जनानी थी, बोअज रा पुत्तर ओबेद थिया, जिसेरी माँ रूत भी इक्क गैर यहुदी जनानी थी, अते ओबेद रा पुत्तर यिशै थिया। "
MAT,1,6,"ते यिशै रा पुत्तर दाऊद, जे राज्जा थिया, ते दाऊद रा पुत्तर सुलैमान थिया, बैतशिबा सुलेमान री माँ थी जे पैल्ले उरिय्याह री लाड़ी थी। "
MAT,1,7,"सुलैमान रा पुत्तर रहबाम थिया, रहबाम रा पुत्तर अबिय्याह थिया, ते अबिय्याह रा पुत्तर आसा थिया। "
MAT,1,8,"आसा रा पुत्तर यहोशाफात थिया, यहोशाफात रा पुत्तर योराम थिया, योराम रा पुत्तर उज्जियाह थिया। "
MAT,1,9,"उज्जियाह रा पुत्तर योताम थिया, योताम रा पुत्तर आहाज थिया, अते आहाज रा पुत्तर हिजकिय्याह थिया। "
MAT,1,10,"हिजकिय्याह रा पुत्तर मनश्शिह थिया, मनश्शिह रा पुत्तर आमोन थिया, ते आमोन रा पुत्तर योशिय्याह थिया। "
MAT,1,11,"योशिय्याह रा पुत्तर यकुन्याह ते तिसेरे भ्याल थिये, ते से तिस बेल्ले रे जां बेबिलोन शहर री सेना ने इस्राएल देश रे लोक्कां जो गुलाम बणाई करी अपणे देश बिच लेई गे। "
MAT,1,12,"बेबिलोन बिच गुलाम बणाई करी लेई जाणे किच्‍छ समय रे बाद, यकुन्याह रे घरे मुंडा पैदा होया जिसेरा नां तिसने शालतियेल रख्खेया। शालतियेल रे मुंडे रा नां जरुब्बाबेल थिया। "
MAT,1,13,"जरुब्बाबेल रा पुत्तर अबीहूद थिया, अबीहूद रा पुत्तर इल्याकीम थिया, ते इल्याकीम रा पुत्तर अजोर थिया। "
MAT,1,14,"अजोर रा पुत्तर सदोक थिया, सदोक रा पुत्तर अखीम थिया, ते अखीम रा पुत्तर इलीहूद थिया, "
MAT,1,15,"इलीहूद रा पुत्तर एलीआज़ार थिया, एलीआज़ार रा पुत्तर मत्तान थिया, अते मत्तान रा पुत्तर याकूब थिया। "
MAT,1,16,"याकूब रा पुत्तर यूसुफ थिया, जिसेरी लाड़ी रा नां मरियम थिया, अते यूसुफ ते मरियम का यीशु पैदा होए जे “मसीह हिन।” "
MAT,1,17,"इसी तरिक्के कने अब्राहम का लेई करी राजा दाऊद तिकर चौदह पीढ़ियां होई, ते राजा दाऊद का लेई करी बेबिलोन बिच गुलामी करणे रे बेल्ले तिकर चौदह पीढ़ियां, ते तित्ते का लेई करी यीशु मसीह रे पैदा होणे तिकर चौदह पीढ़ियां होई। "
MAT,1,18,"यीशु मसीह रा जन्म इस तरिक्के कने होया, जां तिन्हेरी माँ मरियम री मंगोली यूसुफ कने होई गई, पर ब्याह होणा का पैल्ले ही, जां हल्ले मरियम कुंवारी ही थी, से पवित्रात्मा री ताकत कने दुपराणी होई गी। "
MAT,1,19,"मरियम रा मगेंतर यूसुफ जे इक्क धार्मिक मणु थिया, मरियम जो सरेआम बदनाम नी करणा चाह्‍ंदा थिया, इधेरे तांइ चुपचाणे ही तिसजो छड्डी दैणा चाह्‍ंदा थिया। "
MAT,1,20,"“जां युसूफ इन्हा गल्लां रे बारे अन्दर सोच्चेया ही करदा थिया, तां प्रभु रा स्वर्गदूत तिसजो सुपने अन्दर आई करी बोलणा लगेया, हे यूसुफ! दाऊद री औलाद, तू मरियम जो अपणी लाड़ी बणाणे रा का मत डर, किजोकी जे बच्चा तिसेरे पेट अन्दर है, से पवित्रात्मा रे पास्से का है। "
MAT,1,21,"तिसने इक्क मुंडे जो जमणा, ते तू तिसेरा नां यीशु रख्खेया, किजोकी तिनिए सारी दुनिया रे मणुआं रा तिन्हेरे पाप्पां का छुटकारा दैणा।” "
MAT,1,22,"ए सब इधेरे तांइ होया कि जे वचन प्रभु ने यशायाह भविष्यद्वक्ता रे जरिए बोल्लेया थिया, से पूरा होई जाओ "
MAT,1,23,"“दिख्खो, इक्क कुंवारी ने दुपराणी होणा ते तिसने इक्क निक्के जो जमणा,  1 ते तिसेरा नां इम्मानुएल रख्खेया जाणा, जिसेरा मतलब हुन्दा,  2 ‘परमेश्‍वर असां रे कन्ने हिन।’” "
MAT,1,24,तां यूसुफ निन्दर का जाग्गी करी प्रभु रे स्वर्गदूत रे हूकम रे ह्साब कने मरियम जो ब्याई करी तिसजो अपणे घरे लेई आया। 
MAT,1,25,ते जां तांइ मरियम ने पुत्तर नी जम्मेया तां तांइ यूसुफ ने मरियम कने कोई शारीरिक सम्बध नी रख्खेया: ते तिसेरे पैदा होणा का बाद यूसुफ ने तिस मुंडे रा नां यीशु रख्खेया। 
MAT,2,1,"जां राज्जा हेरोदेस यहुदियां प्रदेश पर राज करेया करदा थिया, तां तिन्हा दिनां बिच ही यहुदियां प्रदेश रे बैतलहम कस्बे अन्दर यीशु पैदा होए, ते तिन्हेरे पैदा होणे रे थोड़े समय का बाद किच्‍छ ज्योतिषी जे तारे भी पढ़दे, से पूरवी देशां का यरूशलेम शहर बिच आए करी ए पुछणा लगे, "
MAT,2,2,“से मुंडा कुते पैदा होए रा है जिनिये यहुदी लोक्कां रा राज्जा बनणा? किजोकी असां पूरव दिशा बिच से तारा दिख्खेया जे तिसेरे पैदा होणे रे बारे बिच दसदा अते असी तिसेरी अराधना करणा आए रे हिन।” 
MAT,2,3,ए सुणी करी राज्जा हेरोदेस घबराई गेया अते तिसेरे अलावा कने यरूशलेम शहर रे बाकी मणु भी फिकर बिच पेई गे। 
MAT,2,4,"“तां राज्जा हेरोदेस ने यहुदी समाज रे सब बड्डे पुरोत्त जो अते शास्त्रियाँ जो इकठ्ठा करी के तिन्हा जो पुच्छेया, पवित्रशास्त्र रे हिसाब कने मसीह जो कुते पैदा होणा चाएदा?” "
MAT,2,5,"“बड्डे पुरोत्तां ते शास्त्रियाँ ने हेरोदेस राज्जा जो बोल्लेया, यहुदियां प्रदेश रे बैतलहम कस्बे बिच, किजोकी मीका भविष्यद्वक्ता ने पवित्रशास्त्र बिच इय्यां लिख्खे रा है: "
MAT,2,6,"‘हे बैतलहम, तू जे यहूदा प्रदेश बिच है, तू कुसी भी तरिक्के कने यहूदा रे अधिकारियां अन्दर सबका छोटा नी है किजोकी तेरे बिच का इक्क अधिपति ने निकलणा, जिनिए मेरे इस्राएल रे मणुआं री दिख्ख-रिख्ख करणी है।’” "
MAT,2,7,"तां हेरोदेस राज्जा ने तारेयां जो पढ़णे वाले तिन्हा ज्योतिषियां जो चुप-चाप सदवाई करी तिन्हा का पुच्छेया, कि से तारा ठीक कुस बेल्ले लिब्बेया थिया ताकी से ए जाणी सके कि से मुंडा कुस बेल्ले पैदा होया थिया। "
MAT,2,8,"ते हेरोदेस राज्जे ने तिन्हा ज्योतिषियां जो ए बोल्ली करी बैतलहम कस्बे भेज्जेया, “जाओ, तिस निक्के रे बारे अन्दर ठीक-ठीक पता करो, ते जां से मिल्ली जांगा तां मेरे जो खबर देई देयो ताकी मै भी आई करी तिसेरी अराधना करी सकां।” "
MAT,2,9,"से राज्जे री गल्ल सुणी करी चली गे, अते जिस तारे जो दिख्खी करी से बैतलेहम कस्बे तिकर पुज्जे थिये, से तिन्हेरे अग्गे-अग्गे बधेया करदा थिया ते तिस जगह पर आई करी रुकी गेया जित्ते से बच्चा थिया, "
MAT,2,10,ए दिख्खी करी से ज्योतिषी बड़े भारी खुश होए। 
MAT,2,11,"से लोक घरे रे अन्दर गे अते तिन्हा ज्योतिषियां ने तिस मुंडे ते तिसेरी माँ मरियम जो दिख्खेया, ते मुँह रे भारे पेई करी बच्चे री अराधना कित्ती, ते अपणे-अपणे थैल्ले खोल्ली करी तिन्हा जो सोना, गंधरस अते लोबान री भेंट चढ़ाई। "
MAT,2,12,"पर परमेश्‍वर ने इक्क सुपने अन्दर तिन्हा ज्योतिषियां जो सावधान करी दित्तेया कि से वापस हेरोदेस का ना जान, इधेरे तांइ से लोक राज्जे जो बिना दस्से इक्क अलग रस्ते का अपणे देश जो हटी गे। "
MAT,2,13,"जां से ज्योतिषी लोक चली गे, तां प्रभु रे इक्क स्वर्गदूत ने यूसुफ जो सुपने अन्दर आई करी बोल्लेया, “उठ, तिस निक्के जो ते तिसेरी माँ जो लेई करी मिस्र देश जो नह्सि जा, ते जां तांइ मै तिज्जो नी बोलगा, तां तांइ तित्ते ही रेयां, किजोकी हेरोदेस राज्जा इस निक्के जो मारणे तांइ तोप्पेया करदा है।” "
MAT,2,14,तां से रात्ती ही उठ्ठी करी निक्के अते तिसेरी अम्मा जो लेई करी मिस्र देश जो चली गेया। 
MAT,2,15,"ते हेरोदेस राज्जा रे मरणे तांइ तित्ते ही रेया, इधेरे तांइ कि से वचन पूरा होई जाओ जे प्रभु ने होशे भविष्यद्वक्ता रे जरिए बोल्लेया थिया, “मै अपणे पुत्तर जो मिस्र देश का सद्देया।” "
MAT,2,16,"जां हेरोदेस राज्जे ने ए दिख्खेया, कि ज्योतिषियां ने तिस कने धोखा कित्तेया है, तां से बड़े भारी गुस्से कने भरी गेया। तिनिये मणुआं जो हुकम देई करी भेज्जेया ताकी से बैतलहम कस्बे अते तिसेरे नेड़े-भेड़े रे सबनी इलाकेयां बिच रैह्णे वाले दो साल्ले रे या इसका छोटे सबनां मुडेंया जो मारी देण। हेरोदेस ने ए सब ज्योतिषियां रे दस्से रे बेल्ले रे हिसाब कने कित्तेया जां तिन्हा ने से तारा दिख्खेया। "
MAT,2,17,"तां से वचन जे यिर्मयाह भविष्यद्वक्ता रे जरिए तिस जगह रे बारे बिच बोल्लेया गे रा थिया जित्ते याकुब ते तिसेरी लाड़ी राहेल रैहन्दे थिये, से पूरा होया, "
MAT,2,18,"“रामाह कस्बे बिच बड़ा भारी रोण-पिट्टण सुणित्तेया, रोणा अते बड़ा मात्तम, राहेल अपणे निक्केयाँ तांइ रोया करदी थी, अते चुप होणा नी चाह्‍ंदी थी, किजोकी से अवे मरी गे रे थिये।” "
MAT,2,19,"हेरोदेस राज्जे रे मरणे का बाद, प्रभु रे स्वर्गदूत ने मिस्र अन्दर यूसुफ जो सुपने अन्दर आई करी बोल्लेया, "
MAT,2,20,"“उठ, निक्के अते तिसेरी माँ जो लेई करी इस्राएल रे देश अन्दर चली जा, किजोकी जे लोक निक्के री जान लैणा चांह्दे थिये, से मरी गे रे हिन।” "
MAT,2,21,से निक्के ते तिसेरी अम्मा जो कन्ने लेई करी मिस्र देश का निकलेया अते इस्राएल देश जो हटी आया। 
MAT,2,22,"पर जां यूसुफ ने ए सुणेया कि यहुदियां प्रदेश बिच अपणे प्यो हेरोदेस री जगह पर अरखिलाउस राज करेया करदा है तां से तित्ते जाणे का डरेया, फिरी सुपने बिच परमेश्‍वर का चेतावनी पाई करी गलील प्रदेश बिच चली गेया। "
MAT,2,23,"अते तित्ते नासरत नां रे कस्बे अन्दर जाई बसेया, ताकी से वचन पूरा होई जाओ, जे भविष्यद्वक्ता रे जरिए यीशु रे बारे बिच बोल्लेया गेया थिया: “तिसने नासरत का होणा।” "
MAT,3,1,"तिन्हा रोज्जे युहन्ना बपतिस्मा दैणे वाला यहुदियां प्रदेश री बियाबान जगह अन्दर आई करी ए प्रचार करणा लग्गेया, "
MAT,3,2,"“अपणे पाप्पां का तौबा करी लेयो, किजोकी स्वर्ग रा राज नेड़े आई गे रा है।” "
MAT,3,3,"युहन्ना बपतिस्मा दैणे वाला से ही मणु जिसेरे बारे अन्दर यशायाह भविष्यद्वक्ता ने पवित्रशास्त्र बिच बोल्लेया थिया, “बियाबान अन्दर कुसकी री अवाज आया करदी है, प्रभु रा रस्ता तयार करो, तिन्हेरी सड़कां सिद्दी करो।” "
MAT,3,4,"युहन्ना ऊँट रे बालां रे बणे रे कपड़े पांदा थिया, अते तिसेरी कमर बिच चमड़े रा पट्टा बन्ने रा हून्दा थिया, से टिड्डे अते जंगली मखीर खांदा थिया। "
MAT,3,5,"यरूशलेम, यहूदिया, यरदन अते आस्से-पास्से रे सबणी इलाकेयां रे मते सारे मणु युहन्ना बपतिस्मा दैणे वाले का आये। "
MAT,3,6,तिन्हा लोक्कां ने अपणे-अपणे पाप्पां का तौबा करी के यरदन नदी बिच युहन्ना बपतिस्मा दैणे वाला का बपतिस्मा लित्तेया। 
MAT,3,7,"जां युहन्ना बपतिस्मा दैणे वाले ने मते सारे फरीसी ते सदूकी लोक्कां जो बपतिस्मा लैणे तांइ अप्पु का आँदे दिख्खेया, तां तिन्हा जो बोल्लेया, “हे जहरिल्ले सप्प रे बच्चेयों, तुसी जो कुसने परमेश्‍वर री सजा का बचणे तांइ खबरदार कित्तेया?” "
MAT,3,8,अपणे कम्मां कने साबित करो कि तुसी अपणे पाप्पां का तौबा करी लित्ते री है ते दोबारा पाप्पां बिच मत पैंदे। 
MAT,3,9,"अते अपणे-अपणे मनां अन्दर ए मत सोच्चो कि असां रा प्यो अब्राहम है, किजोकी मै तुसी जो बोलदा, कि परमेश्‍वर इन्हा बट्टेयां बिच का भी अब्राहम तांइ औलाद पैदा करी सकदा। "
MAT,3,10,"अवे परमेश्‍वर रे हिसाब-किताब रा झोंटू बुट्टे री जड़ पर रख्खे रा है, ताकी तिस मणु जो कट्टी दे जे जिस बुट्टे सांइ हिन जिन्हा पर खरा फल नी लगदा, से बुट्टा जड़ का बड्डी दित्तेया जाणा ते फुक्कि दित्ता जाणा। "
MAT,3,11,"“मै ता पाणी कने तुसी जो पाप्पां का तौबा करणे रा बपतिस्मा दिंदा, पर जे मेरे का बाद आणे वाला है, से मेरे का जादा ताकतवर है ते मै तिन्हेरी चप्पल चुकणे जोग्गा भी नी ह, तिन्हा ने तुसी जो अप्पु पवित्रात्मा ते अग्ग कने बपतिस्मा दैणा। "
MAT,3,12,"तिन्हेरा छज्ज तिन्हेरे हत्थां बिच है, अते तिन्हा ने अपणे खलाड़े जो खरा करी साफ करणा, कणक जो खत्ते अन्दर इकट्ठा करणा, ते भू जो तिस अग्ग अन्दर फुक्की दैणा, जे कदी भी नी बुझणी।” "
MAT,3,13,उस बेल्ले यीशु गलील का चली करी यरदन रे कनारे युहन्ना का बपतिस्मा लैणे तांइ आये। 
MAT,3,14,"पर युहन्ना ए बोल्ली करी तिन्हा जो रोकणा लग्गेया कि, “मेरे जो ता तुसी का बपतिस्मा लैणे री जरूरत है।” अते तुसी मेरे का आये? "
MAT,3,15,"पर यीशु ने तिसजो ए जवाब दित्तेया, “इस बेल्ले इय्यां ही होणा दे, किजोकी असां तांइ सही ए है कि इय्यां ही सारी धार्मिकता जो पूरा करण तां युहन्ना ने तिन्हेरी गल्ल मन्नी लेई।” "
MAT,3,16,"ते यीशु बपतिस्मा लेई करी तिस्सी बेल्ले पाणी का बाहर आई गे, ते दिख्खो, तिन्हा तांइ स्वर्ग खुल्ली गेया, अते तिन्हा ने पवित्रात्मा जो इक्क कबूतर सांइ उतरदे अते अपणे उपराल्ले आंदे दिख्खेया। "
MAT,3,17,"अते दिख्खो, स्वर्ग बिच का ए अवाज आई कि ए मेरा प्यारा पुत्तर है, “जिस का मै बड़ा-भारी खुश है।” "
MAT,4,1,"तां पवित्रात्मा ने तिस्सी बेल्ले यीशु जो बियाबान जगह जो भेज्जेया, ताकी शैतान तिन्हा जो परखी सको। "
MAT,4,2,जां यीशु चाली रोज अते चाली रात्तां तिकर ब्रत्त रख्खी बैठ्ठे तां तिन्हा जो भुख लग्गी। 
MAT,4,3,"तां शैतान यीशु का आया अते बोलणे लग्गेया, “जे तू परमेश्‍वर रा पुत्तर है तां इन्हा बट्टेयां जो अपणे खाणे तांइ रोट्टी बणी जाणे रा हुकम देई करी साबित कर।” "
MAT,4,4,"यीशु ने जवाब दित्तेया, “पवित्रशास्त्र बिच लिख्खे रा है, मणु सिर्फ रोट्टी कने ही नी पर से परमेश्‍वर रे हर इक्क वचन जो मनणे कने जिन्दा रैहन्दा।” "
MAT,4,5,"तां शैतान तिन्हा जो पवित्र शहर यरूशलेम बिच लेई गेया अते मन्दिर री चोटि पर खड़ा करी के, "
MAT,4,6,"उसने यीशु जो बोल्लेया, “जे तू परमेश्‍वर रा पुत्तर है तां तू इत्ते का छाल मारी करी साबित कर किजोकी पवित्रशास्त्र बिच लिख्खे रा है: तिसने तेरी रक्षा तांइ अपणे स्वर्गदूतां जो हूकम दैणा अते तिन्हा तिज्जो हत्थों हत्थ चुक्की लैणा, ताकी तेरे पैरां पर बट्टे कने चोट भी ना लग्गो।” "
MAT,4,7,"यीशु ने तिसजो बोल्लेया, “पवित्रशास्त्र बिच ए भी लिख्खे रा है: तू प्रभु अपणे परमेश्‍वर जो मत परख।” "
MAT,4,8,"फिरी शैतान तिन्हा जो इक्क बड़े ऊच्चे पहाड़ पर लेई गेया अते दुनिया रे सारे राज अते तिन्हेरी महिमा दिखाई करी तिन्हा जो बोल्लेया, "
MAT,4,9,"“जे तू मेरे अग्गे झुके अते मेरी अराधना करगा, तां मै ए सारा किच्‍छ तिज्जो देई दैणा।” "
MAT,4,10,"तां यीशु ने तिसजो बोल्लेया, “हे शैतान, दूर होई जा किजोकी पवित्रशास्त्र बिच लिख्खे रा है, ‘तू प्रभु अपणे परमेश्‍वर जो ही प्रणाम कर अते सिर्फ उन्हेरी ही सेवा कर।’” "
MAT,4,11,"तां शैतान तिन्हा जो छड्डी करी चली गेया, अते दिख्खो, स्वर्गदूत आई करी यीशु री सेवा-टहल करणा लग्गे। "
MAT,4,12,"अते जां यीशु ने ए सुणेया कि युहन्ना कैद करी लित्तेया गे रा है, तां से यहुदिया जिले का निकली करी गलील प्रदेश जो हटी गे। "
MAT,4,13,"तां से नासरत कस्बे का निकली करी कफरनहूम कस्बे बिच रैह्णा लग्गे, जे जबूलून अते नप्ताली नां री जातियां रे इलाके बिच ते गलिली समुन्द्र रे किनारे पर थिया। "
MAT,4,14,"ताकी जे यशायाह भविष्यद्वक्ता ने बोल्लेया थिया, से पूरा होई जाओ, "
MAT,4,15,"“हे जबूलून ते नप्ताली रे इलाके बिच रैह्णे वाले लोक्कों, जे यरदन नदी रे पार, गलिली समुन्द्र रे किनारे पर रैह्णे वाले गैर यहुदी लोक, "
MAT,4,16,"जे लोक न्याहरे बिच जिया करदे थिये तिन्हा ने इक्क महान ज्योति दिख्खी, अते जे मणु मौत रे साये बिच रैह्‍न्दे थिये उन्हा पर से ज्योति चमकी।” "
MAT,4,17,"तिस बेल्ले का यीशु ने शुभ संदेश रा प्रचार करणा शुरू करी दित्तेया, “पाप्पां का तौबा करी लेयो किजोकी स्वर्ग रा राज नेड़े आई गे रा है।” "
MAT,4,18,"जां यीशु गलील री झील का जाया करदे थिये तां तिन्हा ने दो भ्याल, शमौन जिस जो पतरस भी बोलदे, अते तिसेरा भ्याल अन्द्रियास जो झील अन्दर जाल पांदे दिख्खेया किजोकी से लोक मछुआरे थिये। "
MAT,4,19,"यीशु ने तिन्हा जो बोल्लेया, “मेरे पिच्छे चलो मै तुसी जो मणुआं जो पकड़णे वाला मछुआरा बणांगा।” "
MAT,4,20,तिन्हा ने तिस्सी बेल्ले जाल छड्डे ते तिन्हेरे पिच्छे चली पे। 
MAT,4,21,"ते तित्ते का अग्गे जाई करी दो भ्याल, याकूब ते युहन्ना जो दिख्खेया जे जब्दी रे मुडें थिये ते किश्ती पर अपणे प्यो कने जाल जो साफ करेया करदे थिये; तिन्हा जो भी सद्देया। "
MAT,4,22,से तिस्सी बेल्ले किस्ती अते अपणे प्यो जो छड्डी करी तिन्हेरे पिच्छे चली पे। 
MAT,4,23,यीशु सारे गलील प्रदेश रे सभास्थल अंदर स्वर्ग रे राज रे शुभ संदेश री उपदेश दिंदे अते हर तरह री बिमारियां का खरा अते मणुआं री कमजोरी जो दूर करदे रे। 
MAT,4,24,"अते गलिली जिले रे उत्तर दिशा बिच जे सीरिया इलाका थिया, तित्ते तिन्हेरी खबर फैल्ली गई ते मणु इदेय सब मणुआं जो, जे नेक-बनेक्की बमारियाँ अते दुखां अन्दर जकड़ित्तेरे थिये, जिन्हा अन्दर दुष्टात्मा थिया, जिन्हा जो मिरगी आंदी थी अते जे अधरगं रे मारे थिये यीशु का लियाणा लग्गे यीशु ने तिन्हा जो खरा कित्तेया। "
MAT,4,25,"इधेरे तांइ यीशु रे पिच्छे मणुआं री इक्क भीड़ गलील जिले, दिकापुलिस, यरूशलेम शहर, यहुदियां ते यरदन दरिया रे पार का चली पेई। "
MAT,5,1,"यीशु ने जां भीड़ दिख्खी तां से तिन्हा लोक्कां जो सखाणे तांइ फाट्टा पर चढ़ी गे ते तित्ते बेई गे, ते तिन्हेरे चेल्‍ले तिन्हेरे का आये, "
MAT,5,2,तां यीशु तिन्हा जो उपदेश दैणा लगे। तिन्हा ने बोल्लेया 
MAT,5,3,"“धन्न हिन से, जे जाणदे कि तिन्हा जो परमेश्‍वर री जरुरत है, किजोकी स्वर्ग रा राज तिन्हेरा ही है। "
MAT,5,4,"धन्न हिन से, जे मात्तम करदे हिन, किजोकी परमेश्‍वर ने तिन्हा जो शांती दैणी। "
MAT,5,5,"धन्न हिन से, जे निम्ते हिन, किजोकी तिन्हा ने परमेश्‍वर रे बणाए जाणे वाली नौई दुनिया रे उत्तराधिकारी होणा। "
MAT,5,6,"धन्न हिन से, जे धार्मिकता रे भुख्खे अते प्यासे हिन, किजोकी परमेश्‍वर ने तिन्हा जो रजाणा। "
MAT,5,7,"धन्न हिन से, जे दयालू हिन, किजोकी परमेश्‍वर ने तिन्हा पर दया करणी। "
MAT,5,8,"धन्न हिन से, जिन्हेरे मन सुच्चे हिन, किजोकी तिन्हा ने परमेश्‍वर जो दिखणा। "
MAT,5,9,"धन्न हिन से, जे मेल करांदे हिन, किजोकी तिन्हा जो परमेश्‍वर रे बच्चे बोल्लेया जाणा। "
MAT,5,10,"धन्न हिन से, जिन्हा जो धार्मिकता री जिन्दगी जीणे री वजह कने तंग कित्तेया जांदा, किजोकी स्वर्ग रा राज तिन्हेरा ही है।” "
MAT,5,11,"“धन्न हिन तुसी, जां मेरे चेल्‍ले होणे री वजह कने लोक्कां ने तुसी जो बेइज्जत करणा ते तंग करणा ते झूठ बोल्ली करी तुसी रे खिलाफ हर तरह री गल्लां बोलणी, "
MAT,5,12,"तां खुश ते मगन होई जायो, किजोकी तुसी तांइ इधेरे बदले स्वर्ग अन्दर इक्क बड्डा ईनाम है। तिन्हा ने उन्हा भविष्यद्वक्ता जो जे तुसी का पैल्ले थिये जो इसी तरिक्के तंग कित्तेया थिया।” "
MAT,5,13,"“तुसी दुनिया रे लोक्कां तांइ लूण सांइ हिन, पर जे अगर लूण रा स्वाद ही बिगड़ी जाओ, तां फिरी तिस्स जो लूणका नी कित्तेया जाई सकदा? फिरी से कुसी भी कम्म जोग्गा नी रैहन्दा सिर्फ इधेरे कि तिसजो बाहर सुट्टी दित्तेया जाओ ते मणुआं रे पैरां हेठ आई जाओ। "
MAT,5,14,"तुसी दुनिया रे लोक्कां तांइ इक्क लौ सांइ हिन, इक्क इदेया शहर जे पहाड़ पर बस्से रा है, जे लूकाया नी जाई सकदा। "
MAT,5,15,मणु दिया बाली करी टोकरी रे हेठ नी रखदा पर दीवट पर रखदा तां से पूरे घरे रे लोक्कां जो लौ दिंदा। 
MAT,5,16,"इय्यां ही तुसां री लौ मणुआं रे सामणे चमकणा चाएदी कि से तुसी रे भले कम्मां जो दिख्खी करी तुसी रे प्यो री, जे स्वर्ग अन्दर हिन, बड़ाई करण।” "
MAT,5,17,"“इय्यां मत समझदे, कि मै मूसा रे कानून या भविष्यद्वक्ता री कताबां जो खत्म करणे तांइ आये रा है, मै उन्हा जो खत्म करणे तांइ नी, पर पूरा करणे तांइ आये रा है। "
MAT,5,18,"किजोकी मै तुसी जो सच बोलदा कि जां तांइ आसमान ते जमीन टली नी जांदे, तां तांइ परमेश्‍वर रे कानून री इक्क सियारी या इक्क बिंदी भी, जां तांइ से पूरी नी होई जांदी, तां तांइ नी मिटी नी सकदी, "
MAT,5,19,"इधेरे तांइ जे इन्हा छोटे का छोटे हुक्मां बिच का कुसकी इक्क जो नी मनगा, ते तिय्यां ही होरनी मणुआं जो सिखांगा, तिनिए स्वर्ग रे राज अन्दर सबका छोटा होणा, पर जे कोई इन्हा हुक्मां पर चलगा ते इन्हा जो सिखांगा, तिस्स जो ही स्वर्ग राज अन्दर महान मन्नेया जाणा। "
MAT,5,20,"किजोकी मै तुसी जो बोलदा, जां तांइ तुसी री धार्मिकता, शास्त्रियां अते फरीसी लोक्कां री धार्मिकता का बधी करी ना हो, तां तांइ तुसी स्वर्ग रे राज अन्दर नी जाई सकदे।” "
MAT,5,21,"“तुसां सुणी बैठ्ठे रे हिन कि पुराणे जमाने बिच परमेश्‍वर ने असां रे बुजुर्गां कने बोल्लेया थिया, कुसकी रा खून मत करदे, किजोकी जे कोई अगर कुसकी रा खून करगा तां तिसजो कचेरी बिच सजा दित्ती जाणी। "
MAT,5,22,"पर मै तुसी जो बोलदा कि जे कोई अपणे भाई पर गुस्सा करगा, तिसजो परमेश्‍वर ने सजा दैणी, अते जे कोई अपणे भाई जो निकम्मा बोल्ले तिसजो कचेरी बिच सजा दित्ती जाणी, अते जे कोई अपणे भ्याल जो बेवकूफ बोलगा, तिसजो नरक री अग्ग बिच पाया जाणा। "
MAT,5,23,"इधेरे तांइ जे तू वेदी पर अपणी भेंट चढ़ाया करदा हो अते तिज्जो चेत्ता आओ कि तेरी वजह कने तेरे भ्याल रे दिल बिच तेरे खिलाफ किच्‍छ है, "
MAT,5,24,तां अपणी भेंट तित्ते ही छड्डी दे ते पैल्ले जाई करी अपणे भ्याल कने सुलह् कर अते फिरी आई करी अपणी भेंट चढ़ा। 
MAT,5,25,"तेरा दुश्मण तिज्जो कचेरी लेई चले रा हो अते जां तुसी रस्ते बिच हो, तां तिसजो उस्सी बेल्ले अपणा दोस्त बणाई लै कुदखी इय्यां ना हो कि से तिज्जो हाकिम का देई देयो ते फिरी हाकिम सपाई जो, ते तिज्जो जेल होई जाओ। "
MAT,5,26,मै तिज्जो सच बोलदा तू जेल का तां तांइ नी छूटणा जां तांइ तू इक्क-इक्क पैसा चुकाई नी दिंगा।” 
MAT,5,27,"“तुसां जाणदे कि आज्ञा दित्ती गई थी कि, व्यभिचार मत करदे, "
MAT,5,28,"पर मै तुसी जो ए बोलदा, कि जे कोई कुसकी जनानी जो गंदी नजर कने दिखदा तां से अपणे मनां अन्दर पैल्ले ही तिस कने व्यभिचार करी चुक्केया। "
MAT,5,29,"जे तेरी सज्जी आख्ख पाप करणे री वजह बणदी, तां तिसजो कड्डी करी सुटी दे किजोकी तेरे तांइ ए ही खरा है कि तेरे शरीर रे अंगा बिच का इक्क अंग नास होई जाओ अते तेरा सारा शरीर नरक अन्दर नी सुट्टेया जाओ। "
MAT,5,30,"जे तेरा सज्जा हत्थ पाप करणे री वजह बणदा, तां तिसजो कट्टी करी सुटी दे किजोकी तेरे तांइ ए ही खरा है कि तेरे अंगा बिच का इक्क नास होई जाओ ते तेरा सारा शरीर नरक अन्दर नी सुट्टेया जाओ।” "
MAT,5,31,"“ए भी बोल्लेया गे रा थिया, जे कोई अपणी लाड़ी जो तलाक दैणा चाओ, तां से तिसजो त्यागपत्र देयो। "
MAT,5,32,"पर मै तुसी जो ए बोलदा कि जे कोई अपणी लाड़ी जो व्यभिचार जो छड्डी करी कुसकी होरसी वजह कने तलाक दिंगा, तां से तिसका व्याभिचार करवांदा अते जे कोई तिस छड्डे री जनानी कने ब्याह् करगा, से तिस कने व्याभिचार करदा।” "
MAT,5,33,"“फिरी तुसी सुणी बैठ्ठे रे हिन कि असां रे बुजुर्गां जो बोल्लेया गेया थिया, कि झुठी कसम मत खांदे, बल्कि प्रभु कने कित्ते री कसमां जो पूरा कर। "
MAT,5,34,"पर मै तुसी जो ए बोलदा कि कदी कसम मत खांदे नां तां स्वर्ग री, किजोकी से परमेश्‍वर रा सिंहासन है, "
MAT,5,35,"नां धरती री, किजोकी से तिन्हेरे पैर रखणे पिड़ी है, ना यरूशलेम शहर री, किजोकी से महाराज्जे रा शहर है। "
MAT,5,36,अपणे सरे री भी कसम मत खांदे किजोकी तू इक्क बाल जो भी नां चिट्टा अते नां ही काला करी सकदा। 
MAT,5,37,"पर जे तू हाँ चाह्‍ंदा तां हाँ बोल अते नां चाह्‍ंदा तां सिर्फ नां बोल, किजोकी जे किच्‍छ भी इसका जादा हुन्दा से शैतान रे पास्से का हुन्दा।” "
MAT,5,38,"“तुसां ए भी जाणदे कि आज्ञा दित्ती गई थी कि, हाख्खी रे बदले हाख्खी, अते दंद रे बदले दंद। "
MAT,5,39,"पर मै तुसी जो बोलदा कि दुष्ट मणु रा सामणा मत करदे पर जे कोई तेरे सज्जी खाड्डी पर चांड़ मारो, तिसेरे पास्से दूई खाड्डी भी करी दे। "
MAT,5,40,"अते जे कोई तेरे पर मुकद्दमा चलाई करी तेरा कुरता भी उतारणा चाओ, तां तिसजो अपणी लोई तक देई दे। "
MAT,5,41,"जे अगर कोई सिपाई तिज्जो जबरदस्ति इक्क किलोमीटर लेई जाये, तां तिसेरे कने दो किलोमीटर दूर चली जा। "
MAT,5,42,"जे कोई तेरे का मंगो, तां तिसजो दे, अते जे कोई तेरे का उधार लैणा चाओ, तिसजो पीठ्ठ मत दिख्खा।” "
MAT,5,43,"“तुसां ए भी जाणदे कि आज्ञा दित्ती गई थी कि, अपणे गुआन्डियां कने प्यार करो, अते अपणे बैरियां कने नफरत, "
MAT,5,44,"पर मै तुसी जो बोलदा, अपणे दुस्मणां कने प्यार करो अते जे तुसी जो तंग करदे, तिन्हा तांइ प्रार्थना करो। "
MAT,5,45,"ताकी तुसी अपणे पिता परमेश्‍वर रे बच्चे बणी सको जे स्वर्ग बिच हिन, किजोकी से ठीक लोक्कां पर ते बुरे लोक्कां पर अपणा सूरज चमकान्दा, अते धार्मिक अते अधर्मी दोन्नां लोक्कां पर बरखा बरसांदे। "
MAT,5,46,"किजोकी जे तू उन्हा कने ही प्यार करगा जे तेरे कने प्यार करदे हिन, तां तुसी जो क्‍या ईनाम मिलणा? क्‍या इय्यां ही चुंगी लैणे वाले नी करदे? "
MAT,5,47,"जे तुसी सिर्फ अपणे भ्यालां जो ही नमस्कार करदे, तां कुण जदेया कोई बड्ड़ा कम्म करदे? क्‍या गैर यहुदी रे मणु भी इय्यां ही नी करदे? "
MAT,5,48,"इधेरे तांइ जरूरी ए है कि तुसी सिद्ध बणो, जिय्यां तुसी रा पिता परमेश्‍वर सिद्व है जे स्वर्ग बिच हिन।” "
MAT,6,1,"यीशु ने अपणे उपदेश जो जारी रखदे होए तिन्हा लोक्कां जो बोल्लेया “सावधान रेयो! तुसी मणुआं जो दसणे तांइ भलाई रे कम्म मत करो, नी तां तिज्जो अपणे स्वर्ग अन्दर रैह्णे वाले पिता का कोई ईनाम नी मिलणा। "
MAT,6,2,"इधेरे तांइ जिस बेल्ले तुसी दान करो तां तिसेरा ढिडोंरा मत पिट्टो, जिय्यां कि सभास्थल ते गलियां बिच कपटी मणु भी होर लोक्कां का तारिफ सुनणे तांइ करदे ताकी लोक तिन्हेरी बड़ाई करण, मै तुसी कने सच बोलदा कि से ही तिन्हेरा ईनाम है। "
MAT,6,3,पर जां तुसी दान करो तां लोक्कां जो पता मत लगणा देयो कि तुसी क्‍या देया करदे हिन। 
MAT,6,4,"ताकी जे दान तू दित्ता से कुसकी जो पता ना लग्गे अते तेरा से परम-पिता जे तिज्जो लुकी करी दिखदा, तिन्हा ने तिज्जो उधेरा ईनाम दैणा।” "
MAT,6,5,"“जां तू प्रार्थना करेया करे, तां ढोंगी लोक्कां सांइ लोक्कां री तारीफ तांइ सड़कां रे मौड़ां पर ते सभास्थल बिच मत करदा, मै तुसी जो सच बोलदा कि इय्यां करणे वाले लोक्कां रा ईनाम सिर्फ लोक्कां री तारीफ ही है। "
MAT,6,6,"पर जां तू प्रार्थना करे, तां अपणे कमरे बिच जा, ते दुआर बंद करी के गुप्त बिच अपणे पिता परमेश्‍वर का प्रार्थना कर जे स्वर्ग बिच हिन, तां परमेश्‍वर पिता ने तुसी जो ईनाम दैणा जे स्वर्ग का तुसी जो गुप्त रीती कने दिखदे रैहन्दे। "
MAT,6,7,"ते जां तू प्रार्थना करगा तां गैर-यहूदी लोक्कां साई बे-मतलब री गल्लां जो घड़ी-घड़ी मत बोल, किजोकी तिन्हा लोक्कां जो लगदा कि तिन्हेरे बड़ा जादा बोलणे कने तिन्हेरी प्रार्थना सुणी जाणी। "
MAT,6,8,"इधेरे तांइ तुसी तिन्हा लोक्कां सांइ मत बणो, किजोकी तुसी रा पिता परमेश्‍वर तुसी रे मंगणे का पैल्ले ही जाणदा कि तुसां री कै-कै जरूरतां हिन।” "
MAT,6,9,"इधेरे तांइ तुसी इस तरिक्के कने प्रार्थना करेया करो: हे असां रे पिता, तुसी जे स्वर्ग बिच हिन, तुसी रा नां पवित्र मन्नेया जाए। "
MAT,6,10,"तुसी रा राज आओ जिय्यां तुसां री मरजी स्वर्ग अन्दर पूरी हुंदी, तिय्यां ही दुनिया पर भी पूरी हो। "
MAT,6,11,असां री दिन भर री रोट्टी अज्ज असां जो देयो। 
MAT,6,12,"ते जिय्यां असां ने अपणे गुन्हेगारां जो माफ कित्तेया, तिय्यां ही तुसी भी असां रे पाप्पां जो माफ करी देयो, "
MAT,6,13,"अते असां जो परखदे मत, पर शैतान का बचाई रख्खेयो, (किजोकी राज, पराक्रम ते महिमा हमेशा तुसी रा ही है, आमीन!)। "
MAT,6,14,"“इधेरे तांइ जे तुसी मणुआं रे पाप्पां जो माफ करगे, तां तुसी रे पिता परमेश्‍वर ने जे स्वर्ग बिच रैहन्दे तुसी जो माफ करी दैणा।” "
MAT,6,15,"अते जे तुसी मणुआं रे पाप्पां जो माफ नी करगे, तां तुसी रे पिता परमेश्‍वर ने भी तुसी रे पाप माफ नी करणे। "
MAT,6,16,"“जां तुसी ब्रत्त रख्खो, तां ढोंगी लोक्कां सांइ तुसी रे मुँह नी उत्तरे रे होणे चाएदे, किजोकी से अपणा मुँह उदास बणाई रखदे ताकी सबनी मणुआं जो पता लग्गो कि तिन्हा ने ब्रत्त रख्खे रा है, मै तुसी जो सच-सच बोलदा कि तिन्हा जो ईनाम बिच सिर्फ लोक्कां री तारीफ ही है।” "
MAT,6,17,"जां तू ब्रत्त रख्खो, तां मुँह धोई करी अपणे सर पर तेल मले, "
MAT,6,18,"ताकी मणुआं जो नी पर तुसी रे पिता परमेश्‍वर जो जे स्वर्ग का तुसी जो गुप्त रीती कने दिखदे पता चले कि तुसी ब्रत्त रख्खे रा है, ते तिन्हा ने तुसी जो ईनाम दैणा। "
MAT,6,19,"“अपणे तांइ दुनिया पर धन-दौलत मत कठेरो, जित्ते कीड़ा लग्गी जान्दा ते जंग कने खराब होई जांदी अते जित्ते चोर सेंध लाई करी चोरी लिन्दे।” "
MAT,6,20,"पर भले कम्म करी के अप्पु तांइ स्वर्ग अन्दर धन-दौलत कठेरो, जित्ते ना कीड़ा लगदा ते ना जंग कने से खराब हुंदी ते ना चोर सेंध लाई करी चोरी करदे। "
MAT,6,21,किजोकी जित्ते तुसी री धन-दौलत होणी तित्ते ही तेरा मन भी लगी रैह्णा। 
MAT,6,22,“हाक्खियां शरीर रे दिये सांइ हुंदी: ते जे अगर तुसी रे दिखणे रा नजरिया परमेश्‍वर सांइ है तां ए इदेया होणा जिय्यां तुसी रा सारा शरीर रौशनी कने भरे रा हो।” 
MAT,6,23,"पर जे तेरे दिखणे रा नजरिया बुरा हो, तां ए इदेया होणा जिय्यां तुसी रा पूरा शरीर न्याहरे कने भरे रा हो, इधेरे तांइ से रौशनी जे तेरे अन्दर है जे, से अगर हकीकत बिच अगर न्याहरी होई जाओ तां से न्याहरा कदेया ड्रोणा होणा! "
MAT,6,24,"“कोई मणु इक्क समय पर दो मालकां री सेवा नी करी सकदा, किजोकी तिनिए इक्क कने नफरत अते दुज्जे जो प्यार करे, या तिनिए इक्क जणे कने वफादार रैह्णा अते दुज्जे जो नफरत करणी तुसी परमेश्‍वर ते धन-दौलत, दोन्नां री सेवा नी करी सकदे।” "
MAT,6,25,"“इधेरे तांइ मै तुसी कने बोलदा कि अपणी जिन्दगी री हर जरुरत री फिकर करणा छड्डी देयो कि क्‍या खांगे, क्‍या पिंगे या क्‍या पांगे। क्‍या मणु री जिन्दगी रोट्टी का या शरीर कपड़ेयाँ का बद्धी करी नी है?” "
MAT,6,26,"दिख्खो, आसमान रे चिड़ु-पखेरु ना तां भी बीज बान्दे, ना बड्डदे, ते ना ही खलाड़े अन्दर कठेरदे, फिरी भी तुसी रा पिता परमेश्‍वर जे स्वर्ग बिच हिन, तिन्हा जो खुआन्दा। क्‍या तुसी तिन्हा का बधी करी नी हिन? "
MAT,6,27,"तुसी बिच का इदेया कुण है, जे फिकर करी के अपणी उमर अन्दर इक्क घड़ी भी बद्धाई सकदा हो? "
MAT,6,28,"कपड़ेयाँ तांइ तुसी किजो फिकर करदे हिन? जंगली फूलां जो दिख्खो कि से किय्यां बद्धदे, से ना तां कम्म करदे ते ना ही अपणे कपड़े बणांदे, "
MAT,6,29,तां भी मै तुसी जो बोलदा कि राज्जा सुलैमान री इत्तणी महिमा होणे रे बावजूद भी से उन्हा बिच का कुसकी इक्क सांइ भी नी सजी सकेया। 
MAT,6,30,"इधेरे तांइ जां परमेश्‍वर द्रबड़ री घा जो, जे अज्ज है ते कल भठ्ठी बिच सुटी दित्ती जाणी, तिसेरा इन्ना ख्याल रखदे, तां हे घट्ट विश्वास वाले लोक्कों, तां तिन्हा ने तुसी रा तिसका बधी करी ख्याल नी रखणा? "
MAT,6,31,"“इधेरे तांइ तुसी ए बोल्ली करी फिकर मत करो, असी क्‍या खान्गें या असी क्‍या पिन्गे या क्‍या पान्गें?” "
MAT,6,32,"किजोकी गैर यहुदी इन्हा सबनी चिज्जां रे पिच्छे लगे रैहन्दे, पर फिकर मत करो किजोकी तुसी रे पिता परमेश्‍वर जे स्वर्ग बिच हिन, तिन्हा जो पता है कि तुसी जो इन्हा सबनी चिज्जां री जरूरत है, "
MAT,6,33,"पर पैल्ले तुसी परमेश्‍वर रे राज ते तिन्हेरी धार्मिकता जो महत्व देयो, तां ए सब चीजा तुसी जो मिली जाणियाँ। "
MAT,6,34,"“इधेरे तांइ कल री फिकर मत करो, किजोकी कल रा दिन अपणी फिकर अप्पु करी लिंगा अज्ज तांइ अज्ज रा दुख ही बड़ा है।” "
MAT,7,1,यीशु ने अपणे उपदेश जो जारी रखदे होए तिन्हा लोक्कां जो बोल्लेया “दूज्जेयां पर इल्जाम मत लगाओ नी तां परमेश्‍वर ने तुसी पर इल्जाम लाणा।” 
MAT,7,2,"किजोकी जिय्यां तुसी लोक्कां पर इल्जाम लांदे, तिय्यां ही परमेश्‍वर ने भी तुसी पर इल्जाम लाणा, अते जिस तरिक्के कने तुसी लोक्कां पर इल्जाम लांदे, तिस्सी तरिक्के कने तुसी पर भी इल्जाम लाया जाणा। "
MAT,7,3,"“तुसी किजो अपणे भाई री छोटी जदेई गलती जो दिख्खेया करदे हिन, जां तुसी री अपणी जिन्दगी बिच बड्डी गलतियां हिन।” "
MAT,7,4,"जां तेरी अपणी जिन्दगी बिच बड्डी गलतियां हिन, तां तुसी किय्यां अपणे भाई जो बोल्ली सकदे कि अपणी गलतियां जो सुधार? "
MAT,7,5,"हे ढोंगी! पैल्ले तू अपणी बड्डी गलतियां जो सुधार, फिरी तू ठीक तरिक्के कने अपणे भाई री गलतियां जो सुधारी सकणा। "
MAT,7,6,"“तिन्हा लोक्कां जो परमेश्‍वर री गल्लां मत सुणाओ जे लोक सुनणा नी चाह्‍ंदे, किजोकी जे अगर तुसी इय्यां करदे तां ए पवित्तर चिज्जां कुत्तेयां मुहाग्गर सुटणे रे बराबर होणा।” "
MAT,7,7,"“अपणी जरुरत री चीज परमेश्‍वर का मन्गो तां तिन्हा ने तुसी जो दैणा, तोपगे तां तुसी जो मिल्ली जाणा, ते खटखटांगे तां तुसी रे तांइ दुआर खोल्लेया जाणा।” "
MAT,7,8,"किजोकी हर इक्क मणु जे मंगदा, तिसजो मिली जान्दा जे तोपदा से तिसजो पाई लिंदा अते जे खटखटांदा ही रैहन्दा तिसेरे तांइ दुआर खोल्ली दित्तेया जाणा। "
MAT,7,9,“तुसां बिच का इदेया कुण ए जे अपणे मुंडे जो जां से रोट्टी मन्गो तां पत्थर देयो?” 
MAT,7,10,"या मच्छी मन्गो, तां तिसजो सप्प देयो? "
MAT,7,11,"इधेरे तांइ जे चाये तुसी बुरे ही किजो नी हिन, अपणे बच्चेयाँ जो ठीक चीज्जां दैणा जाणदे तां तुसी रा पिता परमेश्‍वर जे स्वर्ग बिच हिन तुसी रे मन्गणे पर ठीक चिज्जां किजो नी दिंगा? "
MAT,7,12,"“इधेरे तांइ जिय्यां तुसी चाह्‍ंदे कि मणु तुसी कने करण, तुसी भी तिन्हा कने तिय्यां ही करो किजोकी मूसा रे कानून अते भविष्यद्वक्ता री गल्लां रा ए ही मतलब है।” "
MAT,7,13,"“परमेश्‍वर रे राज बिच तंग रस्ते का जाओ, किजोकी चौड़ा दरवज्जा अते बड्डा रस्ता तां विनास रे पास्से लेई जांदा मते जणे हिन जे तिस रस्ते पर चलदे हिन।” "
MAT,7,14,"पर कितणा तंग है से दुआर अते कितणा मुस्किल है से रस्ता जे हमेशा री जिन्दगी पास्से जांदा, बड़े घट्ट जणे हिन जे तिस पर चलदे। "
MAT,7,15,"“झूठे भविष्यद्वक्ता का बच्ची रेयो, जे भैड्ड़ां रे भेस अन्दर तुसी का आन्दे, पर अन्दर का से खूंखार भेड़िए सांइ हिन।” "
MAT,7,16,तिन्हेरे कम्मां का तुसी ने तिन्हा जो पछियाणी लैणा। क्‍या झिल्लां पर अंगूर या कंडेया पर अंजीर उग्गि सकदे? 
MAT,7,17,इय्यां ही हर इक्क खरा बुट्टा ठीक फल दिंदा अते बुरा बुट्टा बुरे फल दिंदा। 
MAT,7,18,"खरा बुट्टा बुरे फल नी देई सकदा, अते ना ही बुरा बुट्टा खरा फल देई सकदा। "
MAT,7,19,"हर इक्क बुट्टा जे खरा फल नी दिंदा, से बड्डेया अते अग्ग अन्दर पाई दित्तेया जान्दा ए। "
MAT,7,20,इस तरिक्के कने तुसी तिन्हेरे कम्मां कने तिन्हा जो पछियाणी लैणा। 
MAT,7,21,“प्रभु-प्रभु बोलणे वाला हर मणु स्वर्ग रे राज अन्दर नी जाई पाणा बल्कि से जे मेरे स्वर्ग अन्दर रैह्णे वाले परम-पिता री मरजी पर चलदा तिन्ने अन्दर जाई पाणा।” 
MAT,7,22,"हिसाब-किताब रे रोज मते जह्णेयाँ ने मेरे जो पूच्छेया प्रभु जी, हे प्रभु जी! क्‍या असां तुसी रे नां कने भविष्यवाणी नी कित्ती? क्‍या तुसी रे नां कने दुष्टात्मा नी कड्डियां अते क्‍या असां तुसी रे नां कने मते सारे चिन्ह-चमत्कार नी दिखाए? "
MAT,7,23,"तां मै तिन्हा कने साफ बोलणा मै तुसी जो नी जाणदा, हे पापियों, मेरे का दूर हटो। "
MAT,7,24,"“इधेरे तांइ जे कोई मेरे इन्हा वचना जो सुणी करी तिन्हा पर चलदा, से उस समझदार मणु सांइ ए जिनिए अपणा घर पक्के सप्पड़ा पर बणाया। "
MAT,7,25,"अते बरखा होई, हड़ आया, ते तुफान चलेया अते ए सब तिस घर कने बज्जियां पर से नी ढैत्तेया किजोकी तिसेरी निय्याँ पक्के सप्पड़ा पर बणे री थिया। "
MAT,7,26,"पर जे कोई मेरे इन्हा वचनां जो सुणदा पर उन्हा पर चलदा नी, से उस बेवकूफ मणु सांइ हिन, जिनिए अपणा घर रेत पर बणाया। "
MAT,7,27,"बरखा होई, हड़ आया, ते तुफान आया ते उस घर कने टकराई जिस कने से पूरा घर ढेई गेया।” "
MAT,7,28,"इसेरे नतिजे ए होया कि जां यीशु ए गल्लां बोल्ली बैठ्ठे तां मणुआं जो तिन्हेरी उपदेश जो सुणी करी हैरान गी होई, "
MAT,7,29,किजोकी से तिन्हा जो तिन्हेरे शास्त्रियां सांइ नी बल्कि इक्क अफसरां सांइ उपदेश थिये देया करदे। 
MAT,8,1,जां यीशु पहाड़ का उतरे तां मणुआं री इक्क बड़ी बड्डी भीड़ तिन्हेरे पिच्छे चली पेई। 
MAT,8,2,"तित्ते इक्क कोढ़ी भी थिया से यीशु का आया अते तिन्हा जो प्रणाम करी के बोलणा लग्गेया, “हे प्रभु जी,” जे तुसी चाह्‍ण तां मेरे जो ठीक करी सकदे। "
MAT,8,3,"यीशु ने अपणा हत्थ बधाई करी के तिसजो छुत्तेया, अते बोल्लेया, मै चाह्‍ंदा, तू ठीक होई जाए ते से तिस्सी बेल्ले से कोढ़ी ठीक होई गेया। "
MAT,8,4,"यीशु ने तिसजो बोल्लेया, दिख्ख, “कुसी जो भी मत बोलदा, पर जाई करी अप्पु जो पुरोत्त जो दस्स अते जे चढ़ाणे तांइ मूसा ने दस्से रा ए तिसजो चढ़ा, ताकी उन्हा पर गवाई होई जाओ।” "
MAT,8,5,"जां यीशु कफरनहूम कस्बे अन्दर आए तां इक्क हाकिम तिन्हा का आया ते तिन्हेरे छन्दे करी के बोलणा लग्गेया, "
MAT,8,6,"“हे प्रभु जी, मेरा इक्क नौक्कर जो अधरंग होए रा है, अते तिसजो बड़ी भरी तकलीफ होय करदी है।” "
MAT,8,7,"यीशु ने तिसजो बोल्लेया, “मै आई करी तिसजो ठीक करी दिंगा।” "
MAT,8,8,"हाकिम ने जवाब दित्तेया, हे “प्रभू जी, मै इस जोग्गा नी है कि तुसी मेरे घरे आन, इधेरे तांइ तुसी सिर्फ हुकम देई देयो, ते मेरे नौक्कर ने ठीक होई जाणा। "
MAT,8,9,"मै ए इस तांइ समझी सकदा किजोकी मै भी कुसकी रे थल्ले कम्म करदा, ते मेरे हेठ भी सिपाई कम्म करदे जां मै इक्क जो बोलदा, जा तां से चली जान्दा, अते जां दुज्जे जो सददा तां से आई जान्दा, अते जां अपणे नौक्कर जो बोलदा कि, इय्यां कर तां से करदा।” "
MAT,8,10,"ए सुणी करी यीशु जो बड़ी हैरानी होई अते जे तिन्हेरे पिच्छे आया करदे थिये तिन्हा जो बोल्लेया, “मै तुसी जो सच बोलदा कि मै इस्राएल बिच भी कुसकी इक्क मणु जो नी दिख्खेया जे इस गैर-यहूदी रे बराबर मेरे पर विश्वास करदा हो।” "
MAT,8,11,"मै तुसी जो बोलदा कि पूरब ते पश्चिम का मते सारे गैर यहुदियां ने आई करी अब्राहम, इसहाक अते याकूब कने स्वर्ग रे राज बिच रोट्टी खाणा बैह्णा, "
MAT,8,12,पर इस्राएल रे मते सारे लोक्कां जो बाहर न्याहरे बिच सुट्टी दित्तेया जाणा: तित्ते रोणा अते दंद पिह्णा होणा। 
MAT,8,13,"तां यीशु ने हाकिम जो बोल्लेया, घरे जा, तेरे विश्वास रे हिसाब कने तेरे तांइ होई जाए, अते तिस्सी बेल्ले सुबेदार रा नौक्कर खरा होई गेया। "
MAT,8,14,"जां यीशु पतरस रे घरे आये, तां तिन्हा ने तिसेरी सस्सू जो बुखार री वजह कने बिस्तर पर पे रा दिख्खेया। "
MAT,8,15,"तिन्हा ने तिसेरा हत्थ छुत्तेया अते तिसेरा बुखार उतरी गेया, अते से उठी करी यीशु री सेवा-पाणी करणा लगी पेई। "
MAT,8,16,"जां संझ होई, तां मणु उन्हा का इदेय बड़े मणुआं जो लेई करी आये जिन्हा बिच दुष्टात्मा थी, अते उसने अपणे इक्क ही शब्द कने दुष्टात्मा जो निकाली दित्तेया इस तरिक्के कने उसने सब बिमारां जो खरा करी दित्तेया। "
MAT,8,17,ताकी जे वचन यशायाह भविष्यद्वक्ता रे जरिए बोल्लेया गेया थिया से पूरा हो: तिसने अप्पु ही असां री कमजोरियाँ जो लेई लित्तेया अते असां री बमारियाँ जो चुक्की लित्तेया। 
MAT,8,18,यीशु ने जां अपणे चोन्नी पास्से इक्क बड़ी बड्डी भीड़ दिख्खी तां उन्हा ने अपणे चेल्‍लेयां जो हुकम दित्तेया “चलो असी गलिली समुन्द्र रे दुज्जे कनारे जो जाण।” 
MAT,8,19,"ते जां से जाणे री तयारी करेया करदे थिये तां कुसकी शास्त्रि ने आई करी तिन्हा जो बोल्लेया, “हे गुरु जी, जित्ते कुते तुसी जान्गे, मै तुसी रे पिच्छे चलणा।” "
MAT,8,20,"यीशु ने तिसजो बोल्लेया, “लोमड़ी री खोह अते आसमान रे चिड़ू-पखेरुआं रे घोंसले हुन्दे हिन पर मणु रे पुत्तर का, जे मै ही है का रैह्णे तांइ अपणी कोई जगह नी है।” "
MAT,8,21,"तिन्हेरे चेल्‍लेयां बिच का कुसकी ने तिन्हा जो बोल्लेया, प्रभु जी, “पैल्ले मेरे जो अपणे घरे हटणे देयो, मेरे प्यो रे मरणे रे बाद मै तुसी रे पिच्छे हटी आंगा।” "
MAT,8,22,"पर यीशु ने तिसजो बोल्लेया, “जे लोक आत्मिक तौर पर मरी चुके रे हिन तिन्हा जो अपणे मुरदे दबणा दे, अते तू मेरे पिच्छे चल।” "
MAT,8,23,तां यीशु इक्क किस्ती पर जाई बैठ्ठे तिन्हेरे चेल्‍ले भी तिन्हा कने थिये। 
MAT,8,24,"उस्सी बेल्ले झील अन्दर इक्क इदेयी बड़ी बड्डी हनेरी आयी कि तिन्हेरी किस्ती पाणी री छलारां कने ढकी गई, पर यीशु सुत्ते रे थिये। "
MAT,8,25,"तां चेल्‍लेयां ने आई करी तिन्हा जो जगाया अते बोल्लेया, “हे प्रभु जी, असां जो बचा, नी तां असां ने मरी जाणा।” "
MAT,8,26,"यीशु ने तिन्हा जो बोल्लेया, तुसी रा विश्वास छोटा है, “तुसां इत्तना किजो ड़रेया करदे हिन? तां यीशु ने उठी करी हनेरी अते झील जो झिड़ख दित्ती, अते सब किच्‍छ सान्त होई गेया।” "
MAT,8,27,"अते से हैरान होई करी बोलणा लगे, “ए कदेया मणु ए कि हनेरी अते झील भी इसेरा हुकम मन्दे हिन?” "
MAT,8,28,"अते जां से दुज्जे पास्से गदरेनियाँ रे देश अन्दर पुज्जे, तां तिन्हा जो कबर का बाहर आन्दे दो मणु मिल्ले जिन्हा बिच दुष्टात्मा थियां से इतणे भयंकर थिये कि कोई तिस रस्ते का जाई तक नी सकदा थिया। "
MAT,8,29,"अते दिख्खो, तिन्हा ने लैर देई करी बोल्लेया, हे परमेश्‍वर रे पुत्तर, असां रा तुसी कने क्‍या कम्म ए? “कै तुसी असां जो बेल्ला पूरा होणे का पैल्ले ही दुख दैणे आये हिन?” "
MAT,8,30,थोड़ी ही दूर बड़े सारे सूअरां रा इक्क झुण्ड चरेया करदा थिया। 
MAT,8,31,"तां उन्हा दुष्टात्मा ने तिन्हा कने ए बोल्ली करी छन्दे करणा लग्गी, “जे तुसी असां जो कड़णा लग्गे रे हिन तां असां जो इन्हा सूअरां रे झुण्ड अन्दर भेजी दे।” "
MAT,8,32,"“तां यीशु ने उन्हा जो बोल्लेया, चली जाओ!” ते से उन्हा मणुआं का निकली करी सूअरां अन्दर चली गेइ फिरी से सारा झुण्ड खड़ी ढलान का रूलकदे-रूलकदे दौड़दे पाणी अन्दर जाई पेया, ते डुब्बी करी मरी गेया। "
MAT,8,33,सूअरां रे रखवाले तित्ते का न्ह्सी करी शहर जो आये अते सूअरां कने ते उन्हा कने जिन्हा बिच दुष्टात्मा थी जे होया थिया से सब किच्‍छ दस्सी दित्तेया। 
MAT,8,34,फिरी तां शहर रे सब मणु यीशु का मिलणे तांइ आये जां तिन्हा ने यीशु जो दिख्खेया तां उन्हेरे छन्दे कित्ते कि से उन्हेरे उत्ते का कुदखी होरथी चली जाओ। 
MAT,9,1,फिरी यीशु किस्ती पर चढ़ी करी पार अपणे शहरा जो आई गे। 
MAT,9,2,"अते दिख्खो, किच्‍छ मणु अधरंग रे इक्क मरीज जो बाणी वाले मन्जे पर रख्खी करी यीशु रे नेड़े लेइ आये तिन्हा ने तिन्हेरा विश्वास दिख्खी करी, तिस अधरंग रे मरीज जो बोल्लेया, “हे पुत्तर, हिम्मत रख तेरे पाप माफ होई गे।” "
MAT,9,3,"अते शास्त्रियाँ बिच किच्‍छ अप्पु-मित्ते बोलणा लग्गे, “ए तां परमेश्‍वर री बेजती करेया करदा है।” "
MAT,9,4,"यीशु ने तिन्हेरे मन री गल्लां जो जाणी करी बोल्लेया, “तुसां अपणे-अपणे मन अन्दर बुरा किजो सोच्चेया करदे हिन।” "
MAT,9,5,"असान क्‍या है? ए बोलणा, तेरे पाप माफ होई गे, या ए बोलणा, उठ अते हन्ड़ फिर? "
MAT,9,6,"ताकी तुसी ए जाणी जाओ कि मणु रे पुत्तर, जे मै ही है जो दुनिया पर पाप माफ करणे रा हक्क है तां तिन्हा ने अधरंग रे मरीज जो बोल्लेया, “उठ, अपणा पन्द चुक्क, अते अपणे घरे चली जा।” "
MAT,9,7,से उठी करी अपणे घरां जो चली गेया। 
MAT,9,8,मणु ए दिख्खी करी डरी गे अते परमेश्‍वर री महिमा करणा लग्गे जिनिये मणु जो इदेयी ताकत दित्ती। 
MAT,9,9,"जिय्यां ही यीशु तित्ते का अग्गे बद्धे उन्हा ने मत्ती नां रे इक्क मणु जो चुंगी लैणे वाली चोक पर बैठ्ठे रा दिख्खेया, अते तिसजो बोल्लेया, “मेरे पिच्छे चली आ। ते से उठी करी तिन्हेरे पिच्छे चली पेया।” "
MAT,9,10,फिरी इय्यां होया कि जां से मत्ती रे घरे रोट्टी खाणा बैठ्ठे रे थिये तां मते सारे चुंगी लैणे वाले अते पापी मणु आई करी यीशु अते तिन्हेरे चेल्‍लेयां कने रोट्टी खाणा बेई गे। 
MAT,9,11,"ते जां फरीसियाँ ने ए दिख्खेया तां तिन्हा ने यीशु रे चेल्‍लेयां जो बोल्लेया, “तुसां रा गुरु चुंगी लैणे वालेयां कने अते पापियां कने रोट्टी किजो खाया करदा ए?” "
MAT,9,12,"ए सुणी करी यीशु ने तिन्हा जो बोल्लेया, “वैद री जरूरत भले-चंगेयाँ जो नी पर मरीजां जो हुंदी।” "
MAT,9,13,"“पर तुसी जाओ अते इस गल्ल रा मतलब समझो, मै कुर्बानी नी पर रहम चाह्‍ंदा किजोकी मै भले अते नेक मणुआं जो नी, पर पापियां जो सदणे आये रा ए।” "
MAT,9,14,"तां बपतिस्मा दैणे वाले युहन्ना रे चेल्‍ले यीशु का आई करी बोलणा लग्गे, “असी अते फरीसी इतणे ब्रत्त रखदे, पर तुसी रे चेल्‍ले ब्रत्त नी रखदे?” "
MAT,9,15,"यीशु ने तिन्हा जो बोल्लेया, “जां तांइ नौलाड़ा बरात्ती कने ए क्‍या से दुखी होई सकदे?” पर से रोज भी आणा जां नौया लाड़ा तिन्हा का बखरा कित्तेया जाणा, अते तिस बेल्ले तिन्हा ब्रत्त रखणे। "
MAT,9,16,"“पुराणे कपड़े पर नौये कपड़े री टल्ली कोई नी लगान्दा, किजोकी से टल्ली तिस कपड़े जो छिक्की लिन्दी, अते से पैल्ले का भी जादा फटी जान्दा।” "
MAT,9,17,"“ते ना ही पुराणे खलड़ू बिच नौआ अंगूर रा रस्स भरदे, किजोकी इय्यां करणे कने खलड़ू फटी जान्दे अते अंगूर रा रस्स रुड़ी जांदा ते खलड़ू बेकार होई जांन्दे पर नौये अंगूर रे रस्स जो नौये खलड़ू बिच भरदे अते दोनो ही बची रेह्न्दे।” "
MAT,9,18,"जां से तिन्हा कने ए गल्लां करेया ही करदे थिये तां दिख्खो, यहुदी सभास्थल रा इक्क अधिकारी आया अते तिन्ह जो प्रणाम करी के बोलणा लग्गेया “मेरी कुड़ी अब्बे-अब्बे ही मरी, पर तुसी चली करी तिस पर अपणा हत्थ रखी दिंगे, तां तिसने जिन्दे होई जाणा।” "
MAT,9,19,यीशु ते तिन्हेरे चेल्‍ले उठ्ठे अते तिसेरे पिच्छे चली पेह्। 
MAT,9,20,"अते दिख्खो, इक्क जनानी ने जिस जो बारह साल्लां का खून चलणे री बिमारी थी, से पिच्छे का आई अते तिन्ने यीशु रे कपड़े रे कुणे जो छुह्ई लित्तेया। "
MAT,9,21,"किजोकी से अपणे मन अन्दर सोचदी थी, जे इन्हेरे कपड़े जो ही मै छुह्ई लेयां तां ठीक होई जाणा। "
MAT,9,22,"यीशु ने मुड़ी करी तिसजो दिख्खेया अते बोल्लेया, “कुड़िये हिम्मत रख्ख तेरे विश्वास ने तिज्जो ठीक कित्तेया ते से जनानी तिस्सी बेल्ले ठीक होई गई।” "
MAT,9,23,"जां यीशु तिस सभास्थल रे प्रधान रे घरे पुज्जे तां तिन्हा ने दिख्खेया कि मात्तम वाली धुन बजान्दे बौंसरी बजाणे वाले अते तित्ते इकठ्ठा होये रे मणु कुड़ी री मौत पर रोला पाया करदे हिन, "
MAT,9,24,"यीशु ने उन्हा जो बोल्लेया, “हटी जाओ!” “कुड़ी मरे री नी ए, पर सुत्ते री है। इस गल्ल पर से मणु तिन्हेरा मजाक उड़ाणा लगे।” "
MAT,9,25,"पर जां मणुआं जो बाहर भेजी दित्तेया, तां यीशु ने अन्दर जाई करी कुड़ी रा हत्थ पकड़ी करी उठाया, ते कुड़ी जिन्दी होई गी। "
MAT,9,26,अते इस गल री चर्चा तिस इलाके बिच फैली गई। 
MAT,9,27,"जां यीशु तित्ते का अग्गे जाणा लग्गे तां दो अन्ने तिन्हेरे पिच्छे लैरां अते ए बोलदे-बोलदे चली पे, “हे दाऊद री औलाद, असां पर तरस खा!” "
MAT,9,28,"जां से घरां अन्दर पुज्जे तां से अन्ने तिन्हेरे का आये यीशु ने तिन्हा जो पुच्छेया, “क्‍या तुसी जो विश्वास ए कि मै तुसी जो ठीक करी सकदा?” तिन्हा ने यीशु जो बोल्लेया, “हां, प्रभु जी, असां जो विश्वास!” "
MAT,9,29,"तां यीशु ने तिन्हेरी अख्खां जो छूई करी बोल्लेया, “मेरे पर विश्वास करणे री वजह कने मै तुसी जो ठीक करणा।” "
MAT,9,30,"अते अन्नेया जो दिसणा लगी पेया, यीशु ने तिन्हा जो सावधान कित्तेया अते बोल्लेया, दिख्खो, ए कुस जो भी मत बोलदे। "
MAT,9,31,पर तिन्हा ने तित्ते का जाई करी इस गल्ल जो उस इलाके बिच चारो पास्से फैलाई दित्तेया। 
MAT,9,32,"जां से अन्ने लोक ठीक होणे रे बाद हटेया करदे थिये, तां किच्‍छ लोक यीशु का इक्क दुष्टात्मा रे सताए रे मणु जो लेई करी आये जिस जो दुष्टात्मा ने जल्ला करी दित्ता थिया। "
MAT,9,33,"अते जां यीशु ने तिस मणु बिच का दुष्टात्मा जो कड्डी दित्ता, तां से जल्ला बोलणा लगी पेया, इस गल्ल पर मणु हैरान होई करी बोलणा लग्गे, इस्राएल बिच इदेया कदी भी नी दिख्खेया। "
MAT,9,34,"पर फरीसी लोक बोलणा लग्गे, ए तां दुष्टात्मा रे सरदार री मदत कने दुष्टात्मा जो कड्डदा। "
MAT,9,35,"तां यीशु ते तिन्हेरे चेल्‍ले गलिली जिले रे मते सारे शहर ते कस्बेयां बिच जाई करी मते सारे सभास्थल बिच उपदेश दिन्दे, परमेश्‍वर रे राज रे शुभ संदेश रा प्रचार करदे, मणुआं री बिमारी अते हर तरह री कमजोरियां जो दूर करदे रे। "
MAT,9,36,"अते मणुआं री भीड़ जो दिख्खी करी यीशु जो मणुआं पर तरस आया, किजोकी से उन्हा भैड्ड़ां सांइ थक्के रे अते बिखरे रे थिये जिन्हेरा कोई पुहाल नी थिया। "
MAT,9,37,"तां यीशु ने अपणे चेल्‍लेयां जो बोल्लेया, पक्के री फसल तां बड़ी है पर मजदूर घट्ट हिन। "
MAT,9,38,"इधेरे तांइ फसल रे मालक, परमेश्‍वर का प्रार्थना करो कि से अपणी फसल जो बढ़णे तांइ मजदूर भेजन। "
MAT,10,1,"तां यीशु ने अपणे बाहरां चेल्‍लेयां जो सद्दी करी तिन्हा जो दुष्टात्मा जो बाहर निकालणे, अते हर तरह री बिमारी ते कमजोरी जो दूर करणे रा हक दित्तेया। "
MAT,10,2,"इन्हा बारहा खास प्रेरितां रे नां ए हिन, पैल्ला शमौन, जिस जो कि पतरस भी बोलदे अते तिसेरा भाई अन्द्रियास, जब्दी रा निक्का याकूब अते तिसेरा भाई यूहन्ना। "
MAT,10,3,"फिलिप्पुस बरतुल्मै, थोमा, चुंगी लैणे वाला मत्ती हलफई रा पुत्तर याकूब, तद्दै "
MAT,10,4,"शमौन जे जेलोतेस नां रे समुह रा मणु थिया अते यहूदा इस्करियोती, जिनिये यीशु जो पकड़वाई भी दित्तेया। "
MAT,10,5,"तिन्हा बारा जो यीशु ने ए हुकम देई करी भेजेया, गैर यहुदियां रे लोक्कां का मत जांदे, अते ना सामरिया प्रदेश बिच बड़दे। "
MAT,10,6,पर इस्राएल रे ‍खानदान री गुआची री भेड़ां का जायो। 
MAT,10,7,"अते जांदे-जांदे तुसी ए प्रचार करी के बोलेयो, स्वर्ग रा राज नेड़े आई गे रा है। "
MAT,10,8,"बिमारां जो खरा करो, मरे रेयां जो जिंदा करो, कोढ़ियां जो सुच्चा करो, दुष्टात्मा जो कड्डो तुसी जो मुफ्त बिच मिलेया है मुफ्त बिच ही देयो। "
MAT,10,9,"अपणी कमर रे थैल्ले बिच ना तां सुन्ना, चाँदी अते ना तां तांबा रखयो, "
MAT,10,10,"रस्ते तांइ ना झोली रख्खो, ना दो कुरते, ना जुत्ते ना सोठी, किजोकी मजदूर जो तिसेरी रोट्टी मिलणी चाएदी। "
MAT,10,11,"जिस भी शहर या ग्राँ बिच तुसी बड़गे तां पता करो कि इत्ते कुण लायक है, अते तिस जगह जो छडणे तक तित्ते ही रेयो। "
MAT,10,12,जां तुसी तिस घरे बड़गे तां तित्ते शांती री आशीष देयो। 
MAT,10,13,"जे से घर लायक होया तां तुसां री आशीष तिन्हा पर बणी रेह्णी, पर जे नी हुन्गा तां शांती री तुसां री आशीष तुसी रे का हटी आणी। "
MAT,10,14,"जे कोई तुसी जो नी अपनांदा अते तुसां री गल्लां नी सूणदा, तां तिस घर या तिस शहर का जांदे बेल्ले अपणे पैरां का धूल झम्मी आयो। "
MAT,10,15,मै तुसी जो सच बोलदा हिसाब-किताब होणे रे रोज्जे उस शहर री हालत का सदोम अते अमोरा रे देश री हालत केई जादा ठीक होणी। 
MAT,10,16,"दिख्खो, जिय्यां कोई भेड़ भेड़ियां रे बिच मझाटे हो तिय्यां ही मै तुसी जो तिन्हा लोक्कां बिच भेज्जेया करदा है। इधेरे तांइ सांप सांइ चलाक अते कबूतरां सांइ भोले बणो "
MAT,10,17,"पर मणुआं का बची करी रेयो, किजोकी तिन्हा तुसी जो पंचायता बिच देई दैणा, अते तिन्हा तुसी जो अपणी सभास्थल बिच कोड़े मारणे। "
MAT,10,18,"तुसी जो मेरी वजह कने राज्पालां अते राज्जेयां रे सामणे लित्तेया जाणा, ताकी उन्हा पर अते गैर यहुदियां रे लोक्कां तांइ गवाह बणो। "
MAT,10,19,"जां से तुसी जो पकड़न तां फिकर मत करदे, कि तुसी जो क्‍या बोलणा ए अते किय्यां बोलणा ए किजोकी उस बेल्ले तुसी जो दस्सी दित्तेया जाणा कि तुसी जो क्‍या बोलणा है। "
MAT,10,20,"किजोकी बोलणे वाले तुसी नी हिन, पर तुसी रे परम-पिता री आत्‍मा ने तुसी रे अन्दर का बोलणा। "
MAT,10,21,"भाई ने अपणे भाई जो पकड़वाई करी मरवाई दैणा, माँ-प्यो ने अपणे बच्चे जो पकड़वाई दैणा अते बच्चेयां ने अपणे माँ-प्यो रे खिलाफ होई जाणा ते तिन्हा जो मरवाई दैणा। "
MAT,10,22,"मेरी नां री वजह कने सबने तुसी रे कने नफरत करणी, पर जे आखर तांइ सबर रखगा तिसेरा ही छुटकारा होणा। "
MAT,10,23,"जां भी से तुसी जो इस शहर बिच तंग करो, तां दूज्जे शहर नह्स्सी जायो किजोकी मै तुसी जो सच बोलदा इसका पैल्ले तुसी इस्राएल रे सब शहरां बिच जाणा खत्म करो मणु रे पुत्तर, जे मै ही है ने आई जाणा। "
MAT,10,24,"ना चेल्ला अपणे गुरु का अते ना नौक्कर अपणे मालक का बड्डा हून्दा, "
MAT,10,25,"चेल्‍ले तांइ ए काफी है कि से अपणे गुरु रे बराबर है, अते नौक्कर तांइ ए कि से अपणे मालक रे बराबर है, जे तिन्हा घरे रे मालक जो दुष्टात्मां रा सरदार बोल्ली दित्तेया तां घरे रे दूज्जेयां लोक्कां जो क्‍या किच्‍छ नी बोलणा। "
MAT,10,26,"इधेरे तांइ उन्हा का डरदे मत, किजोकी जे किच्‍छ लूक्के रा है, सब सामणे आई जाणा "
MAT,10,27,"जे मै तुसी रे कने न्यहारे बिच बोलदा तिस जो तुसी लौ बिच बोलो अते जे मै तुसी रे कन्ना बिच बोल्लेया है, तिसजो घरे री छत्त पर चढ़ी करी प्रचार करो। "
MAT,10,28,"उन्हा का मत डरो जे शरीर जो मारदे हिन पर आत्‍मा जो नी मारी सकदे, बल्कि परमेश्‍वर का डरो जे आत्‍मा अते शरीर दोनां जो नरक बिच नाश करी सकदा। "
MAT,10,29,क्‍या बड़ी घट किमत बिच दो गौरेयां चीड़ी नी बिकदी? फिरी भी तुसी रे पिता री मर्जी रे बगैर इन्हा बिच का इक्क भी जमीन पर नी पेई सकदी। 
MAT,10,30,"तुसी रे सिर रे बाल तक भी गिणे रे हिन, "
MAT,10,31,इधेरे तांइ डरो मत किजोकी तुसी तदेयी मती सारी चिड़ियाँ का भी केई जादा बधी करी हिन। 
MAT,10,32,"जे कोई मेरे जो मणुआं रे सामणे अपनांगा, मै भी तिसजो अपणे स्वर्ग बिच रैह्णे वाले परम-पिता रे सामणे अपनाई लैणा। "
MAT,10,33,"पर जे मणुआं रे सामणे मेरे जो नी अपनांगा, मै भी तिसजो अपणे पिता रे सामणे जे स्वर्ग बिच हिन, नी अपनाणा। "
MAT,10,34,"ए मत सोच्चो कि मै दुनिया रे लोक्कां बिच मेल-मिलाप करवाणा आए रा है, पर लोक्कां जो इक्क-दुए रे खिलाफ करणा आए रा है, "
MAT,10,35,"मै मुंडे जो तिसेरे प्यो रे खिलाफ, कुड़ी जो उसेरी माँ रे खिलाफ, नूह जो तिसेरी सस्सु रे खिलाफ करणे तांइ आये रा है। "
MAT,10,36,अते तुसी रे दुश्मण तुसी रे अपणे घरे रे ही लोक होणे। 
MAT,10,37,"जे अपणे माँ-प्यो जो मेरे का जादा प्यार करदा, से मेरा चेल्ला होणे रे लायक नी है, जे अपणे बच्चेयां जो मेरे का जादा प्यार करदा, से मेरा चेल्ला होणे रे लायक नी है, "
MAT,10,38,"अते जे अपणे आप्पे रा इन्कार करी के अपणे दुख री सुली चुक्की करी मेरे पिच्छे नी चलदा, से मेरा चेल्ला बनणे रे लायक नी है। "
MAT,10,39,"जे अपणी जिन्दगी जो बचाणे री इच्छा रखदा तिसने तिस जो गुआइ देणा, अते जे मेरी वजह कने अपणी जिन्दगी जो गुआणा, तिन्ने तिसजो पाणा। "
MAT,10,40,"जे तुसी जो अपणाई लिंदा, से मेरे जो अपणाई लिंदा, अते जे मेरे जो अपनांदा से मेरे भेजणे वाले जो अपणाई लिंदा। "
MAT,10,41,"जे कुसकी भविष्यद्वक्ता जो भविष्यद्वक्ता समझी करी अपनांदा, तिसजो से ही ईनाम मिलणा जे भविष्यद्वक्ता जो मिलणा, अते जे तुसी कुसकी धार्मिक मणु जो धार्मिक मणु मन्नी करी अपनांदे तां तुसी जो से ही ईनाम मिलणा जे धार्मिक मणु जो मिलणा चाएदा। "
MAT,10,42,"जे कोई मेरे इन्हा भोले-भाले चेल्‍लेयां जो इक्क गलास ठण्डा पाणी पीणे जो दे कि से मेरा चेल्ला है, तां मै तुसी रे कने सच्ची बोलदा कि तिसजो इधेरा ईनाम मिलणा ही मिलणा। "
MAT,11,1,जां यीशु अपणे बारा चेल्‍लेयां जो हुकम देई दैणे का बाद से गलील प्रदेश रे शहरां बिच उपदेश अते प्रचार करणे जो तित्ते का चली गे। 
MAT,11,2,"युहन्ना ने जेल बिच मसीह यीशु रे कम्मां री खबर सुणी करी अपणे चेल्‍लेयां जो तिन्हा का ए पूछणे भेजेया, "
MAT,11,3,कि क्‍या तुसी ही से मसीह हिन जिस जो परमेश्‍वर ने भेजणे रा वादा कित्तेया थिया या असी कुसकी दुज्जे री भाल करण? 
MAT,11,4,"यीशु ने जवाब दित्तेया, कि जे किच्‍छ तुसी दिखदे सुणदे हिन, से सब किच्‍छ जाई करी युहन्ना जो बोल्ली देयो। "
MAT,11,5,"कि अन्ने दिखदे हिन, अते अपाहिज हंडदे फिरदे हिन, कोढ़ी सुच्चे कित्ते जाया करदे हिन, अते टोणे सुणदे हिन, मुर्दे जिंदा होया करदे हिन, अते गरिबां जो शुभ संदेश सुणाया जाया करदा है। "
MAT,11,6,"अते धन्न हिन से, जे मेरे पर शक ना करे। "
MAT,11,7,"जां युहन्ना रे चेल्‍ले तित्ते का चली गे, तां यीशु युहन्ना रे बारे बिच मणुआं जो बोलणा लगे, तुसी बणा बिच क्‍या दिखणा गे थिये? क्‍या ब्यार कने हिलदे नलू? "
MAT,11,8,"फिरी तुसी क्‍या दिखणे गे थिये? दिखो, जे किमती कपड़े पान्दे, से राजमहलां बिच रैहन्दे, "
MAT,11,9,"तां फिरी किजो गे थिये? क्‍या कुसकी भविष्यद्वक्ता जो दिखणे गे थिये? हाँ, मै तुसी जो बोलदा, बल्कि भविष्यद्वक्ता का भी बड्डे जो। "
MAT,11,10,"“ए से ही है, जिसेरे बारे बिच पवित्रशास्त्र बिच परमेश्‍वर ने बोल्ले रा है, ‘दिख्ख, मै अपणे दूत जो तेरे अग्गे भेजदा, जे तेरे अग्गे तेरा रस्ता तयार करणा।’” "
MAT,11,11,"मै तुसी जो सच बोलदा, लोक्कां बिच युहन्ना बपतिस्मा दैणे वाले का बड्डा कोई पैदा नी होया, पर स्वर्ग रे राज बिच छोटा का छोटा मणु भी युहन्ना का बड्डा है। "
MAT,11,12,"जिस बेल्ले का युहन्ना बपतिस्मा दैणे वाले ने प्रचार करणा शुरू कित्ते रा है तिस बेल्ले का अब्बे तांइ स्वर्ग रे राज बड़ा जादा बदेया करदा है, अते ताकतवर मणु तिस पर हमला करेया करदे हिन। "
MAT,11,13,"युहन्ना रे आणे तक सारे भविष्यद्वक्तां री कताबां ते अते मूसा रे कानून बिच स्वर्ग रे राज बिच भविष्यवाणी हुंदी रेई, "
MAT,11,14,ते जे अगर तुसी इस गल्ल जो मनणा चाओ तां मन्नो कि युहन्ना ही एलिय्याह है जिसेरे आणे रे बारे बिच भविष्यवाणी कित्ती गयी थी। 
MAT,11,15,"जे सुनणा चाए, से ध्यान कने सुणे! "
MAT,11,16,"मै इस जुग रे मणुआं री बराबरी कुस कने करां? से तिन्हा बच्चेयां सांइ हिन, जे बजारा बिच बेई करी इक्क दुज्जे कने शिकायत करदे रैहन्दे "
MAT,11,17,"कि असां ने तुसी तांइ खुशी अंदर संगीत बजाया, पर तुसी नी नच्चे, असां ने मातम मनाया पर तुसी नी रोये। "
MAT,11,18,"तिय्यां ही युहन्ना ना दुए लोक्कां सांइ खान्दा अते ना पीन्दा थिया पर तुसी लोक्कां ने शिकायत कित्ती उस बिच दुष्टात्मा है, "
MAT,11,19,"मणु रा पुत्तर, जे मै ही है, खान्दा-पीन्दा, पर मणु बोलदे, इस मणु जो दिख्खो, ए भूखान्ग ते पियक्कड़ है, ए चुंगी लेणे वाले अते पापियाँ रा मित्र है! पर तिसेरे कम्मां कने तिसेरी समझदारी सही साबित होए। "
MAT,11,20,"फिरी यीशु तिन्हा शहरां बिच रैह्णे वाले लोक्कां जो बकणा लगे जित्ते तिन्हा ने बड़े चमत्कार कित्ते थिये, पर तिसेरे बावजूद भी तिन्हा लोक्कां ने अपणे पाप्पां का तौबा नी कित्ती थी ते ना ही परमेश्‍वर रे रस्ते पर चलणा शुरू कित्तेया थिया। "
MAT,11,21,"लाणत है तुसी पर खुराजीन शहर बिच रैह्णे लोक्कों! लाणत है तुसी पर बैतसैदा शहर बिच रैह्णे लोक्कों! जे चमत्कारी कम्म तुसी बिच कित्ते गे, जे से सूर अते सैदा रे शहर बिच कित्ते जान्दे, तां टाट रे कपड़े लेई करी  अते अपणे जिस्म बिच राख मली करी अवसोस करदे अपणे पाप्पां का तौबा करी लित्ते रा होणा थिया। "
MAT,11,22,पर मै तुसी जो बोलदा कि हिसाब-किताब होणे वाले रोज्जे तुसी री हालत सूर अते सैदा रे शहर री तिस हालत का भी बुरी होणी जां परमेश्‍वर ने तिन्हा जो दंड दित्तेया थिया। 
MAT,11,23,"हे कफरनहूम कस्बे रे लोक्को, तुसी क्‍या सोचदे कि तुसी जो स्वर्ग री महिमा तक ऊच्चा उठाया जाणा? तुसी जो तां पताल तांइ नीच्चे सुट्टेया जाणा, किजोकी जे चमत्कारी कम्म तुसी लोक्कां बिच कित्ते गे, जे अगर से सदोम शहर बिच कित्ते जांदे, तां से कदी भी नाश नी कित्तेया जांदा। "
MAT,11,24,पर मै तुसी जो बोलदा कि हिसाब-किताब वाले रोज्जे तुसी री हालत सदोम शहर री तिस हालत का भी बड़ी जादा बुरी होणी जां परमेश्‍वर ने तिन्हा जो दंड दित्तेया थिया। 
MAT,11,25,"तिस्सी बेल्ले यीशु ने बोल्लेया, हे पिता, आसमान ते जमीन रे प्रभु, मै तेरा शुकर करदा कि तुसी ने इन्हा गल्लां जो अते समझदार लोक्कां का लुकाई रखेया, पर आम लोक्कां पर जाहिर कित्तेया। "
MAT,11,26,"हां, परम पिता ए इधेरे तांइ होया किजोकी तुसी जो ए ही खरा लग्गेया। "
MAT,11,27,"मेरे परम पिता ने सब किच्‍छ मेरे हवाले करी दित्तेया, अते कोई पुत्तर जो नी जाणदा, सिर्फ परम पिता जाणदा अते कोई परम पिता जो नी जाणदा, सिर्फ पुत्तर जाणदा, अते हर इक्क से मणु परम पिता जो जाणदा, जिस पर पुत्तर तिसजो जाहिर करणा चाए। "
MAT,11,28,"हे सब मैह्नत करणे वालेयों अते बोज कने दबितेरे मणूओं, मेरे का आओ मै तुसी जो अराम दिन्गा। "
MAT,11,29,"मेरा जुंगल अपणे ऊप्पर लेई लेयो , अते मेरे का सिख्खो किजोकी मै सांत अते मन का दीन है: अते तुसी जो अपणी आत्‍मा बिच अराम मिलणा। "
MAT,11,30,किजोकी मेरा जुंगल असान अते मेरा बोझ हल्का है । 
MAT,12,1,"उस बेल्ले यीशु विश्राम दिन खेत्रां रस्ते का होई करी जाया करदे थिये, ते तिन्हेरे चेल्‍लेयां जो भूख्ख लग्गी ते से जगंली बीज री फलियां जो तोड़ी-तोड़ी करी खाणे लग्गे। "
MAT,12,2,"तां फरीसियां ने ए दिख्खी करी बोल्लेया, कि दिख्ख, तेरे चेल्‍ले से करेया करदे हिन जिसेरा विश्राम दिन करणा मूसा रे नियमां रे हिसाब कने ठीक नी है? "
MAT,12,3,"पर यीशु ने तिन्हा का पूच्छेया, कि क्‍या तुसी ने पवित्रशास्त्र बिच ए नी पढ़ेया कि दाऊद अते तिन्हेरे मित्तरां ने, जां तिन्हा जो भुख्ख लग्गी थी, तां क्‍या कित्ता थिया? "
MAT,12,4,"तिसने परमेश्‍वर रे तम्बु अन्दर जाई करी परमेश्‍वर जो चढ़ाये री रोटियां किय्यां खाई थी? जिन्हा जो खाणा ना तां तिसेरे तांइ अते ना तिसेरे साथियां तांइ, पर सिर्फ पुरोत्तां तांइ ठीक थिया। "
MAT,12,5,या मूसा रे कानून बिच तुसी ए नी पढ़ेया कि विश्राम दिन मन्दिर रे पुरोत्त ही तिसेरी विधि जो तोड़दे हिन अते फिरी भी तिन्हा जो कोई किच्‍छ नी बोलदा। 
MAT,12,6,"पर मै तुसी जो बोलदा, इत्ते कोई है जे मन्दिर का भी बधी करी है। "
MAT,12,7,"जे अगर तुसी पवित्रशास्त्र बिच लिख्खे री इन्हा गल्लां जो समझदे, “मै लोक्कां बिच कुर्बानी नी पर दया भावना चांह्दा।” तां तुसी मेरे बेकसुर चेल्‍लेयां जो कुसूरवार नी बणांदे। "
MAT,12,8,"किजोकी मणु रा पुत्तर, जे मै ही है, विश्राम दिन रा भी मालक है। "
MAT,12,9,फिरी यीशु तित्ते का सभास्थल जो चली गे। 
MAT,12,10,"तित्ते इक्क मणु थिया, जिसेरा इक्क हत्थ सुक्कड़ीह् गे रा थिया तां मणुआं ने पुछ्‌छेया, मूसा री रीति रे हिसाब कने विश्राम दिन कुसकी जो खरा करणा, सही है? तिन्हा ने उन्हा का ए इधेरे तांइ पुछ्‌छेया ताकी से तिन्हा पर इल्जाम लगाई सकण। "
MAT,12,11,"पर यीशु ने उन्हा जो जवाब दित्तेया, मन्नो, तुसी रे बिच का कुसकी का इक्क भेड्ड हो, ते से भेड्ड विश्राम दिन कुसकी गत्ता बिच जाई पेयो, तां क्‍या तुसी तिसजो पकड़ी करी बाहर नी कड्डणा? "
MAT,12,12,"तां फिरी इक्क मणु कुसकी भेड़ का तां बड़ा जादा किमती है, इधेरे तांइ विश्राम दिन पर कुसकी जो ठीक करणा मूसा रे कानून रे हिसाब कने सही है। "
MAT,12,13,"तां यीशु ने तिस सुकड़ित्ते रे हत्थ वाले जो बोल्लेया, अपणा हत्थ अग्गे कर अते तिन्ने अपणा हत्थ अग्गे कित्तेया अते से खरा होई गेया ठीक तिय्यां ही जिय्यां तिसेरा दूज्जा हत्थ थिया। "
MAT,12,14,फिरी फरीसी तित्ते का बाहर निकली आये अते यीशु जो मारणे तांइ कोई तरकिब सोच्चणा लग्गे। 
MAT,12,15,"पर यीशु ए जाणी गे अते तित्ते का चली गे बड़े भरी लोक्की तिन्हेरे पिच्छे चली पेह् अते यीशु ने तिन्हा सबनियां जो खरा कित्तेया, "
MAT,12,16,अते तिन्हा जो समझाया कि मेरे जो प्रकट मत करदे। 
MAT,12,17,"ए इधेरे तांइ होया कि भविष्यद्वक्ता यशायाह रे जरिए प्रभु ने जे बोल्लेया थिया, से पूरा हो, "
MAT,12,18,"“दिख्खो, ए मेरा सेवक है; जिस जो मै चुणे रा है ए मेरा प्यारा है, मै इसका खुश है मै तिसेरे ऊपर अपणी आत्‍मा रखणी अते तिसने गैर यहुदियां रे लोक्कां जो हिसाब-किताब रा शुभ संदेश दैणा। "
MAT,12,19,"तिनिये ना तां लड़ाई-झगड़ा करणा अते ना ही लैरां मारणी, अते ना कुन्ने इसेरी अवाज गलियां बिच सुनणी। "
MAT,12,20,"तिनिये झुके रे नलू सांइ कमजोर मणु जो नी लताड़णा, तिसने बुझदे दीये सांइ कमजोर मणु जो नी मारणा। ते तिसने लोक्कां रा इंसाफ करणा। "
MAT,12,21,अते गैर यहुदी लोक्कां तिसेरी आस रखणी।” 
MAT,12,22,"फिरी मणु यीशु का इक्क अन्ने जो लियाये जे कि जह्ल्ला भी थिया किजोकी तिस बिच दुष्टात्मा थी यीशु ने तिसजो खरा करी दित्तेया, अते से अन्ना जह्ल्ला बोलणे अते दिखणे लग्गेया। "
MAT,12,23,"अते सबनी मणुआं जो बड़ी हैरानी होई अते से बोल्णा लग्गे, क्‍या ए मणु दाऊद रा पुत्तर होई सकदा? "
MAT,12,24,"जां फरीसियां ने ए सुणेया तां से बोलणा लग्गे, ए तां दुष्टात्मा जो, दुष्टात्मां रे सरदार री मदत कने कड़दा। "
MAT,12,25,"यीशु जो तिन्हेरे विचारां रा पता लग्गी गेया अते से तिन्हा जो बोलणा लग्गे, जिस राज बिच फूट पेई जांदी, से खत्म होई जांदा, अते जिस शहर या टब्बर बिच फूट पेई जाओ से नी टिकदा। "
MAT,12,26,अते जे अगर शैतान ही शैतान जो बाहर कड्डे तां से अपणे ही खिलाफ होई गेया तां फिरी तिसेरा राज किय्यां टिकी सकदा? 
MAT,12,27,भला जे अगर मै दुष्टात्मां रे सरदार री मदत कने दुष्टात्मा जो कडदा तां तुसी रे चेल्‍ले कुसेरी मदत कने तिन्हा जो बाहर कडदे हिन? इधेरे तांइ तुसी रे चेल्‍लेयां ही ने तुसी रा फैसला करणा। 
MAT,12,28,पर जे मै दुष्टात्मा जो पवित्रात्मा रे जरिए कडदा तां परमेश्‍वर रा राज तुसी का आई गे रा है। 
MAT,12,29,"या किय्यां कोई ताकतवर मणु रे घरे घुसड़ी करी तिसेरे चोरी करी सकदा, जां तांइ से पैल्ले ताकतवर मणु जो बन्नी ना ले? तां ही से तिसेरा घर जो लूटी सकदा। "
MAT,12,30,"जे मेरे कने नी हिन, से मेरे खिलाफ हिन अते जे बिखरियाँ भेड़ां जो इकठ्ठा करणे बिच मेरी मदत नी करदा, से बिखेरेया करदा है। "
MAT,12,31,"इधेरे तांइ मै तुसी जो बोल्दा, मणु रा हर इक्क पाप अते हर इक्क बेजती माफ कित्ती जाणी पर पवित्रात्मा री बेजती करणे वाले जो माफ नी कित्तेया जाणा। "
MAT,12,32,"अते जे कोई मणु रे पुत्तर, जे मै ही है रे खिलाफ बिच बोलगा तिसजो माफ कित्तेया जाणा, पर जे कोई पवित्रात्मा रे खिलाफ बिच किच्‍छ बोलगा, तिसेरा ए गुनाह ना तां इस जुग बिच अते ना आणे वाले जुग बिच माफ कित्तेया जाणा। "
MAT,12,33,"जे अगर इक्क बुट्टा खरा है तां तिसेरा फल भी खरा ही होणा, पर जे अगर इक्क बुट्टा खराब है तां तिसेरा फल भी खराब ही होणा, किजोकी बुट्टा अपणे फलां कने पछाणेया जांदा। "
MAT,12,34,तुसी जहरिल्ले किड़े रे बच्चेयां सांइ हिन! जे तुसी बुरे ही हिन तां ठीक गल्लां किय्यां करी सकदे हिन? किजोकी जे तिसेरे मन बिच है सेह्ई मूँह पर आंदा। 
MAT,12,35,"इक्क खरा मणु जे अच्छाई तिसेरे दिल बिच है, तिस बिच का से ठीक ही गल्लां कडदा, अते बुरा मणु जे बुराई तिसेरे दिल बिच है, तिस बिच का बुरा गल्लां कडदा। "
MAT,12,36,पर मै तुसी जो बोलदा मणु री हर इक्क फजूल गल्ल रा हिसाब तिसजो हिसाब-किताब वाले रोज्जे दैणा पैणा। 
MAT,12,37,तुसी री गल्लां रे हिसाब कने ही परमेश्‍वर ने तुसी जो सही या गलत साबित करणा। 
MAT,12,38,"तां किच्‍छ शास्त्रियाँ अते फरीसियां ने यीशु जो बोल्लेया, गुरु जी, असी तुसी का इक्क निशानी दिख्खणा चाह्‍ंदे। "
MAT,12,39,"पर यीशु ने जवाब दित्तेया, ए बुरी अते व्यभिचारी पीढ़ी निशानी दिखणे री इच्छा रखदी, फिरी भी इन्हा लोक्कां जो योना भविष्यद्वक्ता जे दित्ती गे री निशानी रे अलावा होर कोई निशानी नी दित्ती जाणी। "
MAT,12,40,"किजोकी जिय्यां योना त्रै रोज्ज अते त्रै रात बड्डी मच्छी रे पेट्टा बिच रेया थिया, तिय्यां ही मणु रे पुत्तर, जे मै ही है, भी त्रै रोज अते त्रै रात कबर बिच रैह्णा। "
MAT,12,41,"हिसाब-किताब रे बेल्ले नीनवे रे मणुआं ने अज्ज री इस पीढ़ी रे मणुआं कने उठी करी उन्हा जो कसुरवार दस्सणा किजोकी नीनवे रे लोक्कां ने योना री उपदेश सुणी करी अपणे पाप्पां का तौबा कित्ती थी, अते इत्ते तां कोई योना का भी बड्डा है पर तुसी फिरी भी तौबा नी करदे। "
MAT,12,42,"हिसाब-किताब रे रोज्जे दक्षिण री राणी ने इस पीढ़ी रे लोक्कां कने उठी करी तिन्हा जो कसुरवार ठेहराणा, किजोकी से सुलैमान का ज्ञान री गल्लां सुनणे तांइ दुनिया रे दुए कुणे का आए री थी, अते दिख्खो, इत्ते तां कोई सुलैमान का भी बड्डा है, पर तुसी फिरी भी तौबा नी करदे। "
MAT,12,43,"जां कोई दुष्टात्मा कुसकी मणु बिच का निकलदी, तां से अराम री तोप बिच सुक्की जगह बिच भटकदी फिरदी रेह्न्दी, पर से तिसजो नी मिलदी। "
MAT,12,44,"तां से अप्पु जो बोलदी, जिस मणु बिच का मै निकली करी आई थी, तिस बिच ही हटी जांदी, अते जां से हटी करी तिस मणु री जिन्दगी जो अप्पु तांइ इक्क कमरे सांइ खाली, साफ-सुथरी अते सजी सजाई पांदी। "
MAT,12,45,"तां से दुष्टात्मा जाई करी अपणे कने होर जादा बुरी, होर सत्त दुष्टामां जो लेई आंदी, अते तिस मणु बिच रैह्णा लगी पैंदी, ते तिस मणु री हालत पैल्ले का भी जादा बुरी होई जांदी, अज्ज री इस बुरी पीढ़ी रे मणुआं री हालत भी इय्यां ही होणी। "
MAT,12,46,जां से मणुआं री भीड़ कने गल्लां करेया करदे थिये कि यीशु री माँ अते भाई तित्ते आई करी बाहर खड़े होई गे अते से यीशु कने गल्ल करणे तांइ भालेया करदे थिये। 
MAT,12,47,"अते कुसकी ने यीशु जो बोल्लेया, सुणो तुसां री माँ अते भाई बाहर खड़ितेरे हिन ते तुसी कने गल्ल करणा चाह्‍ंदे हिन। "
MAT,12,48,"ए सुणी करी यीशु ने उस बोलणे वाले जो जवाब दित्तेया, कुण है मेरी माँ? कुण है मेरा भाई? "
MAT,12,49,"अते अपणे चेल्‍लेयां पास्से हत्थ बद्धाई करी के बोल्लेया, दिख्खो, मेरी माँ अते मेरे भाई हिन! "
MAT,12,50,"किजोकी जे कोई मेरे परम-पिता री जे स्वर्ग बिच हिन मर्जी पूरी करदा, सेह्ई मेरा भाई, भैण अते मेरी माँ है। "
MAT,13,1,तिस्सी रोज यीशु घरे का निकली करी झीले रे कनारे जाई करी बेई गे। 
MAT,13,2,बड़े भरी मणु यीशु रे चारो पास्से कठ्ठी गे इधेरे तांइ से किस्ती पर चढ़ी गे अते लोक्कां री भीड़ कनारे खड़िह् रेह्ई। 
MAT,13,3,"यीशु ने उन्हा कने उदारण देई करी मती सारी गल्लां कित्ती, उन्हा ने बोल्लेया कि, इक्क किसान भी बाणे निकलेया। "
MAT,13,4,"अते भी बाँदे-बाँदे किच्‍छ भी सड़का रे कनारे पर पेई गे अते से पैरां हेठ आई गे, ते चिड़ू-पखेरूआँ ने से भी चुग्गी ले। "
MAT,13,5,"किच्‍छ पत्थरा वाली मिट्टी पर पे, जित्ते तिन्हा जो जादा मिट्टी नी मिल्ली अते डुग्गी मिट्टी नी मिलणे री वजह कने से झट उगी आये। "
MAT,13,6,"पर जां सूरज निकलेया तां से फुक्कीह् गे, ते जड़ नी पकड़ने री वजह कने से सुक्की गे। "
MAT,13,7,"अते किच्‍छ झिल्लां बिच पे, अते से बद्धे तां बद्धे पर झिल्ला ने तिन्हा जो दब्बी दित्तेया। "
MAT,13,8,"पर किच्‍छ ठीक मिट्टी पर पे, अते फल भी लियाये, किच्‍छ सौ गुणा, किच्‍छ साठ्ठ, अते किच्‍छ तीह् गुणा। "
MAT,13,9,"जे सुनणा चाए, से ध्यान कने सुणे! "
MAT,13,10,"अते चेल्‍लेयां ने यीशु का आई करी बोल्लेया, तुसी उन्हा कने उदारणां बिच गल्लां किजो करेया करदे हिन? "
MAT,13,11,"यीशु ने जवाब दित्तेया, तुसी जो स्वर्ग रे राज रे भेदां री समझ दित्ती गे री है, पर इन्हा जो नी। "
MAT,13,12,"किजोकी जिस का घट्ट है, तिसजो दित्तेया जाणा अते उस का बड़ा जादा होई जाणा पर जिस का किच्‍छ भी नी है, तिसका जे किच्‍छ है, से भी लेई लित्तेया जाणा। "
MAT,13,13,"मै तिन्हा कने उदारणां बिच इधेरे तांइ गल्लां करदा किजोकी से दिखदे होए भी नी दिखदे ते सुणदे होए भी नी सुणदे, ते ना समजदे। "
MAT,13,14,"अते तिन्हेरे बारे बिच यशायाह री ए भविष्यवाणी पूरी हुंदी, तुसी सुणदे तां रैह्णा, पर तुसां री समझ बिच नी आणा, अते दिख्खदे तां रैह्णा, पर तुसी जो किच्‍छ भी सूझणा नी। "
MAT,13,15,"किजोकी इन्हेरे मन मोट्टे होई गे रे हिन, अते ए कन्ना का ऊच्चा सुणदे हिन, ते इन्हा ने अपणी आख्खियां बंद करी रख्खे री हिन ताकी से दिख्खी ना पांन, ते कन्ना का किच्‍छ भी सुणी ना पांन, ते दिल्ल का समझन, अते मेरे पास्से आई जांन, ते मै तिन्हा जो खरा करां। "
MAT,13,16,पर धन्न हिन तुसी जे दिखदे सुणदे हिन सुणदे हिन 
MAT,13,17,"किजोकी मै तुसी रे कने सच बोलदा कि बड़े जणे भविष्यद्वक्ता ने अते भले ते नेक मणुआं ने ए चाया कि जे तुसी दिख्खेया करदे हिन तिसजो दिखन, पर नी दिख्खी पाये, अते जे तुसी सुणेया करदे हिन, सुनण, पर नी सुणी पाये। "
MAT,13,18,अवे तुसी भी बाणे वाले रे उदारण रा मतलब समझो; 
MAT,13,19,"से भी जे रस्ते पर पेया थिया, उसेरा मतलब है कि जां कोई राज रा वचन सुणान्दा अते तिसजो नी समझदा, तां से शैतान आई करी, जे किच्‍छ तिन्हेरे दिलां बिच बाया गे रा थिया, तिसजो से चुराई लिन्दा। "
MAT,13,20,"अते जे भी पत्थरा वाली मिट्टी पर पेया थिया, ए से हिन, जे वचन सुणी करी झट ही खुशी कने उस्सी बेल्ले ही मन्नी लिन्दे। "
MAT,13,21,"पर से अपणे बिच जड़ नी पकड़ी पाणे री वजह कने थोड़ी ही हाण तांइ हुन्दे, अते जां वचन री वजह कने दुख या कोई मुसिबत आंदी तां से झट ही डगमगाई जांदे। "
MAT,13,22,"जे भी झिल्लां बिच पेया थिया, ए से हिन, जे वचना जो सुणदे, पर इस दुनिया री फिकरां अते पैसेयां रा लालच वचनां जो दबी रखदा, अते से कामयाब नी हून्दे। "
MAT,13,23,"जे ठीक मिट्टी पर भी पे थिये, ए से हिन, जे वचनां जो सुणदे अते समझी करी फल लियान्दे, किच्‍छ सौ गुणा, ते किच्‍छ साठ्ठ, ते किच्‍छ तीह् गुणा। "
MAT,13,24,"यीशु ने तिन्हा लोक्कां जो इक्क होर उदारण दित्तेया, कि स्वर्ग रा राज तिस किसान सांइ है जिनिये अपणे खेत्रा बिच खरा भी बाये। "
MAT,13,25,पर जां से सुत्ते रा रा थियां तां तिसेरा दुश्मण आई करी जंगली भी पाई करी चली गेया। 
MAT,13,26,"जां जंगली भी बड्डी होई करी बडणे तांइ तयार होई गई, तां तिस बिच जंगली घा भी दिस्सी। "
MAT,13,27,"ए दिख्खी करी घरे रे नौक्कर ने आई करी अपणे मालक जो बोल्लेया, हे मालका, क्‍या तुसी अपणे खेत्रा खरा भी नी बाया थिया? फिरी तिस बिच जंगली घा कुते का आई? "
MAT,13,28,"तिसने अपणे नौक्करां जो बोल्लेया, ए कुसकी दुश्मण रा कम्म है, नौक्करां ने तिसजो बोल्लेया क्‍या तुसी चाह्‍ंदे कि असी जाई करी तिस जंगली घा जो इकठ्ठा करी लेंन? "
MAT,13,29,"पर तिसने बोल्लेया, ना, इय्यां मत करदे, कुदखी इय्यां ना होई जाये कि जंगली घा कठ्ठेरदे-कठ्ठेरदे तुसी तिसेरे कने जगंली भी जो भी कठ्ठेरी लेंन। "
MAT,13,30,"दोनां जो बडणे रे बेल्ले तांइ बधणा देयो, अते बडणे बेल्ले इन्हा जो बडणे वाले जो बोल्गा, पैल्ले जंगली घा जो फुक्कणे तांइ कठ्ठेरी करी बन्नी लै, अते क्रुड़े का जो मेरे खत्ते बिच इकठ्ठा करी दे। "
MAT,13,31,"यीशु ने तिन्हा जो इक्क होर उदारण दित्तेया, कि स्वर्ग रा राज सरेयां रे इक्क दाणे रे बराबर है, जिस जो कुसकी मणु ने अपणे खेत्रा बाई दित्तेया। "
MAT,13,32,"से सबनी बीआं का हल्का हुन्दा पर जा बद्धदा तां सब साग पात का बड्डा हुन्दा, अते इदेया बूट्टा बणी जांदा, कि आसमान रे चिड़ू-पखेरु आई करी तिसेरी डालियां पर रैह्‍न्दे हिन। "
MAT,13,33,"यीशु ने तिन्हा लोक्कां जो समझाणे तांइ इक्क होर उदारण दित्तेया, “स्वर्ग रा राज आट्टे री तराक्क सांइ है, ते जिय्यां थोड़ी जदेई तराक्क पुरी प्रात रे आट्टे जो भी त्राक्की दिंदी तिय्यां ही स्वर्ग रा राज भी थोड़े लोक्कां रे जरिए सारी लोक्कां बिच फैलदा जाणा।” "
MAT,13,34,"ए सब गल्लां यीशु ने उदारण बिच लोक्कां कने बोल्ली, अते बिना उदारण रे यीशु तिन्हा कने किच्‍छ भी नी बोल्दे थिये। "
MAT,13,35,"जे वचन भविष्यद्वक्ता रे जरिए बोल्लेया गेया थिया, से पूरा हो, मै उदारण बोलणे तांइ अपणा मुँह खोलणा, मै उन्हा गल्लां जो बोलणा जे दुनिया री शुरुआत का लुके रे रेई। "
MAT,13,36,"फिरी यीशु लोक्कां री भीड़ जो छड्डी करी घरे चली गे तां चेल्‍ले आई करी यीशु जो बोल्णा लग्गे, खेत्तर री जंगली घा रा उदारण असां जो समझाई देयो। "
MAT,13,37,"यीशु ने जवाब दित्तेया, “खरे बीज बाणे वाला किसान मणु रा पुत्तर है, जे मै ही है, "
MAT,13,38,"खेत्तर दुनिया रे लोक हिन, ठीक बीज स्वर्ग राज रे लोक हिन, अते जंगली घा शैतान रे लोक हिन। "
MAT,13,39,"अते जिस दुश्मण ने तिन्हा जो बाया थिया से शैतान है, कणक री बाड्डी दुनिया रे अंत जो दर्शांदी, कणक बडणे वाले स्वर्गदूत हिन। "
MAT,13,40,"जिय्यां जंगली घा कठ्ठेरी करी अग्ग बिच फुक्की दित्ती, तिय्यां ही दुनिया रे अंत भी होणा। "
MAT,13,41,"मणु रे पुत्तर, जे मै ही है, ने अपणे स्वर्गदूतां जो भेजणा, अते तिन्हा मेरे राज बिच का सब पापियां जो अते उन्हा जो, जे पाप करणे री वजह बणदे थिये, तिन्हा जो इकठ्ठा करणा। "
MAT,13,42,"अते स्वर्गदूतां ने तिन्हा जो अग्ग रे भठ्ठे बिच पाई दैणा, तित्ते सबने रोणा अते अपणे दान्द पिहिणे। "
MAT,13,43,"तिस बेल्ले धार्मिक लोक्कां ने अपणे परम-पिता रे राज बिच सुरज सांइ चमकणे। जे सुनणा चाए, से ध्यान कने सुणे!” "
MAT,13,44,"“स्वर्ग रा राज खेत्रा बिच छिपे रे धन्न रे बराबर है जे कुसकी मणु जो मिल्लेया अते तिन्ने खेत्तर बिच लुकाई दित्तेया, अते खुशी रे मारे तिन्ने अपणा सब किच्‍छ बेची करी से खेत्तर खरीदी लेया।” "
MAT,13,45,"“फिरी स्वर्ग रा राज इक्क काम्म-धंदा करणे वाले सांइ है, जे ठीक मोतियां री तोप बिच थिया। "
MAT,13,46,जां तिसजो इक्क किमती मोती मिल्लेया तां तिसने जाई करी अपणा सब किच्‍छ बेची करी तिसजो खरीदी लेया।” 
MAT,13,47,"फिरी स्वर्ग रा राज तिस मच्छि पकड़णे वाले बड्डे जाल सांइ है, जिस जो समुंद्र बिच पाया अते हरेक किस्म री मच्छियां जो बटोरी लेई आया। "
MAT,13,48,"अते जां से जाल मच्छियां कने भरी गेया तां मछुआरे तिसजो खिच्ची करी कनारे लेई आये, अते बेई करी खरी-खरी मच्छियां जो भान्डेयां बिच इकठ्ठा करी लित्तेया अते बेकार मच्छियां सुट्टी दित्ती। "
MAT,13,49,"दुनिया रे अंत बिच भी किच्‍छ इय्यां ही होणा, स्वर्गदूत ने आई करी बुरे लोक्कां जो भले अते नेक मणुआं का बखरा करी के नरक रे अग्ग बिच पाई दैणा। "
MAT,13,50,बुरे लोक्कां ने तित्ते रोणा अते ने अपणे ददं पिह्णे। 
MAT,13,51,"यीशु ने अपणे चेल्‍लेयां का पूच्छेया, क्‍या तुसी ए गल्लां समझे? तिन्हा ने यीशु जो बोल्लेया, हां! "
MAT,13,52,"यीशु ने उन्हा जो बोल्लेया, दिख्खो, इधेरे तांइ हर इक्क शास्त्रि जे मेरे पर विश्वास करदा, से इक्क घर रे मालक सांइ है, जे अपणे ज्ञान रे भण्डार बिच का पुराणी ते नौई शिक्षा लोक्कां जो सिखांदा। "
MAT,13,53,"जां यीशु ए उदारण बोल्ली बैठे, तां से तित्ते का चली गे। "
MAT,13,54,"अते अपणे शहर आई करी सभास्थल बिच तिन्हा जो उपदेश दैणा लगे इस कने हर कोई हैरान होई गेया ते बोल्णा लगे, इसजो इदेयी समझ अते चमत्कारी ताकत कुते का मिल्ली? "
MAT,13,55,"क्‍या ए यूसुफ रा निक्का है? अते क्‍या इसेरी माँ रा ना मरियम नी है अते इसेरे भ्यालां रे ना याकूब, यूसुफ, शमौन, यहूदा नी हिन? "
MAT,13,56,अते क्‍या इसेरी सारी भैणा असां रे बिच नी रैह्न्दी? तां फिरी इसजो ए सब किच्‍छ कुते का मिल्लेया? 
MAT,13,57,"अते उन्हा ने तिस जो अपनाया नी, पर यीशु ने बोल्लेया “इक्क भविष्यद्वक्ता जो अपणे घरे ते अपणे शहर बिच ही इज्जत नी मिलदी।” "
MAT,13,58,अते यीशु ने तिन्हेरे घट विश्वास री वजह कने तित्ते जादा चमत्कारी कम्म नी कित्ते। 
MAT,14,1,उस बेल्ले गलील रे राज्जे हेरोदेस ने जां यीशु रे कम्मां रे बारे बिच सुणेया। 
MAT,14,2,"तां तिसने अपणे नौक्करां जो बोल्लेया, ए युहन्ना बपतिस्मा दैणे वाला है, जे मरी करी फिरी जिन्दा होई गे रा है, इधेरे तांइ ए चमत्कारी तिस बिच कम्म करेया करदी हिन। "
MAT,14,3,"किजोकी ए ओई हेरोदेस थिया जिनिये युहन्ना जो बन्धी बणाई करी, संगलां कन्ने बन्नी करी जेल्लां बिच पाई दित्तेया थिया ए उसने हेरोदियास रे बोलणे पर कित्तेया थिया, जे पैल्ले उसेरे भाई फिलिप्पुस री लाड़ी थी। "
MAT,14,4,"किजोकी युहन्ना तिस जो बोलदा रैहन्दा थिया, कि तिज्जो इस कने नी रैह्णा चाएदा। "
MAT,14,5,"इधेरे तांइ हेरोदेस तिसजो मारी दैणा चांह्दा थिया, पर से लोक्कां का डरदा थिया किजोकी मणु युहन्ना जो भविष्यद्वक्ता मनदे थिये। "
MAT,14,6,पर जां हेरोदेस रा जन्मदिन आया तां हेरोदियास री कुड़ी ने हेरोदेस अते तिसेरे परोणे रे अग्गे नच्ची करी तिन्हा जो इतणा खुश करी दित्तेया। 
MAT,14,7,"कि हेरोदेस ने कसम खाई करी वचन दित्तेया, तू जे किच्‍छ भी मंन्गगी, मै तिज्जो दिंगा। "
MAT,14,8,"अते अपणी माँ रे उकसाणे पर तिन्ने बोल्लेया, मेरे जो थाली बिच युहन्ना बपतिस्मा दैणे वाले रा सिर देयो। "
MAT,14,9,"इस गल्ल कने राज्जा बड़ा दुखी होया, पर अपणी कसम री अते अपणे परोणेयां री वजह कने तिसने तिसेरी जरुरत जो पूरा करणे रा हुकूम देई दित्तेया। "
MAT,14,10,ते तिसने जेल बिच लोक भेज्जी करी युहन्ना रा सिर कटवाई दित्ता। 
MAT,14,11,अते युहन्ना रा सिर इक्क थाली बिच रख्खी करी लियाये अते कुड़ी जो देई दित्तेया ते से तिसजो अपणी माँ का लेई गई। 
MAT,14,12,फिरी युहन्ना रे चेल्‍ले आई करी लाश जो लेई गे अते तिन्हा ने उस दब्बी दित्तेया अते फिरी तिन्हा ने जाई करी यीशु जो दस्सेया। 
MAT,14,13,"जां यीशु ने ए सुणेया, तां से तित्ते का किस्ती बिच कुसकी सांत जगह पर किल्ले चली गे पर जां लोक्कां जो पता चलेया तां से अपणे शहरा का पैदल ही तिन्हेरे पिच्छे चली गे। "
MAT,14,14,यीशु जां किस्ती का निकली करी बन्ने आये तां तिन्हा लोक्कां री बड़ी बड्डी भीड़ दिख्खी तिन्हा जो तिन्हा पर बड़ा तरस आया ते तिन्हा ने बमारा जो खरा कित्तेया। 
MAT,14,15,"जां संझ होई तां तिन्हेरे चेल्‍लेयां ने यीशु का आई करी बोल्लेया, ए सुनसान जगह है ते बड़ी हाण भी होई गे री है, इधेरे तांइ मणुआं जो भेजी देयो, ताकी से ग्रां बिच जाई करी अपणे तांइ रोट्टी खरीदी लेंन। "
MAT,14,16,"पर यीशु ने तिन्हा जो बोल्लेया, “इन्हा जो कुते जाणे री जरूत नी है: तुसी ही इन्हा जो खाणे जो देयो।” "
MAT,14,17,"तिन्हा ने यीशु जो बोल्लेया, असां का सिर्फ पंज रोटियां ते दो मच्छियां हिन। "
MAT,14,18,"यीशु ने बोल्लेया, तिन्हा जो इत्ते मेरे का लेई आओ। "
MAT,14,19,यीशु ने लोक्कां री भीड़ जो बोल्लेया कि तुसी घा बिच बैई जाओ फिरी यीशु ने पंज रोटियां ते दो मच्छियां जो लेया ते स्वर्ग पास्से दिख्खी करी परमेश्‍वर रा शुकर कित्तेया अते रोटियां रे टुकड़े तोड़ी-तोड़ी करी चेल्‍लेयां जो दित्ती अते चेल्‍लेयां ने मणुआं बिच बंडी दित्ती। 
MAT,14,20,सब खाई करी करी रज्जी गे तां चेल्‍लेयां ने बचे रे टुकड़ेयां कने भरी करी बाहरा टोकरे चुक्के। 
MAT,14,21,जनानियां अते बच्चेयां जो छड्डी करी तित्ते खाणे वाले कोई पाज्जं हजार आदमी थिये। 
MAT,14,22,"तां यीशु ने झट ही अपणे चेल्‍लेयां जो किस्ती पर चढ़ाया ते जां तांइ से भीड़ जो भेजदे, उन्हा जो गलील री झील रे पार अपणे का पैल्ले ही जाणे जो बोल्लेया। "
MAT,14,23,मणुआं जो भेजणे का बाद यीशु कल्ले ही प्रार्थना करणे तांइ पहाड़ पर चली गे शाम होणे तीकर से कल्ले ही थिये। 
MAT,14,24,तिस बेल्ले किस्ती समुंदर बिच पाणी री छलारां कने डगमगाया करदी थी किजोकी सामणे का बजेया करदी थी। 
MAT,14,25,ते यीशु रात रे चौथे पहर समुंदर पर चलदे-चलदे तिन्हा का आए। 
MAT,14,26,"जां चेल्‍लेयां ने तिन्हा जो झील रे ऊपर चलदे दिख्खेया तां से डरी गे ते अप्पु-मिते बोलणा लग्गे, ए तां कोई भूत है! अते डरे रे मारे चिन्डा मारणा लग्गे। "
MAT,14,27,"पर यीशु ने उस्सी बेल्ले तिन्हा कने गल्ल कित्ती ते बोल्लेया, हिम्मत रख्खो! मै है! डरो मत। "
MAT,14,28,"तां पतरस ने यीशु जो बोल्लेया, प्रभु जी, जे तुसी हिन, तां मेरे जो पाणी पर चली करी अप्पु का आणे तांइ हुकुम देयो। "
MAT,14,29,"यीशु ने बोल्लेया, चली आ अते पतरस किस्ती का निकली करी पाणी पर चलदे यीशु का चली पेया। "
MAT,14,30,"पर तेज ब्यार जो दिख्खी करी से डरी गेया अते डूबणे लग्गेया ते लेरां मारदे बोलणे लग्गेया, प्रभु जी, मेरे जो बचाओ। "
MAT,14,31,"यीशु ने झट ही तिसजो हत्थ दित्तेया ते संभाली लेया अते तिसजो बोल्लेया, तेरा विश्वास छोटा है, तू सक्क किजो कित्तेया थिया? "
MAT,14,32,अते जां से किस्ती पर चढ़ी आये तां ब्यार रुकी गई 
MAT,14,33,"किस्ती पर जे मणु थिये तिन्हा यीशु री प्रणाम कित्ती अते बोल्लेया, तुसी वाक्केई परमेश्‍वर रे पुत्तर हिन। "
MAT,14,34,तां से झील रे पार गन्नेसरत जिले जो पूज्जे। 
MAT,14,35,"अते तित्ते रे मणुआं ने जां यीशु जो पछाणेया तां तिन्हा ने अख्खी-बख्खी री सब जगह पर तिन्हेरे आणे रा शुभ संदेश भेजी दित्तेया, अते मणु बिमारां जो तिन्हेरे का लेई आये। "
MAT,14,36,"ते से तिन्हा कने बिन्ती करणा लगे कि से तिन्हा जो अपणे कपड़े जो ही छुणा देयो, अते जितणेया ने छुत्तेया, से पूरी तरह कने ठीक होई गे। "
MAT,15,1,"तां यरूशलेम शहर का किच्‍छ फरीसी अते शास्त्रि लोक यीशु का आई करी बोलणा लग्गे, "
MAT,15,2,तेरे चेल्‍ले बुजुर्ग लोक रे रिवाजां जो किजो नी मन्दे? से रोट्टी खाणे का पैह्ल्ले हात्थ-पैर किजो नी धोन्दे? 
MAT,15,3,"यीशु ने उन्हा जो जवाब दित्तेया, तुसी भी अपणे रिवाजाँ री वजह कने किजो परमेश्‍वर रे हुकमा जो नी मन्दे? "
MAT,15,4,"किजोकी परमेश्‍वर ने बोल्लेया है, अपणे माँ-प्यो री बड़ाई करो, अते, जे कोई माँ-प्यो जो बुरा बोले, तिसजो मारी दैणा चाएदा। "
MAT,15,5,"पर तुसी बोलदे कि जे कोई अपणे माँ-प्यो जो बोले, किजोकी मै अपणा सब किच्‍छ परमेश्‍वर जो अर्पित करी बैठ्ठे रा है, इधेरे तांइ तुसां री मदत नी करी सकदा। "
MAT,15,6,"तां तिसजो अपणे माँ-प्यो री बड़ाई करणे री जरुरत नी है, इस्सी तरिक्के कने तुसी परमेश्‍वर रे हुकमां जो टालदे हिन। "
MAT,15,7,हे ढोंगियों! यशायाह ने तुसी रे बारे बिच ए भविष्यवाणी ठीक ही कित्ती थी। 
MAT,15,8,"ए मणु सिर्फ होंठाँ कने मेरी बड़ाई करदे हिन, पर इन्हेरे मन मेरे का दूर हिन। "
MAT,15,9,"ए बेकार अंदर ही मेरी भक्ति करदे, अते मणुआं रे उपदेश जो धर्म रे सिद्धान्त करी के सिखान्दे। "
MAT,15,10,"तां यीशु ने मणुआं जो अपणे का सद्दी करी तिन्हा जो बोल्लेया, सुणो अते समझो। "
MAT,15,11,"मणु रे मुँह अन्दर जे जान्दा, से मणु जो भिट्टा नी करदा, पर उसेरे मुँह का निकलेरी गल्ल तिसजो भिट्ठा करदी। "
MAT,15,12,"तां चेल्‍लेयां ने आई करी तिन्हा जो बोल्लेया, क्‍या तुसी जाणदे हिन कि फरीसि तुसां री गल्ल रा बड़ा बुरा मन्नी गे रे हिन? "
MAT,15,13,"पर यीशु ने जवाब दित्तेया, हर इक्क पौधा जे मेरे स्वर्गीय पिता ने नी लाए रा है, से पुट्टी दित्ता जाणा। "
MAT,15,14,"तिन्हा जो छड्डो से तां अप्पु अन्ने होई करी दूज्जे अन्ने जो रस्ता दसणे वाले हिन, इन्हा दोनां ने ही गत्ता बिच पेई जाणा। "
MAT,15,15,"पतरस ने बोल्लेया, ए उदारण असां जो समझाई देयो। "
MAT,15,16,"यीशु ने बोल्लेया, क्‍या तुसी हल्ले तांइ भी नी समझे? "
MAT,15,17,"क्‍या तुसी नी जाणदे कि जे किच्‍छ भी मुँह बिच जान्दा से पेट्टा बिच जान्दा, अते संडास का निकली जान्दा? "
MAT,15,18,"पर जे किच्‍छ मुँह का निकलदा, से दिल का निकलदा, ते सेह्ई मणु जो भिट्टा करदा। "
MAT,15,19,"किजोकी बुरी गल्लां, खून करणा, बगेर ब्याहतिरी जनानी कने व्यभिचार, पराई जनानी नाजायज़ रिश्ता, व्यभिचार, चोरी, झूठी गुवाई, बेजती करणा जदेई बुराईयाँ दिल का ही निकलदी। "
MAT,15,20,"ए ही गल्लां हिन जे मणु जो भिट्ठा करदी, बगैर हात्थ-पैर धोये रे रोट्टी खाणे कने कोई भिट्ठा नी हून्दा। "
MAT,15,21,"फिरी यीशु तित्ते का निकली करी, सूर अते सैदा रे शहर रे पास्से चली गे। "
MAT,15,22,"अते दिख्खो, तिस प्रदेश का इक्क कनानी जनानी आई अते चिंडा मारी के बोलणा लग्गी, हे प्रभु, दाऊद री संतान, मेरे पर दया करो! मेरी कुड़ी जो दुष्टात्मा बड़ी तंग है करेया करदी। "
MAT,15,23,"पर तिन्हा ने तिसजो कोई जवाब नी दित्तेया तां यीशु रे चेल्‍लेयां ने आई करी तिन्हेरे छन्दे कित्ते कि, इसजो भेजी देंन, किजोकी ए लैरां मारदे मारदेअसां रे पिच्छे है आया करदी। "
MAT,15,24,"पर यीशु ने उन्हा जो बोल्लेया, इस्राएल रे ‍खानदान री गोच्चे री भेड़ां जो छड्डी मै होर कुसकी का नी भेजेया गे रा है। "
MAT,15,25,"पर से आई अते यीशु री प्रणाम करी के बोलणा लग्गी, हे प्रभु, मेरी मदत करो। "
MAT,15,26,"यीशु ने तिस जो बोल्लेया, मुन्डेयाँ री रोट्टी लेइ करी कुतेंयाँ रे मुहाग्गर पाणा ठीक नी है। "
MAT,15,27,"तिनिये बोल्लेया, सच है प्रभु, पर कुते भी से चुरा चारा खान्दे जे तिन्हेरे मालका रे मेज का पैन्दा। "
MAT,15,28,"तां यीशु ने बोल्लेया, हे जनानी, तेरा विश्वास बड्डा है, जिय्यां तू चाह्दीं, तिय्यां ही तेरे तांइ हो। तिसेरी कुड़ी तिस्सी बेल्ले ठीक होई गई। "
MAT,15,29,यीशु तित्ते का गलील री झील रे कनारे पूज्जे से इक्क पहाड़ पर चढ़ी करी तित्ते बेई गे। 
MAT,15,30,"अते मणुआं री बड़ी बड्डी भीड़ तिन्हा का आई अते से अपणे कने लंगड़े, लूले, अन्ने, जल्ले अते होर भी बड़े जणेया जो तिन्हेरे का लियाये अते तिन्हा जो यीशु रे पैरा का रखी दित्तेया अते यीशु ने उन्हा जो खरा करी दित्तेया। "
MAT,15,31,"जां मणुआं ने दिख्खेया कि जल्ले बोलदे हिन ते टुण्डे ठीक होई गे, लट्टे चलदे अते अन्ने दिखदे तां से हैरान होई गे अते से इस्राएल रे परमेश्‍वर री बड़ाई करणा लग्गे। "
MAT,15,32,"यीशु ने अपणे चेल्‍लेयां जो अपणे का सद्देया अते बोल्लेया, मेरे जो इस भीड़ पर तरस आन्दा किजोकी ए मणु तिन्न रोज्ज का मेरे कने हिन अते इन्हा का किच्‍छ भी खाणे जो नी है, मै इन्हा जो भूखा भेजणा नी चाह्‍ंदा, कुदखी इय्यां नी हो कि रस्ते बिच ही अद्ध-मरे होई जाओ। "
MAT,15,33,"चेल्‍लेयां ने उन्हा जो बोल्लेया, असां जो इस बंजर जगह बिच कुते का इन्नी रोट्टी मिलणी कि असी इन्नी बड्डी भीड़ जो रजाई सकण? "
MAT,15,34,"यीशु ने तिन्हा जो पूछेया, तुसी रे का किन्नी रोट्टी हिन? तिन्हा ने बोल्लेया, सत्त रोटियां, अते थोड़ी करी हल्कियां मछियां भी हिन। "
MAT,15,35,तां तिन्हा ने मणुआं जो जमीन पर बैणे रा हुकम दित्तेया। 
MAT,15,36,"ते तिन्हा सत्त रोटियां अते मछियां जो लेया अते शुकर करी के तोड़ेया, ते अपणे चेल्‍लेयां जो दिदें गे ते चेल्‍ले मणुआं जो। "
MAT,15,37,से सब खाई करी रजी गे अते चेल्‍लेयां ने बचे रे टुकड़ेयां कने भरितेरे सत्त टोकरे चुक्के। 
MAT,15,38,खाणे वाले जनानियां अते निक्केयां रे अलावा चार हजार मड़द थिये। 
MAT,15,39,"तां से भीड़ जो भेजी करी किश्ती पर चढ़ी गे, अते मगदन देश री सीमा बिच आये। "
MAT,16,1,"फरीसियां अते सदूकी यीशु का आये से यीशु जो परखणे चाह्‍ंदे थिये, इधेरे तांइ तिन्हा ने यीशु जो बोल्लेया, असां जो स्वर्ग री कोई चिन्ह-चमत्कार दिखाओ। "
MAT,16,2,"पर यीशु ने जवाब दित्तेया, जां संझ हून्दी तां तुसी बोलदे, आसमान लाल है, मौसम ठीक रैह्णा। "
MAT,16,3,"अते भ्यागा बोलदे, अज्ज हनेरी चलणी, किजोकी आसमान लाल अते ड्रोणा है तुसी आसमान रे लक्षण दिख्खी करी तिसेरे भेद दस्सी सकदे, पर इस जुग री निशानिया रा भेद किजो नी दस्सी सकदे? "
MAT,16,4,"इस जुग रे बुरे अते व्यभिचारी पीढ़ी चिन्ह-चमत्कार तोपदी, पर योना री चिन्ह-चमत्कार जो छड्डी तिन्हा होर कोई चिन्ह-चमत्कार नी दित्ती जाणी। यीशु तिन्हा जो छड्डी करी चली गे। "
MAT,16,5,"यीशु रे चेल्‍ले झील रे पार पुज्जे, तित्ते पुजी करि तिन्हा जो पता लग्गेया कि से रोट्टी लेणा भूली गे रे हिन। "
MAT,16,6,"यीशु ने तिन्हा जो बोल्लेया, दिख्खो, फरीसी अते सदूकियां री तराक्क का सावधान रेयो। "
MAT,16,7,"से अप्पु-मिते गल्ल-बात करी के बोलणा लग्गे, से इधेरे तांइ बोल्लेया करदे हिन किजोकी असी रोट्टी नी लियाये। "
MAT,16,8,"पर यीशु ए जाणी लेया अते बोल्लेया, तुसी रा विश्वास छोटा है, तुसी अप्पु-मिते किजो बैह्स-बाजी करेया करदे हिन कि असां का रोट्टी नी है? "
MAT,16,9,क्‍या तुसी हल्ले तांइ नी समझे? जां पंज हजार मणुआं तांइ पंज रोटियां थियां तां तुसी किन्ने टोकरे भरी के चुक्की थिये? 
MAT,16,10,अते ना तिन्हा चार हजार तांइ सत्त रोटियां थियां ते तुसी किन्ने टोकरे भरी के चुक्की थिये? 
MAT,16,11,तुसी किजो नी समझदे कि मै तुसी जो रोटियां रे बारे नी बोल्लेया थिया पर ए कि तुसी फरीसी अते सदूकियां री तराक्क का सावधान रेयो। 
MAT,16,12,"तां तिन्हेरी समझ बिच आया कि तिन्हा रोट्टी री तराक्क का नी, पर फरीसियां अते सदूकियां री उपदेश का सावधान रैह्णे तांइ बोल्लेया थिया। "
MAT,16,13,"जां यीशु कैसरिया फिलिप्पी रे प्रदेश जो आये, तां अपणे चेल्‍लेयां जो पूच्छणा लग्गे, लोक मणु रे पुत्तर, जे मै ही है जो क्‍या बोलदे? "
MAT,16,14,"तिन्हा ने बोल्लेया, किच्‍छ तां युहन्ना बपतिस्मा देणे वाला बोलदे हिन, किच्‍छ एलिय्याह, अते होर यिर्मयाह या भविष्यद्वक्ता बिच का कोई इक्क बोलदे हिन। "
MAT,16,15,"यीशु ने उन्हा जो बोल्लेया, पर तुसी मेरे जो क्‍या बोलदे? "
MAT,16,16,"शमौन पतरस ने जवाब दित्तेया, तुसी जिंदा परमेश्‍वर रे पुत्तर मसीह यीशु हिन। "
MAT,16,17,"यीशु उन्हा जो बोल्लेया, हे शमौन, योना रे पुत्तर, तू धन्न है किजोकी मांस अते खून ने नी, पर मेरे पिता ने जे स्वर्ग बिच हिन, ए गल्ल तिन्हा पर जाहिर कित्ती। "
MAT,16,18,"ते मै भी तिज्जो बोलदा कि तू पतरस है, ते मै इस्सी पत्थर पर अपणी कलीसिया बनाणी ते पताल रे दुआर तिस पर हावी नी होणे। "
MAT,16,19,"मै तिज्जो स्वर्ग रे राज री चाब्बियां दैणी, अते जे किच्‍छ तू दुनिया पर बनणा, से स्वर्ग बिच बन्नी जाणा अते जे किच्‍छ तू दुनिया पर खोलगा, से स्वर्ग बिच खुलणा। "
MAT,16,20,फिरी यीशु ने चेल्‍लेयां जो सख्ती कने समझाई करी बोल्लेया कि मेरे बारे बिच ए कुसकी कने मत बोलदे कि मै मसीह यीशु है। 
MAT,16,21,"उस बेल्ले यीशु अपणे चेल्‍लेयां जो दस्सणा लगे, जरुरी है कि मै यरूशलेम जो जाँ, ते बुजुर्ग लोक, बड्डे पुरोत्त, अते शास्त्रियां रे हात्थे बड़े दुख ख उठां, अते मारी दित्तेया जां, ते तिज्जे दिन जिंदा होई जां। "
MAT,16,22,"तां पतरस तिन्हा जो अलग ले जाई करी बकणे लगेया, हे प्रभु, परमेश्‍वर न करण कि तुसी रे कने इदेया कदी भी हो। "
MAT,16,23,"तां यीशु ने मुड़ी करी पतरस जो बोल्लेया, हे शैतान, मेरे सामणे का दूर होई जा तू मेरे तांइ इक्क अड़चन है किजोकी तू परमेश्‍वर री गल्लां पर नी, पर मणुआं री गल्लां पर मन लगादां। "
MAT,16,24,"तां यीशु ने अपणे चेल्‍लेयां जो बोल्लेया, जे कोई मेरे पिच्छे आणा चाह्‍ंदा तां अपणे आपे का इन्कार करण, ते अपणी सुली चुकी करी, मेरे पिच्छे चलन। "
MAT,16,25,"किजोकी जे कोई अपणी जिन्दगी जो बचाणे री इच्छा रखदा, तिन्ने तिसजो गवाई दैणा, पर जे कोई मेरे तांइ अपणी जिन्दगी जो गवाई दैणा, तिन्ने तिसजो पाई लैणा। "
MAT,16,26,"जे मणु सारी दुनिया जो पाई लेंन, ते अपणी जिन्दगी गवाई दे, तां तिसजो क्‍या फायदा होणा? या मणु अपणे प्राण रे बाट्टे क्‍या दिंगा? "
MAT,16,27,"किजोकी मणु रा पुत्तर, जे मै ही है अपणे स्वर्गदूतां कने अपणे पिता री महिमा बिच आणे वाला है तां तिन्ने हर इक्क मणु जो तिसेरे कम्मां रे हिसाब कने ईनाम देणा। "
MAT,16,28,"“मै तुसी कने सच बोलदा कि इत्ते खड़ितेरे लोक्कां बिच का किच्‍छ, इदेय भी हिन कि जां तांइ मणु रे पुत्तर, जे मै ही है जो तिसेरे राज बिच का आन्दे नी दिख्खी लिन्दे, तां तांइ तिन्हा ने मौत नी दिखणी।” "
MAT,17,1,"यीशु छै रोजाँ बाद पतरस, याकूब, अते तिसेरे भ्याल युहन्ना जो अपणे कने कल्ले बिच इक्क ऊँचे पहाड़ पर लेई गे। "
MAT,17,2,"तित्ते तिन्हेरे सामणे यीशु रा रुप बदली गेया उन्हेरा मुँह सूरज साई चमकी पेया, अते तिन्हेरे कपड़े इय्यां चमके जिय्यां लौ हो। "
MAT,17,3,फिरी अचानक मूसा ते एलिय्याह उन्हेरे सामणे आये अते यीशु कने गल्ल-बात करणा लग्गे। 
MAT,17,4,"पतरस ने यीशु जो बोल्लेया, हे प्रभु, असां तांइ ईत्ते रैह्णा ठीक है जे तुसां री मर्जी हो तां मै इत्ते त्रै तम्बु बणां इक्क तुसी रे तांइ, इक्क मूसा तांइ, अते इक्क एलिय्याह तांइ। "
MAT,17,5,"से बोल्लेया ही करदा थिया कि दिख्खो, इक्क चमकदे बदल ने तिन्हा जो ढक्की लेया, अते तिस बदल बिच का इक्क अवाज निकली, ए मेरा प्यारा पुत्तर है, जिस का मै बड़ा खुश है: इसेरी सुणो। "
MAT,17,6,जां चेल्‍लेयां ने ए सुणेया तां से इतणे डरी गे कि से उन्दे मूंहा पेई गे। 
MAT,17,7,"यीशु ने आई करी तिन्हा जो छुत्तेया, अते बोल्लेया, उठ, डर मत। "
MAT,17,8,तां तिन्हा ने अपणी हाख्खियाँ चुक्कियां अते तिन्हा यीशु जो छड्डी होर कुसकी जो नी दिख्खेया। 
MAT,17,9,"जां से पहाड़ का थल्ले उतरदे थिये तां यीशु ने तिन्हा जो हुकम देई करी बोल्लेया, जां तांइ मणु रा पुत्तर, जे मै ही है मरे रेयाँ बिच का जिन्दा नी होई जान्दा, तां तांइ जे किच्‍छ तुसी ने दिख्खेया से कुसकी कने मत बोलदे। "
MAT,17,10,"फिरी तिन्हेरे चेल्‍लेयां ने तिन्हा का पूछेया, फिरी शास्त्रि किजो बोलदे कि एलिय्याह रा पैल्ले आणा जरुरी है? "
MAT,17,11,"तिन्हा ने जवाब दित्तेया, एलिय्याह ने जरुर आणा, अते तिसने सब किच्‍छ सुधारणा। "
MAT,17,12,"पर मै तुसी जो बोलदा कि एलिय्याह आई गेया है, पर मणुआं ने तिसजो पछियाणेया नी, तिन्हा ने जिय्यां चाया तिय्यां ही तिसेरे कने कित्तेया इय्यां ही मणु रे पुत्तर, जे मै ही है ने भी दुख चुक्कणे हिन। "
MAT,17,13,तां चेल्‍लेयां ने समझेया कि तिन्हा ने असां जो युहन्ना बपतिस्मा दैणे वाला रे बारे बिच दस्सेया। 
MAT,17,14,"जां यीशु भीड़ का वापस आये तां इक्क मणु यीशु का आया अते जानू भारे बेई करी बोलणे लग्गेया, "
MAT,17,15,"हे प्रभु, मेरे पुत्तर पर दया करो! किजोकी इसजो मिर्गी आन्दी अते इसजो बड़ी तकलीफ हून्दी अते घड़ी-घड़ी अग्ग अते पाणी बिच पेई जान्दा। "
MAT,17,16,मै तिसजो तुसी रे चेल्‍लेयां का लियाया थिया पर से तिसजो खरा नी करी सके। 
MAT,17,17,"यीशु ने जवाब दित्तेया, अविश्वासी अते भटके रे मह्णणुओं! मै कधाड़ी तांइ तुसी रे कने रैह्णा? कधाड़ी तांइ तुसां री सैणी? तिसजो मेरे का लियाओ। "
MAT,17,18,फिरी यीशु ने दुष्टात्मा जो झिड़केया अते से तिस बिच का निकली गई अते मुन्डा उसी ही बेल्ले खरा होई गेया। 
MAT,17,19,फिरी चेल्‍लेयां ने कल्ले बिच यीशु का आई करी पूच्छेया असां तिस जो किजो नी निकाली सके? 
MAT,17,20,"यीशु ने उन्हा जो बोल्लेया, अपणे विश्वास री कमी री वजह कने, किजोकी मै तुसी जो सच बोलदा, जे तुसी रा विश्वास इक्क सरेयाँ रे दाणे रे बराबर भी हो, तां इस पहाड़ जो बोलगे, इत्ते का घिरी करी उत्ते जा, अते तिन्ने घिरी जाणा तुसी रे तांइ किच्‍छ भी मुस्किल नी होणा। "
MAT,17,21,पर ए जाति बगेर प्रार्थना अते ब्रत्त रे नी निकलदी। 
MAT,17,22,"जां से गलील बिच थिये, यीशु ने तिन्हा जो बोल्लेया, मणु रा पुत्तर, जे मै ही है मणुआं रे हत्थां पकड़वाया जाणे वाला है। "
MAT,17,23,"अते तिन्हा तिसजो मारी रखणा, पर तिसने तिज्जे रोज्जे जिंदे होई जाणा ते इस गल्ल पर यीशु रे चेल्‍ले बड़े उदास होई गे। "
MAT,17,24,"जां से कफरनहूम कस्बे पुज्जे, तां मन्दिर री चुंगी लेणे वालेयां ने पतरस का आई करी पूच्छेया, क्‍या तुसी रा गुरु मन्दिर री चुंगी नी दिन्दा? "
MAT,17,25,"तिसने बोल्लेया, हाँ दिन्दे हिन जां से घरे आया, तां यीशु ने पैल्ले उस का पूच्छेया, हे शमौन, तू क्‍या है सोचदा? दुनिया रे राज्जे कर या चुंगी कुसका लिन्दे हिन? अपणे बच्चेयां का या दूज्जेयां का। "
MAT,17,26,"पतरस ने उन्हा जो बोल्लेया, दूज्जेयाँ का यीशु ने तिसजो बोल्लेया, तां बच्चे चुंगी दैणे का बची गे। "
MAT,17,27,"पर असी उन्हा लोक्कां जो नराज ना करी देण, इधेरे तांइ तू झील रे बन्ने पर जाई करी कंडा पा, अते जे मच्छी पैल्ले निकलगी, तिसजो ले अते तिसेरा मुँह खोलण तिज्जो इक्क चाँन्दी सिक्का मिलणा, तिसजो लेई करी मेरे अते अपणे बदले तिन्हा जो देई देयां। "
MAT,18,1,"तां यीशु रे चेल्‍ले यीशु का आई करी पुच्छणा लगे, कि स्वर्ग रे राज बिच बड्डा कुण है? "
MAT,18,2,अते यीशु ने इक्क निक्के जो सद्देया अते तिन्हेरे मझाटे खड़ा करी दित्तेया। 
MAT,18,3,"ते बोल्लेया, मै तुसी कने सच बोल्दा, जां तांइ तुसी अपणे पाप्पां का तौबा करी के बच्चेयाँ सांइ नी बणी जान्दे, स्वर्ग रे राज बिच जाई नी सकणा। "
MAT,18,4,"जे कोई अपणे आप जो इस निक्के रे बराबर निम्मता करगा, तिनिये स्वर्ग राज बिच बड्डा होणा। "
MAT,18,5,"अते जे कोई मेरे नां कने इस निक्के जो अपनान्दा, से मेरे जो अपनान्दा। "
MAT,18,6,"पर जे कोई मेरे पर विश्वास करणे वाले मेरे कुसकी निम्मते चेल्‍ले रे रस्ते री रूकावट बणदा, खरा हून्गा कि तिसेरे गले बिच इक्क चक्की रा पाट लटकाई करी तिसजो समुंद्र बिच डुबाई दित्तेया जाये। "
MAT,18,7,"अड़चना री वजहा कने दुनिया पर लाणत है! रूकावट तां आणी ही हिन, पर लाणत तिस मणु पर जिसेरी वजह कने आंदी। "
MAT,18,8,"जे तेरे हत्थ या तेरे पैर तेरे पाप करणे री वजह बणदे, तां तिन्हा जो कट्टी करी सुट्टी दे, किजोकी लगंड़ा-लुला होई करी हमेशा री जिन्दगी बिच आणा इसका केई जादा खरा है, कि दो हत्थ अते पैर हुन्दे-सुन्दे तिज्जो कदी नी बुझणे वाली अग्ग बिच पाई दित्तेया जाये। "
MAT,18,9,"अते जे तेरी हाख्खी तेरे का पाप करान्दी, तां तिसजो कड्डी सुट्ट किजोकी टीणा होई करी जिन्दगी बिच आणा इसका केई जादा खरा है, कि दो आख्खियां हुन्दे सुन्दे तू नरक री अग्ग बिच पाई दित्तेया जाये। "
MAT,18,10,"इधेरे तांइ दिख्खो, तुसी इन्हा मेरे भोले चेल्‍लेयां बिच का कुसकी जो भी छोटा मत समझदे, किजोकी मै तुसी जो बोल्दा, कि स्वर्ग बिच स्वर्गदूत मेरे स्वर्गीय पिता रे सामणे हाजिर रैहन्दे। "
MAT,18,11,"किजोकी मणु रा पुत्तर, जे मै ही है, खोए रे लोक्कां जो तोपणे तांइ आए रा है। "
MAT,18,12,"तुसी क्‍या समझदे? जे कुसकी मणु री सौ भैडां होन, ते तिन्हा बिच का इक्क गुआची जान, तां क्‍या से नड़िनुये जो छड्डी करी तिस गुआची री भैड जो तोपणा नी जांगा? "
MAT,18,13,"अते जे जां से तिसजो मिल्ली जाणी, मै तुसी जो सच बोल्दा, तिसजो तिन्हा नड़िनुये भेड्डां तांइ इन्नी खुशी नी होणी जितनी कि इस इक्क भैड़ तांइ होणी। "
MAT,18,14,इय्यां ही तुसी रे स्वर्गीय पिता भी नी चाह्‍ंदे कि इन्हा छोटेयां बिच का कोई नास हो। 
MAT,18,15,"जे तेरा संगी विश्वासी तेरे कने बुरा करण तां, जा ते कल्ले बिच तिस कने गल्ल-बात करी के समझा, जे से तेरी सुणदा तां समझी ले कि तू तिसजो पाई लेया। "
MAT,18,16,"अगर जे से तेरी नी सुणदा तां अपणे कने इक्क-दो जणे होर लेई जा, ताकी मूसा रे कानून रे हिसाब कने हर गल्ल री दो-तिन लोक्कां सामणे गवाई होणी चाएदी। "
MAT,18,17,"जे से तिन्हा लोक्कां री भी ना सुणे, तां कलीसिया जो तिस कने गल्ल करणे तांइ बोल, जे से कलीसिया री भी नी सुणे, तां तुसी तिसजो कलीसिया का कड्डी देयो ते तिस कने इदेया बर्ताव रख्खो जदेया तुसी कुसकी गैर-यहूदी ते चुंगी लैणे वाले कने करदे। "
MAT,18,18,"मै तुसी कने सच बोलदा, जे किच्‍छ तुसी दुनिया बिच बनणा, स्वर्ग बिच बन्नेया जाणा अते जे किच्‍छ तुसी दुनिया पर खोलणा से स्वर्ग अन्दर खोल्लेया जाणा। "
MAT,18,19,"मै तुसी कने फिरी सच बोलदा, जे तुसी रे बिच का दो जणे कुसकी गल्ल तांइ इकमत होई करी प्रार्थना करो , तां तिसजो मेरे स्वर्ग बिच रैह्णे वाले पिता ने पूरा करी दैणा। "
MAT,18,20,"किजोकी जित्ते मेरे पर विश्वास करणे दो या त्रै लोक मेरे नां कने इकठ्ठा हून्गे, तिन्हेरे मै बिच मझाटे होणा। "
MAT,18,21,"तां पतरस ने आई करी यीशु जो पुच्छेया, प्रभु, मेरा संगी विश्वासी कितणी बारी मेरे कने गलत करदा रे कि मै तिसजो माफ करां? क्‍या सत्त बरी तांइ? "
MAT,18,22,"यीशु ने तिसजो बोल्लेया, मै तेरे कने ए नी बोलदा कि सत्त बारी तांइ, पर सत्त बारी रे सत्तर गुणा तांइ माफ कर। "
MAT,18,23,इधेरे तांइ स्वर्ग रे राज इक्क इदेय राज्जे सांइ जिनिये अपणे नौक्करां का हिसाब-किताब मंगेया। 
MAT,18,24,जां से हिसाब-किताब लैणा लग्गेया तां इक्क मणु जो लियाया गेया जिस पर दस हजार तोड़े रा उधार थिया। 
MAT,18,25,"पर जां तिसका उधार चुकाणे तांइ किच्‍छ नी थिया तां उसेरे राज्जे ने हुकम दित्तेया कि, तिस जो अते उसेरे लाड़ी-बच्चे, ते जे किच्‍छ तिसका है, सब बेची करी उधार पूरा कित्तेया जाये। "
MAT,18,26,"तां से नौक्कर पैरा पेई गेया अते बोलणे लग्गेया, मालक सबर रखो मै सब किच्‍छ चुकाई दिंगा। "
MAT,18,27,तां उस नौक्कर रे मालक ने तरस खाई करी तिसजो छड्डी दित्तेया अते तिसेरा उधार भी माफ करी दित्तेया। 
MAT,18,28,"पर से नौक्कर बाहर निकलेया अते तिसजो तिसेरा इक्क साथी नौक्कर मिलेया जिस का तिसने सौ दीनार  लैणे थिये उसने तिसजो पकड़ेया अते तिसेरा गला पकड़ी करी बोल्लेया, मेरा पैसे दे! "
MAT,18,29,"तां से तिसेरा साथी नौक्कर पैरा पेई करी छन्दे करणा लगेया, सबर रखो, मै सब देई दिंगा "
MAT,18,30,से फिरी भी नी मन्नेया अते तिसजो तां तांइ जेल पाई रख्खेया जां तांइ उधार देई ना देण। 
MAT,18,31,ए दिख्खी करी तिसेरे साथी नौक्करां जो बड़ा जादा बुरा लग्गेया अते तिन्हा ने जाई करी ए सारी गल्ल अपणे मालक जो सुणाई दित्ती। 
MAT,18,32,"तां तिस राज्जे ने अपणे तिस नौक्कर जो सद्देया जिस जो दस हजार तौड़े उधार दित्ते थिये ते तिसजो सद्दी करी बोल्लेया, हे बुरे नौक्कर, तेरे छन्दे करने पर मै तेरा उधार माफ करी दित्तेया थिया, "
MAT,18,33,"मै जिय्यां तेरे पर तरस खाया थिया, तिज्जो भी तिय्यां ही अपणे साथी नौक्कर पर भी तरस खाणा चाएदा थिया। "
MAT,18,34,अते मालक ने गुस्सा होई करी तिसजो सजा दैणे वाले रे हात्थे देई दित्तेया ताकी से उधार चुकाणे तक तिन्हेरे ही हत्थां रेह्। 
MAT,18,35,इय्यां ही जे तुसी बिच सब अपणे संगी विश्वासी जो माफ नी करगे तां मेरे स्वर्ग बिच रैह्णे वाले पिता ने भी तुसी कने तिय्यां ही करणा। 
MAT,19,1,जां यीशु ए गल्लां बोल्ली बैठ्ठे तां से गलील का चली गे ते यरदन रे पार यहुदियां रे परदेस अन्दर आई गे। 
MAT,19,2,"इक्क बड़ी बड्डी भीड़ तित्ते का तिन्हेरे पिछ्छे चली पेई, ते यीशु ने तिन्हा जो खरा कित्तेया। "
MAT,19,3,"तां फरीसी परखणे तांइ यीशु का आई करी बोलणा लगे, क्‍या अपणी लाड़ी जो कुसकी भी वजह कने तलाक देई सकदे?  "
MAT,19,4,"उन्हा जो यीशु ने जवाब दित्तेया, क्‍या तुसी ने शास्त्र बिच नी पढ़े रा है कि दुनिया जो रचणे वाले ने शूरु बिच, उन्हा जो इक्क जनानी ते इक्क मड़द रे रूप बिच रचेया थिया? "
MAT,19,5,"ते बोल्लेया थिया, इधेरे तांइ प्यो ते माँ जो छड्डी करी मड़द अपणी लाड़ी कने दो हून्दे भी इक्क तन रैह्णा। "
MAT,19,6,"इधेरे तांइ अवे से दोह्ई जणे बखरे-बखरे नी पर से इक्क-तन हिन इधेरे तांइ जे परमेश्‍वर ने जोड़े रा है, तिसजो कोई बखरा ना करो। "
MAT,19,7,"तां फरीसियाँ ने तिन्हा का पुच्छेया, फिरी मूसा नबी ने ए कानून किजो दस्सेया कि लाड़ी जो तलाक-पत्तर देई करी तिसका तलाक लेई सकदे? "
MAT,19,8,"यीशु ने तिन्हा जो बोल्लेया, मूसा ने तुसी रे सख्त मना जो दिख्खी करी इय्यां कित्ता पर पैल्ले इय्यां नी हुन्दा थिया। "
MAT,19,9,"अते मै तुसी जो बोलदा, कि जे भी मणु अपणी लाड़ी जो व्यभिचार जो छड्डी करी कुसकी होरसी वजह कने तलाक दिंगा ते दुज्जी लाड़ी ब्याह्ई लिन्गा, से व्याभिचार करदा ते जे तिस छड्ड़ेरी जनानी कने ब्याह् करगा, तिस तांइ से भी व्याभिचार ही होणा है। "
MAT,19,10,"चेल्‍लेयां ने यीशु जो बोल्लेया, अगर लाड़ा-लाड़ी रे बिच इदेया रिस्ता हो तां ब्याह् करणा ही नी चाएदा। "
MAT,19,11,"यीशु ने तिन्हा जो बोल्लेया, इस उपदेश पर हर कोई नी चली सकदा सिर्फ सेह्ई चली सकदे, जिन्हा जो परमेश्‍वर का ए दान मिल्ले रा है। "
MAT,19,12,"किजोकी किच्‍छ किन्नर इदेह् हिन, जे इदेय ही पैदा होए, ते किच्‍छ किन्नर इदेय हिन, जिन्हा जो मणुआं ने किन्नर बणाए रा है अते किच्‍छ किन्नर इदेय हिन, जिन्हा ने स्वर्ग रे राज तांइ अप्पु जो किन्नर बणाए रा है, जे इस गल्ल जो मन्नी सकदा से मन्नो। "
MAT,19,13,"फिरी मणु अपणे निके-निकेयाँ जो यीशु का लेई आये कि से तिन्हेरे सरां पर अपणा हत्थ रखी करी आशीष देंन ते प्रार्थना करण, पर चेल्‍लेयां ने तिन्हा मणुआं जो ठाक्की दित्तेया। "
MAT,19,14,"यीशु ने बोल्लेया, निके-निकेयाँ जो मेरे का आणा देयो, इन्हा जो मत रोको, किजोकी स्वर्ग रा राज इदेया रा ही है। "
MAT,19,15,अते से तिन्हा पर अपणा हत्थ रख्खी करी तित्ते का चली गे। 
MAT,19,16,"इक्क मणु यीशु का आया ते तिन्हा जो बोलणा लगेया, हे गुरु जी, मै कुण इदेया भला कम्म करां कि मेरे जो हमेशा तांइ जिन्दगी मिली जाओ? "
MAT,19,17,"तिन्हा ने तिसजो बोल्लेया, तू मेरे का भलाई रे बारे अन्दर किजो पुच्छेया करदा है? भला तां इक्क ही है, पर जे तू जिन्दगी हासल करणा चाह्‍ंदा, तां हुक्मां जो मन्नेया कर। "
MAT,19,18,"तिनिए यीशु का पुच्छेया, कुण वाले हुक्म? यीशु ने बोल्लेया कि, ए कि कुसकी री जान नी लैणी, व्यभिचार नी करणा, चोरी नी करणी, झूठी गवाई नी दैणी, "
MAT,19,19,"अपणे प्यो अते अपणी माँ री बड़ाई करणी, ते अपणे गुआडीं कने अप्पु सांइ प्यार रखणा। "
MAT,19,20,"तिस जुआन मणु ने यीशु जो बोल्लेया, इन्हा सब गल्लां जो तां मै सच्चे मनां कने पूरा करदा ही है अवे मेरे अन्दर कुस गल्ले रा घाट्टा है? "
MAT,19,21,"यीशु ने तिसजो बोल्लेया, जे तू पूरा सही होणा चाह्‍ंदा, तां जे किच्‍छ भी तेरे का है से बेच्ची करी पैसे गरीबां जो बंड़ी दे, ताकी तिज्जो स्वर्ग अन्दर धन-दौलत मिल्ले ते आई करी मेरे पिछ्छे चली पे। "
MAT,19,22,पर जां उस जुआन ने ए सुणेया तां दुखी होई करी चली गेया किजोकी से बड़ा अमीर थिया। 
MAT,19,23,"तां यीशु ने अपणे चेल्‍लेयां जो बोल्लेया, मै तुसी जो सच बोलदा कि अमीर मणु रा स्वर्ग रे राज अन्दर जाणा बड़ा मुस्कल ए। "
MAT,19,24,मै तुसी जो फिरी बोली दिन्दा कि अमीर मणु रा परमेश्‍वर रे राज अन्दर जाणे का इक्क ऊँट रा से ही रे भोक्का का घुसड़ी जाणा जादा असान है। 
MAT,19,25,"ए सुणी करी चेल्‍लेयां ने बड़ी हैरानी कने पुच्छेया, फिरी कुसेरा छुटकारा होई सकदा? "
MAT,19,26,"यीशु ने तिन्हा पास्से दिख्खी करी बोल्लेया, मणुआं तांइ ए नामुमकिन है, पर परमेश्‍वर तांइ सब किच्‍छ मुमकिन है। "
MAT,19,27,"इस गल्ल पर पतरस ने तिन्हा जो बोल्लेया, दिख्खो, असी तां अपणा सब किच्‍छ छड्डी करी तुसी रे पिछ्छे चली पे रे हिन तां असां जो क्‍या मिलणा? "
MAT,19,28,"यीशु ने तिन्हा जो बोल्लेया, मै तुसी जो सच बोलदा कि नौये जुग अन्दर जां मणु रे पुत्तर, जे मै ही है ने अपणे प्रतापी सिंहासन पर बैह्णा तां तुसी बी, जे मेरे पिछ्छे चले रे हिन, बारा सिंहासनां पर बेई करी इस्राएल रे बारा गोत्रां रा हिसाब-किताब करणा। "
MAT,19,29,"ते मेरे तांइ जिनिए भी अपणा घर-बार, भैण-भ्याल, माँ-प्यो, निके-निके या अपणे खेतरां जो छड्डी दित्तेया, तिसजो सौ गुणा जादा मिलणा अते तिनिए हमेशा री जिन्दगी रा भी हकदार बनणा। "
MAT,19,30,"पर मते जणे जे अब्बे पैल्ले हिन, आखरी होई जाणे अते जे आखरी हिन, पैल्ले होई जाणे। "
MAT,20,1,"स्वर्ग रा राज इक्क इदेइ कहाणी जदेया है, जिस बिच इक्क घर रा मालक अपणे अंगूर रे बगिच्चे बिच मजदूरां जो कम्मां पर लाणा जांदा। "
MAT,20,2,तिनिये मजदूरां पर इक्क दीनार  रोज रा ठहराया ते उन्हेरे जो अपणे अंगूर रे बगीच्चे बिच भेज्जेया। 
MAT,20,3,फिरी नौ  बजे तिनिये निकली करी होर लोक्कां जो बजार बिच बेकार खड़ित्ते रे दिख्खेया। 
MAT,20,4,"ते उन्हा जो बोल्लेया, तुसी भी अंगूर रे बगीच्चे बिच जाओ, ते जिन्नी धियाड़ी बणगी, तुसी जो दिंगा अते से भी गे। "
MAT,20,5,फिर तिनिये धियाड़ी रे बारा  बजे ते फिरी त्रै  बजे दुबारा निकली करी तिय्यां ही कित्तेया। 
MAT,20,6,"संझ रे पाज्जं बजे रे नेड़े-तेड़े तिनिये फिरी निकली करी लोक्कां जो खड़ित्ते रे दिख्खेया, ते उन्हेरे जो बोल्लेया, तुसी किजो सारी धिहाड़ी इत्ते बेकार खड़ी रेय? उन्हा ने तिस जो बोल्लेया, इस तांइ किजोकी कुसकि ने असां जो मजदूरी पर नी लाया। "
MAT,20,7,"तिनिये उन्हा जो बोल्लेया, तुसी भी अंगूर रे बगीच्चे बिच जाओ ते तित्ते कम्म करो। "
MAT,20,8,"सज्जां बेल्ले अंगूर रे बगीच्चे रे मालक ने अपणे मुशीं जो बोल्लेया, सारे दिन अंदर जिनिये मजदूर आए रे हिन, तिन्हा सारेयां जो तिन्हेरी धियाड़ी देई देयो। "
MAT,20,9,"जां से आए जे घटां भर धिहाड़ी लाए गे थिए , उन्हा जो इक्क-इक्क दीनार मिल्लेया। "
MAT,20,10,"जे मजदूर भ्यागा ही आए थिये, उन्हा ने ए समजेया कि असां जो जादा मिलणा, पर उन्हा जो भी इक्क-इक्क दीनार  ही मिल्लेया। "
MAT,20,11,"जां मिल्लेया तां से घरे रे मालक पर बूड़बूड़ाइ करी बोलणा लग्गे, "
MAT,20,12,"इन्हा पिछलेयां ने इक्क ही घटां कम्म कित्तेया, पर असी तां सारे दिन कड़ी धुप्प बिच मेहनत कित्ती ते भार चुक्केया पर तुसी उन्हेरे जो हमारे बराबर ही धियाड़ी दित्ती। "
MAT,20,13,"तिस बगिच्चे रे मालक तिन्हेरे बिच का इक्क जो जवाब दित्तेया, हे मित्तर, मै तेरे कने किच्‍छ अन्याय नी है करेया करदा? क्‍या मै तेरे जो पैल्ले ही नी दस्सेया थिया कि पुरे दिन रे कम्म तांइ इन्नि ही धियाड़ी मिलणी? "
MAT,20,14,"अपणी धियाड़ी लेई करी चली जा, किजोकी मेरी मर्जी ए है कि जिन्ना तेरे जो देयां उन्ना ही इन्हा बाद बिच आए रे मजदुरां जो भी देयां। "
MAT,20,15,“क्‍या ए ठीक नी है कि मेरी दौलत जो जिय्यां मर्जी इस्तेमाल करां? मेरा कुसकी कने भलाई करणे पर तिज्जो जलन नी होणा चाएदी। 
MAT,20,16,"इसी तरिके कने जे पिछले हिन, पैल्ले कित्ते जाणे ते जे पैल्ले हिन, से पिछले होणे।” इसी तरिक्के कने परमेश्‍वर ने भी तिन्हा लोक्कां जो हिसाब-किताब रे दिन पर ईनाम दैणा जे अब्बे घट समझे जांदे "
MAT,20,17,यीशु ने यरूशलेम शहर जादें बेल्ले बारां चेल्‍लेयां जो किल्ले बिच लेइ गेया ते रस्ते बिच उन्हा जो बोलणा लग्गेया। 
MAT,20,18,"दिख्खो, असी यरूशलेम जो जाया करदे हिन ते मणु रा पुत्तर, जे मै ही है बड्डे पुरोत्त ते शास्त्रियां रे हत्थां पकड़वाया जाणा, ते उन्हा ने उन्हेरे जो मारणे जोग्गे ठैहराणा। "
MAT,20,19,"ते तिन्हा जो गैर-यहूदियां रे हत्थां बिच सौपेंया जाणा कि से तिन्हेरा मजाक उडा़ण, ते कौड़े मारण, ते सुली पर चढ़ा़ण, ते से तिज्जे रोज्जे फिरी जिन्दा कित्ते जाणे। "
MAT,20,20,"तां जब्दी रे पुत्तरां री माँ ने, अपणे पुत्तरां कने यीशु रे नेड़े आई करी उन्हा जो प्रणाम कित्तेया, ते उन्हा का किच्‍छ मगंणा लग्गि। "
MAT,20,21,"उन्हा ने उन्हेरे जो बोल्लेया, तू क्‍या चाह्दि? से उन्हा जो बोलणा लग्गी, ए वचन दयो कि मेरे ए दो पुत्तर तेरे राज बिच इक्क तुसी रे सज्जे ते इक्क तुसी रे खब्बे पास्से बैठ्ठे। "
MAT,20,22,"यीशु ने तिन्हा दोन्नां जो जवाब दित्तेया, तुसी नी जाणदे कि तुसी क्‍या मंगदे हिन। जे दुख मै सहणे वाला है क्‍या तुसी से सही सकदे? तिन्हा दोन्नां ने यीशु जो बोल्लेया, हां, असी सही सकदे। "
MAT,20,23,"उन्हा ने उन्हेरे जो बोल्लेया, तुसी मेरा कटोरा तां पिग्गें पर अपणे सज्जे ते बाइ बेठ्ठाणा मेरा कम्म नी है, पर जिन्हेरे तांइ मेरे पिता रे पास्से का तयार कित्ते रे गेया है उन्हेरे तांइ है। "
MAT,20,24,ए सूणी करी सारे दसों ही चेल्‍ले उन्हा दोन्नां भाईयां पर गुस्सा होए। 
MAT,20,25,"यीशु ने उन्हा जो नेड़े सद्दी करी बोल्लेया, तुसी जाणदे कि गैर-यहूदियां रे हाकिम उन्हा पर राज करदे ते जे बड्डे हिन, से उन्हा पर हक्क जतादें। "
MAT,20,26,"पर तुसी बिच इय्यां नी होणा पर जे कोई तुसी बिच बड्डा होणा चाह्‍ंदा, से तुसी रा नौक्कर बणे। "
MAT,20,27,ते जे तुसी बिच कोई प्रधान बनणा चाह्‍ंदा से तुसी रा नौक्कर बणे। 
MAT,20,28,"जिय्यां मणु रा पुत्तर, जे मै ही है से इस तांइ नी आया कि उसेरी सेवा-टहल कित्ती जाए, पर इस तांइ आया कि अप्पु सेवा टहल करे ते मते जणेया रे छुटकारे तांइ अपणी जान देई दे। "
MAT,20,29,"जां से यरीहो का निकलेया करदे थिये, तां इक्क बड्डी भीड़ उन्हेरे पिछ्छे चली पेइ। "
MAT,20,30,"ते दो अन्ने, जे सड़क रे कनारे बैठ्ठे रे थिये, ए सूणी करी कि यीशु जाया करदे हिन, हक्क मारी करी बोलणा लग्गे, हे प्रभु दाऊद री औलाद, असां पर दया कर। "
MAT,20,31,"लोक्कां ने उन्हेरे जो झीड़केया कि चुप रैह्‍ण पर से होर भी चिल्लाइ करी बोलणा लग्गे, हे प्रभु दाऊद री औलाद असां पर दया करो। "
MAT,20,32,"तां यीशु ने खड़ी करी, उन्हेरे जो सद्देया ते बोल्लेया, तुसी क्‍या चाह्‍ंदे कि मै तुसी तांइ करां? "
MAT,20,33,"तिन्हा ने उन्हेरे जो बोल्लेया, “हे प्रभु, ए ही कि असां री अख्खां खुली जान।” "
MAT,20,34,"यीशु ने तरस खाइ करी उन्हेरी हाख्खि छुई, ते से तिस्सी बेल्ले दिखणा लगी पेय ते उन्हेरे पिच्छे चली पेय। "
MAT,21,1,"जां से यरूशलेम शहर रे नेड़े पुज्जे तां जैतून पहाड़ पर बैतफगे रे नेड़े आए, तां यीशु ने दो चेल्‍लेयां जो ए बोल्ली करी भेज्जेया, "
MAT,21,2,सामणे वाले ग्राँ बिच जाओ उत्ते जादें कने ही गधी ते तिसेरा बच्चा बन्ने रा मिलणा तिन्हेरे जो खोल्ली करी लेइ आओ। 
MAT,21,3,"जे कोई तुसी जो किच्‍छ बोले, तां बोलि देयो कि प्रभु जो इसेरी जरुरत है, तां तिनिये तिस्सी बेल्ले तिसजो भेजि दैणा। "
MAT,21,4,ए इस तां ही होया की जे गल्ल भविष्यद्वक्ता रे जरिए बोल्ली गेइ थी से पुरी हो; 
MAT,21,5,"“सिय्योन री कुड़ी जो बोल्लो, ‘दिख्ख, तेरा राज्जा तेरे का आदां है; से नमर, ते गद्हे पर बैठ्ठे रा है; बल्कि लादू रे बच्चे पर’” "
MAT,21,6,"चेल्‍लेयां ने जाई करी जिय्यां यीशु ने बोल्लेया थिया, तिय्यां ही कित्तेया। "
MAT,21,7,"ते गद्ही ते तिसेरे बच्चे जो लाई करी तिन्हेरे पर अपणे कपड़े पाई दित्ते, ते से तिन्हेरे पर बेइ गे। "
MAT,21,8,"तां मते सारे लोक्कां ने अपणे कपड़े रस्ते बिच बिछाए, ते होर लोक्कां ने बुट्टेयां का डाल कटी करी रस्ते बिच बिछाए। "
MAT,21,9,"जे भीड़ अग्गे-अग्गे जाया करदी थी ते जे पिच्छे का आया करदी थी, हक्कां लाई-लाई करी बोलदी थी, “दाऊद री औलाद री जय हो है, धन्न है से जे प्रभु रे नां कने आदां, स्वर्ग बिच जय हो।” "
MAT,21,10,"जां यीशु यरूशलेम शहर बिच आए, तां सारे नगर बिच हलचल मची गी, ते लोक बोलणा लगे, ए कुण हिन? "
MAT,21,11,"लोक्कां ने बोल्लेया, गलील रे नासरत रे भविष्यद्वक्ता यीशु हिन। "
MAT,21,12,"यीशु ने परमेश्‍वर रे मन्दिर बिच जाई करी तिन्हा सारेयां जो, जे सभास्थल बिच लेन देन करदे थिये, कड्डी दित्ता, ते सर्राफेयां रे पीढ़े ते कबूतर बेचणे वालेयां री चौकियां पलटी दित्ती। "
MAT,21,13,"ते तिन्हेरे जो बोल्लेया, लिख्खे आ है की मेरा घर प्रार्थना रा मन्दिर होणा पर तुसी तिसजो डाकुआं रा अड्डा बणादें। "
MAT,21,14,"तां अन्ने ते लगंड़े तिन्हेरे का मन्दिर बिच आए, ते तिन्हा ने तिन्हेरे जो ठीक कित्ता। "
MAT,21,15,"पर जां बड्डे पुरोत्त ते शास्त्रियां ने इन्हा अनौखि गल्लां जो दिख्खेया जे तिन्हा ने कित्ते थिये, ते मुडेंया जो मन्दिर बिच दाऊद री सतांन री जय हो बोलदे सुणेया, तां से गुस्से होए। "
MAT,21,16,"ते तिन्हा जो बोलणा लग्गे, क्‍या तू सुणदा कि ए लोक क्‍या हिन बोल्लेया करदे? यीशु ने तिन्हा जो बोल्लेया, हाँ क्‍या तुसी ए कदी नी पढ़ेया: मुडेंया ते दुध पिदें बच्चेयां का तू अपणी महिमा कराई? "
MAT,21,17,तां से तिन्हा जो छडि करी नगर का बाहर बैतनिय्याह जो गे ते तित्ते रात बिताई। 
MAT,21,18,भ्यागा जां से नगर जो हटेया करदे थिये तां तिन्हा जो भुख लगी। 
MAT,21,19,"सड़क रे कनारे इक्क अजींर रा इक्क बुट्टा दिख्खी करी तिसेरे नेड़े गे ते पत्तेयां जो छडि करी तिस बिच होर किच्‍छ ना पाई करी तिसजो बोल्लेया, अब्बे का तेरे बिच फिरी कदी फल ना लगे ते अजींर रा बुट्टा तिसी बेल्ले सुकी गेया। "
MAT,21,20,"ए दिख्खी करी चेल्‍लेयां जो हैरानी होई ते तिन्हा ने बोल्लेया, ए अजींर रा बुट्टा इन्नि तौले किय्यां सुकी गेया? "
MAT,21,21,"यीशु ने तिन्हा जो जवाब दित्तेया, मै तुसी कने सच बोलदा, जे तुसी विश्वास रखो ते शक ना करो, ते ना सिर्फ ए करगे जे इस अजींर रे बुट्टे कने कित्ते रा है, पर जे इस पहाड़ कने भी बोलगे, उखड़ी जा, ते समुदंर बिच जाई पे, तां ए होई जाणा। "
MAT,21,22,ते जे किच्‍छ तुसी प्रार्थना भी मेरे का मगंगे से सारा किच्‍छ तुसी जो मिलणा। 
MAT,21,23,"से मन्दिर बिच जाई करी भाषण देया करदे थिये, तां बड्डे पुरोत्त ते यहुदी लोक्कां रे बुजुर्ग लोक्कां ने तिसेरे का जाई करी तिन्हेरे का पुच्छेया, तु ए कम्म कुस हक्क कने करदा? ते तेरे जो ए हक्क कुनिये दित्ते रा है? "
MAT,21,24,"यीशु ने तिन्हेरे जो जवाब दित्तेया, मै भी तुसी का इक्क गल्ल पुछदा जे तुसी मेरे जो से दस्सि दिंगे तां मै भी तुसी जो दसणा कि ए कम्म कुस हक्क कने करदा। "
MAT,21,25,"युहन्ना रा बपतिस्मा कुते का थिया? स्वर्ग रे पास्से का या मणुआं रे पास्से का? तां से अप्पु बिच बैह्स करणा लगी पेय, जे असी बोलण स्वर्ग रे पास्से का, तां तिनिये असां कने बोलणा फिरी तुसी तिसेरा विश्वास किजो नी कित्ता? "
MAT,21,26,"ते जे बोलिये मणुआं रे पास्से का, तां असां जो भीड़ रा डर है, किजोकी से सारे युहन्ना जो भविष्यद्वक्ता मनदे। "
MAT,21,27,"अते तिन्हा ने यीशु जो जवाब दित्ता, असी नी जाणदे तिन्हा ने भी तिन्हेरे जो बोल्लेया, तां मै भी तुसी जो नी दसदा की ए कम्म कुस हक्क कने करदा। "
MAT,21,28,"तुसी इस उदारण रे बारे बिच क्‍या सोचदे? कुसकी मणु रे दो पुत्तर थिये तिसने पैल्ले का जाइ करी बोल्लेया, हे पुत्तर अज्ज अंगूर रे बगिच्चे बिच कम्म कर। "
MAT,21,29,"तिसने जवाब दित्ता, मै नी जाणा, पर बाद बिच पछताई करी से बगिच्चे बिच कम्म करणा चली गेया। "
MAT,21,30,"फिरी प्यो ने जाई करी दुए मुंडे जो इय्यां ही बोल्लेया, तिसने जवाब दित्तेया, जी हाँ, जादां, पर से नी बगिच्चे बिच कम्म करणा नी गेया। "
MAT,21,31,"इन्हा दोन्नां बिच का कुसने पिता री मर्जी पुरी कित्ती? तिन्हा ने बोल्लेया, पैल्ले मुंडे ने, यीशु ने बोल्लेया, मै तुसी कने सच बोलदा की महसुल लैणे वाले ते वैश्या तुसी का पैल्ले स्वर्ग रे राज बिच पुजदे। "
MAT,21,32,"किजोकी युहन्ना बपतिस्मा दैणे वाला धार्मिकता रा रस्ता दसदे होए तुसी का आया, ते तुसी ने तिसेरा विश्वास नी कित्ता पर महसुल लैणे वालेया ने ते वैश्या ने तिसेरा विश्वास करी के अपणे पाप्पां का तौबा कित्ती ते तिसेरे गलाए चलणा लगी पये, ते तुसी ए दिख्खी करी बाद बिच भी नी पछताए की तिसेरा विश्वास करी लिदें। "
MAT,21,33,"इक्क होर उदारण सुणो: इक्क घर रा मालक थिया जिनिये अंगूर रा बगिचा लाया, तिसेरे चारो पास्से बाड़ा लाया, तिस बिच रस रा कुआं खोदेया ते गुम्मट बणाया, ते कसानों जो तिसेरा ठेका देइ करी परदेस चली गेया। "
MAT,21,34,जां फल रा बेल्ला नेड़े आया तां तिसने अपणे नौक्करां जो तिसेरा फल लैणे तांइ कसानां का भेज्जेया। 
MAT,21,35,"पर किसानां ने तिसेरे नौक्करां जो पकड़ी करी, कुसकी जो कुट्टेया, ते कुसकी जो मारी रख्खेया ते कुसकी पर बट्टे मारे। "
MAT,21,36,"फिरी तिसने पैल्ले का जादा नौक्करां जो भेज्जेया, ते तिन्हा ने तिन्हेरे का भी तिय्यां ही कित्तेया। "
MAT,21,37,आखर बिच तिसने अपणे मुडें जो तिन्हेरे का ए सोच्चि करी भेज्जेया की से मेरे मुडें री बड़ाई करगे। 
MAT,21,38,"पर किसानां ने तिस मुडें जो दिख्खी करी अप्पु बिच बोल्लेया, ए तां वारिस है, आओ, इसजो मारी रखदे ते इसेरी मिरास लेइ लिदें। "
MAT,21,39,अते तिन्हा ने तिसजो पकड़ेया ते अंगूर रे बगिच्चे का बाहर कड्डी करी मारी रख्खेया। 
MAT,21,40,इस तांइ जां अंगूर रे बगिच्चे रा मालक आगां तां तिन्हा किसानां कने क्‍या करगा? 
MAT,21,41,"तिन्हा ने तिस कने बोल्लेया, तिनिये तिन्हा बुरे लोक्कां जो बुरे तरिक्के कने खत्म करी रखणा ते अंगूर रे बगिच्चे रा ठेका दुए किसानां जो दैणा, जिन्हा ने ठीक बेल्ले तिसजो फल दैणा। "
MAT,21,42,"यीशु ने तिन्हा जो बोल्लेया, क्‍या तुसी कदी पवित्रशास्त्र बिच ए नी पढ़ेया: जिस बट्टे जो राजमिस्त्रियां ने ठुकराई दित्तेया थिया, से ही कुणे रे सिरे रा बट्टा होई गेया? ए परमेश्‍वर रे पास्से का होया ते असां री नजर बिच अनौखा है। "
MAT,21,43,इसी तांइ मै तुसी जो बोलदा की परमेश्‍वर रा राज तुसी का लेइ लित्तेया जाणा ते इदेइ गैर यहुदी जाति जो दित्तेया जाणा जे तिसेरा फल लाए। 
MAT,21,44,"जे इस बट्टे पर पैगां, से चकनाचूर होई जाणा ते जिस पर से पैणा, तिसजो पि रखणा। "
MAT,21,45,बड्डे पुरोत्त ते फरीसी तिसेरे उदारणा जो सुणी करी समजी गे की से तिन्हेरे बारे बिच बोल्लेया करदे थिये। 
MAT,21,46,ते तिन्हा ने तिन्हेरे जो पकड़णा चाएया पर लोक्कां का डरी गे किजोकी से तिन्हेरे जो भविष्यद्वक्ता मनदे थिये। 
MAT,22,1,फिरी यीशु तिन्हा कने उदारण बिच गल्लां करणा लगे। 
MAT,22,2,स्वर्ग रा राज तिस कहाणी सांइ है जिस बिच इक्क राज्जे ने अपणे मुंडे रा ब्याह तांइ बड्डी धाम दित्ती। 
MAT,22,3,ते तिसने अपणे नौक्कर जो भेज्जेया कि सद्दे रे लोक्कां जो ब्याह री धाम बिच सद्दी लेई आए। 
MAT,22,4,"फिर तिनिए होर नौक्करां जो ए बोल्ली करी भेज्जेया, सद्दे रे लोक्कां जो बोल्लो: दिख्खो, मै धाम दैणे तांइ बदिया-बदिया चिज्जां भी पकाई करी तयार करी रख्खे री हिन, "
MAT,22,5,पर से लोक तिसेरी धाम बिच नी जाणा चाह्‍ंदे थिये इधेरे तांइ बहान्ना बणाई करी अपणे खेत्तरां जो ते किच्‍छ अपणे कम्मां जो चली गे। 
MAT,22,6,होर लोक्कां ने जे बचेया करदे थिये तिसेरे नौक्करां जो पकड़ी करी तिन्हेरी बेजती कित्ती ते मारी रख्खेया। 
MAT,22,7,"जां राज्जे ने सब सुणेया तां तिसजो जो गुस्सा आया ते तिसने अपणी सेना भेज्जी करी तिन्हा खूनियां जो मारी दित्ता, ते तिन्हेरे शहर जो फुकि दित्तेया। "
MAT,22,8,"तां तिसने अपणे नौक्करां जो बोल्लेया, ब्याह री धाम तां तयार है पर सद्दे रे लोक इस बिच शामिल होणे रे जोग्गे नी हिन। "
MAT,22,9,इस तांइ हर चौराहे पर जाओ ते जिन्ने लोक तुसी जो मिलण सारेयां जो ब्याह री धाम बिच सद्दि लेयो। 
MAT,22,10,"अते तिन्हा नौक्करां ने हर चौराहे पर जाई करी, क्‍या ठीक क्‍या बुरे जिनिये लोक मिल्ले, सारेयां जो कठ्ठेरेया, ते ब्याह रा घर मेहमानां कने भरी गेया। "
MAT,22,11,"जां राज्जा मेहमानां जो दिखणे तांइ अन्दर आया, तां तिसने तित्ते इक्क मणु जो दिख्खेया, जे से कपड़े पाई करी नी आया थिया जे तिसजो ब्याह बिच पाणे तांइ दित्ते गे थिये। "
MAT,22,12,"तिसने तिसजो पुच्छेया, हे दोस्त, तिज्जो जे कपड़े ब्याह बिच पाणे तांइ दित्ते गे थिये तैं से किजो नी पाए? तां तिसेरा मुँह बंद होई गेया। "
MAT,22,13,"तां राज्जे ने नौक्करां जो बोल्लेया, इसेरे हात्थ-पैर बन्नि करी इसजो बाहर न्याहरे बिच पाई देयो, तित्ते रोणा ते दादं पिह्णा होणा। "
MAT,22,14,इस कहाणी सांइ ही परमेश्‍वर ने मते लोक्कां जो सद्दे रा है पर किच्‍छ चुणे रे लोक्कां ने ही तिन्हा कने रैह्णा। 
MAT,22,15,तां फरीसियां ने जाई करी अप्पु बिच गल्ल कित्ती की तिसजो किय्यां गल्लां बिच फसाण। 
MAT,22,16,"अते तिन्हा ने अपणे चेल्‍लेयां जो हेरोदेस रे समुह रे लोक्कां कने तिन्हेरे का ए बोलणे जो भेज्जेया, हे गुरु, असी जाणदे की तुसी सच्चे हिन, ते परमेश्‍वर रा रस्ता सच्चाई कने दसदे, ते कुसकी री परवाह नी करदे, किजोकी तुसी मणुआं रा मुँह दिखिकरी गल्लां नी करदे। "
MAT,22,17,इसी तांइ असां जो दस तुसी क्‍या सोचदे? सम्राट जो कर दैणा ठीक है या नी। 
MAT,22,18,"यीशु ने तिन्हेरी बुराई जो जाणी करी बोल्लेया, हे कपटियों, मेरे जो किजो हिन परखदे? "
MAT,22,19,"मेरे जो से सिक्का दिखाओ जिस कने तुसी अपणी चुँगी भरदे, तां से तिन्हा का इक्क दीनार  रा सिक्का लेइ आए। "
MAT,22,20,"तिन्हा ने तिन्हेरे का पुच्छेया, ए छाप ते निसान कुसेरा है? "
MAT,22,21,"यीशु ने तिन्हेरे जो बोल्लेया, जे सम्राट रा है से सम्राट जो देयो, ते जे परमेश्‍वर रा है से परमेश्‍वर जो देयो। "
MAT,22,22,ए सुणी करी तिन्हेरे जो हैरानी हुई ते तिन्हेरे जो छडि करि चली गे। 
MAT,22,23,"तिसी दिन सदूकी जे बोलदे की मरेयां रा फिरी जिन्दा होणा है ही नी, तिन्हेरे का आए ते तिन्हेरे जो पुच्छेया, "
MAT,22,24,"हे गुरु, मूसा ने बोल्लेया थिया तां की जे कोई म्हणू बगैर बच्चे रे मरी जाए तां तिसेरा भाई तिसेरी लाड़ी कने ब्याह करी के अपणे भाई रा वशं बधाए। "
MAT,22,25,"अवे असां रे इत्ते सत्त भाई थिये पैहल्ला ब्याह करी के मरी गेया ते बच्चा ना होणे री वजह कने अपणी लाड़ी जो अपणे भाई तांइ छडी गेया, "
MAT,22,26,इसी तरिक्के कने दुए ते त्रिए ने भी कित्तेया ते सत्तों तिकर ए ही होया। 
MAT,22,27,सारेया रे बाद से जनानी भी मरी गी। 
MAT,22,28,अते फिरी जिन्दे होणे पर तिनिये तिन्हा सत्तां बिच का कुसेरी लाड़ी होणी? किजोकी से सारेयां री लाड़ी होई चुके री थी। 
MAT,22,29,"यीशु ने तिन्हा जो जवाब दित्तेया, तुसी पवित्रशास्त्र ते परमेश्‍वर री ताकत नी जाणदे इसी वजह कने भूल बिच पे रे हो। "
MAT,22,30,किजोकी फिरी जिन्दे होणे रे बाद तिन्हा ने स्वर्गदूतां सांइ होणे। 
MAT,22,31,पर मरे होए रे फिरी जिन्दे होणे रे बारे बिच क्‍या तुसी ए वचन नी पढ़ेया जे परमेश्‍वर ने तुसी कने बोल्लेया; 
MAT,22,32,"मै अब्राहम रा परमेश्‍वर, ते इसहाक रा परमेश्‍वर, ते याकूब रा परमेश्‍वर है? से मरेयां रा नी, पर जिन्देया रा परमेश्‍वर है। "
MAT,22,33,ए सुणी करी लोक तिन्हेरे उपदश कने हैरान होई गे। 
MAT,22,34,जां फरीसियां ने सुणेया की यीशु ने सदूकियां रा मुँह बंद करी दित्ते रा है तां से कठ्ठे होए। 
MAT,22,35,"तिन्हा बिच का इक्क शास्त्रि लोक्कां ने तिन्हा जो परखणे तांइ तिन्हेरे जो पुच्छेया, "
MAT,22,36,"हे गुरु, मूसा रा कानून बिच कुण वाला हुकम सबका बड्डा है? "
MAT,22,37,"तिन्हा ने तन्हेरे जो बोल्लेया, तु परमेश्‍वर अपणे प्रभु कने अपणे सारे मन ते अपणे सारे प्राण ते अपणे सारी समझ कने प्यार कर। "
MAT,22,38,बड्डी ते खास हुकम तां ए ही। 
MAT,22,39,ते तिसी सांइ ए दुआ हुकम भी है कि अपणे पड़ोसी कने अप्पु सांइ प्यार रख। 
MAT,22,40,ए ही दो हुकम सारी मूसा रा कानून ते भविष्यद्वक्ता रा आधार है। 
MAT,22,41,"जां फरीसी कठ्ठे थे, तां यीशु ने तिन्हा का पुच्छेया। "
MAT,22,42,"मसीह यीशु रे बारे बिच तुसी क्‍या सोचदे कि से कुसेरा मुंडा है? तिन्हा ने तिन्हेरे जो बोल्लेया, दाऊद रा। "
MAT,22,43,"तिन्हा ने तिन्हेरे का पुच्छेया, तां दाऊद आत्‍मा बिच होई करी तिसजो प्रभु किजो बोलदा? "
MAT,22,44,"प्रभु ने मेरे प्रभु जो बोल्लेया, मेरे सज्जे पास्से बै, जा तिकर मै तेरे बैरियां जो तेरे पैरां रे थल्ले ना करी देयां। "
MAT,22,45,"भला, जां दाऊद तिसजो प्रभु बोलदा, तां से तिसेरा पुत्तर किय्यां ठेहरेया। "
MAT,22,46,इसेरे जवाब बिच कोई भी इक्क जवाब भी देइ सकेया तिस दिन का कुसकी जो भी तिन्हेरे का कुछ भी पुछणे री हिम्मत नी होई। 
MAT,23,1,"तां यीशु ने भीड़ जो ते अपणे चेल्‍लेयां जो बोल्लेया, "
MAT,23,2,"शास्त्रि ते फरीसी लोक्कां जो मूसा रा कानून सिखाणे रा हक्क है, "
MAT,23,3,"इधेरे तांइ जे किच्‍छ से बोल्ले उस पर चलणा अते उन्हा जो मनणा, पर तिन्हेरे सांइ कम्म मत करदे, किजोकी से लोक बाकियां जो तां सिखांदे पर अप्पु तिस पर नी चलदे। "
MAT,23,4,"से इदेय-इदेय मुश्किल नियम बणांदे जे लोक्कां तांइ निभाणा बड़ा मुश्किल हुंदा, पर से तिन्हा नियमां पर रत्ती भर भी नी चलदे। "
MAT,23,5,"से ठीक कम्म इधेरे तांइ करदे कि मणु उन्हा जो दिखन, से पवित्रशास्त्र रे लिख्खे री वचनां री लम्बी-लम्बी पट्टियां अपणे जिस्म पर बन्नी करी फिरदे, अते अपणे कपड़ेयां री झालरां जो बड़ा बड्डा करदे। "
MAT,23,6,"धाम बिच खास जगह, ते सभास्थल बिच खास आसन चाह्‍ंदे, "
MAT,23,7,बजारां बिच प्रणाम ते मणुआं बिच तिन्हा जो गुरु बोलन किजोकी तिन्हा जो ए सब खरा लगदा। 
MAT,23,8,"पर तुसी मणुआं बिच अप्पु जो गुरु मत बुलवान्दे, किजोकी तुसी रा इक्क ही गुरु है, ते तुसी सारे सिर्फ भैण भाई हिन। "
MAT,23,9,"दुनिया पर मणुआं जो तुसी अपणे बिच का कुसकी जो भी अपणा प्यो मत बोलदे, किजोकी तुसी रा इक्क ही प्यो है, जे स्वर्ग बिच हिन। "
MAT,23,10,"ते ना ही मणुआं जो तुसी अप्पु जो मालक बोलणा दिंदे, किजोकी तुसी रा मालक तां बस इक्क ही है, अते से मसीह यीशु ए। "
MAT,23,11,तुसी रे बिच का सबका खास मणु सेह्ई होणा जे तुसी रा नौक्कर बणगा। 
MAT,23,12,"जे कोई अप्पु जो बड्डा बणागां, हे छोटा कित्ता जाणा: ते जे कोई अप्पु जो छोटा बणागां, से बड्डा कित्ता जाणा। "
MAT,23,13,"हे ढोंगी शास्त्रियों, ते फरीसी लोक्कों, तुसी पर लाणत है! तुसी लोक्कां जो स्वर्ग रे राज बिच नी जाणा दिंदे, ना तां अप्पु खुद उस बिच जांदे अते ना ही उन्हा जो जाणे दिंदे जे जाणे तांइ कोशीश करेया करदे हिन। "
MAT,23,14,"हे ढोंगी शास्त्रियों, ते फरीसी लोक्कों, तुसी पर लाणत है! तुसी धोखे कने विधवा जनानियां री जमीन-जायदाद हड़पी लिन्दे, अते दिखावे तांइ लम्बी-लम्बी प्रार्थना करदे, इधेरे तांइ तुसी जो कड़ी सजा मिलणी। "
MAT,23,15,"हे ढोंगी शास्त्रियों, ते फरीसी लोक्कों, तुसी पर लाणत है! तुसी कुसकी मणु जो अपणे मत बिच मिलाणे तांइ दुर-दुर पूजी जांदे अते जां से तुसी रे मत पर मिली जांदा तां तुसी तिसजो अप्पु का भी जादा नरक बिच पाए जाणे जोग्गा बणाई दिंदे। "
MAT,23,16,"हे अन्ने अगुवों, तुसी पर लाणत है! जे बोलदे कि मन्दिर री कसम खाणा कोई बड्डी गल्ल नी पर जे कोई मन्दिर रे सुन्ने री कसम खांदा तां तिस जो कसम जो मनणा जरूरी है। "
MAT,23,17,हे अन्ने बेवकूफों! बड्डा कुण है? मन्दिर रा सुन्ना या से मन्दिर जिनिये उस सुन्ने जो पवित्र बणेया। 
MAT,23,18,"तुसी ए भी बोलदे जे कोई वेदी री कसम खांदा तां किच्‍छ नी, पर जे कोई वेदी पर रखे रे चढ़ावे री कसम खांदा तां से अपणी कसम बिच बह्नितेरा है? "
MAT,23,19,हे अन्नेयो! कुण बड्डा है? वेदी पर रखे रा चढ़ावा या से वेदी जिस कने से चढ़ावा पवित्र हून्दा? 
MAT,23,20,"इधेरे तांइ जे कोई मन्दिर री कसम खादां, तां से वेदी कने वेदी पर जे रखे रा है, उसेरी भी कसम खांदा। "
MAT,23,21,"जे मन्दिर री कसम खांदा, से तिसेरे बिच बसणे वाले परमेश्‍वर री भी कसम खांदा। "
MAT,23,22,"जे स्वर्ग री कसम खांदा, से परमेश्‍वर रे सिंहासन कने जे जे उस सिंहासन पर बैठ्ठे रा है उसेरी भी कसम खांदा। "
MAT,23,23,"“हे ढोंगी शास्त्रियों, ते फरीसी लोक्कों, तुसी पर लाणत है! तुसी पुदिन्ने ते सौंफ ते जीरे रा तां दसमाअशं दिदें, पर न्याय, दया, ते विश्वास जदेई मूसा रे कानून री जरुरी गल्लां जो छड्डी दित्ते रा है; जरुरी थिया कि तुसी दसमाअशं भी दिंदे रैहन्दे ते ए कम्म भी कमादें रैहन्दे। "
MAT,23,24,हे अन्धे अगुवों! तुसी परमेश्‍वर री छोटी-मोटी गल्लां मनणे बिच इन्ने सतर्क रैहन्दे कि जिय्यां पाणी भी मच्छर भी ना पैणे देयो पर परमेश्‍वर री बड्डी ते जरुरी बिच इय्यां लापरवाही दिखांदे कि जिय्यां ऊँट भी निगली जाओ। 
MAT,23,25,"हे ढोंगी शास्त्रि ते फरीसी लोक्कों! तुसी पर लाणत है, जिय्यां भांडे बाहर का तां साफ पर अंदर का गंदे हुंदे, तिय्यां ही तुसी भी अप्पु जो लोक्कां सामणे तां पवित्तर बणी करी दसदे पर अंदर का लालच ते मतलबीपन कने भरे रे हिन। "
MAT,23,26,"हे अन्ने फरीसियों! जिय्यां भांडेया जो भी का अंदर का भी साफ-सुथरा होणा चाएदा तिय्यां ही तुसी भी पैल्ले अपणे लालचीपन ते मतलबीपन जो छड्डो, तां ही पवित्तर बणी सकदे। "
MAT,23,27,हे कपटी यहुदी धर्मशास्त्रियों! अते फरीसियों! तुसी पर लाणत है तुसी चैन कने लिपि री कब्रां सांइ हिन जे बाहर का तां छैल लिबदी पर अन्दर का मरे रेयां रे हड्डियां अते हर तरह री गन्दगी कने भरितेरे हिन। 
MAT,23,28,इय्यां ही तुसी बाहर का तां धार्मिक लिबदे हिन पर अन्दर का छल-कपट अते अधार्मिकता कने भरितेरे हिन।” 
MAT,23,29,"हे ढोंगी शास्त्रियों, ते फरीसी लोक्कों, तुसी पर लाणत है, तुसी तिन्हा भविष्यद्वक्ता री कबरां जो सजान्दे जिन्हा जो तुसी रे पुरखां ने मारेया, तिन्हा अते धार्मिक लोक्कां रे री कबरां जो बणान्दे जिन्हा जो तुसी रे पुरखां ने खतम कित्ता, "
MAT,23,30,"अते बोलदे हिन कि, जे तुसी अपणे पूरखां रे बेल्ले बिच हून्दे तां भविष्यद्वक्ता रा खून करणे बिच उन्हेरा हत्थ बटान्दे। "
MAT,23,31,इस कने ए साबित हुंदा कि तुसी भविष्यद्वक्तां रे खून करणे वालेयां रे औलादां हिन। 
MAT,23,32,"इधेरे तांइ मै जाणदा कि जे बुराई तुसी रे पूरखां ने शुरू कित्तेया, तुसी तिसजो पूरा करणा। "
MAT,23,33,"तुसी जहरिल्ले किड़े ते जहरिल्ले किड़ेयां रे बच्चेयां सांइ खतरनाक हिन, तुसी किय्यां सोचदे कि तुसी नरक री अग्ग बिच सजा भोगणे का बची जाणा। "
MAT,23,34,"इधेरे तांइ दिख्खो, मै तुसी का भविष्यद्वक्ता, समझदार ते शास्त्रि लोक्कां जो भेजेया करदा है, तुसी उन्हा बिच का किन्नेयां जो मारी दैणा अते किन्नेयां जो सुली पर चढ़ाई दैणा, किन्नेयां जो तुसी अपणी सभास्थल बिच कोड़े लगाणे अते इक्क शहर का दूज्जे शहर उन्हेरा पिच्छा करदे फिरणा। "
MAT,23,35,"जिस कने धार्मिक हाबिल का लेई करी बिरिक्याह रे पुत्तर जकरयाह तांइ, जिस जो तुसी मन्दिर अते वेदी रे मझाटे मारी रख्खेया थिया, जितणे धार्मिक लोक्कां रा खून धरती पर होए रा है उन्हा सब री सजा तुसी जो मिलणी। "
MAT,23,36,मै तुसी रे कने सच बोलदा इस सब तांइ किच्‍छ तांइ इस पीढ़ी रे मणुआं जो सजा भोगणा पैणी। 
MAT,23,37,"हे यरूशलेम शहर रे लोक्कों! तुसी इदेय लोक हिन जे भविष्यद्वक्तां जो मारी रखदे अते परमेश्‍वर रे भेजे दूतां जो पत्थर मारदा, मै कितणी बरी चाया कि जिय्यां कोई मुर्गी अपणे चुज्जेयां जो अप्पु का कठेरी करी बचाई लिंदी तिय्यां ही मै तेरे बच्चेयां जो बचाणा चाएया, पर तुसी मणुआं ने नी चाया। "
MAT,23,38,"ते अवे दिख्खो, तेरा मन्दिर पूरी तरह कने उजड़ी जाणा, "
MAT,23,39,किजोकी मै तुसी जो दसदा। कि तुसी मेरे जो तां तांइ नी फिरी दिख्खी सकणा जां तांइ तुसी ए नी बोलणा: धन्न ए से जे प्रभु रे अधिकार कने आया करदा है! 
MAT,24,1,"जां यीशु मन्दिर का बाहर जाया करदे थिये, तां तिन्हेरे चेल्‍ले तिन्हेरे जो मन्दिर रा निर्माण दसणे तांइ तिन्हा का आए। "
MAT,24,2,"तिन्हा ने तिन्हेरे जो बोल्लेया, तुसी ए सारा किच्‍छ दिख्खेया करदे हिन? मै तुसी जो सच बोलदा, इत्ते इक्क बट्टे पर बट्टा भी नी बचणा जे ढाया नी जाणा। "
MAT,24,3,"जां से जैतून पहाड़ पर बैठ्ठे रे थिये, तां चेल्‍लेयां ने किल्ले बिच तिन्हेरे का आई करी बोल्लेया, असां जो दस्सो ए गल्लां कधाड़ी होणी? तुसी रे आणे रा ते दुनिया रे खतम होणे री क्‍या निशानी होणी? "
MAT,24,4,"यीशु ने तिन्हेरे जो जवाब दित्तेया, चौकन्ने रेयो! कोई तुसी जो भड़काई ना सके, "
MAT,24,5,"किजोकी मते सारे इदेय होणे जिन्हा ने मेरे नां कने आई करी बोलणा, मै मसीह यीशु है, ते मते जणेया जो भड़काणा। "
MAT,24,6,"तुसी लड़ाईयां ते लड़ाईया री गल्लां सुनणी, तां डरी मत जादें किजोकी इन्हेरा होणा पक्का है, पर तिस बेल्ले खातमा नी होणा। "
MAT,24,7,"किजोकी जाति पर जाती, ते राज पर राज ने हमला करणा, ते जगह-जगह अकाल पैणे, ते भुकम्प होणे। "
MAT,24,8,ए सारी गल्लां दुख-मुसीबतां री शुरुआत होणी। 
MAT,24,9,"तां तिन्हा लोक्कां ने जे तुसी रे खिलाफ हिन तुसी जो सताणे तांइ पकड़वाणा, ते तिन्हा ने तुसी जो मारी रखणा, ते मेरे पिच्छे चलणे री वजह कने सारी जातीयां रे लोक्कां ने तुसी कने नफरत रखणी। "
MAT,24,10,"तां मते जणेया ने विश्वास का पिच्छे हटी जाणा ते इक्क-दुए जो पकड़वाणा, ते इक्क-दुए कने नफरत रखणी। "
MAT,24,11,"मते सारे झुठे भविष्यद्वक्ता आणे, ते मते जणेया जो भटकाणा। "
MAT,24,12,"अधार्मिक रे बदणे री वजह कने मते जणेया ने इक्क-दुए प्यार नी रखणा, "
MAT,24,13,"पर जे कोई अपणी जिन्दगी रे आखर तक मेरे पर विश्वास रखगा, तिसेरा ही छुटकारा होणा। "
MAT,24,14,"ते स्वर्ग राज रा ए शुभ संदेश सारी दुनिया रे सारे लोक्कां बिच सुणाई जाणी, ताकी सारी दुनिया रे लोक्कां जो मनणे रा मौक्का मिल्ले, तां दुनिया रे मुकणे रा समय आई जाणा। "
MAT,24,15,"इधेरे तांइ जां तुसी तिस उजाड़ने वाली तिस घटिया चीज जो दिख्खो जिसेरी गल्ल दानिय्येल भविष्यद्वक्ता रे जरिए सुणे री थी, पवित्र जगह पर खड़ित्ते रे दिख्खो (जे पढे, से समजे)। "
MAT,24,16,तां जे यहुदियां बिच होणे से पहाड़ां पर न्हसि जाण। 
MAT,24,17,"जे छत पर होणे, से अपणे घरे का समान लैणे तांइ ना उतरे। "
MAT,24,18,ते जे खेतरां बिच होणे से अपणे कपड़े लैणे तांइ वापस ना मुड़े। 
MAT,24,19,"तिन्हा दिनां बिच जे दुपराणी ते दुद पुआणी वाली होणी, तिन्हेरे तांइ हाय, हाय। "
MAT,24,20,प्रार्थना करेया करो की तुसी जो सरदी रे मौसम बिच या विश्राम दिन पर दौड़णा ना पेयो। 
MAT,24,21,"किजोकी तिस बेल्ले इदेया भारी दुख होणा, जदेया दुनिया री शुरुआत का अब्बे तिकर होया ते ना कदी होणा। "
MAT,24,22,"अगर से दिन घटाए ना गे रे हुदें तां मणु ही नी बचदा, पर चुणे रे लोक्कां री वजह कने से दिन घटाए जाणे। "
MAT,24,23,तिस बेल्ले जे कोई तुसी जो बोल्ले कि मसीह यीशु इत्ते है! या उत्ते है! तां विश्वास मत करदे। 
MAT,24,24,"किजोकी झुठे मसीह ते झुठे भविष्यद्वक्ता खड़ी उठणे, ते बड्डी-बड्डी चिज्जां ते हैरान करणे वाले चमत्कार दिखाणे कि जे होई सके ते चुणे रे लोक्कां जो भी भड़काई देण। "
MAT,24,25,दिख्खो मै पैल्ले का ही तुसी जो सब किच्‍छ दस्सि रख्खे रा है। 
MAT,24,26,"इस तांइ, जे से तुसी जो बोल्ले, दिख्खो से जगंल बिच है, तां बाहर मत निकली जादें या दिख्खो से कोठरियां बिच है, तां विश्वास मत करदे। "
MAT,24,27,"किजोकी जिय्यां बिजली पुरब का लेई करी पश्चिम तकर चमकदी, तिय्यां मणु रे पुत्तर, जे मै ही है रा आणा भी होणा। "
MAT,24,28,"जित्ते लाश हो, सारे लोक्कां जो ए इय्यां पता लगी जाणा कि ए कुते होणा जिय्यां कि इल्लणां रे कठीणे पर लाश रा पता चलदा। "
MAT,24,29,"तिन्हा दिनां रे दुखां रे बिल्कुल बाद बिच ही स्वर्ग न्याहरा होई जाणा, ते चाँद री रौशनी चली जाणी, ते तारें आसमान का डिगि पैणे ते स्वर्ग री ताकतां हिलाई जाणी। "
MAT,24,30,"तां मणु रे पुत्तर, जे मै ही है री निशानी आसमान बिच दिसणी, ते तां दुनिया रे सारे कुल रे लोक्कां ने अपणी छाति कुटणी ते मणु रे पुत्तर, जे मै ही है जो बड़ी ताकत ते महिमा कने बदलां पर आदें दिखणा। "
MAT,24,31,"तिन्हा ने तुरही री बड़ी अवाज कने अपणे स्वर्गदूतां जो अग्गे भेजणा, ते तिन्हा आसमान रे इस कुणे का लेई करी तिस कुणे तिकर, चारों पास्से का तिन्हेरे चुणे रे लोक्कां जो कठेरणा। "
MAT,24,32,"अजींर रे बुट्टे रे उदारण कने ए गल्ल सिख्खो: जां तिसेरी डालां नरम होई जादीं ते पत्ते निकलणा लगदे, तां तुसी समजी जादें की गरमी रा मौसम नेड़े है। "
MAT,24,33,"इसी तरिक्के कने जां तुसी इन्हा गल्लां जो हुदें दिख्खो, तां समजी जायो की से नेड़े है, बल्कि दरवाज्जे पर ही है। "
MAT,24,34,"मै तुसी जो सच बोलदा की जां तिकर ए सारी गल्लां पुरी ना होई जाण, तां तिकर इस पिढ़ी रा अन्त नी होणा। "
MAT,24,35,आसमान ते जमीन टली जाणे पर मेरी गल्लां बगैर पुरे होए नी टलणी। 
MAT,24,36,"तिस दिन ते तिस घड़ी रे बारे बिच कोई नी जाणदा, ना स्वर्गदूत ते ना पुत्तर, पर सिर्फ प्यो। "
MAT,24,37,"जदेय नूह रे दिन थिये, तिय्यां ही मणु रे पुत्तर, जे मै ही है रा भी आणा होणा। "
MAT,24,38,"किजोकी जिय्यां जल-प्रलय रे पैल्ले रे दिनां रे दिनां बिच, जिस दिन तिकर नूह जहाज पर नी चढेया थिया, तिस दिन तिकर लोक खादें-पिदें, ते तिन्हा बिच ब्याह हुदें थिये। "
MAT,24,39,"ते जां तिकर तिन्हा जो रुड़ाई करी लेइ ना गेया, तां तिकर तिन्हेरे जो किच्‍छ भी पता नी चलेया तिय्यां ही मणु रे पुत्तर, जे मै ही है रा आणा भी होणा। "
MAT,24,40,"तिस दिन दो जणे खेतरां बिच होणे, इक्क लेइ लित्ता जाणा ते दुआ छड्डी दित्ता जाणा। "
MAT,24,41,"दो जनानियां चक्कि पिस्सेया करदी होणी, इक्क लेइ लित्त जाणी ते दुई छड्डी दित्ती जाणी। "
MAT,24,42,इधेरे तांइ जागदे रेयो ते किजोकी तुसी नी जाणदे तुसी रा प्रभु कधाड़ी आणे वाला है। 
MAT,24,43,"पर ए जाणी लेयो की जे मालक जाणदा की चोर ने कुस बेल्ले आणा तां से जागदा रैहन्दा, ते अपणे घर बिच तिसजो बड़णा नी दिंदा। "
MAT,24,44,"इधेरे तांइ तुसी भी तयार रेयो, किजोकी जिस घड़ी रे बारे बिच तुसी सोचदे भी नी होणे, तिसी घड़ी मणु रे पुत्तर, जे मै ही है ने आई जाणा। "
MAT,24,45,"अते से भरोसेमदं ते समजदार दास कुण है, जिस जो मालक ने नौक्करां-चाकरां पर सरदार ठेहराया की ठीक-ठीक समय पर तिन्हेरे जो रोटि देय? "
MAT,24,46,"धन्न है से दास, जिस जो तिसेरा मालक आई करी इय्यां ही करदे पाए। "
MAT,24,47,"मै तुसी जो सच बोलदा, तिनिये तिसजो अपणी सारी दौलत पर अधिकारी ठेहराणा। "
MAT,24,48,"पर जे से बुरा दास सोचणा लगे कि मेरे मालक रे आणे बिच देर है, "
MAT,24,49,"ते अपणे कन्ने वाले नौक्करां जो कुटणा लगी पेय, ते पियक्कड़ा कने खाए-पिए। "
MAT,24,50,"तां तिस दास रे मालक ने ऐसे दिन हटणा, जा से तिसेरी भाल बिच ना हो, ते इक्क ऐसी घड़ी जिस जो से जाणदा ना हो, "
MAT,24,51,तां तिनिये तिसजो भारी सजा दैणी ते तिसेरा हिस्सा ढोंगियां कने ठेहराणा: उत्ते रोणा ते दादं पिह्णा होणा। 
MAT,25,1,"तां यीशु ने अपणे चेल्‍लेयां कने बोल्लेया, “स्वर्ग रा राज उन्हा दस कुवांरियाँ रे सांइ है, जे मसाल लेई करी नौेए लाड़े जो मिलणे तांइ निकली। "
MAT,25,2,उन्हा बिच का पंज कुवांरियाँ लापरवाह थी ते पंज कुवांरियाँ समजदार थियां। 
MAT,25,3,"जे लापरवाह थी उन्हा अपणी मसांला लित्ती, पर तिन्हा ने अपणे कने होर तेल नी लित्तेया। "
MAT,25,4,पर समजदार कुवांरियाँ ने अपणी मसांला कने अपणी कुप्पियाँ बिच तेल भी भरी लेया। 
MAT,25,5,"जां नौये लाड़े जो आणे बिच देर होई गई, तां सारी कुआँरिया बासियां मारणा लगी अते सोई गई। "
MAT,25,6,"अद्दी रात्ती रोला पेया, दिख्खो, नौआ लाड़ा आया करदा है! तिसेरे कने मिलणे बाहर चलो। "
MAT,25,7,ते उस्सी बेल्ले से सारी कुवांरियाँ उठी अते अपणी मसांला तयार कित्ती। 
MAT,25,8,"ते लापरवाह कुआंरिया ने समजदार कुआंरिया जो बोल्लेया, अपणे तेल बिच का किच्‍छ असां जो भी देयो, किजोकी असां री मसांला बुझी चेल्‍ले री हिन। "
MAT,25,9,"पर समजदारां ने उन्हा जो जवाब दित्तेया, नी! असी नी देई सकदी किजोकी फिरी ना ए असां रे तांइ पूरा होणा अते ना ही तुसी रे तांइ इधेरे तांइ तुसी तेल बेचणे वाले का जाई करी अपणे तांइ तेल खरीदी लेयो। "
MAT,25,10,"जां से तेल खरीदणे जाया करदी थी तां नौआ लाड़ा आई रेया ते जे कुँआरिया, जे पैल्ले का तयार थी, से तिस कने ब्याह वाले घरे जो चली गेईयां अते दुआर बंद करी दित्तेया। "
MAT,25,11,"इसेरे बाद से पंज्ज कुवांरियाँ भी तेल लेई करी पुजी पेई, अते से हक्कां लाई करी बोलणा लग्गि, मालक, हे मालक, दुआर खोलो, असां जो भी अन्दर आणे देयो। "
MAT,25,12,"पर उसने जवाब दित्तेया, मै तुसी जो सच बोलदा, मै तुसी जो नी जाणदा "
MAT,25,13,"इधेरे तांइ चौकन्ने रेयो, किजोकी तुसी ना उस दिन जो जाणदे, ना उस बेल्ले जो जां मै वापिस हटी करी आणा।” "
MAT,25,14,"फिरी स्वर्ग रा राज उस मणु उदारण सांइ है, जिनिये सफर पर जान्दे अपणे नौक्करां जो सदवाई करी तिन्हा जो व्यापार बिच लाणे तांइ किच्‍छ तोड़े दित्ते। "
MAT,25,15,"तिन्ने इक्क जो पंज तोड़े, अते दुए जो दो, ते त्रिये जो इक्क से हर इक्क जो उसेरी काबलियत रे हिसाब कने देई करी परदेस जो चली गेया। "
MAT,25,16,"तां, जिस जो पँज तोड़े  मिल्ले थिये, उसने झट ही उन्हा जो कम्म पर लाई दित्तेया अते पंज तोड़े होर कमाई ले। "
MAT,25,17,"तिय्यां ही जिस जो दो तोड़े  मिल्ले थिये, तिन्निए भी दो होर कमाए। "
MAT,25,18,"पर जिस जो इक्क तोड़ा मिल्लेया थिया तिसने जाई करी जमीन खोदी, ते अपणे मालक रे पैसेयां जो लुकाई दित्ते। "
MAT,25,19,बड़े दिनां बाद तिन्हा नौक्करां रा मालक आई गेया अते तिन्हा का लेखा-जोखा मंगेया। 
MAT,25,20,"जिस जो पंज तौड़े  मिल्ले थिये, तिसने पंज तौड़े होर लेई जाई करी बोल्लेया, मालक, तुसी मेरे जो जे पंज तोड़े दित्ते थिये पंज तोड़े होर मै कमाये हिन। "
MAT,25,21,"तिसेरे मालक ने तिसजो बोल्लेया, शाबास, तू विश्वास रे लायक खरा नौक्कर है, तू थोड़े तोड़ेयां बिच भी विश्वास रे लायक रेया, मै तिज्जो बड़ी चिज्जां पर हक दैणा। "
MAT,25,22,"अते जिस जो दो तौड़े मिल्ले थिये तिसने भी आई करी बोल्लेया, मालक, तुसी मेरे जो जे दो तोड़े  दित्ते थिये, मै दो तौड़े होर कमाए हिन। "
MAT,25,23,"तिसेरे मालक ने तिसजो बोल्लेया, शाबास, तू विश्वास रे लायक खरा नौक्कर है, तू थोड़े तोड़ेयां बिच भी विश्वास रे लायक रेया, मै तिज्जो बड़ी चिज्जां पर हक दैणा। अपणे मालक री खुशी बिच शामिल होई जा। "
MAT,25,24,"तां जिस जो इक्क तौड़ा मिल्लेया थिया, तिसने आई करी बोल्लेया, मालक, मै तेरे जो जाणदा था की तु सख्त मणु है, तू से कटदा जे तू बाया नी, ते तुसी इदेय मणु हिन, जे भी नी बांदे पर फिरी भी बटोरणा पसंद करदे, "
MAT,25,25,"इधेरे तांइ मै डरी गेया थिया किजोकी जे अगर मै तुसी रे तोड़े जो गवाई दिंदा तां तुसी मेरे जो सजा दैणी थी, इधेरे तांइ मै जाई करी तेरे तोड़े  जो जमीन अदंर दब्बी दित्तेया ए लेयो जे तुसी रा है ए रेया, लेई लो। "
MAT,25,26,"तिसेरे मालक ने तिसजो जवाब दित्ता, तू इक्क बुरा अते आलसी नौक्कर है, तू जाणदा थिया कि मै बगैर बाये रे कटदा अते जे मै भी नी बाया, तित्ते का फसल बटोरदा। "
MAT,25,27,"तां तिज्जो मेरे पैसेयां जो साहूकारां का जमा करी दैणा चाईदा थिया, तां मै वापस हटी करी अपणे पैसे ब्याज समेत लेई लिंदा। "
MAT,25,28,"इधेरे तांइ तिस मालक ने अपणे दुए नौक्करां जो बोल्लेया, इसका से तोड़ा लेई लो, ते जिस दास का दस तौड़े हिन तिसजो देई देयो। "
MAT,25,29,"किजोकी हर उस मणु का, जिस ने जे किच्‍छ उस का थिया उसेरा सही इस्तेमाल कित्तेया, तिसजो होर जादा दित्तेया जाणा पर उस का, जिस का जे किच्‍छ थिया उसेरा सही इस्तेमाल नी कित्तेया, सब किच्‍छ लेई लित्तेया जाणा। "
MAT,25,30,इधेरे तांइ उस बेकार नौक्कर जो बाहर न्यहारे बिच सूट्टी देयो जित्ते मणुआं ने रोणा अते अपणे दांद पिह्णे। 
MAT,25,31,"जां मणु रे पुत्तर, जे मै ही है, वापिस हटणा, तां अपणी महिमा बिच अपणे सब स्वर्गदूतां कने आणा, ते मै अपणे महिमामय सिहांसन पर बेई करी सारी दुनिया रा ईसांफ करणा। "
MAT,25,32,"ते सारी जातीयां मेरे सामणे इकठ्ठी कित्ती जाणी अते तिन्हा इक्क दूज्जे जो इय्यां बखरा करणा, जिय्यां इक्क पुहाल बकरियां का भैड़ां बखरी करदा। "
MAT,25,33,"तिनिये पवित्तर लोक्कां जो जे भेड्डां सांइ हिन, अपणे सीद्धे पास्से ते बुरे लोक्कां जो जे बकरियां सांइ हिन, अपणे पूठ्ठे पास्से खड़ेरणा। "
MAT,25,34,"फिरी मै अपणे सज्जे हत्थ पास्से वालेयां जो बोलणा, हे मेरे प्यो का आशीष पाये रे लोक्कों, आओ, ते जे राज तुसी रे तांइ दुनिया रचणे का पैह्ल्ले तयार कित्तेया गेया है उसेरे अधिकारी होई जाओ। "
MAT,25,35,"किजोकी मै भूख्खा थिया ते तुसी मेरे जो खाणे तांइ दित्तेया, मै प्यासा थिया ते तुसी मेरे जो पाणी पीणे जो दित्तेया, मै परदेसी थिया, तुसी मेरे जो अपणे घरे रुकाया। "
MAT,25,36,"मै नगां थिया, ते तुसी मेरे जो कपड़े पुआये, मै बुमार थिया ते तुसी मेरी सेवा कित्ती मै जेल बिच थिया ते तुसी मेरे जो मिलणे तांइ आए। "
MAT,25,37,"तां धार्मिक लोक्कां ने तिन्हेरे जो जवाब दैणा हे प्रभु, असी कधाड़ी तुसी जो भूख्खा दिख्खेया ते खुआया ते पाणी पियाया? "
MAT,25,38,असी कधाड़ी तुसी जो परदेसी दिख्खेया ते अपणे घरे रुकाया ते बगैर कपड़े रे दिख्खी करी कपड़े पुआये? 
MAT,25,39,असां ने कधाड़ी तुसी जो बुमार या जेल बिच दिख्खेया ते तुसी जो मिलणे जो आए? 
MAT,25,40,"फिरी मै उन्हा जो जवाब दैणा, मै तुसी रे कने सच बोलदा जां भी तुसी ने मेरे भोले-भाले चेल्‍लेयां बिच का कुसकी इक्क तांइ भी किच्‍छ कित्तेया, तां से तुसी मेरे तांइ कित्तेया। "
MAT,25,41,"तां मै पूठ्ठे पास्से वालेयां लोक्कां कने बोलणा हे अभागे लोक्कों! मेरे का दूर चली जाओ, अते जे अग्ग परमेश्‍वर ने शैतान ते तिसेरे दूतां तांइ तयार कित्ती, उस हमेशा तीकर बलणे वाली अग्ग बिच पेई जाओ। "
MAT,25,42,"किजोकी मै भूख्खा थिया, ते तुसी मेरे जो खाणे तांइ नी दित्तेया, मै प्यासा थिया ते तुसी मेरे जो पाणी नी पियाया, "
MAT,25,43,"मै अजनबी थिया, पर तुसी मेरे जो अपणे घरे नी रुकाया, मै नगां थिया, ते तुसी मेरे जो कपड़े नी पुआए, मै बुमार ते जेल बिच थिया पर तुसी ना मेरा ध्यान रख्खेया ते ना ही मेरे कने मिलणा आए। "
MAT,25,44,"तां तिन्हा ने जवाब दैणा, हे प्रभु, असी तुसी जो भूख्खा, प्यासा, परदेसी, बिना कपड़े रे, बुमार, ते जेल बिच कधाड़ी दिख्खेया ते तेरी सेवा नी कित्ती? "
MAT,25,45,"तां मै उन्हा जो जवाब दैणा, मै तुसी जो सच बोलदा कि तुसी जे किच्‍छ मेरे इन्हा भोले-भाले बिच का कुसकी इक्क कने भी नी करदा, से मेरे कने भी नी करदा। "
MAT,25,46,"ते तिन्हा पुठ्ठे पास्से वाले बुरे लोक्कां ने हमेशा बलणे वाली अग्ग बिच सजा भुगतणी पर, धार्मिक सिद्दे पास्से वाले लोक्कां ने हमेशा री जिन्दगी बिच चली जाणा। "
MAT,26,1,"जां यीशु ए सारी गल्लां बोल्ली बैठे तां अपणे चेल्‍लेयां जो बोलणा लग्गे, "
MAT,26,2,"तुसी जाणदे की दो दिनां बाद फसह रे त्यौहार है ते मणु रा पुत्तर, जे मै ही है सुली पर चढ़ाए जाणे तांइ पकड़वाया जाणा। "
MAT,26,3,"तां बड्डे पुरोत्त ते प्रजा रे बुजुर्ग लोक काईफा नां रे प्रधान पुरोत्त रे अगँणे कठि गे, "
MAT,26,4,ते अप्पु बिच सलाह करण लगे की यीशु जो चलाकी कने पकड़ी करी मारी रखण। 
MAT,26,5,"पर से बोलदे थे, पर्व रे बेल्ले नी कुथकी इय्यां ना हो की लोक्कां रे मन बिच बलवा मची जाए। "
MAT,26,6,जां यीशु बैतनिय्याह बिच शमौन कोढ़ी रे घरे थिया। 
MAT,26,7,"तां इक्क जनानी सगंमरमर रे बर्तन बिच किमती इत्तर लेइ करी तिसका आई, ते जां से रोटि खाणे तां बैठे रे थिये तां तिन्हेरे सिर पराल्ले उन्धेरी दित्तेया। "
MAT,26,8,"ए दिख्खी करी तिन्हेरे चेल्‍ले गुस्से होए ते बोलणा लगे, इसेरी बर्बादी किजो कित्ती गी? "
MAT,26,9,इसजो तां अच्छे दाम पर बेची करी गरिब्बां बिच बडेंया जाई सकदा था। 
MAT,26,10,"ए जाणी करी यीशु ने तिन्हा जो बोल्लेया, जनानी जो किजो तगं करेया करदे हिन? तिसने मेरे कने अच्छाई कित्ती। "
MAT,26,11,"गरीब तां तुसी कने हमेशा रैहन्दे, पर मै तुसी कने हमेशा नी रैह्णा। "
MAT,26,12,"इनिये मेरे शरीर पर जे ए इत्तर उन्धेरे रा है, ए मेरे गाड़े जाणे तांइ कित्ते रा है। "
MAT,26,13,"मै तुसी कने सच बोलदा, की सारी दुनिया बिच जित्ते कुथकी ए शुभ संदेश दस्सेया जाणा, तित्ते इसेरे इस कम्म रा जिकर भी इसेरी याद बिच कित्तेया जाणा। "
MAT,26,14,"तां यहूदा इस्करियोती ने, जे बारा चेल्‍लेयां बिच का इक्क थिया बड्डे पुरोत्त का जाई करी ए बोल्लेया। "
MAT,26,15,जे अगर मै तिसजो तुसी रे हत्थ पकड़वाई देयां तां मेरे जो क्‍या दिगें? तिन्हा ने तिसजो ति चाँदी रे सिक्के तौली करी देई दित्ते। 
MAT,26,16,ते से तिसी बेल्ले का तिन्हेरे जो पकड़वाणे रा मौक्का तोपणा लग्गेया। 
MAT,26,17,"अखमीरी रोट्टी रा तयार रे पैल्ले दिन, चेल्‍ले यीशु का आई करी पुछणा लग्गे, तुसी कुते चाह्‍ंदे की असी तुसी तांइ फसह री रोट्टी खाणे री तयारी करण? "
MAT,26,18,"तिन्हा ने बोल्लेया, नगर बिच अमुक मणु का जाई करी तिसजो बोल्लो की गुरु बोलदे की मेरे बेल्ला नेड़े है, मै अपणे चेल्‍लेयां कने तेरे इत्ते फसह रा त्यौहार मनाणा। "
MAT,26,19,"अते चेल्‍लेयां ने से ही कित्तेया जिय्यां यीशु ने तिन्हा जो करणे तांइ बोल्लेया थिया, ते फसह री रोट्टी तयार कित्ती। "
MAT,26,20,जां साजं होई तां से बारा चेल्‍लेयां कने रोट्टी खाणे तांइ बैठ्ठे। 
MAT,26,21,"जां से खाया करदे थिये तां तिन्हा ने बोल्लेया, मै तुसी कने सच बोलदा की तुसी बिच का इक्क ने मेरे जो पकड़वाणा। "
MAT,26,22,"इस पर से बड़े उदास होए, ते हर इक्क तिन्हा का पुछणा लग्गेया, हे गुरु, क्‍या से मै है। "
MAT,26,23,"तिन्हा ने जवाब दित्तेया, जिस ने मेरे कने थाली बिच हत्थ पाए रा है तिनिये ही मेरे जो पकड़वाणा। "
MAT,26,24,"मणु रा पुत्तर, जे मै ही है तां जदेया तिसेरे बारे बिच लिख्खे रा है, मरणा जरुरी है पर तिस मणु तांइ अफसोस है जिसेरे वजह कने मणु रा पुत्तर, जे मै ही है पकड़वाया जादां: जे तिस मणु रा जन्म ही नी हुदां तां तिसेरे तांइ भला हुदां। "
MAT,26,25,"तां तिसेरे पकड़वाणे वाले यहूदा ने बोल्लेया, हे गुरु क्‍या से मै है? तिन्हा ने तिसजो बोल्लेया, तु बोल्ली बैठा। "
MAT,26,26,"जां से खाया करदे थे तां यीशु ने रोट्टी लित्ती ते आशीष मगीं करी तौड़ी, ते चेल्‍लेयां जो देइ करी बोल्लेया, लेयो, खाओ ए मेरा शरीर है। "
MAT,26,27,"फिरी तिन्हा ने कटोरा लेई करी शुक्रिया कित्ता, ते तिन्हा जो देइ करी बोल्लेया, तुसी सारे इस बिच का पियो, "
MAT,26,28,"किजोकी ए मेरा वाचा रा से खून है, जो मतेयां रे पाप्पां री माफी तांइ बहाया जादां। "
MAT,26,29,मै तुसी कने सच बोलदा की अंगूर रा ए रस तिस दिन तिकर कदी नी पिगां जां तिकर तुसी कने अपणे पिता रे राज बिच नौया ना पियां। 
MAT,26,30,फिरी से भजन गाई करी जैतून पहाड़ पर गे। 
MAT,26,31,"तां यीशु ने तिन्हा ने जो बोल्लेया, “तुसी सारेयां ने आज ही रात्ती मेरे बारे बिच धोखा खाणा; किजोकी लिख्खेया गे रा है कि ‘मै पुहाल जो मारी दैणा ते तां धण री भेड्डां ने तित्तर-बित्तर होई जाणा।’” "
MAT,26,32,पर मै जिन्दे होणे रे बाद तुसी का पैल्ले गलील जो जाणा। 
MAT,26,33,"इस पर पतरस ने तिन्हा जो बोल्लेया, जे सारे तुसी रे बारे बिच धोखा खाण ते खाण, पर मै कदी भी धोखा नी खाणा। "
MAT,26,34,"यीशु ने तिसजो बोल्लेया, मै तेरे कने सच बोलदा की अज्ज ही रात्ति मुर्गे रे बागं मारणे का पैल्ले, तैं त्रै बारी मेरे का मुकरी जाणा। "
MAT,26,35,"पतरस ने तिन्हा जो बोल्लेया, जे मेरे जो तुसी कने मरणा भी पे, तां भी मै तुसी का कदी नी मुकरणा ते इदेया ही सारे चेल्‍लेयां ने भी बोल्लेया। "
MAT,26,36,तां यीशु अपणे चेल्‍लेयां कने गतसमनी नां रे इक्क जगह पर आये ते अपणे चेल्लेया जो बोलणा लग्गे इत्ते ही बेइ रेयो जां तिकर मै तित्ते जाई करी प्रार्थना करां। 
MAT,26,37,"से पतरस ते जब्दी रे दोई मुडेंया जो कन्ने लेई गे, ते उदास ते व्याकुल होणा लग्गे। "
MAT,26,38,"तां तिन्हा ने तिन्हेरे जो बोल्लेया, मेरा दिल बड़ा उदास है इत्ते तिकर की मेरी जान निकलेया करदी है तुसी इत्ते ही रुको ते मेरे कने जागदे रेयो। "
MAT,26,39,"फिरी से थोड़ा होर अग्गे बधी करी मुँह रे भारे पेय, ते प्रार्थना कित्ती, हे मेरे पिता जे होई सके तां ए कटोरा मेरे का टली जाए तां भी जिय्यां मै चाह्‍ंदा तिय्यां नी पर जिय्यां तुसी चाह्‍ंदे तिय्यां ही हो। "
MAT,26,40,फिरी तिन्हा ने चेल्‍लेयां का आई करी तिन्हा जो सुत्ते रे पाया ते पतरस जो बोल्लेया क्‍या तुसी मेरे कने इक्क घड़ी भी नी जाग्गि सके? 
MAT,26,41,"जागदे रेयो, ते प्रार्थना करदे रेयो की तुसी परिक्षा बिच ना पेयो: आत्‍मा तां तयार है, पर शरीर कमजोर है। "
MAT,26,42,"फिरी तिन्हा ने दुई बारी जाई करी प्रार्थना कित्ती हे मेरे पिता, जे ए मेरे पिए बगैर नी हटी सकदा तां तुसी री मर्जी पुरी हो। "
MAT,26,43,तां तिन्हा ने आई करी तिन्हा जो सुत्ते रे पाया किजोकी तिन्हेरी अख्खां निन्र्दां कने भरे री थी। 
MAT,26,44,"तिन्हेरे जो छडि करी से फिरी चली गे, ते तिन्हा ही शब्दां बिच फिरी तिज्जि बारी प्रार्थना कित्ती। "
MAT,26,45,"तां तिन्हा ने चेल्‍लेयां का आई करी तिन्हेरे जो बोल्लेया, अवे सोदें रेयो, ते अराम करो: दिख्खो, से बेल्ला आई पुज्जे रा है, ते मणु रा पुत्तर, जे मै ही है पापियां रे हत्थां पकड़वाया जादां। "
MAT,26,46,"उठो, चलिये दिख्खो, मेरा पकड़वाणे वाला नेड़े आई पुज्जे रा है। "
MAT,26,47,"से ए बोल्लेया ही करदे थिये की यहूदा जे बारां बिच का इक्क थिया, आया ते तिसेरे कने बड्डे पुरोत्त ते लोक्कां रे बुजुर्ग लोक रे पास्से का बड्डी भीड़, तलवारां ते लठ लेई करी आई। "
MAT,26,48,तिन्हेरे पकड़वाणे वाले ने तिन्हेरे जो ए निशानी दित्ती री थी: जिस जो मै चुमि लेयां से ही है तिसजो पकड़ी लेयो। 
MAT,26,49,"ते तिसी बेल्ले यीशु का आई करी बोल्लेया, हे गुरु, नमस्कार! ते तिन्हेरे जो बड़ा चुम्मेया। "
MAT,26,50,"यीशु ने तिसजो बोल्लेया, हे दोस्त जिस कम्म तांइ तु आए रा है तिसजो करी लेय तां तिन्हा ने नेड़े आई करी यीशु पर हत्थ पाए ते तिन्हा जो पकड़ी लेया। "
MAT,26,51,यीशु रे साथियां बिच का इक्क ने हत्थ बधाई करी अपणी तलवार खिची ली ते प्रधान पुरोत्त रे नौक्कर पर चलाई करी तिसेरा कान्न उड़ाई दित्ता। 
MAT,26,52,"तां यीशु ने तिसजो बोल्लेया, “अपणी तलवार म्यान बिच रखी ले, किजोकी जे तलवार चलादें से सारे तलवार कने खत्म कित्ते जाणे। "
MAT,26,53,"क्‍या तु नी जाणदा की मै अपणे पिता का बिनती करी सकदा, ते से स्वर्गदूतां री बारां पलटन का जादा अब्बे ही हाजिर करी सकदा। "
MAT,26,54,"पर पवित्रशास्त्र री लिख्खे री गल्लां इय्यां ही पुरी होणा जरुरी हिन, वरना से गल्लां पुरी किय्यां होणी?” "
MAT,26,55,"तिस बेल्ले यीशु ने भीड़ जो बोल्लेया, क्‍या तुसी तलवारां ते लाठियां लेई करी मेरे जो डाकु सांइ पकड़णे तांइ निकले रे हिन? मै हर रोज मन्दिर बिच बेई करी उपदेश देया करदा था ते तुसी मेरे जो नी पकड़ेया। "
MAT,26,56,पर ए सारा किच्‍छ इस तांइ होए रा है की भविष्यद्वक्ता रे वचन पुरे होण तां सारे चेल्‍ले तिन्हेरे जो छडी करी न्हसी गे। 
MAT,26,57,"तां यीशु रे पकड़णे वाले तिन्हेरे जो काईफा नां रे प्रधान पुरोत्त का लेइ गे, जित्ते शास्त्रि ते बुजुर्ग लोक कठे होए थे। "
MAT,26,58,"पतरस दूर ही दूर तिन्हेरे पिच्छे-पिच्छे प्रधान पुरोत्त रे अगँण तिकर गेया, ते अन्दर जाई करी प्यादेयां कने बेइ गेया ताकी से दिख्खी सके कि अवे आखर तीकर क्‍या-क्‍या होणा। "
MAT,26,59,बड्डे पुरोत्त ते सारी महासभा यीशु जो मारी रखणे तांइ तिन्हेरे खिलाफ झुठी गवाई री तलाश बिच थिये। 
MAT,26,60,पर मते सारे झुटे गवाह रे आणे पर भी ना मिल्ली आखर बिच दो जणे आए। 
MAT,26,61,"ते बोल्लेया, इन्ने बोल्ले रा है की मै परमेश्‍वर रे मन्दिर जो ढाह्ई सकदा ते तिसजो त्रै दिनां बिच वापस बणाई सकदा। "
MAT,26,62,"तां प्रधान पुरोत्त ने खड़ी करी यीशु जो बोल्लेया, क्‍या तू कोई जवाब नी दिंदा? ए लोक तेरे बारे बिच क्‍या गवाई देया करदे हिन? "
MAT,26,63,"पर यीशु चुप रेय, तां प्रधान पुरोत्त ने तिन्हेरे जो बोल्लेया, मै तेरे जो जिन्दे परमेश्‍वर री कसम दिंदा की जे तू परमेश्‍वर रा पुत्तर मसीह यीशु है तां असां कने बोल्ली दे। "
MAT,26,64,"यीशु ने तिसजो बोल्लेया, तू अप्पु ही बोल्ली दित्ता ते तुसी कने ए भी बोलदा कि अब्बे का मणु रे पुत्तर जो सर्वशक्तिमान रे सज्जे पास्से बैठे रे ते आसमान रे बदलां पर आदें दिखगे। "
MAT,26,65,"इस पर प्रधान पुरोत्त ने अपणे कपड़े फाड़े ते बोल्लेया, इसने परमेश्‍वर री बेजती कित्ती री है, अवे असां जो गवाई री क्‍या जरुरत? दिख्खो, तुसी अब्बे ए बेजती सुणे री है। "
MAT,26,66,तुसी क्‍या सोचदे? तिन्हा ने जवाब दित्ता ए मारे जाणे रे जोग्गे है। 
MAT,26,67,"तां तिन्हा ने तिन्हेरे मुँह पर थुक्केया ते तिन्हेरे जो मुक्के मारे, दुएयां ने तिन्हेरे जो थप्पड़ मारी करी बोल्लेया। "
MAT,26,68,हे मसीह यीशु असां कने भविष्यवाणी करि के बोल की कुसने तेरे जो मारेयां? 
MAT,26,69,पतरस बाहर अगँणे बिच बैठे रा थिया की इक्क नौक्कराणी तिसेरा का आई ते बोल्लेया: तु भी यीशु गलीली रे कन्ने थिया। 
MAT,26,70,"तिसने सारेयां रे सामणे ए बोलदे होए इन्कार कित्तेया, मै नी जाणदा की तू क्‍या बोल्लेया करदी है। "
MAT,26,71,"जां से बाहर डेवड़ी बिच गेया, तां दुई नौक्कराणी ने तिसजो दिख्खी करी जे तित्ते थिये, तिन्हेरे जो बोल्लेया, ए भी तां नासरत कस्बे रे यीशु, जी कने थिया। "
MAT,26,72,तिसने कसम खाई करी फिरी इन्कार कित्तेया मै तिस मणु जो नी जाणदा। 
MAT,26,73,"थोड़ी देर बाद लोक्कां ने तित्ते खड़ित्ते रे थिये, पतरस का आई करी तिसजो बोल्लेया, सचमुच तु भी तिन्हा बिच का इक्क है किजोकी तेरी बोलि तेरा राज खोल्ली दिदीं। "
MAT,26,74,तां से धिक्कारणे ते कसमां खाणां लग्गेया: मै तिस मणु जो नी जाणदा। ते तिसी बेल्ले मुर्गे नै बागं मारी। 
MAT,26,75,तां पतरस जो यीशु जि री बोल्ले री गल्ल याद आई मुर्गे रे बागं दैणे का पैल्ले तू तिन बारी मेरा इन्कार करणा ते से बाहर जाई करी फुटी-फुटी करी रोणा लग्गेया। 
MAT,27,1,"भ्याग हुन्दे ही सारे बड्डे पुरोत्तां, मन्दिर रे बुजुर्गां अते शास्त्रियां ने यीशु जो मारी रखणे री सलाह कित्ती। "
MAT,27,2,"तिन्हा ने यीशु जो बन्नि दित्तेया, ते लेई जाई करी पिलातुस हाकिम रे हत्थां सौपीं दित्ता। "
MAT,27,3,"जां तिन्हेरे पकड़वाणे वाले यहूदा जो पता लग्गेया कि यीशु जो गुन्हेगार साबत करी के मौत री सजा सुणाई दित्ती गे री है, तां से अपणी करनी पर पछताया ते से ती चाँदी रे सिक्केयां जो बड्डे पुरोत्तां ते बुजुर्ग लोक का हटाई लाया, "
MAT,27,4,"ते बोल्लेया, मै बेगुनाह मणु जो मरवाणे तांइ पकड़वाई करी पाप कित्तेया, तिन्हा ने बोल्लेया, असां जो तिसेरी कोई परवाह नी? से तेरी दिक्कत है। "
MAT,27,5,"तां से तिन्हा सिक्केया जो मन्दिर रे अंगण बिच सुटि करी चली गेया, ते जाई करी अप्पु जो फाह लाई लित्ता। "
MAT,27,6,"बड्डे पुरोत्त ने तिन्हा सिक्केयां जो लेइ करी बोल्लेया, इन्हा जो मन्दिर रे भडांर बिच रखणा मूसा रे कानून रे हिसाब कने ठीक नी किजोकी ए खून करणे री किमत है। "
MAT,27,7,अते तिन्हा ने सलाह करी के तिन्हा सिक्केयां कने परदेसियां रे गाढ़े जाणे तांइ कुम्हार रे खेत्तर जो खरिदी लित्तेया। 
MAT,27,8,इस तांइ से खेत्तर आज तिकर खून रा खेत्तर केहलादां। 
MAT,27,9,"तां जे वचन यिर्मयाह भविष्यद्वक्ता रे जरिए दस्सेया गेया थिया, से पुरा होई गेया, “इस्राएल रे लोक्कां ने जे कीमत तिसेरी ठेहराई थी, तिन्हा ने से ती चाँदी रे सिक्के लेई लित्ते। "
MAT,27,10,"ते जिय्यां परमेश्‍वर ने मेरे जो हुकम दित्तेया थिया, तिय्यां ही तिन्हा ने तिन्हा सिक्केयां कने कुम्हार रे खेत्तर रे खरिदी लित्तेया।” "
MAT,27,11,"जां यीशु हाकिम रे सामणे खड़ित्ते रे थिये तां हाकिम ने तिन्हा जो पुच्छेया, क्‍या तु यहुदियां रा राज्जा है? यीशु ने तिस जो बोल्लेया, तु अप्पु ही ए बोल्लेया करदा है। "
MAT,27,12,"जां बड्डे पुरोत्त ते बुजुर्ग लोक तिस पर इल्जाम लाया करदे थिये, तां तिन्हा ने कोई जवाब नी दित्ता। "
MAT,27,13,"इस पर पिलातुस ने तिन्हा जो बोल्लेया, क्‍या तू नी सुणदा कि ए तेरे खिलाफ किन्नी गल्लां बोल्लेया करदे हिन। "
MAT,27,14,"पर तिन्हा ने तिसजो इक्क भी गल्ल रा जवाब नी दित्तेया, इत्ते तिकर राज्यपाल जो बड़ी हैरानी होई। "
MAT,27,15,"हाकिम रा ए रिवाज थिया कि तिस तयार बिच लोक्कां तांइ कुसकी इक्क कैदी जो जिस जो से चाह्‍ंदे थे, छड्डी दिंदा था। "
MAT,27,16,तिस बेल्ले तिन्हेरे इत्ते बरअब्बा ना रा इक्क मन्ने रा कैदी था। 
MAT,27,17,"अते जां से कठिये, तां पिलातुस ने तिन्हेरे जो बोल्लेया तुसी कुस जो चाह्‍ंदे की मै तुसी तांइ छड्डी देयां? बरअब्बा जो या यीशु जो जे मसीह यीशु केहलादें? "
MAT,27,18,किजोकी से जाणदा था की तिन्हा ने तिन्हेरे जो चलाकी कने पकड़वाया रा है 
MAT,27,19,"जां से हिसाब-किताब री गद्दी पर बैठ्ठे रा थिया तां तिसेरी लाड़ी ने तिसजो बोलि भेज्जेया, तु तिस धार्मिक रे मामले बिच हत्थ मत पादां, किजोकी मै अज्ज सुपणे बिच तिसेरी वजह कने बड़ी तकलीफ झेलि री है। "
MAT,27,20,बड्डे पुरोत्त ते बुजुर्ग लोक ने लोक्कां जो उकसाया कि से बरअब्बा जो मगीं लेण ते यीशु रा खातमा करवाण। 
MAT,27,21,"हाकिम ने तिन्हेरे जो पुच्छेया, इन्हा दोन्नां बिच का कुस जो चाह्‍ंदे की मै तुसी तांइ छड्डी देयां? तिन्हा ने बोल्लेया, बरअब्बा जो। "
MAT,27,22,"पिलातुस ने तिन्हेरे जो पुच्छेयाफिर यीशु जो, जे मसीह यीशु केहलादां क्‍या करां? सारेयां ने तिन्हा जो बोल्लेया से सुली पर चढ़ाया जाए। "
MAT,27,23,"हाकिम ने बोल्लेया, किजो, तिसने क्‍या बुराई कित्ते री है? पर से होर भी चिल्लाई करी बोलणा लग्गे, से सुली पर चढ़ाया जाए। "
MAT,27,24,जां पिलातुस ने दिख्खेया कि किच्‍छ भी नी बणेया करदा है पर तिसेरे उलट हगांमा बदेया जाया करदा है तां तिनिये पाणी लेई करी भीड़ रे सामणे अपणे हत्थ धोए ते बोल्लेया मै इस धार्मिक रे खून का बेगुनाह है तुसी ही जाणो। 
MAT,27,25,"सब लोक्कां ने जवाब दित्ता, इसेरे खून रा जिम्मा असां पर ते असां रे औलादां पर हो! "
MAT,27,26,"इस पर तिसने बरअब्बा जो तिन्हेरे तांइ छड्डी दित्तेया, ते यीशु जो कौड़े लगवाई करी तिन्हेरे जो देइ दित्ता की सुली पर चढ़ाया जाए। "
MAT,27,27,"तां हाकिम रे सिपाईयां ने यीशु जो किले बिच लेइ जाई करि सारी पलटन तिन्हेरे चारो पास्से कठेरी, "
MAT,27,28,"ते तिन्हेरे कपड़े उतरवाई करी तिन्हेरे जो लाल रगं रा बागा पुआया, "
MAT,27,29,"ते कडेंया रा मुकूट दबाई करी तिन्हेरे सिर पर रख्खेया ते तिन्हेरे सज्जे हत्थ बिच सरकडां दित्तेया ते तिन्हेरे अग्गे घुटने टेकी करी तिन्हेरा मजाक उड़ाणा लगे ते बोल्लेया, हे यहुदियां रे राज्जे, नमस्कार! "
MAT,27,30,ते तिन्हेरे पर थुक्केया ते से ही सरकडां लेइ करी तिन्हेरे सिर पर मारणा लग्गे। 
MAT,27,31,जां से तिन्हेरा मजाक उड़ाई बैठे तां से बागा उतरवाई करी फिर तिन्हेरे ही कपड़े तिन्हेरे जो पहनाए ते सुली पर चढ़ाणे तांइ लेई चले। 
MAT,27,32,बाहर जादें बेल्ले तिन्हेरे जो शमौन नां रा इक्क कुरेनी मणु तिन्हेरे जो मिल्लेया तिन्हा ने तिसजो बेगार बिच पकड़ेया की से तिन्हेरा सुली चुकि करी लेइ चले। 
MAT,27,33,तिस जगह पर जे गुलगुता मतलब की खौपड़ी री जगह केहलादां पुज्जि करी। 
MAT,27,34,तिन्हा ने पित्ता मिल्ले रा अंगूर रा रस तिन्हेरे जो पिणे तांइ दित्तेया पर तिन्हा ने चखी करी पिणा नी चाएया। 
MAT,27,35,"तां तिन्हा ने तिन्हा जो सुली पर चढ़ाया, ते चिठ्ठियां पाई करी तिन्हेरे कपड़े बडीं लित्ते। "
MAT,27,36,"ते तित्ते बेई करी तिन्हेरा पेहरा दैणा लग्गे, "
MAT,27,37,ते तिन्हेरा दोषपत्र तिन्हेरे सिर का उप्पर लाया कि ए यहुदियां रा राज्जा यीशु है। 
MAT,27,38,"तां तिन्हेरे कने दो डाकू इक्क सज्जे पास्से ते दुआ खब्बे पास्से, सुली पर चढ़ाए गे, "
MAT,27,39,आणे-जाणे वाले सिर हिलाई-हिलाई करी तिन्हेरा बेजती करेया करदे थिये। 
MAT,27,40,"ते बोलदे थे, हे मन्दिर रे तोड़णे वाले ते त्रै दिनां बिच बनाणे वाले अप्पु जो तां बचा! जे तू परमेश्‍वर रा पुत्तर है तां सुली पर का उतरी आ। "
MAT,27,41,"इसी तरिक्के कने बड्डे पुरोत्त भी शास्त्रियां ते बुजुर्ग लोक समेत मजाक उड़ाई-उड़ाई करी बोलदे थे, "
MAT,27,42,"इनिये होरां जो बचाया, ते अप्पु जो नी बचाई सकदा ए तां इस्राएल रा राज्जा है अवे सुली का थल्ले उतरी आए तां असी तिस पर विश्वास करण। "
MAT,27,43,"तिसने परमेश्‍वर पर विश्वास रखे रा है जे से इसजो चाह्‍ंदे तां अवे इसजो छुड़ाई लेय, किजोकी इसने बोल्लेया थिया मै परमेश्‍वर रा पुत्तर है। "
MAT,27,44,इसी तरिक्के कने डाकु भी जे तिन्हेरे कने सुली पर चढ़ाए गे रे थिये इसी तरिक्के कने तिन्हेरा मजाक उड़ाया करदे थिये। 
MAT,27,45,दोपहर का लेइ करी त्रिये पहर तिकर तिस सारे देश बिच न्याहरा छाया रेया। 
MAT,27,46,"त्रिये पहर रे नेड़े यीशु ने बड़ी जोर कने हक्क लाई करी बोल्लेया, एली एली लमा शबक्तनी। मतलब हे मेरे परमेश्‍वर, हे मेरे परमेश्‍वर, तुसी मेरे जो किजो छड्डी दित्तेया? "
MAT,27,47,"जे तित्ते खड़ित्ते रे थिए तिन्हा बिच का किन्नेयां ने ए सुणी करी बोल्लेया, से तां एलिय्याह जो सद्देया करदा है, "
MAT,27,48,"तिन्हा बिच का इक्क तिसी बेल्ले दोड़ेया, ते स्पंज लेई करी सिरके बिच डुबाया, ते सरकडें रक्खि करी तिन्हा जो चुसाया। "
MAT,27,49,"ते तिन्हा जो बोल्लेया, रुकी जाओ, दिखदे एलिय्याह तिसेरी जान बचाणे आदां या नी। "
MAT,27,50,तां यीशु ने फिरी बड़ी हक्क लाई करी साह छड्डी दित्ते। 
MAT,27,51,"ते दिख्खो, मन्दिर रा परदा उप्पर का लेई करी थल्ले तिकर फटी करी दो टोट्टे होई गेया ते दुनिया हिली गी ते चट्टानां त्रिड़की गेइ। "
MAT,27,52,"ते कबरां खूली गेइ, ते मरे रे परमेश्‍वर रे मते सारे लोक फिरी जिन्दा होई गे। "
MAT,27,53,ते तिन्हेरे फिरी जिन्दा होणे रे बाद से कबरां बिच का निकली करी पवित्र नगर बिच गे ते मते लोक्कां जो दिस्से। 
MAT,27,54,"तां सुबेदार ते जे तिन्हेरे कने यीशु रा पेहरा देया करदे थिये, हिल्लण ते जे किच्‍छ होया थिया तिसजो दिखिकरी बड़े भारी डरी गे ते बोल्लेया, सचमुच ए परमेश्‍वर रा पुत्तर थिया! "
MAT,27,55,"तित्ते मती सारी जनानियां जे गलील का यीशु री सेवा करदे होए तिन्हेरे कने आई री थी, दूर का ए सब किच्‍छ दिख्खेया करदी थी। "
MAT,27,56,"तिन्हा बिच मगदला शहर री मरियम, ते याकूब ते योसेस री माता मरियम, ते जब्दी रे पुत्तरां री माँ थी। "
MAT,27,57,"जां शाम होई तां यूसुफ नां रे अरिमतिया रा इक्क अमीर आदमी, जे अप्पु भी यीशु रा चेल्ला थिया आया। "
MAT,27,58,तिसने पिलातुस का जाई करी यीशु री लास मगीं इस पर पिलातुस ने देइ दैणे रा हुकम दित्ता। 
MAT,27,59,"यूसुफ ने लास लित्ती, तिसजो चमकदार चद्दर बिच लपेटेया, "
MAT,27,60,"ते तिसजो अपणी नोयी कबर बिच रख्खेया, जे तिसने चट्टान बिच खुदवाई थी ते कबर रे दरवाज्जे पर बड्डा बट्टा लुड़काई करी चली गेया। "
MAT,27,61,मगदला शहर री मरियम ते दुई मरियम तित्ते कबर रे सामणे बैठे री थी। 
MAT,27,62,"अगले दिन, विश्राम दिन पर बड्डे पुरोत्तां ते फरीसी लोक्कां ने पिलातुस जो कठी करी बोल्लेया, "
MAT,27,63,"हे महाराज, असां जो याद है की तिस भरमाणे वाले ने जां से जिन्दा थिया, बोल्लेया था, मै मेरे मरणे रे बाद तिज्जे दिन पर जिन्दा होई जाणा। "
MAT,27,64,"अते हुकम देयो की त्रिये दिन तिकर कबर पर पैहरा रख्खेया जाए, इय्यां ना हो की तिसेरे चेल्‍ले आई करी तिसेरी शरीर जो चोरी करी के लेइ जाण ते लोक्कां जो बोलणा लग्गे, से मरेयां बिच का जिन्दा होई गे रा है, तां ए धोख्खा पैल्ले वाले तिस धोख्खे का भी बुरा होणा जां तिसने बोल्लेया थिया कि मै मसीह है। "
MAT,27,65,"पिलातुस ने तिन्हा जो बोल्लेया, तुसी का पैहरेदार तां हिन जाओ, जिय्यां तुसी जो सही लग्गे, तिय्यां रखवाली करो। "
MAT,27,66,"अते से पैहरेदारां जो कन्ने लेई करी गे, ते कबर जो बट्टे कने ढकी करी तिस बट्टे पर मोहर लाई करी कबर री रखवालि कित्ती ताकी कोई तिसजो हटाई ना सके। "
MAT,28,1,विश्राम दिन रे बाद रविवार जो भ्याग हून्दे ही मगदला शहर री मरियम अते दूसरी मरियम कबर जो दिखणे तांइ आई। 
MAT,28,2,"अते दिख्खो, इक्क बड़ा बड्डा हिलण गेया, किजोकी स्वर्ग का इक्क स्वर्गदूत तित्ते उतरेया अते तित्ते आई करी उसने कबर का पत्थर जो लुढ़ाकाई दित्तेया अते उस पर बैई गेया। "
MAT,28,3,उसेरा रुप आसमान री बिजली सांइ थिया अते जे तिनिये कपड़े पाये रे थिये से बर्फ सांइ साफ थिये। 
MAT,28,4,"से सिपाई  जे कब्रां पर पहरा देया करदे थिये, डरे रे मारे कमणे लगे अते इदेय होई गे जिय्यां मरी गे हो। "
MAT,28,5,"तां स्वर्गदूत ने उन्हा जनानियां जो बोल्लेया, डरो मत, मै जाणदा कि तुसी यीशु जो तोपेया करदे हिन जिस जो सुली पर चढ़ाई दित्तेया थिया। "
MAT,28,6,"से इत्ते नी हिन जिय्यां कि उन्हा ने बोल्लेया थिया, तिन्हा मरणे बाद फिरी जिंदा होई जाणा आओ, उस जगह जो दिख्खो, जित्ते से लेटे रे थिये। "
MAT,28,7,"अते फिरी झट जाओ अते उसेरे चेल्‍लेयां जो बोलो, से मरे रेयां बिच का फिरी जिंदा होई गेया, अते से तुसी रे का पैल्ले गलील जो जाया करदे हिन, तुसी तिस जो उत्ते ही दिखणा दिख्खो, मै तुसी जो बोली दित्तेया। "
MAT,28,8,से डर अते बड़ी खुशी कने कबर का हटी करी उसेरे चेल्‍लेयां जो शुभ संदेश दैणे तांइ दौड़ी गेईयां। 
MAT,28,9,"तां यीशु उन्हा जो मिल्ले अते बोल्लेया, सलाम उन्हा ने तिन्हा का जाई करी उन्हेरे पैर पकड़ी करी उन्हेरी प्रणाम कित्ती। "
MAT,28,10,"तां यीशु ने उन्हा जो बोल्लेया, डरो मत, मेरे चेल्‍लेयां का जाओ जे भाईयां सांइ हिन, अते उन्हा जो बोलो कि से गलील जो चली जाण, तित्ते ही तिन्हा मेरे जो दिखणा। "
MAT,28,11,"हल्ले से जनानियां अपणे रस्ते बिच ही थी कि जाई करी चेल्‍लेयां जो ए सब किच्‍छ दस्सि सकण, कि किच्‍छ सिपाई जे पैहरेदार थिये, शहर जो गे अते जे किच्‍छ होया थिया, तिसेरी सारी जानकारी बड्डे पुरोत्त जो दस्सी दित्ती। "
MAT,28,12,"तां तिन्हा बुजुर्ग लोक यहुदी नेतेयां कने मिल्ली करी इक्क योजना बणाई उन्हा ने सिपाईयां जो मता चाँदी देई करी बोल्लेया, "
MAT,28,13,मणुआं जो ए बोलेयो कि से यीशु रे चेल्‍ले राती आये अते जां असी सुत्ते रे थिये उसेरी लास जो चोरी करी लेई गे। 
MAT,28,14,अते जे अगर तुसी रे कम्मां पर सोणे वाली गल्ल राजपाल तक पूजदी तां असी तिस जो समझाई लिंगे अते तुसी जो कोई आँच नी आणे दिंगे। 
MAT,28,15,"पैहरेदारां ने चाँदी लेई करी तिय्यां ही कित्तेया, जिय्यां उन्हा जो दस्सेया गेया थिया अते ए झुठ्ठी जानकारी कि चेल्‍ले यीशु री लाश चुराई करी लेई गे थिये यहुदियां बिच अज्ज तांइ इस्सी तरिक्के कने फैली री है। "
MAT,28,16,फिरी ग्यारा चेल्‍ले गलील बिच उस पहाड़ी बिच पूज्जे जित्ते जाणे जो यीशु ने बोल्लेया थिया। 
MAT,28,17,"जां उन्हा ने यीशु जो दिख्खेया तां तिन्हा जो प्रणाम कित्तेया, पर किच्‍छ रे दिला बिच शक थिया कि से फिरी जिन्दा होई गे रे हिन। "
MAT,28,18,"फिरी यीशु ने उन्हेरे का जाई करी बोल्लेया, स्वर्ग ते जमीन बिच सब हक मेरे जो दित्ते गे हिन। "
MAT,28,19,"इधेरे तांइ तुसी जाओ अते जाति जाती रे लोक्कां जो मेरा चेल्ला बणाओ तुसी जो ए कम्म परम पिता रे नां बिच, पुत्तर रे नां बिच अते पवित्रात्मा रे नां बिच उन्हा जो बपतिस्मा देई करी पूरा करणा है। "
MAT,28,20,"से सब हुकम जे मै तुसी जो दित्ते हिन, उन्हा जो उन पर चलना सिखाओ: अते याद रख्खो, कि मै दुनिया रे अंत तक हमेशा तुसी रे कने है। "
MRK,1,1,"ए कताब मसीह यीशु रे शुभ संदेश रे बारे बिच है, से परमेश्‍वर रे पुत्तर हिन। "
MRK,1,2,"ते इसेरी शुरुआत इय्यां हुंदी कि जिय्यां परमेश्‍वर ने अपणे पुत्तर यीशु मसीह जो यशायाह भविष्यद्वक्ता री कताब बिच बोल्ले रा है, “दिख्ख मै अपणे दूत जो तेरे अग्गे भेज्जेया करदा है, जिनिये तेरे आणे तांइ लोक्कां जो तयार करणा।” "
MRK,1,3,"“बियाबान बिच इक्क हक्क मारणे वाले री अवाज सुणुदी, ‘प्रभु रे आणे तांइ अप्पु जो तयार करो, ते तिन्हेरा रस्ता सिद्दा करो।’” "
MRK,1,4,"युहन्ना ही से दूत थिया जे आया, जे बियाबान बिच थिया ते लोक्कां बिच ए प्रचार कित्तेया कि बपतिस्मा लेयो ताकी ए गवाई होई सके कि तुसी तौबा करी लित्ते री है ते पाप्पां री माफी तांइ परमेश्‍वर पास्से मुड़ी आए रे हिन। "
MRK,1,5,"यहुदियां जिले ते यरूशलेम शहर का मते सारे निकली करी तिसेरे नेड़े गे, ते अपणे पाप्पां जो मन्नी करी यरदन नदी बिच तिसका बपतिस्मा लित्तेया। "
MRK,1,6,"युहन्ना ऊँट रे बालां रे बणे रे कपड़े पाइ करी ते कमर बिच चमड़े रा कमरबंद बन्नि करी रखदा थिया ते टिड्डियां कने जगंली शहद खादां थिया, "
MRK,1,7,"ते ए प्रचार करदा थिया, “मेरे बाद से आणे वाला है जे मेरे का भी शक्तिसाली है, मै इस जोग्गे भी नी कि इक्क गुलाम रे तौर पर भी निठ्ठे होई करी तिन्हेरे जुत्ते री डोरी खोल्ली सकां। "
MRK,1,8,मै तां तुसी जो पाणी कने बपतिस्मा दित्तेया पर उन्ने तुसी जो पवित्रात्मा कने बपतिस्मा दैणा।” 
MRK,1,9,तिन्हा दिना बिच यीशु ने गलील प्रदेश रे नासरत कस्बे का आई करी यरदन नदी बिच युहन्ना का बपतिस्मा लित्तेया। 
MRK,1,10,"ते जां यीशु पानी का निकली करी उप्पर आए, तां तिस्सी बेल्ले तिनिये स्वर्ग जो खुलदे ते पवित्रात्मा जो कबूतर सांइ अपणे उप्पर उतरदे दिख्खेया। "
MRK,1,11,"ते ए स्वर्ग बिच का ए अवाज आई, “तू मेरा प्रिय पुत्तर है, तेरे का मै खुश है।” "
MRK,1,12,"तां पवित्रात्मा ने तिस्सी बेल्ले तिस जो बियाबान जो भेज्जेया, "
MRK,1,13,"बियाबान बिच चाली रोज तिकर शैतान ने तिस जो परखेया, ते से बियाबान रे जानवरां कने रेया, ते स्वर्गदूत उसेरी सेवा-टहल करदे रेय। "
MRK,1,14,"युहन्ना जो जेल बिच पाई दित्ता गेया किजोकी तिसने हेरोदेस जो तिसेरे पाप रे खलाफ चेतावनी दित्ती थी ते तिसेरे पकडाए जाणे रे कुछ समय बाद यीशु ने गलील प्रदेश बिच आई करी परमेश्‍वर रे राज रा शुभ संदेश प्रचार कित्तेया, "
MRK,1,15,"ते बोल्लेया, “वक्त पुरा होई गेया, ते परमेश्‍वर रा राज नेड़े आई गे रा है तौबा करो ते शुभ संदेश पर विश्वास करो।” "
MRK,1,16,गलिली समुन्द्र रे कन्डे-कन्डे जान्दे बेल्ले उनिये शमौन ते उसदे छोटे भाई अन्द्रियास जो झील बिच जाल पादें दिख्खेया किजोकी से मछवारे थिये। 
MRK,1,17,"यीशु ने उन्हा जो बोल्लेया, “आओ, मेरे चेल्‍ले बणो तां मै तुसी जो मेरे तांइ मच्छियां सांइ मणुआं जो मेरे चेल्‍ले बनणे तांइ कठेरणा सिखाणा।” "
MRK,1,18,से तिस्सी बेल्ले जालां जो छड्डी करी तिन्हेरे चेल्‍ले बनणे तांइ तिन्हा कने चली पे। 
MRK,1,19,"थोडा अग्गे बद्दी करी तिन्हा ने जब्दी रे पुत्तर याकूब, ते तिसेरे भाई युहन्ना जो किस्ती पर जालां जो ठीक करदे दिख्खेया। "
MRK,1,20,"यीशु ने तिस्सी बेल्ले तिन्हा जो सद्देया ते से अपणे प्यो जब्दी जो मजदुरां कने किस्ती पर छड्डी करी, यीशु रे पिच्छे तिन्हेरे चेल्‍ले बनणे तांइ चली पे। "
MRK,1,21,"तां यीशु ते तिन्हेरे चेल्‍ले कफरनहूम कस्बा बिच आए, ते से तिस्सी बेल्ले विश्राम दिन सभास्थल बिच जाई करी उपदेश दैणा लग्गेया। "
MRK,1,22,"ते लोक यीशु रे उपदेश कने हैरान होई गे किजोकी से उन्हा जो शास्त्रियाँ सांइ नी, पर अधिकार कने उपदेश दिंदा था, "
MRK,1,23,"तिस्सी वेल्ले, सभास्थल बिच इक्क मणु थिया, जिस बिच इक्क दुष्टात्मा थी। "
MRK,1,24,"तिनिये चिडं मारि करि बोल्लेया, “हे नासरत कस्बे रे रैह्णे वाले यीशु, असां जो तुसी रे कने क्‍या काम्म? क्‍या तुसी असां जो खत्म करणे तांइ आए रे हिन? मै तुसी जो जाणदी कि तुसी कुण हिन? परमेश्‍वर रे भेज्जे रे पवित्र मसीह!” "
MRK,1,25,"यीशु ने उस दुष्टात्मा जो बकी करी बोल्लेया, “चुप रेह! ते इस मणु बिच का निकली जा।” "
MRK,1,26,"तां दुष्टात्मा तिस जो मरोड़ि करि, ते बड़े जोर कने चिडं मारि करी उस बिच का निकली गई "
MRK,1,27,"इस पर सारे लोक हैरान होई करी अपणे बिच बैह्स करणा लग्गि पे, “ए क्‍या गल्ल? ए तां कोई नोआ उपदेश है! औ अधिकार कने दुष्टात्मा जो भी हुकम दिंदा, ते से तिसेरा हुकम मनदी।” "
MRK,1,28,ते तिन्हेरे नां री खप्प झटपट ही गलील प्रदेश रे नेड़े-तेड़े री सारी जगह बिच फैल्ली गई। 
MRK,1,29,यीशु सभास्थल का निकली करी युहन्ना ते याकूब ते अपणे बाकी चेल्‍लेयां कने शमौन ते अन्द्रियास रे घरे जो गे। 
MRK,1,30,"शमौन री सास्स बुखार कने दुखी थी, ते उन्हा ने तिस्सी बेल्ले उसदे बारे बिच यीशु जो बोल्लेया। "
MRK,1,31,"तां उन्हा ने नेड़े जाई करी उसदा हत्थ पकड़ी करी तिस जो उठाया ते उसदा बुखार उतरी गेया, ते से तिन्हेरी सेवा करणा लग्गि पेई। "
MRK,1,32,"सुरज डुबणे रे बाद जां विश्राम दिन मुकी गेया तां लोक सारे बिमारां जो, ते उन्हा जो, जिन्हेरे बिच दुष्टात्मा थियां, तिन्हेरे का लेई करी आए। "
MRK,1,33,ते कस्बे रे मते सारे लोक शमौन रे घरे का कठी गे। 
MRK,1,34,यीशु ने मते सारे बिमार लोक्कां जो ठीक कित्तेया। तिन्हा ने लोक्कां का मती सारी दुष्टात्मां जो भी कड्डेया। यीशु ने तिन्हा जो किच्‍छ भी बोलणा नी दित्तेया किजोकी दुष्टात्मां जाणदी थी कि से मसीह हिन। 
MRK,1,35,अगली भ्याग यीशु न्याहरे-न्याहरे ही जाग्गि होए। ते से घरे का निकली करी इक्क सुनसान जगह पर जाई करी प्रार्थना करणा लगे। 
MRK,1,36,तां शमौन ते तिसेरे साथी यीशु जो तोपणे जो निकले। 
MRK,1,37,"जां यीशु मिल्ले, तां उन्हा जो बोल्लेया, “मते सारे लोक तुसी जो कफरनहुम रे कस्बे बिच तोपदे हिन।” "
MRK,1,38,"यीशु ने चेल्‍लेयां जो बोल्लेया, “आओ, असी होर कुसकी कस्बे बिच जान्दे ताकी मै तित्ते भी प्रचार करां, किजोकी मै इस तांइ ही दुनिया बिच आए रा है।” "
MRK,1,39,"अते से सारे गलील प्रदेश बिच, ते सभास्थल बिच जाई-जाई करी प्रचार करदा ते दुष्टात्मा कडदा रेया। "
MRK,1,40,"इक्क कोढ़ी यीशु रे नेड़े आया, उस का बिनती कित्ती, ते तिन्हा रे सामणे घुटने टेकी करी उन्हा जो बोल्लेया, “जे अगर तुसी चाओ तां मेरे जो ठीक करी सकदे।” "
MRK,1,41,"यीशु ने उस पर तरस खाई करी अपणा हत्थ बधाई करी, ते तिस जो छुई करी बोल्लेया, “मै चाह्‍ंदा कि तू ठीक होई जाए।” "
MRK,1,42,ते तिस्सी बेल्ले तिस मणु रा कोढ़ हटी गेया ते से ठीक होई गेया। 
MRK,1,43,"तां यीशु ने तिसजो चेतावणी देई करी तिस्सी बेल्ले भेजी दित्तेया, "
MRK,1,44,"ते तिन्हा ने तिस जो बोल्लेया, “दिख्ख कुसकी कने किच्‍छ मत बोलदा पर जाई करी अपणे आप जो पुरोत्त जो दिखा, ते कोढ़ का ठीक होणे रे बारे बिच जे किच्‍छ मूसा ने ठेहराए रा है से कुर्बानी चढ़ा ताकी तित्ते रे लोक्कां पर गवाई हो।” "
MRK,1,45,"पर से बाहर जाई करी इस गल्ल रा बडा प्रचार करणे ते इत्ते तक फैलाणा लग्गेया कि यीशु फिरी नगर बिच खुली करि नि जाई सके, पर बाहर सुनसान इलाकें बिच रेया ते चारो पास्से का लोक उस का आन्दे रेय। "
MRK,2,1,"मते रोज्जां बाद से फिरी कफरनहूम रे कस्बे बिच आया, ते लोक्कां ने सुणेया कि अपणे से घरे है। "
MRK,2,2,"फिरी तित्ते इन्ने लोक कठ्ठित्ते कि दरवाज्जे का भी जगह नी थी, ते से तिन्हा लोक्कां जो परमेश्‍वर रा वचन सुणादा थिया। "
MRK,2,3,ते चार लोक इक्क अधरंग रे बिमार मणु जो मन्जे पर चुक्की करी यीशु का लेई करी आए। 
MRK,2,4,"पर जां से भीड़ री वजह कने उसेरे नेड़े नी पुज्जि सके, तां उन्हा ने तिस छत जो जिसेरे थल्ले यीशु थिया, पुट्टी दित्तेया, ते जां से तिस जो पुट्टी बैठ्ठे, तां तिस मन्जे जो जिसेरे पर से अधरंग रा बिमार पे रा थिया, तित्ते का झिक्क लटकाई दित्तेया। "
MRK,2,5,"यीशु ने तिन्हा लोक्कां विश्वास दिख्खी करी तिस अधरंग रे बिमार मणु जो बोल्लेया, “हे पुत्तर, मै तेरे पाप माफ कित्ते।” "
MRK,2,6,"तां किच्‍छ शास्त्रि जे उत्ते बैठ्ठे रे थिये, अपणे-अपणे मना बिच ए सोचणा लग्गे, "
MRK,2,7,“ए मणु इय्यां किजो बोलदा? ए तां परमेश्‍वर री बेजती है करेया करदा। परमेश्‍वर जो छड्डी करी होर कुण पाप माफ करी सकदा?” 
MRK,2,8,"यीशु ने तिस्सी बेल्ले अपणी आत्‍मा बिच जाणी लित्तेया कि से अपणे-अपणे मन बिच ईदेइ गल्ल हिन सोचदे, ते उन्हेरे जो बोल्लेया, “तुसां अपणे-अपणे मन बिच ए गल्ल किजो हिन सोचदे?” "
MRK,2,9,"असान क्‍या है? क्‍या अधरंग रे बिमार जो बोलणा, “‘तेरे पाप माफ होए, या ए कहणा, उठ अपणा पन्द चुक्कि करी चल फिर?’” "
MRK,2,10,"पर जिस कने तुसी जाणी लेयो कि मणु रे पुत्तर, जे मै ही है जो जे मै ही है इस धरती पर पाप माफ करणे रा भी अधिकार है। तिनिये तिस अधरंग रे बिमार जो बोल्लेया; "
MRK,2,11,"“मै तेरे जो बोलदा, उठ्ठ, अपणा पन्द चुक्कि करी अपणे घरे चली जा।” "
MRK,2,12,"से उठ्ठेया ते तिस्सी अपणा पन्द चुक्कि करी सारेयां रे बिच का निकली करी अपणे घरे चली गेया। इस पर सारेयां जो हैरानी होई, ते परमेश्‍वर री बडाई करी के बोलणा लग्गे, “असां ने इदेया कदी नी दिख्खेया।” "
MRK,2,13,"से फिरी निकली करी गलिली समुन्द्र रे कनारे गेया, ते सारी भीड़ उस का आई, ते यीशु उन्हा जो उपदेश दैणे लग्गेया। "
MRK,2,14,"जादें बेल्ले तिनिये हलफई रे पुत्तर लेवी जो जिस जो मत्ती भी बोलदे, चुगीं री चौक्की पर बैठ्ठे रे दिख्खेया, ते तिस जो बोल्लेया, “मेरा चेल्ला बणी जा।” ते से उठ्ठी करी तिन्हा रा चेल्ला बनणे तांइ तिन्हेरे पिच्छे चली पेया। "
MRK,2,15,"जां से मत्ती रे घरे रोट्टी खाणे जो बैठ्ठेया, तां मते सारे चुंगी लैणे वाले ते पापी, यीशु ते तिन्हा रे चेल्‍लेयां कनें रोट्टी खाणे जो बैई गे किजोकी से मते सारे थिये, ते उसदे पिच्छे चली आए रे थिये। "
MRK,2,16,"शास्त्रियां ते फरीसियां ने ए दिख्खी करी कि से पाप्पियां ते चुंगी लैणे वालेया कने रोट्टी खाया करदा है, उन्हा रे चेल्‍लेयां जो बोल्लेया, से तां चुंगी लैणे वाले ते पाप्पियां कने खादां पीदां। "
MRK,2,17,"यीशु ने ए सूणी करी उन्हा जो बोल्लेया, “खरे भलेयां जो वैद्द री जरुरत नी हुंदी पर बिमारां जो है, मै तिन्हा जो सद्दणे तांइ नी आये रा है जिन्हा जो लगदा कि से पवित्र हिन; पर तिन्हा जो सदणा आये रा है जे मनदे कि से पाप्पि हिन।” "
MRK,2,18,"बपतिस्मा दैणे वाले युहन्ना रे चेल्‍ले, ते फरीसियां रे चेल्‍ले ब्रत्त रखदे थिये। किच्‍छ लोक्कां ने आई करी यीशु का ए पुच्छेया, “यूहना रे चेल्‍ले ते फरीसियां रे चेल्‍ले तां ब्रत्त रखदे, पर तेरे चेल्‍ले ब्रत्त नी रखदे?” "
MRK,2,19,"यीशु ने उन्हा जो बोल्लेया, “जां तीकर दुल्हा बरातियां कने रैह्दां, क्‍या से ब्रत्त रख्खी सकदे? अते जां ताई दूल्हा उन्हा कने है तां तीकर से ब्रत्त नी रख्खी सकदे। "
MRK,2,20,"पर से दिन आणे जां दुल्हा उन्हा का बखरा कित्तेया जाणा, तिस्स बेल्ले उन्हा ने ब्रत्त करणा। "
MRK,2,21,"नौये कपड़े री टल्ली, पूराणे कपड़े पराल्ले कोई नी सिंदा, नी तां धोणे पर तिस्स टल्ली ने सुकड़ी जाणा ते से कपड़ा फटी जाणा। "
MRK,2,22,"नौये अगूंर रे रस जो कोई पूराणी मसकां बिच कोई नी रखदा, नी तां अगूंर रे रस ने मसकां जो फाड़ी दैणा, ते अगूंर रा रस कने मसकां दोन्नों बरबाद होई जाणी पर नौया अंगूर रस नौइ मसकां बिच भरेया जादां।” "
MRK,2,23,"इय्यां होया कि यीशु ते तिन्हेरे चेल्‍ले विश्राम दिन खेतरां बिच होई करी जाया करदा थिया, ते उन्हा रे चेल्‍ले चलदे-चलदे सिल्ले तोड़णा लग्गे। "
MRK,2,24,"तां फरीसियां ने उन्हा जो बोल्लेया, “दिख्खो ए विश्राम दिन पर कम्म किजो करदे जे मुसा रे कानून रे खिलाफ है?” "
MRK,2,25,"यीशु ने तिन्हा लोक्का जो बोल्लेया, “क्‍या तुसी ए कदी नी पढ़ेया कि जां असां रे पुरखे दाऊद राजा जो जरुरत पैइ, ते जां से ते उसेरे दोस्त भूख्खे थिये, तां तिनिये क्‍या कित्ता थिया?” "
MRK,2,26,"तिनिये किय्यां अबियातार प्रधान पुरोत्त रे वेल्ले, परमेश्‍वर रे तम्बु बिच जाई करी चढ़ा़वे री रोट्टियां खाइ, जिस जो पुरोत्त जो छड्डी करी होर कोई नी खाइ सकदा, ते अपणे दोस्तां जो भी दित्ती? "
MRK,2,27,"तां यीशु ने तिन्हा लोक्कां जो बोल्लेया, “विश्राम रा दिन मणुआं तांइ बणाया गे रा है, ना कि मणु विश्राम दिन ताइं।” "
MRK,2,28,"“इस ताइं मणु रा पुत्तर, जे मै ही है विश्राम दिन रा भी मालक है।” "
MRK,3,1,"फिरी कुसकी होर विश्राम दिन पर यीशु सभास्थल जो गे, उत्ते इक्क मणु थिया जिसेरा हत्थ सुक्कि गे रा थिया, "
MRK,3,2,"ते किच्‍छ फरीसी लोक यीशु पर इल्जाम लाणे ताइं तिन्हेरी भाल बिच बैठ्ठे रे थिये कि दिख्खण, से विश्राम दिन तिस जो ठीक करदा की नी? "
MRK,3,3,"यीशु ने सुक्के हत्थ वाले मणु जो बोल्लेया, “बिच मझाटे खड़ा हो।” "
MRK,3,4,"ते यीशु ने तिन्हा लोक्कां का पुच्छेया, “मूसा रे कानून रे हिसाब कने विश्राम दिन भलाई करणा ठीक है या बुराई करणा? जान बचाणा या मारणा?” पर से लोक चुप रे। "
MRK,3,5,"यीशु ने तिन्हेरे मन री सख्ति का उदास होई करी, तिन्हा जो गुस्से कने चारो पास्से दिख्खेया, ते तिस मणु जो बोल्लेया, “अपणा हत्थ बधा।” ते तिनिये बधाया, ते उसेरा हत्थ खरा होई गेया। "
MRK,3,6,फिरी फरीसी तित्ते का बाह्रर जाइ करी तिस्सी बेल्ले राजा हेरोदेस रे समुह रे लोक्कां कने मिली करी यीशु रे खलाफ सलाह करणा लग्गे कि से किय्यां तिन्हा जो मारी सकदे। 
MRK,3,7,यीशु लोक्कां का दुर अपणे चेल्‍लेयां कने गलिली समुन्द्र पास्से चली गे ते तित्ते इक्क बड्डी भीड़ गलील प्रदेश का तिन्हा रे पिच्छे चली पेइ। 
MRK,3,8,"ते यहुदियां जिले, ते यरूशलेम शहर, ते इदूमिया जिले, ते यरदन नदी रे पार, ते सूर अते सैदा रे शहर रे आस्से-पास्से का इक्क बड्डी भीड़ ए सूणी करी कि से कदेय अनौखे कम्म करदा, उन्हेरे का आई। "
MRK,3,9,"यीशु ने अपणे चेल्‍लेयां जो बोल्लेया, “भीड़ री वजह कने इक्क छोटी किस्ती मेरे ताइं तयार रे ताकी से मेरे जो दब्बि ना दैण।” "
MRK,3,10,"किजोकी यीशु ने मते जणेया जो ठीक कित्तेया थिया, इधेरे ताइं जिन्ने लोक बिमार थिये, यीशु जो छुणे ताइं उन्हा पराल्ले पैइ चले रे थिये। "
MRK,3,11,"दुष्टात्मा रे सताये रे लोक भी, जां यीशु जो दिखदे थिये तां उन्हेरे सामणे पैइ जादें थिये, ते दुष्टात्मा चिंड मारी करी बोलदी थी कि तु परमेश्‍वर रा पुत्तर है। "
MRK,3,12,"पर यीशु ने तिन्हा दुष्टात्मां जो बड़ा बोल्लेया कि, “‘मै जे है’ तिस बारे बिच किच्‍छ प्रकट मत करो।” "
MRK,3,13,"फिरी यीशु पहाड़ पर चढ़ी गे, ते जिन्हा लोक्कां जो से अपणे का सदणा चाह्‍ंदे थिये तिन्हेरे जो अपणे नेड़े सद्देया ते से तिन्हेरे नेड़े आए। "
MRK,3,14,"तां यीशु ने बारा प्रेरितां जो चुणेया कि से तिन्हेरे कने-कने रेह्, ते से तिन्हा जो भेज्जे कि से प्रचार करण। "
MRK,3,15,ते यीशु ने चेल्‍लेयां जो दुष्टात्मा कड्डणे रा अधिकार दित्तेया। 
MRK,3,16,"से बारा चेल्‍ले ए हिन: शमौन जिसेरा नां उन्हा ने पतरस रख्खेया, "
MRK,3,17,"ते जब्दी रा पुत्तर याकूब ते याकूब रा भाई यूहन्ना, जिन्हेरा नां उन्हा ने बूआनरगिस मतलब गर्जन रा पुत्तर रख्खेया, "
MRK,3,18,"ते अन्द्रियास, ते फिलिप्पुस, ते बरतुल्मै, ते मत्ती, ते थोमा, हलफई रा पुत्तर याकूब ते तद्दै ते शमौन कनानी, "
MRK,3,19,यहूदा इस्करियोती जिन्निए यीशु जो पकड़वाई भी दित्तेया। 
MRK,3,20,तां यीशु अपणे चेल्‍लेयां कने कुसकी रे घरे गे ते तित्ते इक्क इदेइ भीड़ कठ्ठी गइ कि से रोट्टी भी नी खाई सके। 
MRK,3,21,"जां उन्हेरे रिस्तेदारां ने ए सुणेया, ते से यीशु जो पकड़ने ताइं निकले किजोकी से बोलदे थिये कि उन्हेरा दमाग ठिकाणे नी है। "
MRK,3,22,"शास्त्रि भी जे यरूशलेम शहर का आए रे थिये ए बोलदे थे, “उसेरे बिच दुष्टात्मा है,” ते “हे दुष्टात्मां रे सरदार री मदद कने लोक्कां बिच का दुष्टात्मा जो कडदा।” "
MRK,3,23,"इस ताइं यीशु उन्हेरे जो नेड़े सद्दी करी उन्हेरे जो उदारणा बिच बोलणा लग्गेया, “शैतान किय्यां अपणी दुष्टात्मां जो कड्डी सकदा?” "
MRK,3,24,"पर जे अगर कुसकी राज रे लोक्कां बिच फूट पैइ जाओ, तां से राज किय्यां टिकी सकदा? "
MRK,3,25,ते जे अगर कुसकी घर रे लोक्कां बिच फूट पैइ जाओ तां से घर किय्यां टिकी सकदा? 
MRK,3,26,इस ताइं अगर शैतान अपणा ही दुस्मण बणी करी अपणे बिच ही फूट पाए तां से किय्यां बणा रेइ सकदा? उसेरा तां खातमा ही होई जादां। 
MRK,3,27,"“पर कोई मणु कुसी बलवान मणु रे घरे घुसी करी उसेरा समान नी लुट्टी सकदा, जां तिकर से पैल्ले तिस बलवान जो बन्नि ना ले तां तिसेरे घर जो नी लुट्टि सकदा।” "
MRK,3,28,"“मै तुसी जो सच बोलदा कि मणुआं रे सारे पाप ते बेजती जे से करदे हिन, माफ कित्ती जाणी, "
MRK,3,29,"पर जे कोई पवित्रात्मा रे खलाफ बुराई करे, से कदी भी माफ नी कित्तेया जाणा: पर से हमेशा रे पाप रा अपराधी होई जादां।” "
MRK,3,30,किजोकी से लोक ए बोलदे थे कि उस बिच दुष्टात्मा है। 
MRK,3,31,"तां यीशु री माता ते छोटे भाई आए, ते बाह्र खड़े होई गे, ते उन्हा ने यीशु जो बाह्र सद्दणे तांइ कुसकी जो भेज्जेया। "
MRK,3,32,"भीड़ यीशु रे नेड़े-तेड़े बैठ्ठी री थी, ते कुसकी मणु ने उन्हेरे जो बोल्लेया, “दिख्खो तुसी री माता ते भाई बाहर तुसी जो सददे हिन।” "
MRK,3,33,"यीशु ने उन्हेरे जो जवाब दित्तेया, “मेरे माता ते मेरे भाई कुण हिन?” "
MRK,3,34,"ते उन्हा लोक्कां पर जे तिन्हेरे नेड़े-तेड़े बैठ्ठे रे थिये, नजर फिराई करी बोल्लेया, “दिख्खो, मेरे माता ते मेरे भाई ए हिन। "
MRK,3,35,"किजोकी जे कोई परमेश्‍वर री इच्छा पर चलदे सैह्ई मेरा भाई, ते भैण ते माता है।” "
MRK,4,1,"फिरी यीशु गलिली समुन्द्र रे कनारे उपदेश दैणे लग्गेया ते ऐसी इक्क बड्डी भीड़ उन्हेरे नेड़े इकठ्ठी होई गेइ कि से समुन्द्र बिच इक्क किस्ती पर चढी करी बेइ गेया, ते सारी भीड़ जमीन पर समुन्द्र रे कनारे खड़ी रेइ। "
MRK,4,2,"ते से उन्हा जो उदारणा बिच मती सारी गल्लां सिखाणा लग्गेया, ते अपणे उपदेश बिच उन्हा जो बोल्लेया, "
MRK,4,3,“सूणो! इक्क किसान बीज बोणे तांइ खेतरां जो गेया। 
MRK,4,4,ते बीज बादें बेल्ले थोड़े बीज रस्ते रे कनारे पेया ते पखेरुआं ने आई करी उन्हा जो चुग्गि लित्तेया। 
MRK,4,5,"थोड़ा पथरिली जमीन पर पैया जित्थे तिस जो जादा मिट्टी नी मिली ते डुग्गि मिट्टि ना मिलणे री वजह कने तोले उगी पैया, "
MRK,4,6,"ते जां सूर्ज निकलेया तां फूकी गेया, तां जड़ ना पकड़ने री वजह कने सूकी गेया। "
MRK,4,7,"किच्‍छ झाड़ीयां बिच पे ते झाड़ीयां ने बद्दी करी से बीज दब्बि दित्ते, ते से बीज फली नी सके। "
MRK,4,8,"पर थोड़े बीज खरी मिट्टी पर पे, ते से उग्गे ते बद्दी करी फलदायक होए ते कोई तीह् गूणा, कोई साठ्ठ गूणा ते कोई सौ गूणा फल लाए।” "
MRK,4,9,"तां उन्हा ने बोल्लेया, “जे सुनणा चाए, से ध्यान कने सुणे!” "
MRK,4,10,"जां यीशु किल्ले थे, तां उन्हेरे साथियां ने उन्हा बारां चेल्‍लेयां समेत तिन्हा का इन्हा उदारणा रे बारे बिच पुच्छेया। "
MRK,4,11,"यीशु ने तिन्हा लोक्कां जो बोल्लेया, “तुसां जो तां परमेश्‍वर रे राज रे रहस्य री समझ दित्ती गे री है, पर बाहर वालेयां ताइं सारी गल्लां उदारणां बिच ही हूदीं।” "
MRK,4,12,"ताकी से वचन पुरा हो कि; “से दिखदे होए भी ना दिख्खी सकण, ते सुणदे होए भी ना समझे; इय्यां ना हो। कि से पाप करणा छड्डी देण ते परमेश्‍वर का हटी आण ते माफ कित्ते जाण।” "
MRK,4,13,"फिरी यीशु ने तिन्हा लोक्कां जो बोल्लेया, “अगर तुसी इस उदारण रा मतलब नी समजी सकदे तां फिरी होर उदारणां जो किय्यां समजगे?” "
MRK,4,14,किसान रा बीज बोणा लोक्कां जो परमेश्‍वर रा वचन सुनाणे जो दर्शांदा। 
MRK,4,15,जे भी रस्ते रे कनारे रे पे थिये से तिन्हा लोक्कां जो दर्शांदे जिन्हा ने वचन जो सुणेया पर शैतान ने तिस्सी बेल्ले तिस वचन जो चुराई लित्तेया। 
MRK,4,16,जे भी पथरिली जमीन पर पेय से तिन्हा लोक्कां जो दर्शांदे जिन्हा ने वचन सुणी करी तिस्सी बेल्ले तिसजो खुशी-खुशी अपणाई लित्तेया। 
MRK,4,17,पर गहरी जड़ ना पकड़णे री वजह कने से जादा वक्त नी टीकी सके। परमेश्‍वर रे वचन जो मनणे री वजह कने जिय्यां ही तिन्हा पर दुख ते मुसिबतां आंदी से तिय्यां ही से विश्वास का डिगी जांदे। 
MRK,4,18,"जे भी झिल्लां बिच पेय ए से लोक हिन जिन्हा ने वचन सुणेया, "
MRK,4,19,"ते दुनिया री फिकर, ते पैसे रा धोखा, ते होर चिज्जां रा लालच उन्हा बिच समाइ करी वचन जो दब्बि दिंदा ते से फल ली लाइ पांदे। "
MRK,4,20,"ते जे ठीक जमीन बिच बोए गे, ए से हिन जे वचन सूणी करी अपणाई लिदें ते फल लादें : कोई तीह् गुणा, कोई साठ्ठ गूणा ते कोई सौ गूणा। "
MRK,4,21,"यीशु ने तिन्हा लोक्कां जो बोल्लेया, “क्‍या दिये जो इस ताइं बालदे कि भांडे या मन्जे रे हेठ रख्खेया जाए? पर इस ताइं की दीवट पराले रख्खेया जाए ताकी घरे रौशनी रे। "
MRK,4,22,"किजोकी हर चीज जे लूके री है, से सामणे लाई जाणी ते हर इक्क राज़ सामणे लाया जाणा।” "
MRK,4,23,"जे सुनणा चाए, से ध्यान कने सुणे! "
MRK,4,24,"फिर यीशु ने तिन्हा लोक्कां जो बोल्लेया, “होशियार रेयो कि तुसी क्‍या सुणदे, किजोकी जिस नाप कने तुसी नापदे तिसी नाप कने तुसी ताइं भी नाप्पेया जाणा, ते तुसी जो जादा दित्तेया जाणा। "
MRK,4,25,"किजोकी जिस का किच्‍छ है तिस मणु जो होर भी दित्तेया जाणा पर जिस का किच्‍छ भी नी है, उस का से भी लेइ लित्तेया जाणा जे उस का है।” "
MRK,4,26,"फिरी यीशु ने बोल्लेया, “परमेश्‍वर रा राज इदेया है जिय्यां कोई मणु जमीन अंदर बीज बाए, "
MRK,4,27,ते से दिन-रात्त आमतौर पर जिन्दगी जिन्दा रेया ते से नी जाणदा था कि से भी किय्यां बद्देया। 
MRK,4,28,"धरती अपणे आप ही फल उगादिं, पैल्ले पोगंर, तां सिल्ले, ते सिल्ले बिच तेयार दाणा, "
MRK,4,29,"पर जां दाणा पकी जादां, तां किसान तिस्सी बेल्ले दराटी लादां, किजोकी बाड्डि आई गी।” "
MRK,4,30,"फिरी यीशु ने बोल्लेया, “असी परमेश्‍वर रे राज री मसाल कुस कने देन; ते कूस उदारण कने उसदा बखाण करण? "
MRK,4,31,"से राई रे दाणे रे साइं है: जां जमीन बिच बोया जादां तां जमीन रे सारेयां दाणेया का छोटा हूदां, "
MRK,4,32,"पर से बीज जां बोया गेया, तां से उग्गि करी अपणे इस्राएल बिच मते सारे साग पात का भी बडडा होई जादां, ते उसेरी इदेइ बड्डी डालियां निकलदी ताकी आसमान रे पखेरु उसेरी छाँ बिच बसे रा करी सकदे।” "
MRK,4,33,"से उन्हा जो ईदेय मते उदारणा दस्सि-दस्सि करी उन्हेरी समझ रे हिसाब कने वचन सुणादां थिया, "
MRK,4,34,ते बगैर उदारण बोल्ले से उन्हा जो किच्‍छ भी नी बोलदा थिया पर किल्ले से अपणे खास चेल्‍लेयां जो सारी गल्लां रा मतलब दसदा था। 
MRK,4,35,"तिस्सी दिन जां शाम होई, तां यीशु ने चेल्‍लेयां जो बोल्लेया, “आओ असी समुन्द्र रे तिस पार चलदे।” "
MRK,4,36,"ते से भीड़ जो छड्डी करी जदेया से थिया, तियां ही तिस जो किस्ती पर कन्ने लेइ गे। ते तिन्हा कन्ने होर भी किस्तियां थी। "
MRK,4,37,"तां बड्डा तुफान आया, ते लैह्ररां किस्ती पर इत्ते तिकर लग्गि कि से पाणी कने भरी थी। "
MRK,4,38,"पर यीशु अप्पु किस्ती रे पिछले हिस्से बिच गद्दी पराले सुत्ते रे थिये। तां तिन्हा ने उन्हेरे जो जगाइ करी उन्हा जो बोल्लेया, “हे गुरु, क्‍या तुसी जो फिकर नी कि असी डुबणे वाले हिन?” "
MRK,4,39,"तां यीशु ने उठ्ठि करी तुफान झिड़केया, ते पाणी जो बोल्लेया, “शातं रेय, रुकी जा!” ते आंधी रुकी गेइ ते बडा चैन होई गेया "
MRK,4,40,"ते चेल्‍लेयां जो बोल्लेया, “तुसां किजो डरदे? क्‍या तुसी जो हल्ले तिकर विश्वास नी? "
MRK,4,41,"से बड़े जादा डरी गे ते आपस बिच बोलणा लगे, ए कुण है कि आधीं ते लैह्‍रां भी इन्हा गल्ल मनदे?” "
MRK,5,1,"यीशु गलिली समुन्द्र रे पार गिरासेनियों रे जिले बिच पुज्जे, "
MRK,5,2,"जां यीशु किस्ती का उतरे तां तिस्सी बेल्ले इक्क मणु जिसेरे बिच दुष्टात्मा थी, से कब्रिस्तान बिच का निकली करी उन्हा जो मिल्लेया। "
MRK,5,3,"से कब्रिस्तान बिच रैहन्दा था, ते कोई तिस जो संग्गलां कने भी नी बन्नी सकदा थिया, "
MRK,5,4,"किजोकी से घड़ी-घड़ी बेड़ी ते संग्गलां कने बन्नेया गेया थिया, पर तिनिये संग्गलां जो भन्नी दित्तेया ते बेड़ीयां रे टोट्टे-टोट्टे करी दित्ते थिये, ते कोई तिस जो बस अन्दर नी करी सकदा थिया। "
MRK,5,5,"से दिन-रात्ति कब्रिस्तान ते पहाड़ियां बिच चिडां मारदा, ते अप्पु जो पथ्थरां कनें जख्मि करदा थिया। "
MRK,5,6,"से यीशु जो दूर का ही का दिख्खी करी तिन्हेरे पास्से दोड़ेया ते तिन्हेरे पैरां पर पेइ करी तिन्हा जो प्रणाम कित्तेया, "
MRK,5,7,"तां यीशु ने तिस जो बोल्लेया, “हे दुष्टात्मा, इस मणु बिच का निकली आ!” ते जोर कने लेर मारी करी बोल्लेया, “हे यीशु, परमप्रधान परमेश्‍वर रे पुत्तर, मेरा तुसी कने क्‍या काम्म? मै तुसी जो परमेश्‍वर री सौह् खुआई करी छंदे करदा कि मेरे जो कष्ट मत देयो।” "
MRK,5,8,"यीशु ने तिस जो पुच्छेया, “तेरा नां क्‍या है?” तिनिये यीशु जो बोल्लेया, “मेरा नां सेना है किजोकी असी मती सारी हिन।” "
MRK,5,9,"ते तिनिये उन्हा का बड़ी बिनती कित्ती, “असां जो इस देस का बाह्र मत भेजदे।” "
MRK,5,10,उत्ते पहाड़ पर सूअरां रा इक्क बड्डा धण चरेया करदा थिया। 
MRK,5,11,दुष्टात्मां ने यीशु का बिनती कित्ती “असां जो उन्हा सूअरां बिच भेजी देयो कि असी उन्हेरे बिच समाइ जाण।” 
MRK,5,12,"अते यीशु ने उन्हेरे जो हुकम दित्तेया ते दुष्टात्मा निकली करी सूअरां बिच समाइ गेइ ते से धण, जे कोई दो हजार रा थिया, ढह्ढा का छाल मारी समुन्द्र बिच जाइ पेया ते मरी गेया। "
MRK,5,13,"उन्हेरे चराणे वाले ने नह्सि करी शहर ते गरां बिच जाइ करी ए खबर सूणाई, ते जे होया थिया लोक तिस जो दिख्खणा आए "
MRK,5,14,"ते यीशु का आई करी से तिस मणु जो जिसेरे बिच दुष्टात्मा थियां, मतलब जिसेरे बिच सेना बसी री थी, कपड़े पाए रे ते सातीं कने बैठ्ठा रा दिख्खी करी डरी गे। "
MRK,5,15,"दिख्खणे वालेयां ने उसेरा, जिसेरे बिच दुष्टात्मा थियां, ते सूअरां रा पूरा हाल होर लोक्कां जो भी दस्सेया। "
MRK,5,16,तां से लोक यीशु का छन्दे करी के बोलणा लग्गे कि हमारे जगह का चली जा। 
MRK,5,17,"जां यीशु किस्ती पर चढ़णा लग्गे तां से जिसेरे बिच दुष्टात्मा थियां तिन्हेरे छन्दे करणा लग्गेया, “मेरे जो अपणे कने रैह्णा देयो।” "
MRK,5,18,"पर यीशु ने तिसजो मना करी दित्ता, ते तिसजो बोल्लेया, “अपणे घरे जाई करी अपणे लोक्कां जो दस्स कि तेरे पर तरस खाई करी परमेश्‍वर ने तेरे तांइ कदेय बड्डे कम्म कित्ते।” "
MRK,5,19,से मणु जाई करी दिकापुलिस जिले बिच इस गल्ल जो दसणा लग्गेया कि यीशु ने मेरे तांइ कदेय बड्डे कम्म कित्ते ते मते सारे लोक ए सुणी करी हरान हुदें थिये। 
MRK,5,20,"यीशु किस्ती पर गलिली समुन्द्र रे पार गे, तां इक्क बड्डी भीड़ तिन्हेरे का कठ्ठि गी से समुन्द्र रे नेड़े ही थिये कि "
MRK,5,21,"याईर नां रे सभास्थल रे सरदारां बिच का इक्क आया, ते तिन्हेरे जो दिख्खी करी तिन्हेरे पैरां पर पेइ गेया, "
MRK,5,22,"ते ए बोल्ली करी तिन्हेरे बड़े छन्दे कित्ते, “मेरी हलकी कुड़ी मरणे वाली है: तुसी आई तिसेरे पर हत्थ रख्खो की से ठीक होई करी जिन्दि रे।” "
MRK,5,23,"तां से फिरी यीशु ते तिन्हेरे चेल्‍ले, याईर कने चली पे ते बड्डी भीड़ तिन्हेरे पिच्छे चली पेइ, इत्ते तिकर की लोक तिन्हेरे पराल्ले पैया करदे थिये। "
MRK,5,24,"इक्क जनानी थी, जिस जो बारां साल्लां का खून चलने री बिमारी थी। "
MRK,5,25,"तिनिए बड़े वैदां का ईलाज कराया, ते अपणी सारी जायदाद खर्च करणे पर भी तिसजो किच्‍छ भी फैदा नी होया थिया, पर होर भी बिमार होई गई थी। "
MRK,5,26,"से यीशु री मसहुरी सुणी करी भीड़ बिच तिन्हेरे पिच्छे का आई ते तिन्हेरे कपड़ेया जो छुई लेया, "
MRK,5,27,"किजोकी से बोलदी थी, “जे ए तिन्हेरे कपड़े ही छुई लिह्गिं तां ठीक होई जाणा।” "
MRK,5,28,"ते तिस्सी बेल्ले तिसेरा खून निकलणा बंद होई गेया, ते तिन्हा ने अपणी जिस्म बिच जाणी लेया कि मै तिस बिमारी का ठीक होई गी री है। "
MRK,5,29,"यीशु ने इक्क-दम अपणे बिच ए जाणी लेया की मेरे बिच का ताकत निकली, ते भीड़ बिच पिच्छे फिरी करी पुच्छेया, “मेरे कपड़े जो कुनिये छुए?” "
MRK,5,30,"तिन्हेरे चेल्‍लेयां ने यीशु जो बोल्लेया, “तुसां दिखदे हिन की भीड़ तुसी पर पैया करदी है, ते तुसी पुछदे कि मेरे कपड़े कुसने छूए?” "
MRK,5,31,"तां यीशु ने तिसजो दिखणे तांइ जिनिए तिन्हेरे कपड़े छुए थिए, चारों पास्से नजर फेरी, "
MRK,5,32,"तां से जनानी ए जाणी करी की मेरे कने कदेया खरा होया, डरदी ते कबंदी होई आई (किजोकी मूसा रे नियम रे हिसाब कने तिस बिमारी वाले लोक समाज बिच नी आई सकदे थिये), ते तिन्हेरे पैरां पर पैई करी तिन्हा कने सारा हाल सच-सच बोल्ली दित्ता। "
MRK,5,33,"यीशु ने तिसजो बोल्लेया, “कुड़िए तेरे भरोसे ने तेरे जो ठीक कित्ता: राजी खुशी जा, ते अपणी इस बिमारी का बची रेय।” "
MRK,5,34,"यीशु हल्ले तिस जनानी कने गल्ल करेया ही करदे थिये ही करदे थिये कि सभास्थल रे सरदार याईर रे घरे रे लोक्कां ने आई करी बोल्लेया, “तेरी कुड़ी तां मरी गी, अवे गुरु जी जो तगं मत कर।” "
MRK,5,35,"से लोक जे गल्लां बोल्लेया करदे थिये तिसजो यीशु ने अनसुणा करी के, सभास्थल रे सरदार याईर जो बोल्लेया, “मत डर सिर्फ विश्वास रख।” "
MRK,5,36,ते यीशु सिर्फ पतरस ते याकूब ते याकूब रे भाई युहन्ना जो अपणे कन्ने आणा दित्ता। 
MRK,5,37,"ते याईर रे घरे पुज्जि करी, यीशु ने लोक्कां जो बड़ा मातम मणादे दिख्खेया, "
MRK,5,38,"तां यीशु ने अन्दर जाई करी तिन्हा लोक्कां जो बोल्लेया, “तुसां किजो रोन्दे ते मातम हिन मणादे? कुड़ी मरी नी, पर सोया करदी है।” "
MRK,5,39,ए सूणी करी से लोक यीशु रा मजाक उडाणा लग्गे पर तिन्हा ने सारेयां जो कड्डी करी कुड़ी रे माँ-प्यो ते अपणे चेल्लेया कने अन्दर गे जित्ते कुड़ी पेई री थी। 
MRK,5,40,"ते कुड़ी रा हत्थ पकड़ी करी तिसजो बोल्लेया, “तलिता कुमी” जिसेरा मतलब है, “हे कुड़ी, मै तिज्जो बोलदा, उठ।” "
MRK,5,41,"ते से कुड़ी जे बारा साल्ले री थी, तिस्सी बेल्ले उठी करी चलने फिरणे लग्गि। इस पर लोक बड़े हैरान होए। "
MRK,5,42,"फिरी यीशु ने तिन्हा लोक्कां जो बड़ा समझाई करी हुकम दित्ता कि ए गल्ल कुसकी जो पता ना लग्गे, ते बोल्लेया, “इसजो किच्‍छ खाणे जो देयो।” "
MRK,6,1,"कफरनहूम शहर का निकली करी यीशु ते तिन्हेरे चेल्‍ले नासरत बिच आए, "
MRK,6,2,"विश्राम दिन से सभास्थल बिच उपदेश दैणे लग्गेया, ते मते सारे लोक सूणी करी हैरान होए। लोक बोलणा लग्गे, “इसजो एसी समझ ते चमत्कार करणे री ताकत कुते का मिल्ली?” "
MRK,6,3,"तां से लोक अप्पु अंदर बोलणा लग्गे, ए तां मरियम रा मुंडा है जे मिस्त्रि है, ते ए याकूब, योसेस, यहूदा, ओर शमौन रा भाई है। ते इसेरी भैणा भी असां रे बिच ही रैहन्दी। तिन्हा लोक्कां ने यीशु पर विश्वास ई कित्तेया ते तिन्हेरी बेज्जती कित्ती। "
MRK,6,4,"यीशु ने तिन्हा लोक्कां जो बोल्लेया, “भविष्यद्वक्ता री अपणे शहर, ते अपणे रिस्तेदारां, ते अपणे घर जो छड्डी करी होर कुते भी बेज़्ज़ती नी हुंदी।” "
MRK,6,5,"यीशु तिस जगह पर होर कोई चिन्ह-चमत्कार रा कम्म नी करी सकेया, बस थोड़े जणे बिमारां पर हथ रख्खी करी तिन्हेरे जो ठीक कित्तेया। "
MRK,6,6,"ते यीशु जो तिन्हा लोक्कां रे घट विश्वास पर हरानी होई, ते से चारो पास्से रे ग्राँ बिच भाषण दिंदा फिरदा रैया। "
MRK,6,7,यीशु ने अपणे बारा चेल्‍लेयां जो अपणे नेड़े सद्देया ते तिन्हेरे जो दो-दो करी के भेजणा लग्गे ते उन्हा जो दुष्टात्मा पर हक्क दित्तेया। 
MRK,6,8,"यीशु ने चेल्‍लेयां जो हूक्कम दित्तेया, “रस्ते तांइ सोठी जो छड्डी करी होर किच्‍छ होर मत लिन्दे, ना तां रोट्टि, ना तां झोली, ना तां बटुए बिच पैसे, "
MRK,6,9,जुटे तां पाओ पर दो-दो कूरते मत लेई करी जान्दे।” 
MRK,6,10,"ते यीशु ने अपणे चेल्‍लेयां जो बोल्लेया, “जिस कुसी घर बिच जाओ, तां जां तिकर उत्ते का निकली ना जाओ तां तिकर तिस्सी घर बिच ही ठैहरे रेयो। "
MRK,6,11,"जिस जगह रे लोक तुसी जो ना अपनाण ते तुसी री ना सूनण, उत्ते का जादें ही अपणे तलियां री धूड़ झाड़ सूट्टो ताकी ए तिन्हा लोक्कां रे खलाफ ए गवाई हो कि तिन्हा ने तुसी री गल्ल नी सुणी।” "
MRK,6,12,तां उन्हा ने जाई करी प्रचार कित्तेया कि तौबा करो ते परमेश्‍वर का हटी आओ। 
MRK,6,13,"ते तिन्हा ने मते लोक्कां बिच का दुष्टात्मां जो कड्डेया, ते मते सारे बिमारां पर तेल मली करी तिन्हा जो ठीक कित्तेया। "
MRK,6,14,"हेरोदेस राज्जे ने भी यीशु री गल्लां सूणी, किजोकी यीशु रा नां फैल्ली गे रा थिया, ते हेरोदेस राज्जे ने बोल्लेया, “ए युहन्ना बपतिस्मा दैणा वाला मरेयां बिच का जिन्दा होई गे रा है, इस तांइ से इदेय चिन्ह-चमत्कार करदे।” "
MRK,6,15,"होर लोक्कां ने बोल्लेया, “ए एलिय्याह भविष्यद्वक्ता है,” पर किच्‍छ होर लोक्का ने बोल्लेया, “भविष्यद्वक्ता या भविष्द्वक्तां बिच का कुसकी इक्क सांइ है।” "
MRK,6,16,"हेरोदेस राज्जे ने सुणी करी बोल्लेया, “जिस युहन्ना रा सर मै कटवाया थिया, से ही जिन्दा होई गे रा है।” "
MRK,6,17,"हेरोदेस राज्जे ने अपणे भाई फिलिप्पुस री लाड़ी हेरोदियास री वजह कने, जिस कने तिनिये ब्याह करी लित्तेया थिया, लोक्कां जो भेज्जी करी युहन्ना जो पकड़व़ाई करी जेल बिच पूआई दित्तेया थिया। "
MRK,6,18,"किजोकी युहन्ना बपतिस्मा दैणे वाले ने हेरोदेस राज्जे जो बोल्लेया थिया, “अपणे भाई री लाड़ी जो रखणा तेरे जो ठीक नी है।” "
MRK,6,19,"इस तांइ हेरोदियास उस का नफरत करदी थी ते ए चांह्दि थी कि तिस जो मरवाई रख्खे पर इय्यां नी होई सकेया, "
MRK,6,20,"किजोकी हेरोदेस युहन्ना जो धार्मिक ते पवित्र मणु समजी करी उस का डरदा थिया, ते तिस जो बचाई रखदा थिया ते उसेरी गल्ल सूणी करी बड़ा डरदा थिया पर खुशी कने सूणदा थिया। "
MRK,6,21,"हेरोदियास ने हेरोदेस राज्जे रे जन्मदिन रे मौक्के रा फैदा चुक्केया जां हेरोदेस राज्जे ने अपणे प्रधान्नां, सेनापती ते गलील प्रदेश रे बड्डे लोक्कां ताई धाम पाए री थी। "
MRK,6,22,"तां हेरोदियास री कूड़ी अन्दर आई, ते नच्चि करी हेरोदेस जो ते उसेरे कन्ने बैणे वालेयां जो खुश कित्तेया। तां राज्जे ने कूड़ी जो बोल्लेया, “तू जे चाह्दिं मेरे का मग्गं मै तेरे जो दैणा।” "
MRK,6,23,ते तिस कुड़ी कने कसम खाई करी बोल्लेया “मै अपणे आद्दे राज तिकर जे किच्‍छ तैं मेरे का मग्गंणा मै तेरे जो देई दैणा।” 
MRK,6,24,"तिनिये बाह्र जाई करी अपणी माँ का पुच्छेया, “मै क्‍या मग्गां?” हेरोदियास ने बोल्लेया, “यूहन्ना बपतिस्मा दैणे वाले रा सर।” "
MRK,6,25,"से तिस्सी बेल्ले राज्जे का अन्दर आई ते उसेरे का बिनती कित्ती, “मै चाह्दि कि तू अब्बे ही युहन्ना बपतिस्मा दैणे वाले रा सर इक्क थाल बिच मेरे जो मग्गांई दे।” "
MRK,6,26,"तां राज्जा बड़ा उदास होया, पर अपणी कसम री वजह कने ते कन्ने बैह्णे वालेया री वजह कने उसेरे जो टालणा नी चाह्या। "
MRK,6,27,ते राज्जे ने इक्क सिपाही जो हुकम देई करी तिसी बेल्ले भेज्जेया कि तिसेरा सिर कटवाई करी लेई आए। 
MRK,6,28,"तिनिये जेल बिच जाई करी उसेरा सिर कट्टेया ते इक्क थाल बिच रख्खी करी लेई आया ते कूड़ी जो दित्तेया, ते कूड़ी ने अपणी माँ जो देई दित्तेया। "
MRK,6,29,"ए सूणी करी युहन्ना रे चेल्‍ले आए, ते उसेरी लाश जो लेइ गे ते कबर बिच दब्बि दित्तेया। "
MRK,6,30,"प्रेरितां ने हटी करी यीशु रे नेड़े कठ्ठि गे ते जे किच्‍छ तिन्हा ने कित्तेया ते सिखाया थिया, सारा किच्‍छ यीशु जो दस्सि दित्तेया। "
MRK,6,31,"यीशु ने चेल्‍लेयां जो बोल्लेया, “असी कुसकी किल्ली जगह बिच जाई करी आराम करी लिंदे।” किजोकी मते लोक तित्ते आदें-जादें थिये, ते तिन्हा जो खाणे रा भी मौक्का नी मिल्लेया। "
MRK,6,32,इस तांइ यीशु ते तिन्हेरे चेल्‍ले किस्ती पर चढ़ी करी किल्लि जगह पर अलग चली गे। 
MRK,6,33,"मते लोक्कां ने यीशु ते तिन्हेरे चेल्‍लेयां जो जादें दिख्खी करी पैह्चाणी लेया, ते मते सारे लोक कस्बे का कठ्ठे होई करी उत्ते पैदल दौड़े ते उन्हेरे का पैल्ले पूज्जि गे। "
MRK,6,34,"यीशु ने उतरी करी बड्डी भीड़ दिख्खि, ते तिन्हा पर तरस खाया, किजोकी से तिन्हा भैड्डां सांइ थियां, जिन्हेरा कोई रखवाला ना हो, ते से तिन्हा लोक्कां जो मती सारी गल्लां सिखाणा लगी पेय। "
MRK,6,35,"जां शाम होणे वाली थी, तां उन्हेरे चेल्‍ले यीशु का आई करी बोलणा लग्गे, “ए सुनसाण जगह है, ते शाम भी होणे वाली है। "
MRK,6,36,"इन्हा लोक्कां जो भेज्जी देयो कि नेड़े-तेड़े रे ग्राँ या बस्ति बिच जाई करी, अपणे तांइ किच्‍छ खाणे जो खरिदी लेण।” "
MRK,6,37,"यीशु ने अपणे चेल्‍लेयां जो जवाब दित्तेया, “तुसी ही इन्हा लोक्कां जो किच्‍छ खाणे जो देयो।” चेल्‍लेयां ने यीशु जो बोल्लेया, “क्‍या असी दो सौ दीनार  (दो सौ दिनां री धियाड़ी) री रोट्टियां खरीदी लेण ते उन्हेरे जो खिलाण?” "
MRK,6,38,"यीशु ने चेल्‍लेयां जो बोल्लेया, “जाई करी दिख्खो कि तुसी का किन्नी रोट्टियां हिन?” चेल्‍लेयां ने पता करी के दस्सेया, “पाज्जं रोट्टी ते दो मच्छियां भी हिन।” "
MRK,6,39,तां यीशु ने चेल्‍लेयां जो हुकम दित्तेया कि सारेयां जो हरी घा पराले छोटे-छोटे गुट बणाई करी के बेठाई देयो। 
MRK,6,40,से सौ-सौ ते पजां-पजां रे गुट बणाई करी बैई गे। 
MRK,6,41,"यीशु ने तिन्हा पाज्जं रोट्टियां ते दो मच्छियां जो चुक्केया, ते स्वर्ग पास्से दिख्खी करी परमेश्‍वर रा धन्यवाद कित्तेया, ते रोट्टियां तोड़ी-तोड़ी करी चेल्‍लेयां जो दिंदा गे कि से लोक्कां जो दिंदे जाण, ते से मच्छियां भी उन्हा सारेयां बिच बंडी दित्ती। "
MRK,6,42,सारे खाई करी रज्जि गे। 
MRK,6,43,जां लोक रोट्टी खाई बैठ्ठे तां रोट्टी ते मच्छि रे बारा टोकरे बचे रे थिये। 
MRK,6,44,रोट्टी खाणे वाले लगभग पाज्जं हजार आदमी थिये। 
MRK,6,45,तां यीशु ने तिस्सी बेल्ले अपणे चेल्‍लेयां जो किस्ती पर चढ़ने तांइ मजबूर कित्तेया कि जां तीकर यीशु तिन्हा लोक्कां जो भेजण तां तीकर चेल्‍ले यीशु का पैल्ले उस पार बैतसैदा रे कस्बे जो चली जाण। 
MRK,6,46,चेल्‍लेयां जो भेजी करी यीशु पहाड़ पर प्रार्थना करणे जो चली गे। 
MRK,6,47,रात्ती बेल्ले चेल्‍लेयां री किस्ती समुन्द्र रे बिच थी ते यीशु किल्ले किनारे पर थिये। 
MRK,6,48,"यीशु ने दिख्खेया कि से बड़ी मुसीबत बिच हिन, किजोकी ब्यार तिन्हेरे पूठ्ठे पास्से रे थी, तां रात्ती रे त्रै बजे रे नेड़े से समुन्द्र पर चलदे होए चेल्‍लेयां रे नेड़े आए ते तिन्हेरे का अग्गे निकली जाणा चाह्‍ंदे थिये, "
MRK,6,49,"पर चेल्‍लेयां ने यीशु जो झील पर चलदे दिख्खी करी समजेया कि से भूत हिन, ते चिडां मारणा लगे "
MRK,6,50,"किजोकी सारे उन्हा जो दिख्खी करी डरी गे रे थिये पर यीशु ने तिस्सी बेल्ले चेल्‍लेयां कने गल्लां कित्ती ते बोल्लेया, “हिम्मत रख्खो: मै है, डरो मत!” "
MRK,6,51,"तां यीशु ने तिन्हेरे नेड़े किस्ती पर आया, ते ब्यार रुकी गेइ ते से बड़े ही हैरान होणा लग्गे। "
MRK,6,52,चेल्‍ले अपणे मन री सख्ति री वजह कने तिन्हा चमत्कारां रे बारे बिच समझी नी सके थिये। 
MRK,6,53,"यीशु ते तिन्हेरे चेल्‍ले गलिली समुन्द्र जो पार करी के गन्नेसरत जिले जो पुज्जे, ते किस्ती कनारे पर लाई। "
MRK,6,54,"जां यीशु ते तिन्हेरे चेल्‍ले किस्ती का उतरे, तां लोक तिन्हा जो दिखदे ही पहचाणी गे। "
MRK,6,55,ते दौड़ी करी सारे इलाक्के रे बिमारां मणुआं जो मन्जेया पर पाई करी जित्ते से हुंदे थे तित्ते लेइ जांदे थिये। 
MRK,6,56,"ते जिस कुसकी शहर, या बस्तियां बिच यीशु जांदे थिये, लोक बिमारां जो बजारां बिच रख्खी करी उन्हा का बिनती करदे थिये कि से तिन्हा बिमार लोक्कां जो अपणे कपड़े रे पल्ले जो ही छुई लैणा देन : ते जिनिये यीशु जो छूदें थे से सारे ठीक होई जादें थिये। "
MRK,7,1,इक्क दिन किच्‍छ फरीसी ते शास्त्रि लोक यरूशलेम शहर का आई करी यीशु रे नेड़े कठी गे। 
MRK,7,2,ते तिन्हा फरीसी ते शास्त्रि लोक्कां ने यीशु रे किच्‍छ चेल्‍लेयां जो बगैर हत्थ धोत्ते रे रोट्टी खांदे दिख्खेया। 
MRK,7,3,"यहुदी लोक, खासतौर पर फरीसी लोक अपणे बुजुर्गां री परम्परा रे हिसाब कने कदी भी बगैर हत्थ धोत्ते रे रोट्टी नी खांदे थिये। "
MRK,7,4,"तिय्यां ही, फरीसी बजार का कोई चीज अणी करी बगैर हत्थ धोत्ते रे नी खांदे थिये। ए तिन्हेरी परम्परा रा हिस्सा थिया जिस बिच से प्याल्ले, सुराही ते केतली जदेय भान्डेयां जो धोंदे थिये। "
MRK,7,5,"इधेरे तांइ उन्हा फरीसियां अते शास्त्रियां लोक्कां ने यीशु का पूच्छेया, “तेरे चेल्‍ले किजो बुजुर्गां री परम्परा पर नी चलदे? तेरे चेल्‍ले बगैर हत्थ धोत्ते रे ही रोट्टी खाई लिन्दे।” "
MRK,7,6,"यीशु ने फरीसी ते शास्त्रि लोक्कां जो जवाब दित्तेया, “यशायाह ने जे तुसी जो जे ढोंगी बोल्लेया से ठीक ही बोल्ले रा है, जिय्यां कि लिख्खे रा है, ‘ए मणु गल्लां कने तां मेरी बड़ाई करदे, पर इन्हा लोक्कां रे मन मेरे का दुर हिन। "
MRK,7,7,"इन्हा लोक्कां री भक्ति सिर्फ ढोंग है, किजोकी ए मणुआं री गल्लां जो परमेश्‍वर रे हुकम बोल्ली करी सखांदे।’ "
MRK,7,8,तुसी परमेश्‍वर रे हुकमां जो नजर अंदाज़ करी करी के अपणी ही परम्परा कने बदली दिंदे।” 
MRK,7,9,"फिरी यीशु ने बोल्लेया, “तुसी अपणी परम्परा जो पकड़े रखणे तांइ बड़ी सफाई कने परमेश्‍वर रे नियमां जो टाली दित्तेया। "
MRK,7,10,"उदारण रे तौर पर, मूसा ने तुसी लोक्कां जो परमेश्‍वर रा ए हुकम दित्तेया; ‘अपणे माँ-प्यो री इज्जत करो’, ‘ते जे कोई अपणे माँ-प्यो री इज्जत ना करे तिस मणु जो मौत री सजा दित्ती जाए।’ "
MRK,7,11,पर तुसी लोक्कां जो ए सखांदे कि अपणे माँ-प्यो जो ए बोलणा ठीक है कि मै जे मै तुसी जो दैणा थिया से मै परमेश्‍वर जो अर्पित करणे री कसम खाए री है। 
MRK,7,12,इय्यां करणे कने तुसी लोक्कां जो हकिकत बिच अपणे माँ-प्यो री अनादर करणा हिन सिखाया करदे। 
MRK,7,13,इय्यां ही तुसी अपणी परम्परा जो बधाणे तांइ परमेश्‍वर रे वचन जो रद्द करी दिंदे ते ए तुसी री मती गल्लां बिच का इक्क उदारण है।” 
MRK,7,14,"तां यीशु ने मणुआं जो अपणे का सद्देया अते बोल्लेया, “तुसां सब मेरी गल्लां जो सुणो, अते समझो। "
MRK,7,15,"इदेयी कोई चीज नी है जे मणु अंदर का जाई करी तिसजो भिट्ठा करण, पर जे चिज्जां मणु रे मन का निकलदी, से ही तिसजो भिट्ठा करदी। "
MRK,7,16,"जे सुनणा चाए, से ध्यान कने सुणे।” "
MRK,7,17,जां यीशु भीड़ जो छड्डी करी घरे अंदर गेया तां तिन्हेरे चेल्‍लेयां ने इस उदारण रे बारे बिच यीशु का पूच्छेया। 
MRK,7,18,"यीशु ने अपणे चेल्‍लेयां जो बोल्लेया, “क्‍या तुसी भी इदेय नासमझ हिन? क्‍या तुसी भी इसेरा मतलब नी समझदे कि जे चिज्जां बाहर का मणु रे अन्दर जान्दी, से तिसजो भिट्ठा नी करी सकदी? "
MRK,7,19,"किजोकी से मन बिच नी, पर पेट बिच जान्दी, अते संडास बिच निकली जान्दी?” इस तरिक्के कने यीशु ने सारी खाणे वाली चिज्जां जो साफ ठेहराया। "
MRK,7,20,"फिरी यीशु ने बोल्लेया, “जे मणूआँ रे मन का निकलदा, से ही मणूआँ जो भिट्ठा करदा। "
MRK,7,21,"किजोकी मणु रे मन का, बुरी-बुरी गल्लां, व्यभिचार, चोरी, खून करणा, "
MRK,7,22,"व्यभिचार, लालच, बुराई करणा, धोखा, लुचपन, हिर्स, चुगली, घमंड, अते बेफकुफी। "
MRK,7,23,ए सब गल्लां मणु रे मन का ही निकलदी अते मणुआं जो भिट्ठा करदी।” 
MRK,7,24,फिरी यीशु ते तिन्हेरे चेल्‍ले गलील प्रदेश का निकली करी सूर अते सैदा शहर रे नेड़े रे इक्क इलाक्के बिच आए ते इक्क घर बिच गे ते से चाह्‍ंदे थिये कि कुसकी जो तिन्हेरे तित्ते आणे रे बारे बिच पता ना लग्गे। 
MRK,7,25,"अते झट ही इक्क जनानी जिसेरी हल्की कुड़ी बिच दुष्टात्मा थी, यीशु रे बारे बिच सुणी करी आई, ते तिन्हेरे पैरां पेई गई। "
MRK,7,26,"से यूनानी जनानी सुरिया जिले रे फिनिके कस्बे री थी, तिनिये यीशु रे छन्दे कित्ते की से तिन्हेरी कुड़ी बिच का दुष्टात्मा जो कड्डी देण। "
MRK,7,27,"यीशु ने तिस जनानी रा विश्वास परखणे तांइ तिस जनानी जो बोल्लेया, “पैल्ले घर रे बच्चेयां जो रजणा दे, किजोकी बच्चेयां री रोट्टी लेइ करी कुत्तेयां रे मुहाग्गर पाणा ठीक नी है।” (तिस जमाने बिच यहुदी लोक गैर-यहूदियां जो तुच्छ समझदे थिये)। "
MRK,7,28,"तिस जनानी ने यीशु जो जवाब दित्तेया, “सच है प्रभु; फिरी भी कुत्ते भी तां मेज का छुड़के री बच्चेयां री रोट्टी री चुरा-चारा खाई लिन्दे।” "
MRK,7,29,"यीशु ने तिस जनानी जो बोल्लेया, “इस गल्ल री वजाह् कने जा किजोकी दुष्टात्मा तेरी कुड़ी बिच का निकली गे री है।” "
MRK,7,30,"तिस जनानी ने अपणे घरे जाई करी दिख्खेया कि कुड़ी मन्जे पर पेय री थी, अते दुष्टात्मा निकली गे री थी। "
MRK,7,31,फिरी यीशु सूर अते सैदा रे शहर रे नेड़े वाले का निकली करी दिकापुलिस जिले का होई करी गलिली समुन्द्र जो पुज्जे। 
MRK,7,32,"तां लोक इक्क टोणे मणु जो जे खख्खा भी थिय्या, यीशु का लेई करी आये ते तिन्हेरे छन्दे कित्ते कि अपणा हत्थ तिस मणु पर रखण। "
MRK,7,33,"यीशु से तिस मणु जो भीड़ का बखरे लेई गे, अते अपणी उंगलियां तिस मणु रे कन्नां बिच पाई, अते यीशु ने अपणी उंगल पर थूक्क लाई करी तिसेरी जिब्ब जो छुत्तेया। "
MRK,7,34,"ते स्वर्ग रे पास्से दिखी करी साह् भरे, अते तिस मणु जो बोल्लेया, “इफ्त्तह!” “मतलब खूली जा!” "
MRK,7,35,"तिसेरे कान्न खूली गे ते ए साफ-साफ, अते तिसेरी जिब्ब री गन्ड भी खूली गई अते से साफ-साफ बोलणे लग्गेया। "
MRK,7,36,"तां यीशु ने तिस मणु जो समझाया कि कुसकी जो भी इस बारे बिच मत बोलदा पर जिन्ना यीशु ने तिस मणु जो समझाया, तिसने तिन्ना ही जादा प्रचार कित्तेया। "
MRK,7,37,"से बड़ा ही हैरान होई करी बोलणे लगेया, “यीशु ने जे किच्‍छ भी कित्तेया, से सब खरा ही कित्तेया, से टोणेयां जो सुनणे री, अते जल्लेयां जो बोलणे री ताकत दिन्दे।” "
MRK,8,1,"तिन्हा रोज्जां बिच फिरी जां बड्डी भीड़ जमा होई, अते तिन्हा का किच्‍छ खाणे जो नी बचेया थिया, तां यीशु ने चेल्‍लेयां जो सद्दी करी तिन्हा जो बोल्लेया, "
MRK,8,2,"“मेरे जो इस भीड़ पर तरस आया करदा है, किजोकी ए त्रै रोजां का बराबर मेरे कने हिन, अते अवे इन्हा का किच्‍छ भी खाणे जो नी है। "
MRK,8,3,"जे मै इन्हा लोक्कां जो भूखा घरे भेजी देयां, तां रस्ते बिच थकी करी बेहोश होई जाणा। किजोकी इन्हा बिच का किच्‍छ तां दूर का आये रे हिन।” "
MRK,8,4,"चेल्‍लेयां ने यीशु जो जवाब दित्तेया, “इत्ते बियाबान बिच इन्नी रोट्टी कोई कुदेका लियाये की ए रजी जान?” "
MRK,8,5,"यीशु ने चेल्‍लेयां जो पूछेया, “तुसां का किन्नी रोट्टी हिन?” चेल्‍लेयां ने बोल्लेया, “सत्त!” "
MRK,8,6,"तां यीशु ने मणुआं जो जमीन पर बैणे रा हुकूम दित्तेया, ते सत्त रोटियां लेई अते परमेश्‍वर रा धनवाद करी के तोड़ी, ते अपणे चेल्‍लेयां जो दिदें गे कि चेल्‍ले लोक्कां जो दिदें जान, ते तिन्हा मणुआं बिच बंडी दित्ती "
MRK,8,7,"तिन्हेरा का थोड़ी करी हल्कि मच्छियां भी थियां, यीशु ने परमेश्‍वर रा धनवाद करी के तिन्हा जो वी मणुआं रे बडंणे रा हुकूम दित्तेया। "
MRK,8,8,से लोक खाई करी रजी गे ते चेल्‍लेयां ने बचे रे टुकड़ेयां कने सत्त भरे रे टोकरे चुक्के 
MRK,8,9,"से लोक चार हजार रे करीब थिये, तां यीशु ने उन्हा जो खाणे रे बाद घरे भेजी दित्तेया, "
MRK,8,10,ते से झट अपणे चेल्‍लेयां कने किस्ती पर चढ़ी करी दलमनूता जिले जो चली गे। 
MRK,8,11,"जां फरीसी लोक्कां ने सुणेया कि यीशु दलमनूता जिले का हटी आई रे हिन, तां से आई करी तिन्हा कने बैह्स करणा लग्गे। तिन्हा ने यीशु जो फसाणे तांइ तिन्हा का स्वर्गीय चमत्कार री माँग कित्ती ताकी जाणी सकण कि से सच अंदर परमेश्‍वर रे भेज्जे रे हिन या नी। "
MRK,8,12,"यीशु ने तिन्हेरे विश्वास री कमी का दुखी होई करी बोल्लेया, “इस पीढ़ी रे मणु किजो चिन्ह-चमत्कार तोपेया करदे? मै तुसी जो सच बोलदा कि इस पीढ़ी रे मणुआं जो कोई चिन्ह-चमत्कार नी दित्ती जाणी।” "
MRK,8,13,अते से तिन्हा जो छड्डी करी फिरी किश्ती पर चढ़ी करी गलिली समुन्द्र रे पार चली गे। 
MRK,8,14,चेल्‍ले सारेयां जोग्गि रोट्टी लाणा भूली गे रे थिये पर किस्ती बिच तिन्हेरे का इक्क ही रोट्टी थी। 
MRK,8,15,"यीशु ने अपणे चेल्‍लेयां जो तिन्हा लोक्कां री गलत शिक्षा का बची रैह्णे तांइ इय्यां समझाया, “दिख्खो, फरीसी ते हेरोदेस रे समुह रे लोक्कां री तराक्क का सावधान रेयो।” "
MRK,8,16,"चेल्‍ले अप्पु-मिते सोच-विचार करी के बोलणा लग्गे, “असां का तां ना रे बराबर रोट्टी है।” "
MRK,8,17,"यीशु जाणदे थे कि चेल्‍ले अप्पु मिते क्‍या गल्ल बात हिन करेया करदे। यीशु ने चेल्‍लेयां जो बोल्लेया, “तुसी किजो अप्पु-मिते सोच्चेया हिन करदे कि असां का रोट्टी नी है? क्‍या हल्ले तीकर नी समजदे? क्‍या तुसी रा मन कठोर होई गे रा है? "
MRK,8,18,"क्‍या तुसी हाक्खि हुन्दे भी नी दिखदे, अते कान्न हुन्दे भी नी सुणदे? क्‍या तुसी जो किच्‍छ भी चेत्ता नी है?” "
MRK,8,19,"कि जां मै पांज हजार लोक्कां जो पांज रोट्टियां कने रजाया थिया ते तुसी बचे रे रोट्टियां कने किन्ने टोकरे भरी के चुक्के थिये? चेल्‍लेयां ने बोल्लेया, “बारा टोकरियां।” "
MRK,8,20,"“ते जां मै चार हजार लोक्कां तांइ सत्त रोटियां थी तां तुसी बचे रे रोट्टियां कने किन्ने टोकरे भरी के चुक्के थिये?” तिन्हा ने उन्हा जो बोल्लेया, “सत्त टोकरे।” "
MRK,8,21,"यीशु उन्हा जो बोल्लेया, “क्‍या तुसी हल्ले तांइ नी भी समझे?” "
MRK,8,22,"यीशु ते तिन्हेरे चेल्‍ले बैतसैदा रे कस्बे बिच आये, अते किच्‍छ लोक इक्क अन्ने मणु जो तिन्हा का लेई आया अते तिन्हेरे छन्दे कित्ते कि तिसजो छुई करी ठीक करी देन। "
MRK,8,23,"यीशु तिस अन्ने मणु रा हत्थ पकड़ी करी ग्रां का बाहर लेई आये, अते तिसेरी हाक्खि पर अपणा थूक्की लाई करी तिस पर हत्थ रख्खे, अते तिसजो पूछेया, “क्‍या तु अवे किच्‍छ दिख्खी सकदा?” "
MRK,8,24,"तिन्ने हाक्खि चुकी करी बोल्लेया, “मेरे जो मणु लिबदे हिन से चलदे बुट्टेयां साई लिबेया करदे हिन।” "
MRK,8,25,"तां यीशु ने दुबारा तिस अन्ने मणु री हाख्खी पर हत्थ रखे, अते अन्ने मणु ने ध्यान कने दिख्खेया। ते से मणु ठीक होई गेया, ते तिस मणु जो सब किच्‍छ साफ-साफ दिसणा लग्गेया। "
MRK,8,26,"यीशु ने ए बोल्ली करी तिस मणु जो घरे भेज्जेया, “घरे हटदे बेल्ले इस कस्बे का होई करी मत जांदा।” "
MRK,8,27,"यीशु अते तिन्हेरे चेल्‍ले कैसरिया फिलिप्पी रे कस्बे रे नेड़े रे किच्‍छ ग्राँ बिच गे; रस्ते बिच तिन्हा ने अपणे चेल्‍लेयां का पूच्छेया, “मणू मेरे जो क्‍या मनदे?” "
MRK,8,28,"चेल्‍लेयां ने जवाब दित्तेया, “किच्‍छ तुसी जो युहन्ना बपतिस्मा दैणे वाला समझदे, पर किच्‍छ ए समझदे तुसी एलिय्याह हिन, पर किच्‍छ लोक ए भी समझदे कि तुसी भविष्यद्वक्ता बिच का कोई इक्क हिन।” "
MRK,8,29,"यीशु ने चेल्‍लेयां जो पूच्छेया, “पर तुसी मेरे जो क्‍या मनदे? पतरस ने तिन्हा जो जवाब दित्तेया, तुसी मसीह हिन।” "
MRK,8,30,"तां यीशु ने चेल्‍लेयां जो समझाई करी बोल्लेया, कि मेरे बारे बिच ए कुसकी कने मत बोलदे। "
MRK,8,31,"तां यीशु अपणे चेल्‍लेयां जो सिखाणा लग्गे कि मणु रे पुत्तर, जे मै ही है जरुरी है कि बड़े दुख झेल्ले, ते यहुदी मणुआं रे बुजुर्ग लोक, बड्डे पुरोत्तां, अते शास्त्रि तिसजो तुच्छ समझी करी के मारी देन, अते से तिज्जे रोज्जे जिन्दा होई जाए। "
MRK,8,32,यीशु ने ए गल्ल तिन्हा जो साफ-साफ बोली दित्ती। पर तिन्हेरे ए गल्ल बोलणे पर पतरस तिन्हा जो अलग ले जाई करी बकणे लग्गेया। 
MRK,8,33,"पर यीशु ने मुड़ी करी अपणे चेल्‍लेयां पास्से दिख्खेया, अते पतरस जो झिड़की करी बोल्लेया, से शैतान, मेरे सामणे का दूर होई जा; “तू परमेश्‍वर री गल्लां पर नी, पर मणुआं री गलां पर मन लांदा।” "
MRK,8,34,"यीशु ने अपणे चेल्‍लेयां समेत भीड़ जो अप्पु का सद्दि करी बोल्लेया, “जे कोई मेरा चेल्ला बनणे तांइ मेरे पीछे आणा चाह्‍ंदा, से अपणे आप्पे का इन्कार करे ते दुख री सुली चुकी करी मेरे पीछे होई लेन।” "
MRK,8,35,"किजोकी जे कोई अपणी जिन्दगी बचाणा चाह्‍ंगा, तिसने तिसजो खोई दैणा, पर जे कोई मेरे वजह कने अते मेरे शुभ संदेश तांइ अपणे प्राण खोगां, तिसजो स्वर्ग बिच हमेशा री जिन्दगी मिलणी। "
MRK,8,36,"ते जे अगर तुसी सारी दुनिया जो हासिल करी लेयो पर स्वर्ग बिच हमेशा री जिन्दगी ही ना पाओ, तां तुसी जो क्‍या फायदा? "
MRK,8,37,मणु अपणे प्राण रे बदले क्‍या देई सकदा? 
MRK,8,38,"जे कोई इस व्यभिचारी ते पाप्पि जुग बिच मेरे ते मेरे शुभ संदेश का शर्मसार हुंदा, तां मणु रे पुत्तर ने भी, जे मै ही है, तिन्हा लोक्कां का तिस दिन शर्मसार होणा जां मै अपणे स्वर्गीय पिता री महिमा बिच अपणे पवित्र स्वर्गदूतां कने हटणा। "
MRK,9,1,"यीशु ने चेल्‍लेयां जो बोल्लेया, “मै तुसी कने सच-सच बोलदा कि जे लोक इत्ते खडित्ते रे हिन, तिन्हा बिच किच्‍छ लोक इदेय भी हिन, जिन्हा ने परमेश्‍वर रे राज जो पुरी ताकत बिच दिख्खे बगैर नी मरणा।” "
MRK,9,2,"छै रोज्जां बाद यीशु ने पतरस, याकूब अते युहन्ना जो अपणे कने लेया, ते कुसकी पहाड़ पर इक्क एकांत जगह पर लेई गे; ते चेल्‍लेयां सामणे तिन्हेरा रुप बदली गेया। "
MRK,9,3,"अते तिन्हेरे कपड़े बड़े जादा चमकणे लग्गे, पुरी दुनिया अंदर कोई भी धोबी तिय्यां नी चमकाई सकदा। "
MRK,9,4,ते चेल्‍लेयां ने भविष्यद्वक्ता मूसा ते एलिय्याह जो यीशु कने गल्लां करेया करदे दिख्खेया। 
MRK,9,5,"ए दिखणे का बाद पतरस ने यीशु जो बोल्लेया, “हे गुरु, असां तांइ ईत्ते रैह्णा ठीक है: इधेरे तांइ असी तुसी तांइ, ते मूसा तांइ, ते एलिय्याह तांइ इत्ते त्रै तम्बु बणांदे।” "
MRK,9,6,पतरस ने इय्यां इधेरे तांइ बोल्लेया किजोकी से लोक इन्ने डरी गे रे थिये कि समझी नी थिये पांदे कि होर क्‍या बोलण। 
MRK,9,7,"तां इक्क बदल ने तिन्हा जो घेरी लेया, ते परमेश्‍वर री अवाज आई, “ए मेरा प्यारा पुत्तर है। इसेरी सुणो।” "
MRK,9,8,"तिस्सी बेल्ले चेल्‍लेयां ने चौं पास्से नजर फेरी, ते यीशु जो छड्डी अपणे कने होर कुसकी जो नी दिख्खेया। "
MRK,9,9,"पहाड़ का थल्ले उतरदे बेल्ले यीशु ने चेल्‍लेयां जो हुकम दित्तेया कि जां तांइ मणु रा पुत्तर, जे मै ही है मरे रेयां बिच का जिन्दा ना होई जां, तां तांइ जे किच्‍छ तुसी ने दिख्खेया से कुसकी कने मत बोलदे। "
MRK,9,10,"चेल्‍लेयां ने इस गल्ल जो चेत्ता रख्खेया ते बड़ी बारी अप्पु मिते बैह्स भी करदे थिये कि, “मरे रेयाँ बिच का जिन्दा होई जाणे रा क्‍या मतलब है?” "
MRK,9,11,"तां चेल्‍लेयां ने यीशु जो पूच्छेया, “शास्त्रि किजो बोलदे कि, मसीह का पैल्ले एलिय्याह रा आणा जरुरी है?” "
MRK,9,12,"यीशु ने चेल्‍लेयां जो जवाब दित्तेया, ए सच है “एलिय्याह ने पैल्ले ही आई करी सब किच्‍छ सुधारणा, पर तुसी ए किजो नी समझदे कि मणु रे पुत्तर, जे मै ही है रे बारे बिच, जे मै ही है ए लिख्खे गे रा है कि तिन्ने बड़े दुख चुक्कणे, ते बेइज्जत कित्तेया जाणा? "
MRK,9,13,"पर मै तुसी जो बोलदा कि, एलिय्याह तां आई चुके रा है जे युहन्ना बपतिस्मा दैणे वाला थिया, ते जिय्यां तिसेरे बारे बिच लिखेरा है, लोक्कां ने जे तिस कने गलत व्यवहार कित्तेया।” "
MRK,9,14,"जां यीशु अपणे तिन्हा त्रै चेल्‍लेयां कने अपणे बाकी चेल्‍लेयां का हटी आए, तां दिख्खेया कि तिन्हेरे चौं पास्से बड़ी भीड़ लग्गे री थी, अते शास्त्रि लोक चेल्‍लेयां कने बैह्स करेया करदे हिन। "
MRK,9,15,भीड़ रे लोक यीशु जो दिख्खी करी हरान होए ते तिस्सी बेल्ले तिन्हेरे जो मिलणे तांइ दौड़ी करी गे। 
MRK,9,16,"यीशु ने तिन्हा लोक्कां का पूच्छेया, “कुस गल्ल पर बैह्स होया करदी है?” "
MRK,9,17,"भीड़ बिच मझाटे का इक्क जणे ने जवाब दित्तेया, “हे गूरु, मै अपणे मुंडे जो तुसी का ठीक करवाणे तांइ लाया थिया, जिस बिच इक्क दुष्टात्मा है जे तिसजो बोलणा नी दिंदी। "
MRK,9,18,"से दुष्टात्मा जां भी मेरे मुंडे हावी हुंदी, तां से तिसजो जमीन पर पटकी दिंदी; ते तिस मुंडे रे मुँह बिच झाग निकलणा लगदा, ते से दंद पिह्णे लगदा ते से अकड़ी जांदा; इधेरे तांइ मै तुसी रे चेल्‍लेयां का बिनती कित्ती कि से तिस दुष्टात्मा जो कड्डी देन पर से तिसजो नी कड्डी सके।” "
MRK,9,19,"ए सुणी करी यीशु ने चेल्‍लेयां जो जवाब देई करी बोल्लेया, “हे अविश्वासी लोक्कों, मै कधाड़ी तांइ तुसी रे कने रैह्णा? कधाड़ी तांइ तुसी जो सहन करणा? तिस दुष्टात्मा वाले मुंडे जो मेरे का लेई आओ।” "
MRK,9,20,"तां से तिस मुंडे जो यीशु का लेई आये: अते जां तिस दुष्टात्मा ने यीशु जो दिख्खेया, तां तिसने चाणचक्के ही तिस मुंडे जो मरोड़ेया, ते तिसेरे मुँह झाग निकलणा लगी पेई ते से छटपटाई करी जमीन पर पेई गेया। "
MRK,9,21,"यीशु ने तिसेरे प्यो जो पूच्छेया, “इसेरी ए हालत कधाड़ी का है?” तिन्ने बोल्लेया, “बचपन का। "
MRK,9,22,"तिस दुष्टात्मा ने इसजो मुकाणे तांइ कदी अग्ग ते कदी पाणी बिच सुट्टेया, असां पर मेहरबानी करी के असां री मदद करो अगर तुसी करी सकदे।” "
MRK,9,23,"यीशु ने तिस मणु जो बोल्लेया, “जे तु करी सकदा, इस गल्ल रा क्‍या मतलब है? विश्वास करणे वालेयां तांइ सब किच्‍छ मुमकिन है।” "
MRK,9,24,"तिस मुंडे रे प्यो ने छन्दे-मिनता करी के बोल्लेया, “हे प्रभु, मै विश्वास करदा, मेरे अविश्वास का उभरणे तांइ मेरी मदद करो।” "
MRK,9,25,"जां यीशु ने दिख्खेया कि दिखणे वालेयां री भीड़ बद्देया करदी है, तां तिन्हा ने दुष्टात्मा जो ए बोली करी झिड़केया, से जल्ली अते टोणी करणे वाली आत्‍मा, मै तिज्जो हुकम दिन्दा कि इस बिच का निकली आ, अते इस बिच फिरी कदी भी मत जान्दी। "
MRK,9,26,"तां से दुष्टात्मा लैरां मारदी अते तिस मुंडे जो बड़े जोरे मरोड़ी करी, निकली गई, अते निक्का अधमरा जदेया होई गेया, इत्ते तक लोक्कां जो लग्गेया कि से मरी गेया। "
MRK,9,27,"पर यीशु ने तिसेरा हत्थ पकड़ी करी तिसजो उठाया, अते से ठीक होई करी खड़ी गेया। "
MRK,9,28,"बाद बिच जां यीशु अपणे चेल्‍लेयां कने घरे किल्ले थिये, तां तिन्हेरे चेल्‍लेयां ने तिन्हा का पूच्छेया, “असां तिसजो किजो नी कड्डी सके?” "
MRK,9,29,"यीशु ने चेल्‍लेयां जो बोल्लेया, “ए जाति बगैर प्रार्थना रे नी निकली सकदी।” "
MRK,9,30,"फिरी से तित्ते का चले, अते गलील प्रदेश का होई करी जाया करदे थिये ते यीशु नी चाह्‍ंदे थिये कि कुसकी जो पता चले कि से तित्ते हिन, "
MRK,9,31,"किजोकी से अपणे चेल्‍लेयां जो सिखाणा चाह्‍ंदे थिये। यीशु ने अपणे चेल्‍लेयां जो बोल्लेया “मणु रा पुत्तर, जे मै ही है लोक्कां रे हत्थां पकड़ाया जाणा, अते तिन्हा ने मेरे जो मारी रखणा अते मै मरणे रे तिज्जे रोज्जे जिंदा होई जाणा।” "
MRK,9,32,"पर ए गल्ल चेल्‍लेयां जो समझ नी आई, अते से तिन्हा का पूछणे का डरदे थिये। "
MRK,9,33,"फिरी से कफरनहूम रे कस्बे बिच आये ते घरे आई करी यीशु ने चेल्‍लेयां का पूच्छेया, “तुसां रस्ते बिच कुस गल्ल जो लेई करी बैह्स करेया करदे थिये?” "
MRK,9,34,"चेल्‍ले चुप्प रे, किजोकी रस्ते बिच से अप्पु-मिते ए बैह्स करदे थिये कि असां बिच का बड्डा कुण है? "
MRK,9,35,"तां यीशु ने बेई करी सारे चेल्‍लेयां जो सद्देया अते तिन्हा जो बोल्लेया, “तुसां बिच जे कोई बड्डा बनणा चाह्ए, से सबणी का छोटा ते सबणी रा नौक्कर बणे।” "
MRK,9,36,"अते यीशु ने इक्क निक्के जो लेई करी तिन्हेरे मझाटे खड़ा कित्तेया, अते तिसजो खोखा लेई करी चेल्‍लेयां जो बोल्लेया, "
MRK,9,37,"“जे कोई मेरे नां कने इदेय निक्केयां बिच का इक्क जो वी अपणांदा, से मेरे जो अपणांदा, अते जे कोई मेरे जो अपणांदा, से मेरे जो नी पर मेरे भेजणे वाले जो अपणांदा।” "
MRK,9,38,"तां युहन्ना ने यीशु जो बोल्लेया, “हे गुरु, असां ने इक्क मणु जो तेरे नां कने दुष्टात्मा कडदे दिख्खेया अते असां तिसजो ठाक्केया, किजोकी से असां रे बिच रा नी है।” "
MRK,9,39,"यीशु ने बोल्लेया, “तिसजो मत ठाको किजोकी कोई भी जे मेरे नां कने चमत्कार रे कम्म करदा से बाद बिच मेरे बारे अंदर बुरा नी बोल्ली सकदा, "
MRK,9,40,"किजोकी जे असां रे खिलाफ नी हिन, से असां पास्से हिन। "
MRK,9,41,जे कोई तुसी जो मसीह रे चेल्‍ले हौणे री वजह इक्क गलास भी पाणी पियाये तां मै तुसी कने सच बोलदा कि से अपणा ईनाम कुसी वी तरिके कने नी खोई सकदा।” 
MRK,9,42,"“जे कोई मेरे पर विश्वास करणे वाले कुसकी छोटे का छोटे जो भी गलत रस्ते पर पाए, तिसेरे तांइ ए खरा होणा कि इक्क बड्डा चक्की रा बट्टा तिसेरे गले बिच लटकाई करी तिसजो समुन्द्र बिच सुटी दित्तेया जाये। "
MRK,9,43,"जे तेरे हत्थ तेरे पाप करणे री वजह बणदे, तां तिन्हा जो बड्डी दे किजोकी टुण्डा होई करी स्वर्ग बिच हमेशा री जिन्दगी जो पाणा दोई हत्थ हुंदे होए नरक री अग्ग बिच पैणे का खरा है जे कदी भी नी बुझणी। "
MRK,9,44,(ते ना जित्ते किड़ा मरदा ते ना तित्ते अग्ग बुजदी)। 
MRK,9,45,"जे तेरा पैर तेरे तांइ पाप करणे री वजह बणे तां तिन्हा जो बड्डी दे किजोकी लट्टा होई करी स्वर्ग बिच हमेशा री जिन्दगी जो पाणा, दोनो पैर हुदें होये नरक री अग्ग बिच पैणे का खरा है। "
MRK,9,46,(जित्ते ना तिन्हेरा किड़ा मरदा ते ना तित्ते अग्ग बुजदी)। 
MRK,9,47,"जे तेरी आख्खियां पाप करणी री वजह बणे तां तिन्हा जो कड्डी दे किजोकी टिणा होई करी परमेश्‍वर रे राज बिच आणा, तेरे तांइ इसका खरा है कि दोन्नों अख्खां हुंदे होए तु नरक बिच पाया जाए। "
MRK,9,48,जित्ते तिन्हेरा कीड़ा नी मरदा अते अग्ग नी बुझदी। 
MRK,9,49,"जिय्यां कुर्बानी जो शुद्व करणे तांइ तिस पर लूण पाया जादां, तिय्यां ही परमेश्‍वर असां जो शुद्व करणे तांइ असां जो मुसिबतां का गुजरणे दिंदा। "
MRK,9,50,"लूण खरा है, पर जे लूण रा सुआद बिगड़ी जाओ, तां तिसजो कुस चीज कने लूणका बणाई सकदे? तुसी बिच लूण री खासियत होणा चाएदी ते अप्पु मिते भाईचारे कने रेयो।” "
MRK,10,1,"फिरी यीशु कफरनहुम कस्बे का उठी करी यहुदियां जिले री सीमा का टप्पि करी यरदन नदी रे पार इक्क जगह पर गे। भीड़ फिरी तिन्हेरे का जमा होई गई, अते से हमेशा सांइ तिन्हा जो उपदेश देणे लगे। "
MRK,10,2,"तां फरीसी लोक्कां ने यीशु का आई करी तिन्हा जो परखणे तांइ तिन्हा का पूछेया, “कै ए ठीक है कि मड़द अपणी लाड़ी जो तलाक दे?” "
MRK,10,3,"यीशु ने फरीसी लोक्कां जो पुच्छेया, “मूसा ने तुसी जो क्‍या हुकम दित्ते रा है?” "
MRK,10,4,"फरीसी लोक्कां ने जवाब दित्तेया, “मूसा ने त्याग-पत्र लिखणे अते छड्डने रा हुकूम दित्ते रा है।” "
MRK,10,5,"यीशु ने तिन्हा जो बोल्लेया, “मूसा ने तुसी तांइ ए नियम इधेरे तांइ लिख्खेया थिया किजोकी तुसी लोक ढ़ीठ हिन।” "
MRK,10,6,पर परमेश्‍वर ने दुनिया री शुरुआत का मड़द अते जनानी जो बणाया। 
MRK,10,7,"इस वजह कने मड़द अपणे माँ प्यो का बखरा होई करी अपणी लाड़ी कने रैहन्दा, "
MRK,10,8,अते तिन्हा दोन्नां ने इक्क जिस्म होई जाणा इधेरे तांइ से दो नी पर इक्क जिस्म हिन। 
MRK,10,9,"इधेरे तांइ परमेश्‍वर ने जिस जो जोड़ेया, तिसजो इंसान अलग ना करे। "
MRK,10,10,फिरी यीशु जां घरे हटी आये तां चेल्‍लेयां ने इसेरे बारे तिन्हा का फिरी पूच्छेया। 
MRK,10,11,"यीशु ने चेल्‍लेयां जो बोल्लेया, “जे कोई आदमी अपणी लाड़ी जो छड्डी करी दुज्जी कने ब्याह करदा तां से पैल्ली रे खलाफ व्यभिचार करदा।” "
MRK,10,12,अते जे लाड़ी अपणे लाड़े जो छड्डी करी दुज्जे कने ब्याह करदी तां से व्यभिचार करदी। 
MRK,10,13,"फिरी लोक्क अपणे निक्के-निक्केयां जो यीशु का लियाणे लगे कि से तिन्हा पर हत्थ रख्खी करी तिन्हा जो आशीष देन, पर चेल्‍लेयां ने तिन्हा जो झिड़की करी रोक्केया। "
MRK,10,14,"पर ए दिख्खी करी यीशु गुस्सा होई गे अते चेल्‍लेयां जो बोल्लेया, “निक्केयां जो मेरे का आणे देयो, अते तिन्हा जो मत ठाक्को, किजोकी परमेश्‍वर रा राज इदेय जणेया रा ही है। "
MRK,10,15,"मै तुसी कने सच बोलदा कि जे कोई परमेश्‍वर रे राज जो छोटे बच्चेयां सांइ अपनादां, से ही परमेश्‍वर रे राज बिच जाई सकदा। "
MRK,10,16,"अते यीशु ने बच्चेयाँ जो खोख्खा लेया, ते तिन्हा पर हत्थ रख्खी करी तिन्हा जो आशीष दित्ती।” "
MRK,10,17,"जां यीशु यरूशलेम शहर तांइ निकलणे वाले थिये, तां इक्क मणु दौड़ी करी आया, अते तिन्हेरे अग्गे गोड्डे टेकी करी तिन्हा का पूछणा लगेया, “हे भले गूरु, हमेशा री जिन्दगी रा हकदार बनणे तांइ मै क्‍या करां?” "
MRK,10,18,"यीशु ने तिस मणु जो बोल्लेया, “तू मेरे जो भला किजो बोलदा? परमेश्‍वर जो छड्डी करी कोई भला नी है। "
MRK,10,19,"तू हुकमां जो तां जाणदा ही: ‘खून नी करणा, व्यभिचार नी करणा, चोरी नी करणी, झूठी गवाई नी देणी, धोखा नी दैणा, अपणे मा-प्यो रा आदर करणा।’ "
MRK,10,20,"तिस मणु ने यीशु जो बोल्लेया, हे गुरु, इन्हा सारी गल्लां जो तां मै बचपन का ही का मन्नेया करदा है। इसेरे अलावा मेरे जो होर क्‍या करणे री जरुरत है?” "
MRK,10,21,"यीशु ने तिस मणु जो दिख्खेया अते तिसजो दाह लाई अते तिसजो बोल्लेया, “हल्ले भी इक्क गल्ल री कमी है, जे किच्‍छ तेरा है, तिसजो बेची करी गरिबां जो बंडी दे अते तिज्जो स्वर्ग बिच धन्न मिलणा, फिरी हटी करी मेरा चेल्ला बनणे तांइ मेरे पीछे आई जा।” "
MRK,10,22,"इस गल्ल कने तिसेरा मुँह उतरी गेया, अते से उदास होई करी चली गेया, किजोकी से बड़ा अमीर थिया। "
MRK,10,23,"यीशु ने चौं पास्से दिख्खी करी अपणे चेल्‍लेयां जो बोल्लेया, “अमीर लोक्कां रा परमेश्‍वर रे राज बिच जाणा बड़ा जादा मुश्किल है।” "
MRK,10,24,"चेल्‍लेयां जो यीशु री गल्लां पर हरानी होई, पर यीशु ने फिरी चेल्‍लेयां जो बोल्लेया, “हे निक्केयो, जे पैसेयां पर विश्वास रखदे, तिन्हेरे तांइ परमेश्‍वर रे राज अन्दर जाणा बड़ा जादा मुश्किल है। "
MRK,10,25,अमीर लोक्कां रा स्वर्ग बिच जाणे का जादा असान तां ऊँट रा सुई रे भोक्का निकली जाणा है।” 
MRK,10,26,"चेल्‍ले बड़े ही जादा हरान होई करी अप्पु-मित्ते बोलणा लग्गे, “तां फिरी कुसेरा छुटकारा होई सकदा?” "
MRK,10,27,"यीशु ने तिन्हेरे पास्से दिखी करी बोल्लेया, “मुणआं रे तौर पर तां ए नामुमकिन है पर परमेश्‍वर सब किच्‍छ करी सकदे।” "
MRK,10,28,"तां पतरस बोलणे लगेया, “दिख्खो, असां तां सब किच्‍छ छड्डी करी तुसी रे चेल्‍ले बणी गे रे हिन तां फिरी असां जो क्‍या मिलणा?” "
MRK,10,29,"यीशु ने तिन्हा जो जवाब दित्तेया, “मै तुसी जो सच-सच बोलदा, जिस कुसकी ने भी मेरे ते मेरे शुभ संदेश तांइ अपणे घर-बार, भाई-भैण, माँ-प्यो, निके-निके, जमिनां को छड्डी दित्तेया, "
MRK,10,30,"इदेय हर कुसकी मणु जो सताव कन्ने कन्ने बदले बिच सौ गुणा घर-बार, भाई-भैण, माँ, निके-निके, जमिनां ते आणे वाले दिनां बिच हमेशा री जिन्दगी मिलणी। "
MRK,10,31,पर बड़े जणे जे अब्बे बड़े खास हिन से बाद बिच खास नी रैह्णे ते जे अब्बे खास नी समजे जांदे से तिस बेल्ले खास होणे।” 
MRK,10,32,"से यरूशलेम शहर जो जाया करदे थिये अते हल्ले रस्ते बिच थिये, ते यीशु अपणे चेल्‍लेयां रे अग्गे आग्गे चलेया करदे थिये: चेल्‍ले हैरान थिये अते जे लोक तिन्हेरे पीछे-पीछे चलदे थिये से डरे रे थिये। तां यीशु फिरी अपणे चेल्‍लेयां जो लोक्कां का अलग ले जाई करी तिन्हा कने से सारी गल्लां जे तिन्हा कने होणे वाली थी, दसणा लग्गे। "
MRK,10,33,"“दिख्खो, असी यरूशलेम शहर जो जाया करदे हिन, अते मणु रा पुत्तर, जे मै ही है बड्डे पुरोत्तां ते शास्त्रियां रे हात्थे पकड़ाया जाणा, अते तिन्हा ने मेरे जो मौत री सजा दैणी अते मेरे जो रोमी राज रे लोक्कां का पकड़वाई दैणा। "
MRK,10,34,"तिन्हा मेरा हसी-मजाक उड़ाणा, मेरे पर थूकणा, मेरे जो कोड़े मारणे अते मेरे जो सजा देई करी मारी दैणा, अते तिज्जे रोज्जे मै जिंदा होई जाणा।” "
MRK,10,35,"तां जब्दी रे निक्के याकूब अते युहन्ना ने यीशु का आई करी बोल्लेया, “हे गुरु जी, असी तुसी का किच्‍छ चाह्‍ंदे। "
MRK,10,36,"यीशु ने तिन्हा दोन्नां जो बोल्लेया, कि तुसी मेरे का क्‍या चाह्‍ंदे?” "
MRK,10,37,"तिन्हा दोन्नां ने यीशु जो बोल्लेया, “असी चाह्‍ंदे कि जां तुसी अपणे राज बिच अपणे महीमामय सिंहासन पर बैह्णा तां असां बिच का इक्क तुसी रे सज्जे पास्से अते दुज्जा तुसी रे खब्बे पास्से बये।” "
MRK,10,38,"यीशु ने तिन्हा दोन्नां जो बोल्लेया, “तुसां नी जाणदे हिन कि तुसी क्‍या मंगदे हिन! जे दुख मै सहणे वाला है, क्‍या तुसी सही सकदे? ते जिय्यां मेरे जो मारेया जाणा क्‍या तुसी तैसी मौत जो सहन करी सकदे?” "
MRK,10,39,"तिन्हा दोन्नां ने यीशु जो बोल्लेया, “असी सही सकदे।” यीशु ने तिन्हा जो बोल्लेया, “बिल्कुल तुसी से दुख सही सकदे जे मै सहणे वाला है, "
MRK,10,40,पर मेरे जो कुसकि जो भी अपणे सज्जे या खब्बे पास्से बिठाणे रा अधिकार नी है। परमेश्‍वर पिता ने से जगह अपणे चुणे रे लोक्कां तांइ तयार कित्ते री है।” 
MRK,10,41,ए सूणी करी बाकी रे दस चेल्‍ले याकूब अते युहन्ना पर गुस्सा होई गे। 
MRK,10,42,"तां यीशु ने चेल्‍लेयां जो अप्पु का सद्दी करी उन्हा जो बोल्लेया, “तुसां जाणदे कि इस दुनिया बिच जे शासक हिन, से लोक्कां पर राज करदे, अते बड्डे अधिकारी लोक अप्पु का छोटे लोक्कां पर हुकम चलांदे "
MRK,10,43,"पर तुसी अंदर इदेया नी होणा चाएदा, पर तुसी बिच जे कोई बड्डा बनणा चाए से नौक्कर बणे, "
MRK,10,44,"ते जे कोई तुसी बिच प्रधान बनणा चाओ, से सबनी रा दास बणे। "
MRK,10,45,"किजोकी मणु रा पुत्तर, जे मै ही है इधेरे तांइ नी आया कि मेरी सेवा टहल कित्ती जाए, पर इधेरे तांइ आया ताकी अप्पु दुज्जेयां री सेवा-टहल करें अते बड़े जणेया रे छुटकारे तांइ अपनी जान देई दे।” "
MRK,10,46,"यरूशलेम शहर जांदे बेल्ले से जां से, तिन्हेरे चेल्‍ले इक्क बड्डी भीड़ कने यरीहो कस्बे जो पार करेया करदे थिये तां तित्ते ते तिन्हा जो तिमाई रा मुंडा बरतिमाई मिल्लेया जे जन्म का ही अन्ना थिया, जे सड़क रे कनारे बैई करी भिख मंगेया करदा थिया। "
MRK,10,47,"से ए सुणी करी कि नासरत रे यीशु तित्ते का गुजरेया करदे हिन, हक्का लाई-लाई करी बोलणे लगेया, “हे दाऊद री संतान, यीशु मेरे पर दया करो!” "
MRK,10,48,"बड़े जणेया ने बरतिमाई जो बक्केया कि चुप रैह्, पर से होर हक्का मारणे लगेया, “हे दाऊद री सन्तान, मेरे पर दया करो!” "
MRK,10,49,"यीशु ने रूकी करी बोल्लेया, “तिसजो सद्दो।” अते मणूआँ ने तिस अन्ने जो सद्दी करी तिसजो बोल्लेया, “हिम्मत कर, उठ! से तिज्जो सद्ददे हिन।” "
MRK,10,50,"से अपणा चोग्गा सुट्टि करी झट उठेया, अते यीशु का आया। "
MRK,10,51,"तां यीशु ने तिसजो बोल्लेया, “तू क्‍या चाह्‍ंदा कि मै तेरे तांइ कराँ?” अन्ने ने तिन्हा जो बोल्लेया, “हे गुरु, ए ही कि मै दिखणे लगां।” "
MRK,10,52,"यीशु ने तिसजो बोल्लेया, “चली जा, तेरे विश्वास करणे री वजह तू ठीक होई गेया अते से उस्सी बेल्ले दिखणा लगी पेया।” अते तिन्हेरे पीछे चली पेया। "
MRK,11,1,"जां यीशु ते तिन्हेरे यरूशलेम शहर रे नेड़े, जैतून पहाड़ पर बैतफगे ते बैतनिय्याह ग्रां रे नेड़े पुज्जे, तां तिन्हा ने अपणे चेल्‍लेयां बिच का दो जो ए बोली भेजेया, "
MRK,11,2,"“सामणे वाले ग्राँ बिच जाओ, अते तित्ते पुजदे ही इक्क गद्ही रा बच्चा बन्ने रा मिलणा जिस पर हल्ले तांइ कुसकी ने सवारी नी कित्ते री है, तिसजो खोली करी लेई आओ। "
MRK,11,3,"जे अगर कोई तुसी जो टोके, तां बोल्लेयो कि प्रभु जो इसेरी जरुरत है, ते इसजो तोले हटाई दैणा।” "
MRK,11,4,"चेल्‍लेयां ने जाई करी तिस गधी रे बच्चे जो बाहर दुआर रे कने गली बिच बन्ने रा दिख्खेया, अते खोलणे लगे। "
MRK,11,5,"तित्ते खड़ित्ते किच्‍छ लोक्कां ने चेल्‍लेयां जो टोकि करी बोल्लया, “तुसी इसजो किजो खोल्लेया करदे हिन?” "
MRK,11,6,"चेल्‍लेयां ने से बोल्लेया जे यीशु ने तिन्हा जो बोलणे तांइ सिखाया थिया, ते तिन्हा लोक्कां ने तिन्हा जो से गधी रा बच्चा लेई जाणा दित्तेया। "
MRK,11,7,"तिन्हा ने गधी रे बच्चे जो यीशु का लेयाई करी तिस पर किच्‍छ कपड़े पाई दित्ते, अते यीशु तिस पर बेई गे। "
MRK,11,8,"तां बड़े जणेया ने यीशु रे आदर बिच अपणे किच्‍छ कपड़े रस्ते बिच बिछाये, अते किच्‍छ होर लोक्कां ने बूट्टेयां बिच पत्ते वाली डालियां बछाई दित्ती। "
MRK,11,9,"यीशु तिस भीड़ रे बिच मझाटे थिये ते जे लोक तिन्हेरे चारो पास्से थिये से जोरे-जोरे ए बोल्लेया करदे थिये कि, “जय हो!” धन्न हिन से जे प्रभु रे नां कने आन्दा है! "
MRK,11,10,"“असां रे पुरखे, दाऊद रा राज जे आया करदा है, धन्न हिन!” “परमेश्‍वर री जय हो जे स्वर्ग बिच हिन!” "
MRK,11,11,"तां यीशु यरूशलेम शहर पुज्जि करी तित्ते रे मन्दिर बिच आये, अते चारो पास्से सब चिज्जां जो दिख्खी करी अपणे चेल्‍लेयां कने बैतनिय्याह ग्रां जो हटी गे, किजोकी साँझ होई गे री थी। "
MRK,11,12,"अगले रोज जां, यीशु ते तिन्हेरे चेल्‍ले बैतनिय्याह रे कस्बे का निकलेया करदे थिये, तां तिन्हा जो भूख लगी। "
MRK,11,13,यीशु ने दूर का अंजीर रे इक्क हरे बुटे जो दिख्खेया ते तिसेरे नेड़े गे ताकी खाणे तांइ अंजीर तोड़ी सकण। पर तिस बुट्टे पर पत्तेयां जो छड्डी किच्‍छ नी थिया किजोकी तिस बेल्ले फल लगणे रा मौसम नी आया थिया। 
MRK,11,14,"यीशु ने तिस बुट्टे कने बोल्लेया, “अवे का कोई तेरा फल कदी न खाए!” अते तिन्हेरे चेल्‍ले सुणेया करदे थिये। "
MRK,11,15,"जां यीशु ते तिन्हेरे चेल्‍ले, यरूशलेम शहर बिच हटी आये, अते से मन्दिर बिच गे, ते जे लोक मन्दिर अंदर कुर्बानी करणे तांइ जानवरां जो बेच्चेया करदे थिये तिन्हा जो मन्दिर का बाहर कड्डणा लगे, अते पैसेयां रा लेन-देन करणे वालेयां रे पीढ़े अते कबूतर बेचणे वालेयां री चौकियाँ उलटेरी दित्ती, "
MRK,11,16,ते यीशु ने फिरी कुसकी जो भी मन्दिर बिच बजार नी लाणे दित्तेया। 
MRK,11,17,"अते यीशु ने तिन्हा लोक्कां जो बोल्लेया, “पवित्रशास्त्र अंदर लिख्खे रा है, ‘कि मेरा मन्दिर देश-देश रे लोक्कां तांइ प्रार्थना रा मन्दिर बोल्लेया जाणा,’ पर तुसी ने इसजो डाकुआं रा अड्डा बणाई दित्ते रा है।” "
MRK,11,18,मन्दिर बिच यीशु ने जे किच्‍छ कित्तेया थिया जां बड्डे पुरोत्तां ते शास्त्रियां ने से सुणेया तां तिन्हा जो मारणे री साजिश करणा लग्गे। से लोक यीशु जो पकड़णे का डरदे थिये किजोकी कि बाकी सारे लोक तिन्हेरे उपदेश का हैरान हुन्दे थिये। 
MRK,11,19,फिरी शाम जो यीशु ते तिन्हेरे चेल्‍ले बैतनिय्याह रे कस्बे जो हटी गे। 
MRK,11,20,"अगली भ्याग जां यीशु ते तिन्हेरे चेल्‍ले तिस अंजीर रे बुटे का गुजरेया करदे थिये जिस जो यीशु ने श्राप दित्तेया थिया, से जड़ तांइ सुकी गे रा थिया। "
MRK,11,21,"पतरस जो से गल्ल चेत्ता आई कि यीशु ने तिस बुट्टे जो क्‍या बोल्लेया थिया, ते यीशु जो हाक्क मारी करी बोल्लेया, “हे गुरु, दिख्खो! जिस अंजीर रे बुट्टे जो तुसी ने श्राप दित्तेया थिया, से सुक्की गे रा है।” "
MRK,11,22,"तां यीशु ने चेल्‍लेयां जो बोल्लेया, मै तुसी जो सच बोलदा “परमेश्‍वर पर विश्वास करी के ते अपणे मन बिच बगैर कुसकी शक रे जे अगर तुसी पहाड़ जो भी बोल्लो कि उखड़ी करी समुन्द्र बिच पेई जा, तां से भी होई जाणा। "
MRK,11,23,"इधेरे तांइ मै तुसी जो बोलदा कि जे तुसी प्रार्थना करी के मंग्गो, ते विश्वास करी लेयो कि तुसी जो मिल्ली गेया, अते तुसी रे तांइ होई जाणा। "
MRK,11,24,"पर जां कदी तुसी प्रार्थना करणा लगो, तां जे अगर तुसी कुसकी जो दिल का माफ ना कित्ते रा हो, तां तिसजो माफ करी देयो: ताकी पिता परमेश्‍वर जे स्वर्ग बिच हिन, तुसी रे पाप माफ करे। "
MRK,11,25,"ते जे अगर तुसी माफ नी करो, तां तुसी रे स्वर्गीय पिता ने भी तुसी रे पाप्पां जो माफ नी करणा।” "
MRK,11,26,"फिरी यीशु ते तिन्हेरे चेल्‍ले यरूशलेम शहर जो आये, अते जां यीशु मन्दिर बिच घूम्मेया करदे थिये तां बड्डे पुरोत्तां, शास्त्रि ते बुजुर्ग लोक तिन्हेरे का आई करी पुछणा लग्गे, "
MRK,11,27,“तू ए कम्म कुस हक कने करदा? मन्दिर बिच ए कम्म करणे रा हक्क तुसी जो कुसने दित्तेया?” 
MRK,11,28,"यीशु ने तिन्हा लोक्कां जो बोल्लेया, “मै भी तुसी का इक्क गल्ल पूछदा, जे अगर तुसी मेरी गल्ल रा जवाब देयो तां मै भी तुसी जो दस्सणा कि ए कम्म कुस हक्क कने करदा। "
MRK,11,29,मेरे जो जवाब देयो कि क्‍या युहन्ना जो बपतिस्मा दैणे हक परमेश्‍वर रे पास्से का थिया या मणुआं रे पास्से का थिया?” 
MRK,11,30,"तां से अप्पु-मिते बैह्स करणा लगे। “जे असी बोलदे कि परमेश्‍वर रे पास्से का, तां यीशु ने बोलणा कि फिरी तुसी ने युहन्ना रा विश्वास किजो नी कित्तेया?” "
MRK,11,31,"अते जे अगर असी बोलदे “लोक्कां रे पास्से का थिया, तां लोक्कां रा खतरा है, किजोकी लोक्कां जो पुरा भरोसा थिया कि युहन्ना भविष्यद्वक्ता थिये।” "
MRK,11,32,"अते तिन्हा लोक्कां ने यीशु जो जवाब दित्तेया, “असी नी जाणदे।” यीशु ने तिन्हा जो बोल्लेया, “तां मै भी तुसी जो नी दसणा कि ए कम्म मै कुस हक्क कने करदा।” "
MRK,12,1,"फिरी यीशु तिन्हा लोक्कां कने उदारण देई करी सिखाणा लगे : “कुसकी मणु ने अंगूर रा बगीचा लगाया, ते तिसेरे चोन्नी पास्से बाड़ा लाया, ते तित्ते इक्क रस रा कुंड बणाया ते बगिच्चे री रखवाली करणे तांइ इक्क छन्न बणाई, ते किसान्नां जो तिसेरा ठेक्का देई करी अप्पू दूर देश जो चली गेया। "
MRK,12,2,फिरी अंगूर री खुणारी बेल्ले बगीच्चे रे मालक ने तिन्हा किसान्नां का अपणा इक्क नौक्कर जो भेज्जेया कि से जाई करी तिन्हा जमीदारां का बगीचे रा अपणा हिस्सा लेई आओ। 
MRK,12,3,पर तिन्हा जमीदारां ने तिस नौक्कर जो मारी-कुट्टी करी खाल्ली हत्थ वापस भेजी दित्तेया। 
MRK,12,4,"फिरी बगिच्चे रे मालक ने इक्क होर नौक्कर जो तिन्हा का भेज्जेया, तिन्हा लोक्कां ने तिस नौक्कर री बेज़ती कित्ती ते तिसेरा सर फाड़ी रख्खेया। "
MRK,12,5,"फिरी तिस मालिक ने इक्क होर नौक्कर जो भेज्जेया, तिन्हा लोक्कां ने तिस नौक्कर जो मारी रख्खेया। तां तिनिए होर मते नौक्करां जो भी भेज्जेया पर तिन्हा लोक्कां तिन्हा बिच का किच्‍छ जो तां कुट्टेया, ते किच्‍छ जो मारी रख्खेया। "
MRK,12,6,आखर बिच तिस मालक का सिर्फ तेरा मुंडा ही बचेया जिस जो से बड़ा जादा प्यार करदा था। तिस मालक ने अपणे मुंडे जो ए सोच्ची करी भेज्जेया कि इसेरी तां तिन्हा लोक्कां ने इज्जत जरुर करणी। 
MRK,12,7,"पर तिन्हा किसाना ने अप्पु-मिते बोल्लेया कि, ए ही तां वारिस है। आओ, असी इसजो ही मारी रखदे, ते ए बगिच्चा असां रा होई जाणा। "
MRK,12,8,"ते तिन्हा लोक्कां ने मालक रे मुंडे जो पकड़ी करी मारी रख्खेया, ते तिस अंगूर रे बगीचे का बाहर सुट्टी दित्तेया।” "
MRK,12,9,"यीशु ने बोल्लेया, मै तुसी जो दसदा “अंगूर रे बगीचे रा मालक ने अवे क्‍या करणा। तिनिए आई करी उन्हा किसाना जो मारी रखणा, ते अंगूर रा बगीच्चे रा ठेक्का दुए किसान्नां जो देई दैणा। "
MRK,12,10,"क्‍या तुसी ने पवित्रशास्त्र अन्दर ए वचन नी पढ़ेया? ‘जिस पथ्थर जो मिस्त्रियां ने तुच्छ समझेया थिया, सेह्ई कोणे रा खास पथ्थर बणी गेया। "
MRK,12,11,"ए परमेश्‍वर रे कम्म हिन, ते ए अनौखे हिन।’” "
MRK,12,12,"तां बड्डे पुरोत्तां, शास्त्रियां ते मन्दिर रे बुजुर्गां ने यीशु जो पकड़ने री कोसिस कित्ती किजोकी से समझी गे थिये कि यीशु रे उदारण बिच से लोक दुष्ट किसान हिन पर लोक्कां रे डर कने किच्‍छ नी कित्तेया, इधेरे तांइ यीशु जो छड्डी करी चली गे। "
MRK,12,13,बाद बिच किच्‍छ यहुदियां रे प्रधान मणुआं ने किच्‍छ फरीसियां ते हेरोदेस रे समुह रे लोक्कां जो यीशु का भेज्जेया ताकी तिन्हा जो गल्लां बिच फसाए ते फिरी तिन्हा जो गिरफ्तार कित्तेया जाई सके। 
MRK,12,14,"फरीसियां ते हेरोदेस रे समुह रे लोक्कां ने आई करी यीशु जो बोल्लेया, “हे गुरु जी, असां जो पता है कि तुसी सच्चे हिन। तुसी कुसकी रा पक्षपात नी करदे। ते तुसी परमेश्‍वर री गल्लां सच्चाई कने सिखांदे। अवे असां जो दस्सो कि क्‍या सम्राट जो चुंगी दैणा चाएदी की नी? "
MRK,12,15,"क्‍या असां जो चुंगी दैणी चाएदी या नी दैणी चाएदी?” यीशु तिन्हा लोक्कां रे कपट जो समझी गे, ते फरीसियां ते हेरोदेस रे समुह रे लोक्कां जो बोल्लेया, “‘तुसी लोक किजो मेरे जो परखेया करदे हिन?’ मेरे का इक्क दीनार रा सिक्का लेई आओ, मै तुसी जो जवाब दिंदा।” "
MRK,12,16,"से लेई आए, ते यीशु ने तिन्हा जो बोल्लेया, “इस सिक्के पर कुसेरा नां ते छाप बणे री है?” तिन्हा लोक्कां ने जवाब दित्तेया, “सम्राट रा,” "
MRK,12,17,"यीशु ने तिन्हा जो बोल्लेया, “तां जे सम्राट रा है, से सम्राट जो देयो ते जे परमेश्‍वर रा है से परमेश्‍वर जो देयो,” तां से लोक बड़े भारी हैरान होए। "
MRK,12,18,"फिरी यहुदी समाज रे सदूकी लोक, जे मनदे थे कि मरणे का बाद कोई फिरी जिन्दा नी होई सकदा, यीशु का आई करी पुछणा लगे, "
MRK,12,19,"“हे गुरु जी, मूसा ने असां तांइ लिख्खे रा है कि अगर इक्क मणु मरी जाए ते तिसेरी कोई औलाद भी ना हो तां तिसेरे भाई जो तिस जनानी कने ब्याह करी ले ताकी तिस कने तिस मरणे वाले मणु रा नां चलदा रे। "
MRK,12,20,"उदारण रे तौर पर, कुसकी बेल्ले सत्त भ्याल हुंदे थिये। सबका बड्डे भ्याल ने तिस जनानी कने ब्याह् कित्ता पर बगैर औलाद रे ही मरी गेया। "
MRK,12,21,तां दुज्जे भ्याल ने तिस जनानी कने ब्याह् करी लेया ते से भी बगैर औलादे रे ही मरी गेया ते तिय्यां ही त्रिये ने भी तिस जनानी कने ब्याह कित्ता। 
MRK,12,22,"ते सत्त रे सत्त भ्यालां बिच का कुसकी रे भी औलाद नी हुई ते सारे भ्यालां रे मरणे का बाद, से जनानी भी मरी गई। "
MRK,12,23,फिरी जिन्दे होणे पर तिस जनानी ने कुसेरी लाड़ी होणा? किजोकी से तां तिन्हा सत्त रे सत्त भ्यालां कने ब्याह करी बैठ्ठे री थी?” 
MRK,12,24,"यीशु ने तिन्हा सदुकी लोक्कां जो बोल्लेया, “तुसां री गलती ए है कि तुसी पवित्रशास्त्र री गल्लां जो नी समझदे, ते ना ही परमेश्‍वर री ताकत रे बारे अन्दर किच्‍छ जाणदे। "
MRK,12,25,"किजोकी जां परमेश्‍वर ने मरे रे लोक्कां फिरी जिन्दे करणा तां तिन्हा अंदर कोई ब्याह नी होसणे, पर से लोक स्वर्ग बिच परमेश्‍वर रे स्वर्गदूतां सांइ बणी जाणे। "
MRK,12,26,"पर अवे, मरे रे लोक्कां रे जिन्दे होणे रे बारे बिच क्‍या तुसी मूसा री कताबां री तिस बलदी झाड़ी री कहाणी बिच ए नी पढ़ेया? अब्राहम, इसहाक ते याकूब रे मरणे रे मते साल्लां बाद भी परमेश्‍वर मूसा कने बोलदे, ‘मै अब्राहम रा परमेश्‍वर, इसहाक रा परमेश्‍वर ते याकुब रा परमेश्‍वर है।’ "
MRK,12,27,इधेरे तांइ परमेश्‍वर मरे रे लोक्कां रा नी पर जिन्दे लोक्कां रे परमेश्‍वर हिन। तुसी लोक बड़ी बड्डी गलतफहमी बिच पेय रे हिन।” 
MRK,12,28,"शास्त्रि लोक्कां बिच का इक्क जणे ने आई करी तिन्हा जो बैह्स करदे सुणेया। से समझी गेया कि यीशु ने तिन्हा जो सही तरिक्के कने जवाब देई करी चुप्प कराई दित्ते रा है। तिन्हा का पुछणा लगेया, “सारेयाँ का खास हुकम कुण जणा है?” "
MRK,12,29,"यीशु ने तिसजो जवाब दित्तेया, “सारे हुकमां बिच का बधी करी ए हुकम है, ‘हे इस्राएल, सुण! असां रा प्रभु परमेश्‍वर ही इकलौता प्रभु है। "
MRK,12,30,"ते तू अपणे प्रभु परमेश्‍वर कने पूरे मन कने, पूरी जान कने, सारी समझ कने, अते अपणी सारी ताकत कने प्यार करेयां।’ "
MRK,12,31,"ते दुज्जा हुकम ए है कि, ‘तू अपणे गुआडियां कने अपणे बराबर प्यार करेयां।’ इसका बड्ड़ा होर कोई हुकम नी है।” "
MRK,12,32,"शास्त्रि लोक्कां ने यीशु जो बोल्लेया, “हे गुरु जी, बड़ी ठीक गल्ल है! तुसी ने सच बोल्लेया कि परमेश्‍वर इक्को ही हिन, ते तिन्हा जो छड्ड़ी, होर कोई परमेश्‍वर नी है। "
MRK,12,33,"ते तिन्हा कने पूरे मन, पूरी समझ, पूरी जान, अते सारी ताकत कने प्यार करणा चाएदा अते गुआडियां कने अप्पु रे बराबर प्यार करणा, सारी दान ते कुर्बानी का भी बधी करी।” "
MRK,12,34,"जां यीशु ने दिख्खेया कि तिस मणु ने बड़ी समझदारी कने जवाब दित्तेया, तां तिन्हा ने बोल्लेया, “तू परमेश्‍वर रे राज का दूर नी है।” ते फिरी कुसकी जो भी यीशु का किच्‍छ भी पुछणे री हिम्मत नी पेई। "
MRK,12,35,"फिरी यीशु ने मन्दिर अन्दर उपदेश दिन्दे बेल्ले बोल्लेया, “शास्त्रि लोक किय्यां बोल्दे कि मसीह दाऊद रा पुत्तर है? "
MRK,12,36,"किजोकी दाऊद ने अप्पू ही पवित्रात्मा अन्दर होई करी बोल्ले रा है: ‘परमेश्‍वर ने मेरे प्रभु जो बोल्लेया, मेरे सज्जे पास्से बैह्, जाँ तांइ मै तेरे दुस्मणां जो तेरे पैरां हेठ नी करी दिन्दा।’ "
MRK,12,37,"दाऊद तां अप्पु ही तिन्हा जो प्रभु बोल्दा, फिरी से किय्यां तिसेरा पुत्तर होया? अते भीड़ रे मणु तिन्हेरी गल्लां जो खुशी कने सुणदे थिये।” "
MRK,12,38,"यीशु ने तिन्हा लोक्कां जो ए भी सिखाया “शास्त्रियां का बची करी रेयो! किजोकी से लोक लम्बे-लम्बे चोग्गे पाई करी फिरणा अते बजारां बिच लोक्कां का प्रणाम तोपदे, "
MRK,12,39,अते सभास्थल अन्दर खास-खास जगह पर बैह्णा अते धाम अन्दर खास-खास जगह तोपदे।” 
MRK,12,40,"से विधवा जनानियां कने धोखा करी के तिन्हेरी जमीन-जायदाद हड़पी लिंदे, ते बड़ी लम्बी-लम्बी प्रार्थना करी के पवित्र बनणे रा ढोंग करदे। इदेइ गल्लां री वजह कने तिन्हा लोक्कां जो बड़ी सजा मिलणी। "
MRK,12,41,यीशु मन्दिर रे भंडार रे सामणे बेई करी लोक्कां जो तिस बिच दान पांदे दिख्खेया करदे थिए अते मते अमीर मणुआं ने बड़ा दान पाया। 
MRK,12,42,"तां तित्ते इक्क गरीब विधवा ने आई करी दो सिक्के पाए, जिसेरी किमत इक्क अधेल्ले रे बराबर थी, "
MRK,12,43,"तां यीशु ने अपणे चेल्‍लेयां जो सद्दी करी बोल्लेया, “मै तुसी जो सच बोल्दा कि मन्दिर रे भंडार अन्दर दान पाणे वाले मते लोक्कां बिच का इस कंगाल विधवा ने सबनी का जादा बधी करी पाया। "
MRK,12,44,"किजोकी सबनां ने अपणे मते सारे पैसेयां बिच का थोड़ा-मता पाया, पर इस जनानी ने अपणा से सब किच्‍छ भी पाई दित्ता जे इसजो जीणे तांइ चाएदा थिया।” "
MRK,13,1,"जां यीशु मन्दिर का निकलेया करदे थिये, तां तिन्हेरे चेल्‍लेयां बिच का इक्क ने तिन्हा जो बोल्लेया, “हे गुरु जी, इन्हा खूबसुरत ईमारतां जो दिख्खो! इन्हा दुआलां बिच इन्ने छैल ते बड्डे-बड्डे बट्टेयां जो दिख्खो।” "
MRK,13,2,"यीशु ने तिसजो बोल्लेया, “हां, इन्हा खुबसूरत ईमारतां जो दिख्खो। पर ए सारी पुरी तरिक्के कने तबाह करी दित्ती जाणी। इत्ते इक्क बट्टा भी नी बचणा!” "
MRK,13,3,"बाद बिच, यीशु मन्दिर रे सामणे, जैतून रे पहाड़ री पद्दरी जगह बैठ्ठे रे थिये। पतरस, याकूब, युहन्ना ते अन्द्रियास तिन्हा का लुकी करी मिलणे जो आये ते तिन्हा का पुच्छेया। "
MRK,13,4,"“असां जो दस्सो कि ए सारा किच्‍छ कधाड़ी होणा? ते जां ए सब गल्लां पूरी होणे वाली होणी, तां इधेरी क्‍या निशानी होणी?” "
MRK,13,5,"यीशु तिन्हा जो बोलणा लगे, “चुकन्ने रेयो कि कोई तुसी जो भटकाई ना सके।” "
MRK,13,6,"किजोकी मते जणेया ने मेरा नां लेई करी आणा, ते बोलणा कि, “मै ही मसीह है” ते मते जणेया जो भटकाई दैणा। "
MRK,13,7,"जां तुसी लड़ाईयां ते लड़ाईयां री धमकियां सुणगे, तां डरदे मत। हां, ए सारी गल्लां तां होणी ही हिन, पर अंत इन्ने तोले नी होणा। "
MRK,13,8,"किजोकी देश-देश रे लोक्कां ने अप्पु अंदर लड़ाईयां करणी ते इक्क राज ने दुज्जे राज पर हमले करणे। मती जगह पर हिल्लण आणे, ते अकाल पेई जाणे, पर ए तां तकलीफां री शुरुआत ही है। "
MRK,13,9,"“पर तुसी चुकन्ने रेयो, किजोकी जां ए सारी चिज्जां होणा शुरु होणी तां तुसी लोक्कां जो पकड़ी करी कचहरीयां बिच लेइ जाया जाणा ते सभास्थल बिच मारेया-कुट्टेया जाणा, तुसी जो हाकमां ते राज्जेयां सामणे लेइ जाया जाणा किजोकी तुसी मेरे चेल्‍ले हिन।” पर ए तुसी तांइ मौक्का होणा कि तुसी तिन्हेरे सामणे मेरी गवाई देई सको। "
MRK,13,10,पर जरुरी है कि शुभ संदेश पैल्ले दुनिया रे सारे देश रे लोक्कां अन्दर रा सुणाई दित्तेया जाए। 
MRK,13,11,"जिस बेल्ले तुसी कने कचेरी बिच सवाल-जवाब कित्ते जाणे, तां डरदे मत कि क्‍या जवाब दिंगे। से ही बोल्लेयो जे परमेश्‍वर तिस बेल्ले बोलणे तांइ दस्से, किजोकी बोलणे वाले तुसी नी पर पवित्रात्मा है। "
MRK,13,12,"“भाई ने भाई जो धोख्खे कने मरवाई दैणा, प्यो ने अपणे ही मुंडे जो धोख्खा दैणा, ते बच्चेयाँ ने माँ-प्यो रे खलाफ होई जाणा ते तिन्हा जो मरवाई दैणा।” "
MRK,13,13,ते सारेयां ने तुसी कने नफरत करणी किजोकी तुसी मेरे चेल्‍ले हिन। पर जिनिये मरदे दम तक विश्वास बिच टिके रैह्णा तिसेरा ही छुटकारा होणा। 
MRK,13,14,"पढ़णे वाले इस गल्ल जो समझी जाण “से दिन आया करदा है जां तुसी मन्दिर बिच तिस घटिया चीज जो, तित्ते दिखणा जित्ते तिसजो नी होणा चाएदा ते जिसेरे बारे बिच दानिय्येल भविष्यद्वक्ता ने भविष्यवाणी कित्ती थी, जां तुसी तिसजो मन्दिर बिच आंदे दिख्खो तां जे यहुदियां जिले बिच हिन से पहाड़ा पर नह्सि जायो।” "
MRK,13,15,"जे भोड़ी हुन्गा, से अपणे घरां का किच्‍छ लैणे तांइ अन्दर मत जांदे। "
MRK,13,16,"अते जे खेतरां अन्दर हुन्गा, से होर कपड़े लैणे तांइ पिच्छे ना हटो। "
MRK,13,17,"मै तिन्हा जनानियां तांइ बड़ा बुरा महसुस करदा, जे तिन्हा दिनां बिच दुपराणी अते दुद्द पुआणे वाली होणी किजोकी तिन्हा ने नह्सि नी सकणा। "
MRK,13,18,ते प्रार्थना करो कि से दिन सरदी रे मौसम बिच ना हो जां सफर करणा बड़ा मुश्किल होणा। 
MRK,13,19,"किजोकी से रोज इदेइ कहला वाले होणे कि दुनिया रे शुरू होणे का, जे परमेश्‍वर ने बणाए री है, हल्ले तांइ ना तां होये अते ना ही फिरी कदी होणा। "
MRK,13,20,"जे प्रभु तिन्हा रोज्जां जो घट्ट नी करदे, तां कुसकी भी जीव-जन्तु ने नी बचणा थिया पर तिन्हा चुणे रे मणुआं री वजह कने जिन्हा जो परमेश्‍वर ने चुणे रा है, तिन्हा रोज्जां जो घटाया। "
MRK,13,21,"तिस बेल्ले अगर तुसी जो कोई बोल्लो, “दिख्खो, मसीह यीशु इत्ते हिन, या ‘दिख्खो, उत्ते हिन,’ तां तिन्हेरा विश्वास मत करदे।” "
MRK,13,22,"किजोकी झुठे मसीह ते झूठे भविष्यद्वक्ता खड़ी उठणे, अते तिन्हा मती किस्म री निशानियां ते चमत्कार वाले कम्म दखाणे ताकि होई सके तां से चुणे रे लोक्कां जो भी धोखा देई देन। "
MRK,13,23,"पर तुसी चुकन्ने रेयो दिख्खो, मै तुसी जो सब गल्लां पैल्ले ही बोल्ली रख्खियाँ। "
MRK,13,24,"“तिन्हा रोज्जां बिच, तिन्हा मुसिबतां रे दिनां रे बाद, सूरज न्याहरा होई जाणा, ते चाँद ने रौशनी नी दैणी, "
MRK,13,25,"ते आसमान का तारे छुड़कणा लगी पैणे, ते आसमान री शक्तियां हिलाई जाणी।” "
MRK,13,26,"तां लोक्कां ने मणु रे पुत्तर, जे मै ही है, जो महान ताकत अते महिमा कने बद्दलां पर आंदे दिखणा। "
MRK,13,27,"तिस बेल्ले मै अपणे स्वर्गदूतां जो भेजी करी, धरती ते आसमान रे हर कुणे का अपणे चुणे रे मणुआं जो कठेरणा। "
MRK,13,28,"“अवे अंजीर रे बुट्टे का ए उदारण सिख्खो: जाँ तिसेरी डाली नरम होई जांदी, अते पत्ते निकलणा लगी पैंदे, तां तुसी जो पता लगी जांदा कि गरमी आणे वाली हिन। "
MRK,13,29,"इय्यां ही जिस बेल्ले तुसी इन्हा गल्लां जो हुंदे दिखगे, तां समझी जायो की से बेल्ला अवे इन्ना नेड़े पुजी गे रा है जिय्यां से दराज्जे पर ही हो। "
MRK,13,30,मै तुसी जो सच बोल्दा कि इस पिढ़ी रे मरणे का पैल्ले ही ए सारी गल्लां पुरी होई जाणी। 
MRK,13,31,"आसमान ते जमीन टली जाँगे, पर मेरी गल्लां कदी भी नी टलणी।” "
MRK,13,32,"“तिस रोज या तिस बेल्ले रे बारे अन्दर कुस्की जो भी नी पता, ना स्वर्गदूत अते ना ही पुत्तर जो। पर सिर्फ पिता जो ही पता है।” "
MRK,13,33,"किजोकी तुसी नी जाणदे कि से दिन कधाड़ी आणे वाला है, इधेरे तांइ, चुकन्ने रेयो, ते प्रार्थना करदे रेयो! "
MRK,13,34,"“मेरे से आणे रा दिन तिस आदमी रे उदारण जदेया होणा जे इक्क लम्बे सफर पर गेया। ते जाणे का पैल्ले तिसने अपणे हर नौक्कर जो तिन्हेरे कम्म समझाई दित्ते, ते तिसने अपणे चौकीदार जो तिसेरे हटणे री भाल बिच रैह्णे जो बोल्लेया। "
MRK,13,35,"इधेरे तांइ जागदे रेयो, किजोकी तुसी जो पता नी है कि घर रे मालक ने कुस बेल्ले आणा है, संझा या धरात्ते बेल्ले, या मुर्गे रे बांग दैणे रे बेल्ले या भ्याग्गा। "
MRK,13,36,इय्यां ना हो कि से चाण-चक्केई आई रेयो ते तुसी सुत्ते रे होन्। 
MRK,13,37,"अते मै जे तुसी जो बोल्दा, से ही सबनी जो बोल्दा : चुकन्ने रेयो!” "
MRK,14,1,"फसह ते अखमीरी रोट्टी रे तयार रे दो रोज्जे पैल्ले, बड्डे पुरोत्त ते शास्त्रि लोक इस गल्ल री तोपा अन्दर थिये, कि से यीशु जो किय्यां धोखे कने पकड़वाई करी मारी रखण। "
MRK,14,2,"पर बड्डे पुरोत्त ते शास्त्रि लोक बोल्दे थिये, “असां ए कम्म तयार वाले रोज्जे नी करणा, कुदखी इय्यां ना हो कि मणूआँ अन्दर दंगा होई जाओ।” "
MRK,14,3,"जिस बेल्ले यीशु बैतनिय्याह रे कस्बे अन्दर तिस शमौन रे घरे जिस जो तिन्हा ने कोढ़ का ठीक कित्तेया थिया, रोट्टी खाणे जो बैठे रे थिये, तां तिस बेल्ले इक्क जनानी चीट्टे पत्थर रे पात्र बिच जटामांसी फूल रा बड़ा मैह्न्गा तेल लेई आई अते सगंमरमर रे बर्तन जो तोड़ी करी तेल जो यीशु रे सरा पर उन्धेरी दित्तेया। "
MRK,14,4,"पर किच्‍छ लोक जे तित्ते बैठ्ठे रे थिये से गुस्सा होई करी बोलणा लग्गे, “किजो इन्ना मैह्ंगा खुशबूदार तेल बर्बाद करी दित्ता? "
MRK,14,5,इस खुशबूदार तेल जो तां तिन्न सौ दीनार  का जादा कीमत अन्दर बेची करी गरीबां जो देई सकदे थिये!” अते से तिसजो झिड़खा मारणा लगे। 
MRK,14,6,"यीशु ने तिन्हा जो बोल्लेया, “इसजो मत बको, इसजो किजो तंग करेया करदे हिन? इसने तां मेरे तांइ खरा कम्म कित्तेया। "
MRK,14,7,"गरीब तुसी कने हमेशा रैह्‍न्दे, अते तुसी जे चाह्‍ण, तिन्हा तांइ खरा करी सकदे पर मै तुसी कने हमेशा नी रैह्णा। "
MRK,14,8,"जे किच्‍छ भी ए करी सकदी थी, तिसने कित्ता, तिसने मेरे दब्बे जाणे री तयार ी बिच पैल्ले आई करी मेरे जिस्म बिच तेल मलेया। "
MRK,14,9,"मै तुसी जो सच बोलदा कि सारी दुनिया अन्दर जित्ते भी शुभ संदेश रा प्रचार कित्तेया जाणा, तित्ते इस जनानी रे इस कम्म रा जो याद कित्तेया जाणा।” "
MRK,14,10,"तां यहूदा इस्करियोती जे बारा चेल्‍लेयां बिच का इक्क थिया, बड्डे पुरोत्तां का गेया कि यीशु जो तिन्हेरे हत्था पकड़वाई देयो। "
MRK,14,11,"बड्डे पुरोत्त लोक ए सुणी करी खुश होई गे, ते यहूदा इस्करियोती जो पैसे दैणे रा वादा कित्ता। अते से मोका तोपणा लग्गेया कि यीशु जो कुस तरिक्के कने पकड़वां। "
MRK,14,12,"अखमीरी रोट्टी रे तयार रे पैल्ले रोज्जे, जिस अन्दर से फसह रा मेमना कुर्बान करदे थिये, यीशु रे चेल्‍लेयां ने तिन्हा का पुच्छेया, “तुसां कुते चाह्‍ंदे कि असी जाई करी फसह री रोट्टी खाणे री तयारी करण?” "
MRK,14,13,"यीशु ने अपणे चेल्‍लेयां बिच का दो जणेयाँ जो ए बोल्ली करी भेज्जेया, “यरूशलेम शहर अन्दर जाओ, ते तुसी जो तित्ते इक्क मणु मिलणा जिनिए पाणी रा घड़ा चुक्के रा होणा, तिसेरे पिच्छे चली जायो। "
MRK,14,14,"ते से जिस घर अन्दर जान्गा, तिस घर रे मालक जो बोल्ले, ‘गुरु जी बोलदे कि मेरा परौणे वाला कमरा कुते है जिस अन्दर मै अपणे चेल्‍लेयां कने फसह री रोट्टी खाई सकां?’ "
MRK,14,15,"तिनिए तुसी जो भोड़ी, सजे-सजाए रे, अते तयार कित्ते रे कमरा दखाई दैणा, तित्ते असां तांइ तयारी करो।” "
MRK,14,16,"चेल्‍ले निकली करी शहर अन्दर आये, ते जिय्यां यीशु ने तिन्हा जो बोल्ले रा थिया, तिय्यां ही दिख्खेया ते फसह री रोट्टी तयार कित्ती। "
MRK,14,17,"जाँ साँझ होई, तां यीशु अपणे चेल्‍लेयां कने तिस घर बिच आये। "
MRK,14,18,"जिस बेल्ले से बेई करी रोट्टी खाया करदे थिये, तां यीशु ने बोल्लेया, “मै तुसी जो सच बोल्दा कि तुसी बिच का इक्क जणे ने, जे मेरे कने रोट्टी खाया करदा है, मेरे जो पकड़वाई दैणा।” "
MRK,14,19,"बडे भारी उदास होई करी चेल्‍ले बारी-बारी यीशु जो पुछणा लग्गे, “क्‍या मै तुसी जो पकड़वाणे वाला है?” "
MRK,14,20,"यीशु ने तिन्हा जो बोल्लेया, “से बारा बिच का इक्क है, जे मेरे कने थाली अन्दर हत्थ पाया करदा है। "
MRK,14,21,"किजोकी मणु रा पुत्तर, जे मै ही है, जरुर मरणा जिय्यां कि मेरे बारे बिच पवित्रशास्त्र बिच लिख्खे रा भी है, पर तिस मणु तांइ ए ड्रोणी गल्ल होणी जिसेरी वजह कने मै पकड़वाया जाणा! पकड़वाणे मणु वाले तांइ ए ही खरा हुंदा कि से पैदा ही नी हुंदा।” "
MRK,14,22,"जां से खाया ही करदे थिये, यीशु ने रोट्टी लेई, अते आशीष मंगी करी तोड़ी, अते चेल्‍लेयां जो दित्ती, ते बोल्लेया, “लेयो, ए रोट्टी मेरे शरीर जो दर्शांदी।” "
MRK,14,23,"फिरी तिन्हा ने अंगुर रे रस रा डुंगा लेई करी परमेश्‍वर रा धनवाद कित्ता, अते से भी अपणे चेल्‍लेयां जो दित्तेया ते उन्हा सब जणेयाँ ने तिस बिच का पित्तेया। "
MRK,14,24,"ते यीशु ने चेल्‍लेयां जो बोल्लेया, “ए अंगुर रा रस मेरे खून जो दर्शांदा, जे परमेश्‍वर री लोक्कां कने वाचा जो साफ तौर पर पक्का करदा। ते ए मते लोक्कां रे पाप्पां का छुटकारे तांइ बहाया जाणा। "
MRK,14,25,"मै तुसी जो सच-सच बोल्दा कि अंगूर रा रस्स तिस रोज तांइ नी पीणा, जां तांइ परमेश्‍वर रे राज बिच नौआ ना पीयाँ।” "
MRK,14,26,फिरी यीशु ते तिन्हेरे चेल्लेया ने भजन गाई करी बाहर जैतून रे पहाड़ जो चली गे। 
MRK,14,27,"जां से लोक रस्ते बिच थिये, तां यीशु ने अपणे चेल्‍लेयां जो बोल्लेया, “तुसां सबनी जणेया ने मेरे जो छड्डी दैणा, किजोकी पवित्रशास्त्र बिच लिख्खे रा है, ‘मै रखवाले जो मारणा, ते भैड्डां ने तितर-बितर होई जाणा।’ "
MRK,14,28,"पर मै मुर्देयां बिच का जिन्दे होणे रे बाद, तुसी का पैल्ले गलील प्रदेश जो जाणा ते तुसी जो तित्ते ही मिलणा।” "
MRK,14,29,"पतरस ने यीशु जो बोल्लेया, “जे अगर सारे जणे तुसी जो छड्डी भी दिंगे, मै तां भी तुसी जो नी छडणा।” "
MRK,14,30,"यीशु ने पतरस जो जवाब दित्ता, “मै तेरे कने सच बोल्दा, अज्ज रात्ती ही मुर्गे रे दो बारी बांग मारणे का पैल्ले तैं तिन्न बारी मेरे जो पहचानणे का मुकरणा।” "
MRK,14,31,"पर पतरस ने होर भी जादा जोर देई करी बोल्लेया, “अगर मेरे जो तुसी कने मरणा भी पेया, तां भी तुसी जो पहचानणे का कदी भी नी मुकरणा।” इय्यां ही बाकी सारे चेल्‍लेयां ने भी बोल्लेया। "
MRK,14,32,"फिरी यीशु ते तिन्हेरे चेल्‍ले गतसमनी नां री इक्क जगह जो आए, ते तिन्हा ने अपणे चेल्‍लेयां जो बोल्लेया, “जां तांइ मै प्रार्थना नी करी लिंदा तां तांइ इत्ते बेई रेयो। "
MRK,14,33,"ते यीशु पतरस, याकूब अते युहन्ना जो अपणे कन्ने प्रार्थना करणे तांइ लेई गे, ते बड़े ही उदास होई गे।” "
MRK,14,34,"ते तिन्हा त्रैनी चेल्‍लेयां जो बोल्लेया, “मेरा मन बड़ा उदास है, इत्ते तांइ कि मै मरणे वाला है। तुसी इत्ते ही रुको, ते जागदे रेयो।” "
MRK,14,35,"फिरी यीशु थोड़े अग्गे बधे अते जमीन पर गोड्डे-भारे पेई करी प्रार्थना करणा लगे कि जे अगर होई सकदा तां ए घड़ी मेरे का टली जाये, "
MRK,14,36,"अते बोल्लेया, “हे पिता, किजोकी तुसी सब किच्‍छ करी सकदे इधेरे तांइ इस दुख जो मेरे का हटाई लेयो, ताकी मेरे जो ए सब ना सहणा पेयो, पर तां भी जिय्यां मै चाह्‍ंदा तिय्यां नी, पर जे तुसी चाह्‍ंदे, से ही हो।” "
MRK,14,37,"फिरी यीशु हटे अते तिन्हा ने दिख्खेया कि चेल्‍ले सुत्ते रे हिन। तिन्हा ने पतरस जो बोल्लेया, “हे शमौन, तू सुत्ते रा है? क्‍या तू थोड़ी होर देर भी नी जाग्गी सकेया?” "
MRK,14,38,"यीशु ने तिन्हा त्रै चेल्‍लेयां जो बोल्लेया, “तुसी मेरी गल्ल मनणा तां चाह्‍ंदे, पर तुसी शारीरिक तौर पर कमजोर हिन। इधेरे तांइ चुकन्ने रेयो ते प्रार्थना करदे रेयो ताकी तुसी परिक्षा बिच ना पेयो।” "
MRK,14,39,ते यीशु वापिस हटी करी फिरी से ही प्रार्थना करणा लगे। 
MRK,14,40,"यीशु जां वापिस तिन्हा त्रै चेल्‍लेयां का आए तां फिरी तिन्हा जो सुत्ते रा दिख्खेया, से इन्नि जादा निन्दर बिच थिये कि से अपणी अख्खां भी खोल्ली करी नी थिये रख्खी पांदे, से बड़े शर्मिंदा होए ते समझी नी सके कि अवे क्‍या जवाब देन। "
MRK,14,41,"जां यीशु तिज्जी बारी हटी करी आये तां फिरी तिन्हा जो सुत्ते रा दिख्खी करी बोल्लेया, “तुसी हल्ले भी सुत्ते रे हिन? बस करो! से बेल्ला आई चुके रा है। दिख्खो मणु रा पुत्तर, जे मै ही है पाप्पि लोक्कां रे हत्थां पकड़वाया जाणा। "
MRK,14,42,"उठ्ठो ते चलो! दिख्खो, मेरे जो पकड़वाणे वाला नेड़े आई रेया।” "
MRK,14,43,"हल्ले यीशु जां ए सब गल्लां बोल्लेया ही करदे थिये कि तिस्सी बेल्ले यहूदा, जे यीशु रे बारा चेल्‍लेयां बिच का इक्क चेल्ला है, बड्डे पुरोत्तां, शास्त्रियां ते मन्दिर रे बुजुर्गां रे भेज्जे रे हथियारबंद लोक्कां री भीड़ लेई करी तित्ते पुजी गेया। "
MRK,14,44,"धोखेबाज यहूदा ने तिन्हा लोक्कां जो ए बोल्लेया थिया। “जिस जो मै चुम्मि करी मिलणा, तिसजो ही बन्नि करी लेई जायो।” "
MRK,14,45,"यहूदा आया, अते झट्ट यीशु का आई करी बोल्लेया, “हे गुरु!” अते तिन्हा जो चुम्मेया। "
MRK,14,46,तां तिन्हा लोक्कां ने यीशु जो पकड़ी करी गिरफ्तार करी लित्तेया। 
MRK,14,47,पर यीशु रे चेल्‍लेयां बिच का इक्क ने तलवार कने प्रधान पुरोत्त रे नौक्कर रा कान्न कट्टी दित्ता। 
MRK,14,48,"यीशु ने तिन्हा जो बोल्लेया, “क्‍या मै ड़ाकू है जिस जो तुसी मेरे जो पकड़णे तांइ तलवारां ते सोठ्ठे लेई करी आए रे हिन? "
MRK,14,49,"मै ता हर रोज मन्दिर अन्दर तुसी कने रेई करी उपदेश दिन्दा थिया, ते तां तुसी ने मेरे जो नी पकड़ेया: पर ए इधेरे तांइ होया कि पवित्रशास्त्र री गल्लां पूरी होन जे मेरे बारे बिच लिख्खे री हिन।” "
MRK,14,50,तां ए सब किच्‍छ दिख्खी करी से सारे चेल्‍ले यीशु जो छड्डी करी नह्सि गे। 
MRK,14,51,"इक्क जुआन मणु अपणे नंगे सरीर पर चादर लेई करी यीशु रे पिच्छे चली पेया। जां मणुआं ने तिसजो पकड़ेया, "
MRK,14,52,पर से चाद्दर जो छड्डी करी नंगा ही नह्सि गेया। 
MRK,14,53,"फिरी से यीशु जो सबका प्रधान पुरोत्त रे घरे लेई गे जित्ते सब बड्डे पुरोत्त, शास्त्रि लोक ते मन्दिर रे बुजुर्ग लोक कठित्ते रे थिये। "
MRK,14,54,"पतरस दूर का ही यीशु रे पिच्छे-पिच्छे सबका प्रधान पुरोत्त रे अंगण रे बिच चली आया, ते नौक्करां कने बेई करी अग्ग तपणे लग्गेया। "
MRK,14,55,"बड्डे पुरोत्तां अते सारी सभा यीशु जो मारी रखणे तांइ तिन्हेरे खलाफ झूठी गवाई जो तोप्पेया करदे थिये, पर तिन्हा लोक्कां जो किच्‍छ नी मिल्लेया। "
MRK,14,56,मते लोक्कां ने यीशु रे खलाफ झूठी गवाईयां दित्ती पर तिन्हेरी गल्लां आपस अंदर नी थी मिलेया करदी। 
MRK,14,57,आखिरकार किच्‍छ लोक्कां ने खड़ी करी यीशु रे खलाफ इक्क झुठ्ठी गवाई दित्ती: 
MRK,14,58,"असां ने इसजो ए बोल्दे सुणे रा है, “मै इस मन्दिर जो ढ़ाह्ई दैणा जिस जो इन्सानां ने बणाए रा है, अते त्रै रोज्जां अन्दर दुज्जा बणाई दैणा, जे कुसकी इन्सान ने नी बणाए रा होणा।” "
MRK,14,59,पर तिन्हेरी गवाईयां भी सही नी बैठ्ठि! 
MRK,14,60,"तां फिरी प्रधान पुरोत्त ने उठी करी यीशु जो पुच्छेया, “क्‍या तु इन्हेरे इल्जाम रा जवाब नी दैणा? तु अपणे बारे बिच क्‍या बोलणा चाह्‍ंदा?” "
MRK,14,61,"पर यीशु चुप्प ही रे, ते कोई जवाब नी दित्तेया। प्रधान पुरोत्त ने तिन्हा का फिरी पुच्छेया, “क्‍या तू उस परमधन्य रा पुत्तर, मसीह है?” "
MRK,14,62,"यीशु ने बोल्लेया, “हां! ‘मै है,’ ते तुसी मणु रे पुत्तर जो, जे मै ही है, तिस ताकतवर परमेश्‍वर री सज्जे पास्से बैठ्ठे रे ते आसमान बिच बदलां पर आंदे दिखणा।” "
MRK,14,63,"तां प्रधान पुरोत्त ने अपणे कपड़ेयां जो फाड़ी करी बोल्लेया , “अवे असां जो गवाई दैणे वालेयां री होर कोई जरूरत नी है?” "
MRK,14,64,तुसी सारे जणेया इसजो परमेश्‍वर री ए बुराई करदे सुणेया ही है। अवे तुसी क्‍या सोचदे? तिन्हा ने लेर मारी करी बोल्लेया “इसजो मारी रखणा चाएदा!” 
MRK,14,65,"तां किच्‍छ लोक्कां यीशु पर थूक्की करी, ते तिन्हेरे मुँह जो ढ़की करी मुक्के मारणा शुरु करी दित्ता ते तिन्हा रा मजाक उड़ाणे तांइ तिन्हा जो बोल्लेया, “अगर तू भविष्यद्वक्ता है तां दस्स कि कुसने तिज्जो मारेया!” अते सैनिकां ने तिन्हा जो पकड़ी करी थप्पड़ मारे, ते तिन्हा जो लेई गे। "
MRK,14,66,"जिस बेल्ले पतरस थल्ले बड्डे पुरोत्त रे अंगणा बिच थिया, तां प्रधान पुरोत्त री नौक्कराणियां बिच का इक्क तित्ते आई, "
MRK,14,67,"अते तिसने पतरस जो अग्ग तपदे दिख्खेया, ते तिसजो दिख्खी करी बोलणा लगी, “तू भी तां तिस नासरत कस्बे रे यीशु कने थिया।” "
MRK,14,68,"पतरस मुकरी गेया, ते बोलणा लग्गेया, “मेरे जो नी पता कि तु क्‍या बोल्लेया करदी है।” फिरी से बाहर ड़ेवढ़ी अन्दर गेया, अते मुर्गे ने बांग मारी। "
MRK,14,69,"तिस नौक्कराणी ने पतरस जो तित्ते दिख्खी करी जे नेड़े खड़ितेरे थिये, तिन्हा जो फिरी बोलणा लगी, “ए तिन्हा बिच का इक्क है।” "
MRK,14,70,"पर पतरस फिरी मुकरी गेया, ते थोड़ी हाण बाद नेड़े खड़ितेरे लोक्कां ने फिरी पतरस जो बोल्लेया, “तू जरूर तिन्हा बिच का इक्क है किजोकी तू भी गलील प्रदेश रा है।” "
MRK,14,71,"तां पतरस कसमां खाई करी बोलणा लग्गेया, “मै उस मणु जो, जिसेरे बारे अन्दर तुसी लोक गल्ल करेया करदे हिन, नी जाणदा।” "
MRK,14,72,"तां तिस्सी बेल्ले मुर्गे ने दुज्जी बारी बांग मारी दित्ती, ते पतरस जो से गल्ल जे कि यीशु ने तिसजो बोल्ली थी, याद आई: “मुर्गे रे दो बारी बांग दैणे पैल्ले ही तैं तिन्न बारी मेरे जो पहचानणे का मुकरी जाणा।” ते से इस गल्ल जो सोच्ची करी से जोरे-जोरे रोणा लग्गेया। "
MRK,15,1,"भ्याग हुन्दे ही झट-पट बड्डे पुरोत्तां, मन्दिर रे बुजुर्गां अते शास्त्रियां ने बल्कि सारी सभा ने सलाह करी करी यीशु जो बन्नि दित्तेया, अते तिन्हा जो लेई जाई करी पिलातुस हाकम रे हत्थां बिच देई दित्तेया। "
MRK,15,2,"पिलातुस ने यीशु जो पुच्छेया, “क्‍या तू यहुदियां रा राज्जा है?” तिन्हा ने तिसजो जवाब दित्तेया, “तू अप्पू ही बोल्लेया करदा है।” "
MRK,15,3,"बड्डे पुरोत्त लोक यीशु पर मती गल्लां रे इल्जाम लाया करदे थिये, "
MRK,15,4,"ते पिलातुस ने तिन्हा का फिरी पुच्छेया, “क्‍या तू कोई जवाब नी दैणा, दिख्ख, ए लोक तेरे पर कितणी सारी गल्लां रा इल्जाम लाया करदे हिन?” "
MRK,15,5,"यीशु ने फिरी कोई जवाब नी दित्तेया, ते इस गल्ल पर पिलातुस जो बड़ी हैरानी होई। "
MRK,15,6,"ए हाकमां रा रिवाज थिया कि फसह रे तयार रे बेल्ले से, लोक्कां तांइ तिन्हेरे बिनती करणे पर इक्क कैदी जो छड्डी दिंदे थिये, से तिसजो छड्डी दिंदा थिया। "
MRK,15,7,"तां बरअब्बा नां रा इक्क कैदी, जिनिये इक्क दंगे बिच कुसकी रा खून करी दित्ते रा थिया। "
MRK,15,8,"ते भीड़ पिलातुस हाकम का जाई करी तिसेरे छन्दे करणा लगी, असां तांइ इक्क कैदी जो छड्डी देयो जिय्यां तुसी हर फसह रे तयार पर छडदे। "
MRK,15,9,"पिलातुस ने तिन्हा लोक्कां जो पुच्छेया, “क्‍या तुसी चाह्‍ंदे कि मै तुसी तांइ यहुदियां रे राज्जे जो छड्डी देयाँ?” "
MRK,15,10,"किजोकी पिलातुस जाणदा थिया कि बड्डे पुरोत्तां ने तिसजो इधेरे तांइ पकड़वाया थिया, किजोकी से यीशु का फूक्किन्दे थिये। "
MRK,15,11,पर बड्डे पुरोत्तां ने भीड़ रे लोक्कां जो उकसाया कि से पिलातुस पर बरअब्बा जो ही छडणे तांइ दबाव पाई देन। 
MRK,15,12,"ए सुणी करी पिलातुस ने तिन्हा का फिरी पुच्छेया, “तां जिस जो तुसी यहुदियां रा राज्जा बोलदे तिस कने मै क्‍या करां?” "
MRK,15,13,"से लोक फिरी लेरां मारी करी बोलणा लगे, “तिसजो सुली पर चढ़ाई दे।” "
MRK,15,14,"पिलातुस ने तिन्हा जो बोल्लेया, “किजो, इनिए क्‍या बुरा कित्ते रा है?” पर से होर भी लेरां मारी करी बोलणा लगे, तिसजो सुली पर चढ़ाई दे। "
MRK,15,15,"तां पिलातुस ने मणूआँ री भीड़ जो खुश करणे तांइ बरअब्बा जो तिन्हा तांइ छड्डी दित्तेया, ते यीशु जो कोड़े लगवाई करी सुली पर चढ़ाणे तांइ भेज्जी दित्तेया। "
MRK,15,16,"सपाई यीशु जो किले रे अंगण अन्दर लेई गे, जिस जो लोक प्रीटोरियुम भी बोलदे, अते सारे सपाईयां जो सद्दी लेया। "
MRK,15,17,"तां तिन्हा सपाईयां ने यीशु रा मजाक उड़ाणे तांइ तिन्हा जो राज्जे सांइ बैंगणी रंग रे कपड़े पुआये, ते कंडेया रे ताज जो मरोड़ी करी तिन्हेरे सरा पर रख्खी दित्तेया। "
MRK,15,18,"ते तिन्हा सपाईयां ने यीशु जो नमस्कार करी के, ते ए बोल्ली करी तान्ने मारणा लग्गे, “हे यहुदियां रे राज्जे, प्रणाम!” "
MRK,15,19,"से यीशु रे सरा पर सरकण्डे कने मारणा लग्गे, तिन्हा पर थुकदे, ते गोड्डे रे भारे बेई करी तिन्हेरे जो प्रणाम करी के तिन्हेरा मजाक उड़ान्दे थिये। "
MRK,15,20,"जां सपाई लोक यीशु रा मजाक उड़ाई बैठ्ठे, तां तिन्हेरे बैंगणी कपड़े खुलाई करी, तिन्हेरे जो तिन्हेरे अपणे कपड़े पुआई करी, सुली पर चढ़ाणे तांइ बाहर लेई गे। "
MRK,15,21,"शमौन जे कुरेन शहर रा मणु थिया ते सिकन्दर ते रूफुस रा प्यो थिया, से यरूशलेम जो जाया करदा थिया; पर सपाईयां ने तिसजो जबरदस्ति पकड़ेया ताकि से यीशु री सुली चुक्की करी लेई चलो। "
MRK,15,22,"से यीशु जो गुलगुता नां रे पहाड़ पर लेई आए जिसेरा मतलब है, “खोपड़ी री जगह।” "
MRK,15,23,"सिपाईयां ने यीशु जो हरड मिलाये री अंगूर रा रस दित्तया लगे, पर तिन्हा ने नी पित्तेया। "
MRK,15,24,"तां तिन्हा सपाईयां ने यीशु जो सुली पर चढ़ाया, ते तिन्हेरे कपड़ेयां पर चिठ्ठियाँ पाई करी अप्पु-मिते बंडी लित्तेया। "
MRK,15,25,सपाईयां ने यीशु जो भ्यागा नौ बजे सुली पर चढ़ाया थिया। 
MRK,15,26,"अते इक्क दोषपत्र लिखी करी यीशु री सुली रे उप्पर टंगी दित्तेया गेया, जिस पर लिख्खे रा थिया, “यहुदियां रा राज्जा।” "
MRK,15,27,"सपाईयां ने यीशु कने दो ड़ाकू, इक्क तिन्हेरे सज्जे अते दुज्जा तिन्हेरे खब्बे पास्से सुली पर चढ़ाई दित्ते। "
MRK,15,28,"तां पवित्रशास्त्र री से गल्ल पुरी होई गई, “से पापियां रे बराबर गिणेया गेया।” "
MRK,15,29,"जे कोई मणु तित्ते का टपदा थिया, से सर हिलाई-हिलाई करी ते ए बोल्ली-बोल्ली करी तिन्हेरी बेजती करदे थिये, “वाह्! मन्दिर जो ढ़ाणे वाले, अते त्रिये दिन फिरी बनाणे वाले! "
MRK,15,30,सुली का उतरी करी अप्पु जो बचाई ले।” 
MRK,15,31,"इय्यां ही बड्डे पुरोत्तां ते शास्त्रि लोक अप्पु-मिते यीशु रा मजाक उड़ाई करी बोलदे थिये, “इनिए होरनां जो बचाया, पर अप्पु जो नी बचाई सकदा। "
MRK,15,32,"इस्राएल रा राज्जा, मसीह, अवे सुली का उतरी आओ कि असी दिख्खी करी विश्वास करण।” अते जे तिन्हा कन्ने सुली पर चढ़ाये थिये, से भी तिन्हेरी बेजती करदे थिये। "
MRK,15,33,धियाड़ी रे बारा बजे का लेई करी तिन बजे तीकर सारे जगह बिच न्याहरा होई गेया। 
MRK,15,34,"ते धियाड़ी रे तिन बजे यीशु ने बड़े जोरे बोल्लेया, “इलोई, इलोई, लमा शबक्तनी?” जिसेरा मतलब ए है, “हे मेरे परमेश्‍वर, से मेरे परमेश्‍वर, तैं मेरे जो किजो छड्डी दित्तेया?” "
MRK,15,35,"जे नेड़े खड़ितेरे थिये, तिन्हा बिच का किच्‍छ लोक्कां ने ए सुणी करी बोल्लेया, “दिख्खो, ए एलिय्याह जो सद्देया करदा है।” "
MRK,15,36,"अते इक्क जणे ने दौड़ी करी स्पंज जो सिरके अन्दर डोब्बी करी, अते नलू पर रखी करी यीशु जो चुसाया अते बोल्लेया, “रुकी जाओ, दिखदे कि एलिय्याह इसजो उतारणे तांइ आंदा कि नी।” "
MRK,15,37,तां तिस बेल्ले यीशु ने बड़े जोरे लेर मारी करी प्राण छड्डी दित्ते। 
MRK,15,38,मन्दिर रा परदा उपरा का झिक्का तांइ फटी करी दो हिस्से होई गेया। 
MRK,15,39,"जे हाकम तिन्हेरे सामणे खड़े रा थिया जां तिस मणु ने यीशु जो इय्यां लेर मारी करी मरदे दिख्खेया, तां तिनिए बोल्लेया, “सच्ची ए मणू, परमेश्‍वर रा पुत्तर थिया।”, "
MRK,15,40,"मगदला शहर री मरियम, याकूब ते योसेस री माँ मरियम ते सलोमी दुर का ही ए सब किच्‍छ दिख्खेया करदी थी। "
MRK,15,41,"ए जनानियां गलील प्रदेश का ही यीशु रे पिच्छे-पिच्छे तिन्हेरे चेल्‍लेयां सांइ चलदी ते तिन्हेरी सेवा करदी थी। ते होर भी मती जनानियां भी तित्ते थी, जे यीशु कने यरूशलेम बिच आए थियां। "
MRK,15,42,"ए सारा किच्‍छ विश्राम दिन री तयारी करणे वाले रोज्जे होया, जां संझ होई, "
MRK,15,43,अरिमतिया शहर रे रैह्णे वाले यूसुफ नां रे इक्क मणु ने हिम्मत करी के पिलातुस का यीशु री लाश मंगी लित्ती। (से मंडल रा इक्क जरुरी सदस्य थिया)। 
MRK,15,44,"पिलातुस जो हैरानी होई कि यीशु इतणे तोले मरी गे, अते तिनिए हाकिम जो सदवाई करी पुच्छेया, “कै यीशु मरी चुके रा है?” "
MRK,15,45,"जाँ तिनिए हाकिम का सब किच्‍छ पता लाई लेया, तां यीशु री लाश यूसुफ जो देई दित्ती। "
MRK,15,46,"तां यूसुफ ने सन री इक्क चादर खरीदी लेई, अते लाश जो उतारी करी तिस चादर अन्दर लपेटेया, अते इक्क कबर अन्दर रख्खेया जे कि इक्क बड्डी टोल अन्दर खणेरी थी, अते कबर रे दरवाज्जे पर इक्क पथ्थर रुलकाई दित्तेया। "
MRK,15,47,मगदला शहर री मरियम ते योसेस री माँ मरियम दिख्खेया करदी थिया कि तिन्हा जो कुते रख्खे दा है। 
MRK,16,1,"शाम जो जां विश्राम दिन पुरा होई गेया, तां मगदला शहर री मरियम, ते याकूब री माँ मरियम, अते सलोमी ने खुश्बू वाली चिज्जां खरीदी लित्ती कि आई करी यीशु रे लाश पर मली सके। "
MRK,16,2,"हफ्ते रे पैल्ले रोज्जे, भ्यागा ही सूरज निकलदे ही, से त्रै जनानियां यीशु री कबर पर गेईयां। "
MRK,16,3,"रस्ते बिच से ते अप्पु-मिते बोलणा लग्गि, “असां तांइ कबर रे दरवाज्जे का बट्टा कुण रुलकांगा?” "
MRK,16,4,"पर से लोक जिय्यां ही यीशु री कबर का पुज्जे, तां दिख्खेया कि से बड्डा पत्थर जिस कने कबर रा दरवाज्जा बंद कित्तेया गे रा थिये, से रुलके रा थिया। "
MRK,16,5,जां से कबर अन्दर गई तां तित्ते इक्क जवान आदमी जो चिट्टे कपड़ेयां पाए रे ते कबर अंदर सज्जे पास्से बैठ्ठे रे दिख्खेया। से जनानियां तिस जवान आदमी जो दिख्खी करी हैरान होई गई। 
MRK,16,6,"तिस जवान आदमी ने तिन्हा जनानियां जो बोल्लेया, “हैरान मत हो, तुसी नासरत रे यीशु जो, तोप्पेया करदी हिन, जिन्हा जो सुली पर चढ़ाया गेया थिया। से जिन्दा होई गे रे हिन ते से इत्ते नी हिन। दिख्खो, ए से ही जगह है, जित्ते तिन्हा ने यीशु री लाश जो रख्खेया थिया। "
MRK,16,7,"पर तुसी लोक जाओ, ते तिन्हेरे चेल्‍लेयां ते पतरस जो बोल्लो कि यीशु ने तुसी का पैल्ले गलील प्रदेश जो जाणा, जिय्यां यीशु ने तुसी जो बोल्लेया थिया, तुसी ने तिन्हा जो तित्ते ही दिखणा।” "
MRK,16,8,अते से जनानियां तित्ते का झट-पट तिस कबर का नह्सि करी हटी आई किजोकी डर रे मारे से कमेया करदी थी। से इन्नि जादा डरी गई थी कि तिन्हा ने कुसकी जो किच्‍छ भी नी बोल्लेया। 
MRK,16,9,"यीशु मुर्देयां बिच जिन्दे होणे का बाद, सबका पैल्ले मगदला शहर री मरियम जो दिस्से, जिस बिच का यीशु ने सत्त दुष्टात्मां जो कड्डेया थिया। "
MRK,16,10,तिसने जाई करी अपणे साथियां जो सारा किच्‍छ दस्सेया जे हल्ले यीशु रे मरणे रा मातम मणाया करदे थिये। 
MRK,16,11,"पर जां तिन्हा ने जाई करी तिन्हा जो दस्सेया कि यीशु जिन्दे हिन ते तिसने यीशु जो दिख्खे रा है, तां तिन्हा लोक्कां ने तिसेरी गल्ल रा भरोस्सा नी कित्ता। "
MRK,16,12,इसका बाद यीशु कुसकी दुए रुप अंदर अपणे बारा चेल्‍लेयां रे अलावा दुए दो होर चेल्‍लेयां जो दिस्से जां से यरूशलेम शहर रे नेड़े इक्क जगह पर सफर करेया करदे थिये। 
MRK,16,13,"तिन्हा चेल्‍लेयां ने भी हटी करी बाकी रे चेल्‍लेयां जो दस्सेया, पर कुसकी ने तिन्हेरा भरोसा नी कित्तेया। "
MRK,16,14,"बाद बिच, यीशु अपणे बाकी रे ग्यारह चेल्‍लेयां जो भी दिस्से जां से रोट्टी खाया करदे थिये। से चेल्‍लेयां जो बकणा लग्गे किजोकी तिन्हा ने अपणी ढिठाई ते विश्वास री कमी री वजह कने तिन्हेरे मुर्देयां बिच का जिन्दे होणे रे बारे बिच भरोस्सा नी कित्तेया। "
MRK,16,15,"ते यीशु ने तिन्हेरे जो बोल्लेया, “तुसां सारी दुनिया बिच जाई करी, सारी दुनिया रे लोक्कां जो शुभ संदेश सुणाओ। "
MRK,16,16,"जे विश्वास करी के बपतिस्मा लिन्गा तिसेरा ही छुटकारा होणा, पर जे विश्वास नी करगा, तिसेरे पाप माफ नी होणे ते से गुन्हेगार मन्नेया जाणा। "
MRK,16,17,"विश्वास करणे वालेयां रे ए निशानियां होणी कि तिन्हा मेरे नां कने दुष्टात्मा जो कढ़णा, नोई-नोई भाषा बोलणी, "
MRK,16,18,"तिन्हा ने अपणे हत्थां कने किड़ेयां जो चुक्की लैणा, अते जे से जैहरील्ली चीज भी पी जान्गे तां भी तिन्हेरा कोई नुक्सान नी होणा, तिन्हा ने बिमारां पर हत्थ रखणा, ते बिमारां ठीक होई जाणा।” "
MRK,16,19,"प्रभु यीशु उन्हा कने गल्लां करणे का बाद स्वर्ग बिच चुक्की लित्ते गे, ते परमेश्‍वर रे सज्जे पास्से बेई गे। "
MRK,16,20,"ते तिन्हा चेल्‍लेयां ने निकली करी हर जगह प्रचार कित्तेया, ते प्रभु रे चेल्‍लेयां रे जरिए कम्म करदे रेय, अते तिन्हा नेक-बनेक्के कम्मां रे जरिए जे कन्ने-कन्ने हुंदे थिये, वचनां जो पक्का करदे रेय। "
LUK,1,1,"आदरणीय थियुफिलुस, ए सारी गल्लां जे असां रे बिच मझाटे बित्ती, तिन्हा जो लिखणे बिच मते लोक्कां ने कोशीश कित्ते री है। "
LUK,1,2,यीशु री सेवकाई री शुरुआत रे बारे बिच से ही गल्लां लिख्खी जे तिन्हा ने तिन्हा लोक्कां का सुणी जिन्हा ने ए सब किच्‍छ अपणी हाक्खि कने दिख्खेया थिया ते बाद बिच जे लोक मसीह रे सेवक भी बणी गे थिये। 
LUK,1,3,"मै भी इन्हा गल्लां रे बारे बिच ठीक तरिक्के कने जाँच-पड़ताल कित्ते री है, ते मेरे जो ए ही खरा लग्गेया कि मै ए सारी गल्लां तुसी जो क्रमनुसार लिख्खी करी भेज्जी देयां। "
LUK,1,4,मै ए सारा किच्‍छ इधेरे तांइ करेया करदा है ताकी तुसी जाणी सको कि ए सब गल्लां किन्नी सच्ची हिन जे तुसी लोक्कां का सुणी। 
LUK,1,5,"जां यहुदियां प्रदेश बिच राजा हेरोदेस रा शासन थिया, तां तित्ते जकरयाह नां रा इक्क पुरोत्त थिया जे पुरोत्तां रे इक्क दल बिच का थिया, जिस दल रा नां अबिय्याह याजक रे नां पर पेया थिया, अते जकरयाह ते तिसेरी लाड़ी रा नां इलीशिबा थिया ते से दोन्नों इस्राएल रे सबका पैल्ले पुरोत्त, हारून रे ‍खानदान री थी। "
LUK,1,6,"जकरयाह अते इलीशिबा परमेश्‍वर री नजरां बिच धार्मिक थिये, ते प्रभु रे सारे हुक्मा ते बिधियां पर चलणे वाले थिये। "
LUK,1,7,"पर इलीशिबा इक्क ओत्तर जनानी थी, इधेरे तांइ तिन्हेरी कोई औलाद नी थी, अते से दोई जणे बड़े सियाणे भी होई गे रे थिये। "
LUK,1,8,"इक्क दिन जां जकरयाह रे दल री बारी, मन्दिर बिच पुरोत्त रा कम्म करणे तांइ आई, अते से परमेश्‍वर री सेवा करणे तांइ तित्ते ही थिया। "
LUK,1,9,"तां पुरोत्तां रे चलाये रे रिवाज रे हिसाब कने पर्ची जकरयाह रे नां री निकली, कि से परमेश्‍वर रे मन्दिर बिच जाई करी धूप बाले। "
LUK,1,10,जां धूप बालणे री बारी आई तां झुण्ड रे सारे मणु कठी करी बाहर मन्दिर रे अंगण बिच प्रार्थना करणा लगे। 
LUK,1,11,"जकरयाह मन्दिर बिच ही थिया, कि तिस्सी बेल्ले परमेश्‍वर रा इक्क स्वर्गदूत धूप री बेदी रे सज्जे पासे आई खड़ा होया। "
LUK,1,12,"जकरयाह स्वर्गदूत जो दिख्खी करी बड़ा डरी गेया, जिय्यां कि तिसेरे प्राण निकलणा लगी पे रे होन "
LUK,1,13,"पर तिस्स स्वर्गदूत ने तिस जो बोल्लेया, जकरयाह, डरां मत! किजोकी परमेश्‍वर ने तेरी प्रार्थना सुणी लित्ती री है, अवे तेरी लाड़ी इलीशिबा ने, जे ओत्तर है, दुपराणी होणा, अते तिन्ने इक्क निक्के जो जमणा, अते तू तिस्स निक्के रा नां युहन्ना रख्खे, "
LUK,1,14,"तिसेरे पैदा होणे पर तिज्जो तां खुशी होणी ही, पर तिनिये मते लोक्कां री खुशी होणा, "
LUK,1,15,"किजोकी तिन्ने प्रभु री नजरां बिच महान मणु होणा, तिसजो दारू पीणा मना है, अते से पैदा होणे का पैल्ले ही पवित्रात्मा कने भरपूर होणा। "
LUK,1,16,तिन्ने इस्राएल रे मते मणुआं का तिन्हेरे पाप्पां का तौबा कराणी अते तिन्हा जो प्रभु-परमेश्‍वर रे पास्से हटाई लाणा। 
LUK,1,17,"तिन्ने एलिय्याह री आत्‍मा ते ताकत बिच भरपूर होई करी प्रभु रा रस्ता तयार करणा, तिन्ने माँ-प्यो जो अपणे निके-निकेयाँ कने प्यार करणा सिखाणा, अते अड़मण लोक्कां जो धार्मिक मणुआं री जिन्दगी जीणा सिखाणा ते तिन्हा परमेश्‍वर जोग्गि इक्क प्रजा बनणे तांइ तयार करणा। "
LUK,1,18,"तां जकरयाह ने स्वर्गदूत जो पुच्छेया, कि मै किय्यां मन्नी लेयाँ कि ए सब किच्‍छ जे तू बोल्लेया करदा है, सच होई जाणा? किजोकी, मै तां बड़ा सियाणा मणु है, अते मेरी लाड़ी भी सियाणी है। "
LUK,1,19,"तां स्वर्गदूत ने तिस्स जो बोल्लेया, मै जिब्राईल है, मै से स्वर्गदूत है, जे हर बेल्ले परमेश्‍वर रे सामणे खड़ा रैहन्दा मेरे जो परमेश्‍वर ने तेरे का इधेरे तांइ भेज्जेया कि ए शुभ संदेश मै तिज्जो दस्सि देयां। "
LUK,1,20,"पर दिख्ख, अब्बे मै जे किच्‍छ भी तिज्जो बोल्लेया, तिन्हा गल्लां पर तैं विश्वास नी कित्तेया, इधेरी तांइ अवे जां तांइ तेरा निक्का पैदा नी होई जान्दा, तां तांइ तैं जल्ला रैह्णा। "
LUK,1,21,"मन्दिर रे अंगण बिच खड़ित्ते रे सारे लोक जकरयाह रा बाहर आणे रा इतंजार करेया करदे थिये, ते हेरान होणा लग्गे कि तिसजो मन्दिर बिच इन्नि देर किजो लग्गेया करदी है। "
LUK,1,22,"फिरी जां से बाहर आया, तां तिसका किच्‍छ भी बोल्ली नी होया अते तिसेरी हरकतां जो दिख्खी करी मणु समझी गे, कि इन्ने मन्दिर बिच जाई करी जरूर परमेश्‍वर रा कोई दर्शन दिख्खया होणा। "
LUK,1,23,फिरी जिस बेल्ले जकरयाह रे मन्दिर बिच सेवा करणे रा बेल्ला पूरा होई गेया तां से अपणे घरे जो हटी गेया। 
LUK,1,24,"फिरी थोड़े रोज्जाँ बाद, इलीशिबा दुपराणी होई कने से पांज्ज महिन्ने तांइ मणुआं री नजराँ का दूर रेह्ई, "
LUK,1,25,मणुआं बिच मेरा अपमान दुर करणे तांइ परमेश्‍वर ने इनां दिनां बिच अपणी रहमत कने इक्क बड्डा कम्म कित्ते रा है। 
LUK,1,26,"एलीशिबा रे दुपराणी होणे रे छेम्मे महिन्ने अंदर परमेश्‍वर ने जिब्राईल स्वर्गदूत जो गलील शहर रे नासरत कस्बे बिच, "
LUK,1,27,"इक्क कुंवारी कुड़ी का भेजेया, तिस्स कुंवारी कुड़ी रा नां मरियम थिया, जिसेरी मंगणी यूसुफ नां रे इक्क मणु कने होये री थी, अते से दाऊद राज्जे रे ‍खानदान रा थिया। "
LUK,1,28,"जिब्राईल स्वर्गदूत मरियम का आई करी बोलणा लगेया, “नमस्कार, तेरे पर परमेश्‍वर ने बड़ी दया कित्ती, ते परमेश्‍वर तुसी कने हिन।” "
LUK,1,29,स्वर्गदूत री इस गल्ल का घबराई करी मरियम इस सोच्चा बिच पेई गई कि इसेरी इन्हा गल्लां रा क्‍या मतलब होई सकदा? 
LUK,1,30,"तां स्वर्गदूत ने मरियम जो बोल्लेया, डरां मत, किजोकी परमेश्‍वर री दया तेरे पर होये दी है। "
LUK,1,31,"अवे तैं दुपराणी होणा ते इक्क निक्के जो जमणा, जिसेरा नां तू यीशु रख्खेयां, "
LUK,1,32,"से निक्का बड़ा महान होणा अते तिस्स जो मणुआं ने परमप्रधान परमेश्‍वर रा निक्का मनणा अते होर तां होर, परमेश्‍वर ने तिस्स जो तिसेरे पुरखे दाऊद राज्जे सांइ राज्जा बनाणा, "
LUK,1,33,अते तिन्ने हमेशा तांइ याकूब रे ‍खानदान पर राज करणा जे इस्राएल देश है अते तिसेरा राज कदी भी नी मुकणा। 
LUK,1,34,"ए सुणी करी मरियम ने जिब्राईल स्वर्गदूत जो बोल्लेया, ए किय्यां होई सकदा, किजोकी मै तां कुंवारी ही है। "
LUK,1,35,"तां जिब्राईल स्वर्गदूत ने मरियम जो बोल्लेया, पवित्रात्मा ने तेरे पर उतरणा अते परमप्रधान परमेश्‍वर री ताकत ने तेरे पर छाँ करणी, अते से बच्चा जे तेरे का पैदा होणा, से पवित्र होणा, तिसजो परमेश्‍वर रा पुत्तर बोल्लेया जाणा, "
LUK,1,36,"होर तां होर, तेरी रिश्तेदार इलीशिबा, जिस जो सब मणु ओत्तर समझदे थिये, से भी दुपराणी होई गे री है कने तिस्स जो इस बेल्ले छेम्मा महीन लग्गे रा है। "
LUK,1,37,किजोकी परमेश्‍वर किच्‍छ भी करी सकदे। 
LUK,1,38,"फिरी मरियम ने बोल्लेया, दिख्ख, मै ता परमेश्‍वर री नौक्कर है तू जिय्यां बोल्लेया तिय्यां ही मेरे कने हो तां फिरी स्वर्गदूत तित्ते का चली गेया। "
LUK,1,39,थोड़े रोजां बाद मरियम यहुदियां नां रे इक्क पाह्डी ग्राँ बिच जकरयाह रे घरे जो गई। 
LUK,1,40,"अते तित्ते तिन्ने जकरयाह री लाड़ी, इलीशिबा जो प्रणाम कित्ती "
LUK,1,41,"अते इय्यां होया कि जिस बेल्ले मरियम ने इलीशिबा जो प्रणाम कित्ती, तिस्सी बेल्ले इलीशिबा रे पेट्टा बिच निक्का उटकी पेया, अते इलीशिबा पवित्रात्मा कने भरपूर गई, "
LUK,1,42,"अते से ऊच्ची अवाज बिच बोल्णा लगी, सारी जनानियां बिच तू धन्न है अते जिस निक्के जो तैं जमणा, से भी धन्न है। "
LUK,1,43,मै बड़ी भाग्गा वाली है कि मेरे प्रभु री माँ अप्पु चली करी मेरे कने मिल्णा मेरे घरे जो आई। 
LUK,1,44,"किजोकी जिय्यां ही तुसी ने मेरे जो प्रणाम बोल्लेया, तिय्यां ही मेरे पेट्टा बिच निक्का खुशी कने उटकी पेया। "
LUK,1,45,तु धन्न है किजोकी तैं प्रभु री गल्लां रा भरोसा कित्ता। 
LUK,1,46,"तां मरियम ने बोल्लेया, “मै अपणे परमेश्‍वर री बड़ाई करदी, "
LUK,1,47,"अते मेरी आत्‍मा मेरे छुटकारा दैणे वाले परमेश्‍वर का बड़ी भारी खुश है, "
LUK,1,48,"तिन्हा ने अपणी दासी रे निम्तेपन पर नजर रख्खि, कने अब्बे का लेई करी जुग-जुगान्तर री पीढ़ीयाँ ने मेरे जो बोलणा कि, तू तां बड़ी धन्न है, "
LUK,1,49,"किजोकी उस शक्तिसाली परमेश्‍वर ने मेरे तांइ बड़े बड्डे-बड्डे कम्म कित्ते रे हिन, तिन्हेरा नां पवित्र है, "
LUK,1,50,"अते तिन्हेरी दया उन्हा सबनी मणुआं पर है जे कि तिन्हेरा डर मन्दे, अते तिन्हा पर दया आणे वाली सारी पीढ़ीयाँ तांइ बणी रैह्‍णी, "
LUK,1,51,"परमेश्‍वर ने अपणी बड़ी ताकत कने बड्डे-बड्डे कम्म कित्ते रे हिन, अते जे अपणे दिल बिच घमंड री गल्लां सोचदे थिये, तिन्हा रा घमण्ड तोड़ी दित्ता। "
LUK,1,52,"तिन्हा ने ताकतवर मणुआं जो तिन्हेरे राज-पद का हटाई दित्ता, अते निम्ते मणुआं जो सम्मान दित्ता, "
LUK,1,53,"तिन्हा ने भुख्खेयां जो खरी खरी चिज्जां कने रजाया, पर अमीरां जो खाली हत्थ हटाई दित्तेया, "
LUK,1,54,"तिन्हा ने अपणे इस्राएली सेवकां री मदद कित्ती, कि अपणी दया याद करे, "
LUK,1,55,"जिय्यां कि तिन्हा ने असां रे पुरखे अब्राहम ते तिन्हेरे पुरे ‍खानदान कने वादा कित्तेया थिया,” "
LUK,1,56,मरियम कोई त्रै महिन्ने तांइ इलीशिबा कने रेई फिरी तिसेरे बाद से अपणे घरे जो चली गई। 
LUK,1,57,फिरी इलीशिबा रा लौकिणे रा बेल्ला आई गेया अते तिसेरे घरे इक्क मुडां पैदा होया। 
LUK,1,58,"तिसेरे गुआन्ड अते रिस्तेदाराँ ने जिस बेल्ले ए गल्ल सुणी कि परमेश्‍वर ने तिस्स पर दया कित्ती, तां तिन्हा भी इलीशिबा कने मिली करी बड़ी खुशियाँ मनाई "
LUK,1,59,"अते फिरी अठमे रोज्जे निक्के रे खतना तांइ जकरयाह रे रिस्तेदार तित्ते आये, अते से प्यो रे नां पर तिस निक्के रा नां जकरयाह ही रखणा लग्गी पे, "
LUK,1,60,"तिस्सी बेल्ले तिसेरे मुंडे री माँ इलीशिबा बोल्ली पेई, कि ना, इसेरा नां तां युहन्ना रखणा है। "
LUK,1,61,तां तित्ते आये रे मणु बोल्णा लगे कि तेरे रिस्तेदाराँ बिच तां ए नां कुसेरा भी नी है। 
LUK,1,62,"तां फिरी तिन्हा मणुआं ने जकरयाह जो इसारा करी के पुच्छेया, कि तू इसेरा क्‍या नां रखणा चाह्‍ंदा? "
LUK,1,63,"जकरयाह ने इस गल्ल जो बोलणे तांइ इक्क पट्टी मंगाई अते तिस्स पर लिख्खी दित्ता, इसेरा नां युहन्ना रख्या जाए ए दिख्खी करी सब जणे हैरान होई गे "
LUK,1,64,तिस्सी बेल्ले जकरयाह री जिब्ब खुली गी अते मुँह खुलदे ही से परमेश्‍वर रा शुकर करणा लगी पेया। 
LUK,1,65,"तिसेरे अख्खी-बक्खी जिन्ने भी मणु थिये, से सब ए दिख्खी करी बड़े डरी गे इस गल्ल री खाप्प यहुदियां रे सारे पहाड़ी कस्बे बिच पेई गई। "
LUK,1,66,"जिन्हा ने भी ए गल्ल सुणी, से अपणे मनां बिच सोचणा लगे, कि ए निक्का कदेया होणा? किजोकी इस पर तां अप्पु परमेश्‍वर री ताकत है। "
LUK,1,67,"फिरी युहन्ना रा प्यो, जकरयाह, पवित्रात्मा रे गलाए भविष्यवाणी करणा लगेया। "
LUK,1,68,"कि इस्राएल रे प्रभु परमेश्‍वर री जै हो! किजोकी तिन्हा ने अपणे मणुआं जो बचाणे तांइ इक्क मददगार भेज्जेया, अते अपणे मणुआं जो पाप का छुड़ाया, "
LUK,1,69,"तिन्हा ने असां तांइ अपणे नौक्कर, दाऊद राज्जा रे ‍खानदान का असां जो इक्क बचाणे वाला उद्धारकर्ता दित्ता। "
LUK,1,70,"जिय्यां कि परमेश्‍वर ने बड़े पैल्ले ही अपणे पवित्र भविष्यद्वक्ता रे जरिए बोल्लेया थिया, "
LUK,1,71,कि तिन्हा ने असां जो असां रे दुश्मणा का ते तिन्हा लोक्कां का बचाणा ते जे असां कने नफरत करदे। 
LUK,1,72,"तिन्हा ने ए सब किच्‍छ असां तांइ इधेरे तांइ करणा किजोकी तिन्हा ने जे वादा असां रे पुरखां कने कित्तेया थिया, से तिसजो नी भुल्ले। "
LUK,1,73,"अते से वादा जे परमेश्‍वर ने असां रे पुरखे अब्राहम कने कित्तेया थिया, "
LUK,1,74,"कि से असां रे दुस्मणां रे हत्थां का असां जो बचाई लिन्गे, ताकी असी बगैर डरे रे परमेश्‍वर री सेवा करदे रैण। "
LUK,1,75,"अते सारी उमर-भर, ते हर रोज, परमेश्‍वर रे अग्गे पवित्र अते धार्मिक बणी करी रेई सकण, "
LUK,1,76,"इधेरे तांइ हे मेरे बच्चे, युहन्ना, अवे तैं परमप्रधान परमेश्‍वर रा भविष्यद्वक्ता बनणा, किजोकी तैं प्रभु रे अग्गे-अग्गे चली करी तिन्हेरे आणे तांइ लोक्कां जो तयार करणा। "
LUK,1,77,तैं प्रभु रे लोक्कां जो सिखाणा कि से अपणे पाप्पां का माफी रे जरिए से छुटकारा पाई सकदे। 
LUK,1,78,"ए सब असां रे परमेश्‍वर री दया कने होणा, जिस तरिक्के कने इक्क नौया दिन शुरू हुंदा, तिय्यां ही मसीह ने भी असां तांइ नौई चिज्जां करणी जां तिन्हा ने असां का स्वर्ग का आणा। "
LUK,1,79,"जे लोक परमेश्‍वर जो नी जाणदे से इदेय हिन कि जिय्यां से मौत रे साये बिच बैठ्ठे रे हिन, ते हमेशा री मौत री खतरे बिच हिन जे कि नरक है, इधेरे तांइ परमेश्‍वर री रौशनी तिन्हा लोक्कां जो परमेश्‍वर रे शांती रे रस्ते पर लेई चलणा। "
LUK,1,80,"जिय्यां-जिय्यां जकरयाह रा बच्चा, यूहन्ना, मुटिंदे गेया, तिय्यां ही से आत्मिक तरिके कने भी पक्का हुन्दा गेया, ते जां तांइ तिनिये इस्राएल रे लोक्कां सामणे आई करी प्रचार करणा शुरू नी कित्तेया, तां तांइ से बियाबान जगह बिच रेया। "
LUK,2,1,तिन्हा रोज्जां बिच रोम देश रे सम्राट औगुस्तुस ने ए हुकम दित्ता की सारे रोमी साम्राज्य रे सारे मणु गिणे जाये ताकी तिन्हेरे का चुँगी वसूली जाए। 
LUK,2,2,"ए जनगणना तिस्स बेल्ले होई थी, जां सीरिया प्रदेश रा राजपाल क्विरिनियुस थिया, अते ए जनगणना पैल्ली बारी होया करदी थी। "
LUK,2,3,सब मणु जनगणना तांइ अपणा नां लिखाणे तांइ अपणे-अपणे शहर जो गे। 
LUK,2,4,"ते यूसुफ जे कि गलील प्रदेश रे नासरत कस्बे अन्दर रैहन्दा थिया, तिसजो भी यहुदियां प्रदेश अन्दर बैतलहम कस्बे जो जाणा पेया, किजोकी से दाऊद राज्जे रे टब्बरे रा थिया, ते तिसेरे पुरखे बैतलहम कस्बे अन्दर रैह्‍न्दे थिये। "
LUK,2,5,"ते से अपणी मंगेतर मरियम, जे कि उस बेल्ले दुपराणी थी, तिसजो भी अप्पु कन्ने नां लखाणे जो लेई गेया "
LUK,2,6,"जां से लोक बैतलहम कस्बे बिच ही थिये तां मरियम रे लोक्किणे रा समय आई गेया, "
LUK,2,7,"ते तिनिये अपणे पैल्ले मुंडे, यीशु जो जम्मेया, अते तिसजो फालड़ी अन्दर लपेटी करी चरिह् अन्दर रखेया, किजोकी तिन्हेरे जो सराये बिच रैह्णे तांइ जगह नी मिल्ली थी। "
LUK,2,8,ते तिधाड़ी ही तिस इलाके अन्दर किच्‍छ पुहाल रात्ती बेल्ले अपणे धणा रा द्रबड़ा अन्दर पैह्रा देया करदे थिये। 
LUK,2,9,"ते तिस बेल्ले इक्क परमेश्‍वर रा स्वर्गदूत तिन्हेरे मुहाग्गर आई खड़ा होया, ते प्रभु री महीमामय रौशनी ने तिन्हा जो चौंह्-पास्से का घेरी लेया, ते ए सब दिख्खी करी से बड़े-भरी डरी गे। "
LUK,2,10,"ते तिस बेल्ले स्वर्गदूत ने तिन्हा जो बोल्लेया, तुसी डरो मत, किजोकी दिख्खो, मै तुसी जो इक्क इदेया शुभ संदेश सुनाणा, जे सबणी मणुआं तांइ होणा, "
LUK,2,11,"ते से शुभ संदेश ए है, कि अज्ज दाऊद राज्जा रे कस्बे बैतलहम अन्दर सबनी मणुआं तांइ इक्क छुटकारा दैणे वाले रा जन्म होया, अते से ही मसीह प्रभु हिन, "
LUK,2,12,"ते तुसी जो इस गल्ल रा विश्वास कराणे तांइ ए पछाण दिन्दा, कि तुसी ने इक्क निक्के जो फालड़ी बिच लपटित्तेरा, चरिह् अन्दर दिख्खणा। "
LUK,2,13,"तिस्सी वेल्ले, चाण-चक्केई तिस स्वर्गदूत कन्ने मते सारे स्वर्ग रे होर भी दूतां रा झुण्ड परमेश्‍वर री बड़ाई करदे करदे लिब्बेया ते से ए बोलणा लग्गे, "
LUK,2,14,"“स्वर्ग अन्दर परमेश्‍वर री बड़ाई हो, ते दुनिया अन्दर तिन्हा मणुआं अन्दर शांती हो जिन्हा कने परमेश्‍वर खुश हिन।” "
LUK,2,15,"जिस बेल्ले से स्वर्गदूत तित्ते का वापस स्वर्ग जो हटी गे तां पुहाल अप्पु-मिते बोलणा लग्गे, चलो, असां बैतलहम जाई करी ए जे अनोखी गल्ल होई, जिस्सेरे बारे अन्दर प्रभु जी ने असां जो अपणे स्वर्गदूत जो भेज्जी करी बोल्ली, असां दिख्खी आन्दे "
LUK,2,16,"ते तिस्सी बेल्ले से चली गे ते तित्ते जाई करी तिन्हा ने मरियम ते यूसुफ जो इक्क गुआड़ी बिच, ते तिस निक्के जो फालड़ी अन्दर लिपटित्तेरा चरिह् अन्दर लेटे रा दिख्खेया। "
LUK,2,17,ए सब दिखणा का बाद तिन्हा पुहालां ने से सब किच्‍छ याद कित्तेया जे स्वर्गदूतां ने तिन्हा कने द्रब्बड़ बिच बोल्ली थियां। 
LUK,2,18,"जितणे भी मणुआं ने पुहालां री ए गल्ल सुणी, से सब मणु हैरान होई गे। "
LUK,2,19,"पर, मरियम इन्हा सबनी गल्लां जो अपणे मना बिच रख्खी करी सोचदी रेह्ई "
LUK,2,20,"ते जिय्यां स्वर्गदूतां ने पुहालां जो बोल्ले रा थिया, तिय्यां ही सब किच्‍छ दिख्खी-सुणी करी परमेश्‍वर री जै-जै कार अते बड़ाई करदे-करदे वापस द्रबड़ा जो अपणे धणा का हटी गे। "
LUK,2,21,"यीशु रे पैदा होणे का बाद अठ्ठमे रोज्जे, तिन्हेरा खतना होया ते तिन्हेरा नां यीशु रख्खेया गेया, जिय्यां कि तिन्हेरे पैदा होणे का पैल्ले ही स्वर्गदूत ने मरियम जो बोल्लेया थिया। "
LUK,2,22,"मूसा रे कानून रे हिसाब कने मुंडे रे पैदा होणे रे चाली दिनां बाद, मन्दिर बिच मरियम री शुद्वीकरण री कुर्बानी दैणे रा समय थिया, ते मरियम ते युसूफ यीशु जो परमेश्‍वर रे सामणे समर्पित करणे तांइ यरूशलेम रे मन्दिर बिच लेई गे। "
LUK,2,23,"जिय्यां कि परमेश्‍वर रे कानून बिच लिख्खे रा है, कि जेठ्ठा मुडां परमेश्‍वर रा ही कम्म करणे तांइ समर्पित कित्तेया जाए। "
LUK,2,24,ते परमेश्‍वर रे कानून रे हिसाब कने घुग्घी रा इक्क जोड़ा या कबूतर रे दो बच्चेयां जो कुर्बानी करी के परमेश्‍वर जो चढ़ाण। 
LUK,2,25,"तिन्हा दिनां बिच, यरूशलेम शहर अन्दर शमौन नां रा इक्क मणु रैहन्दा थिया, से परमेश्‍वर रे रस्ते पर चलणे वाला, भला अते नेक मणु थिया, से बड़ी उम्मीद कने मसीह रे आणे रा इंतजार करेया करदा थिया ताकी से आई करी इस्राएल रे मणुआं जो शांती दये, ते शिमौन पवित्रात्मा रे गलाये चलदा थिया। "
LUK,2,26,"ते पवित्रात्मा ने तिस पर ज़ाहिर कित्तेया थिया, कि तैं तां तांइ नी मरणा है, जां तांइ तू परमेश्‍वर रे भेज्जे रे “मसीह” जो अपणी हाख्खी कने दिख्खी नी लैणा। "
LUK,2,27,"फिरी शमौन जो पवित्रात्मा ने यरूशलेम रे मन्दिर अन्दर जाणे जो बोल्लेया, ते तिस्सी रोज्जे यूसुफ कने मरियम कानून रे हिसाब कने अपणे निक्के, यीशु जो सभास्थल अन्दर लेई आये ताकी से अपणे निक्के जो परमेश्‍वर रे अग्गे सौंपी सकण। "
LUK,2,28,"शमौन तिस बेल्ले सभास्थल अन्दर ही थिया, ते से यीशु जो अपणे हत्थां बिच चुक्की करी परमेश्‍वर री बड़ाई करदे-करदे बोलणा लग्गेया: "
LUK,2,29,"हे मेरे प्रभु जी, अवे मै शांती कने मरी सकदा, किजोकी तुसी री बोल्ले री गल्ल अज्ज पूरी होई गई, "
LUK,2,30,"किजोकी, मै अपणी हाख्खी कने तुसी रे भेजे रे छुटकारा दैणे वाले जो दिख्खी लेया, "
LUK,2,31,जिस जो तुसी ने देश रे सबनी मणुआं तांइ भेज्जेया 
LUK,2,32,"ताकी मसीह गैर यहुदी मणुआं जो परमेश्‍वर रा रस्ता दिखाणे वाली रौशनी बनणा, ते इस्राएल रे मणू, जे कि तुसी रे अपणे हिन, तिन्हा तांइ ए परमेश्‍वर री महिमा लियाणे री वजह बनणा। "
LUK,2,33,"जे गल्लां शिमौन ने यीशु रे बारे बिच बोल्ली थी, से सुणी करी, यूसुफ ते मरियम हैरान होई गे। "
LUK,2,34,"फिरी शमौन ने तिन्हा जो आशीष देई करी यीशु री माँ, मरियम जो बोल्लेया, इस निक्के री वजह कने इस्राएल रे मते लोक बचाए जाणे ते मते लोक नाश होणे, ते बड़े लोक्कां ने इसेरे खिलाफ होणा। "
LUK,2,35,"इस कने मते लोक्कां री दिल री लुके री गल्लां सामणे आई जाणी, ते लोक्कां ने तिस कने इन्नी क्रूर चिज्जां करणी कि से दिख्खी करी तुसी जो इन्नी तकलीफ होणी कि जिय्यां तुसी रे दिल बिच तलवार खुबी गे री हो। "
LUK,2,36,"अशेर गोत्र बिच का फनुएल री कुड़ी हन्ना इक्क भविष्यद्वक्तिणी करणे वाली थी, तिसेरे ब्याह् जो हल्ले कोई सत्त साल ही होये रे थिये, कि तिसेरा लाड़ा मरी गेया। "
LUK,2,37,"ते से फिरी चुरास्सी साल्लां तांइ विधवा ही रेई। तिनिए मन्दिर जो कदी भी नी छड्डेया, ब्रत्त अते प्रार्थना करदे परमेश्‍वर री भक्ति करदी रैह्न्दी थी। "
LUK,2,38,"जां से लोक मन्दिर बिच ही थिये, तां हन्ना तिन्हा लोक्कां का आई, ते परमेश्‍वर री महिमा करणा लगी, ते तिसने लोक्कां जो तिस मुंडे रे बारे बिच दसणा लगी जे लोक तिस मसीह रे इंतजार बिच थिये जिस जो ने भेज्जी करी यरूशलेम रे लोक्कां जो छुटकारा दैणा। "
LUK,2,39,"जां मरियम ते यूसुफ परमेश्‍वर रे कानून रे हिसाब कने सब किच्‍छ पूरा करी बैठ्ठे, तां से अपणे घरे, नासरत कस्बे बिच जे कि गलील प्रदेश बिच है, तित्ते जो हटी गे। "
LUK,2,40,ते तित्ते यीशु जिस्मानी ते आत्मिक गल्लां अन्दर मुटिंदे गे से समजदार थिये ते परमेश्‍वर री दया तिन्हा पर थी 
LUK,2,41,"फसह रा त्यौहार पर हर साल, तिन्हेरे माँ-प्यो, यूसुफ ते मरियम यरूशलेम जान्दे थिये। "
LUK,2,42,"जां यीशु बारा साल्ले रे होये, तां से हर बरी सांइ फसह रा त्यहार मनाणे तांइ यरूशलेम जो गे "
LUK,2,43,"जां तयार मुकी गेया, तां मरियम ते युसूफ घरे जो हटेया करदे थिये, तां यीशु यरूशलेम बिच ही रेई गे, ए गल्ल तिन्हेरे माँ प्यो जो पैल्ले ध्यान बिच नी आई कि तिन्हेरा निक्का तिन्हा कन्ने नी है। "
LUK,2,44,"तिन्हा ने ए समझेया, कि तिन्हेरा निक्का होरनी मणुआं कने होणा, जां से पूरी ध्याड़ी सफर करदे रे तां से यीशु जो अपणे रिस्तेदरां अन्दर तोपणा लग्गे "
LUK,2,45,पर जां तिन्हा जो अपणा निक्का नी मिल्लेया तां से दोह्ई जणे तिस्जो तोपदे-तोपदे यरूशलेम जो वापस हटी गे 
LUK,2,46,फिरी इय्यां होया कि त्रीय्ये रोज्जे तिन्हा ने यीशु जो मन्दिर रे अंगण बिच मूसा रा कानून रे सखाणे वालेयां रे मंझाटे बैठ्ठे रा ते तिन्हेरी सुणदे ते तिन्हा कने सुआल पुछदे दिख्खेया। 
LUK,2,47,"से सब जह्णे, जे कि यीशु री गल्लां सुणदे थिये, से तिन्हेरी समजदारी अते तिन्हेरे सुआलाँ का हैरान थिये "
LUK,2,48,"जां यीशु रे माँ-प्यो ने भी तिन्हा जो दिख्खेया तां से भी हैरान होई गे ते मरियम ने यीशु जो पुच्छेया, ओ निक्केया, तैं असां रे कने इय्यां किजो कित्ता, तू ईत्ते किजो रुकी गे रा थिया? असां बड़े उदास होई गे रे थिये, तेरे प्यो ते मै, तिज्जो कुते कुते नी तोप्पेया? "
LUK,2,49,"यीशु ने तिन्हा जो बोल्लेया, तुसी मेरे जो किजो तोपदे थिये? क्‍या तुसी ए नी जाणदे कि मेरे तांइ अपणे प्यो रे घरे रैह्णा कितणा जरुरी है? "
LUK,2,50,"पर यीशु ने तिन्हा जो जे जवाब दित्तेया, से तिन्हेरी समझ अन्दर नी आया। "
LUK,2,51,"ते फिरी से तिन्हा कने नासरत कस्बे बिच आई गे ते अपणे माँ प्यो रे गलाए पर चलदे रे ते यीशु री माँ ने इन्हा सब गल्लां जो अपणे मन बिच ही रख्खेया, "
LUK,2,52,"ते यीशु समझ, कद-काठी अते परमेश्‍वर ते मणुआं री दया बिच बद्धदे गे। "
LUK,3,1,"ए तिस्स बेल्ले री गल्ल है, जिस बेल्ले तिबिरियुस सम्राट पन्द्रा साल्लां का रोम रे देश पर राज करेया करदा थिया अते तिस बेल्ले पुन्तियुस पिलातुस यहुदियां प्रदेश रा राजपाल थिया, ते हेरोदेस  गलील जिल्ले अन्दर राज करदा थिया, ते तिसेरा भ्याल फिलिप्पुस जे थिया से इतूरैया अते त्रखोनीतिस नां रे प्रदेशां अन्दर राज करेया करदा थिया, ते लिसानियास अबिलेने नां रे प्रदेश अन्दर राज करदा थिया। "
LUK,3,2,"अते तिस बेल्ले हन्ना अते कैफा नां रे बड्डे पुरोत्त थिये, तां, जकरयाह रे निक्के, युहन्ना बपतिस्मा दैणे वाला, जे कि बियाबान जगह अन्दर रैहन्दा थिया, तिसेरे का परमेश्‍वर रा वचन पुज्जेया। "
LUK,3,3,अते तिसने यरदन नदी रे अरे-परे रे सबनी इलाकेयां बिच जाई-जाई करी मणुआं जो तिन्हेरे पाप्पां री माफी तांइ मन फिराणे ते बपतिस्मा लैणे रे बारे अन्दर प्रचार करणा लग्गेया। 
LUK,3,4,"यशायाह नां रे भविष्यद्वक्ता रे वचनां री कताब बिच भी जिय्यां लिख्खे रा है, “बंजर जगह अन्दर इक्क हक्कां लाणे वाले मणु री अवाज है आया करदी, कि प्रभु जी तांइ रस्ता तयार करो, तिन्हा तांइ सड़कां जो सिध्धी करो, "
LUK,3,5,"सारे नाले भरी दित्ते जाणे अते सारे पहाड़ ते घाटी पधरी करी दित्ती जाणियाँ, ते जे टेढा मेढा है, से सिध्धा अते जे उच्चा-न्हिट्ठा है, से पद्धरा रस्ता बणाई दित्ता जाणा, "
LUK,3,6,अते सबणी मणुआं ने तिसजो दिख्खी लैण जिस जो परमेश्‍वर ने असां रे छुटकारा तांइ भेजणा।” 
LUK,3,7,"युहन्ना ने तिन्हा सबणी मणुआं जो बोल्लेया, जे तिसका बपतिस्मा लैणे जो आए रे थिये, हे जहरिल्ले सप्प सांइ बुरे लोक्कों, तुसी जो कुसने दस्सेया तुसी परमेश्‍वर रे आणे वाले क्रोध का बचो? "
LUK,3,8,"तुसी जो अपणे कम्मां का ए जताणा पैणा कि तुसी अपणे सच्ची पाप्पां का तौबा करी लित्ते री है, अते तुसी अपणे मना बिच ए मत सोच्चो अब्राहम असां रा प्यो है, मै तुसी जो बोल्दा, परमेश्‍वर तां इन्हा बट्टेयां का अब्राहम तांइ बच्चे पैदा करी सकदा। "
LUK,3,9,जिय्यां इक्क मणु तिस बुट्टे जो कट्टी दित्ता जांदा जिस पर खरा फल नी लगदा तिय्यां ही अवे परमेश्‍वर तिन्हा लोक्कां जो सजा दैणे तांइ तयार हिन जे अपणे पाप्पां का तौबा नी करदे। 
LUK,3,10,"तां मणु युहन्ना का पुच्छणा लग्गे, अवे असां जो परमेश्‍वर री सजा का बचणे तांइ क्‍या करणा चाएदा? "
LUK,3,11,"तिन्ने तिन्हा जो जवाब दित्ता, जिस जणे का दो कुरते होन, से तिन्हा जो, जिस का लाणे जो किच्‍छ भी नी हो, तिन्हा कने बन्डी लेन अते जिस का खाणे जो है से भी इय्यां ही करण "
LUK,3,12,"फिरी चुँगी लैणे वाले भी तिसका बपतिस्मा लैणे जो आये, अते तिसजो पुच्छणा लगे, हे गुरु जी, असां जो क्‍या करणा चाएदा? "
LUK,3,13,"अते युहन्ना ने तिन्हा जो बोल्लेया, जितणी चुँगी लैणे जो रोम री सरकार ने तुसी जो बोल्ले रा है, तिसका जादा चुँगी मत लेया करो। "
LUK,3,14,"सपाईयाँ ने भी तिसका ए बोल्ली करी सुआल पुच्छे, अते असां रा कै, असां जो क्‍या करणा चाएदा? तां युहन्ना ने तिन्हा जो बोल्लेया, कुसकी पर दवाब पाई करी तिन्हा का जादा पैसे मत लेयो अते ना ही कुसकी पर झूठा इल्जाम भी मत लान्दे, अते जितणी तन्खाह् तुसी जो मिलदी, तिस्स कने खुश रेयो "
LUK,3,15,"सब मणु मसीह री आणे री बड़ी उम्मीद बिच थिये, इधेरे तांइ मणु ए जानणे तांइ अप्पु बिच बोल्लेया करदे थिये, कि युहन्ना ही कुदखी मसीह तां नी है? "
LUK,3,16,"तां युहन्ना ने तिन्हा सबनी मणुआं जो ए जवाब दित्ता, कि मै तां तुसी जो सिर्फ पाणी कने ही बपतिस्मा दिन्दा, पर जे आणे वाला है, से तां मेरे का भी जादा सक्तसाली है, मै तां इस जोग्गा भी नी है, कि तिन्हेरे जुट्टे रे तस्मे जो भी खोल्ली सकां, तिन्हा ने तां अग्ग ते पवित्रात्मा कने बपतिस्मा दैणा। "
LUK,3,17,"तिन्हेरे हत्थां बिच छज्ज है ते तिन्हा ने अपणा भंडार अच्छे तरिक्के कने साफ करणा, जिस कने तिन्हा अनाज जो खलाड़े बिच पाई करी फटकारी करी अनाज जो भू का बखरा करी देणा ते भू जो अग्ग बिच पाई दैणा जे कि कदी नी बुझणी "
LUK,3,18,युहन्ना इदेयी गल्लां करी करी के परमेश्‍वर रे शुभ संदेश जो समझांदा थिया 
LUK,3,19,(पर जां तिसने राजा हेरोदेस जो तिसेरे भ्याल फिलिप्पुस री लाड़ी हेरोदियास कने नजायज रिश्ते अते होर भी दुज्जे गलत कम्मां तांइ झिड़केया 
LUK,3,20,तां राजा हेरोदेस ने युहन्ना जो पकड़ी करी जेह्ल बिच पाई दित्तेया अते तिन्ने इक्क होर गलत कम्म अपणे गलत कम्मां कने जोड़ी लेया) 
LUK,3,21,"इय्यां होया कि जां सब जणे युहन्ना का बपतिस्मा लेया करदे थिये तां यीशु ने भी आई करी युहन्ना का बपतिस्मा लेया, अते जां यीशु प्रार्थना करेया करदे थिये, तां स्वर्ग खुली गेया। "
LUK,3,22,"ते पवित्रात्मा इक्क कबूतर रे रूप बिच यीशु पर उतरेया ते स्वर्ग बिच का ए अवाज आई, तू मेरा प्यारा पुत्तर है, अते मै तेरे का खुश है। "
LUK,3,23,"जां यीशु ने अपणी सेवा सुरु कित्ती थी, तां से कोई तिह् कर साल्ले रे थिये (जिय्यां कि समझेया जान्दा), यीशु यूसुफ रे पुत्तर थिये, अते यूसुफ एली रा पुत्तर थिया। "
LUK,3,24,"ते ऐली मत्तात रा पुत्तर थिया, मत्तात रा पुत्तर थिया। ते लेवी, मलकी रा पुत्तर थिया, ते मलकी यन्ना ते यूसुफ रा पुत्तर थिया। "
LUK,3,25,"ते यसूफ, मत्तीयाह रा पुत्तर थिया, ते मत्तीयाह, आमोस रा पुत्तर थिया। ते अमोस, नहूम रा पुत्तर थिया, ते नहूम, असल्याह रा पुत्तर थिया। ते असल्याह, नोगह रा पुत्तर थिया "
LUK,3,26,"ते नोगह, मात रा पुत्तर थिया। ते मात, मत्तीयाह रा, ते मत्तीयाह, शिमी रा पुत्तर थिया। ते शिमी योसेख रा, ते योसेख योदाह रा पुत्तर थिया। "
LUK,3,27,"ते योदाह युहन्ना रा, ते यूहन्ना, रेसा रा पुत्तर थिया। ते रेसा जरुब्बाबेल रा, ते जरुब्बाबील, शालतियेल रा पुत्तर थिया। ते शालतिएल नेरी रा, "
LUK,3,28,"ते नेरी मलकी रा पुत्तर थिया। ते मलकी अद्दी रा ते अद्दी कोसाम रा पुत्तर थिया। ते कोसाम इलमोदाम रा, ते इलमोदाम, एर रा पुत्तर थिया। "
LUK,3,29,"ते एर येशु रा, ते येशु एलीएजेर रा पुत्तर थिया। एलीएजेर से योरीम रा, ते योरीम मत्तात रा पुत्तर थिया। ते मत्तात लेवी रा, "
LUK,3,30,"ते लेवी शमौन रा पुत्तर थिया। ते शमौन यहूदा रा, ते यहूदा यूसुफ रा पुत्तर थिया। ते यूसुफ योनान रा, ते योनान इलयाकीम रा पुत्तर थिया। "
LUK,3,31,"ते इलयाकीम, मलेआह रा, ते मलेआह मिन्नाह रा पुत्तर थिया। ते मिन्नाह, मत्तता रा, अते से नातान रा, अते से दाऊद रा पुत्तर थिया। "
LUK,3,32,"अते से यिशै रा, अते से ओबेद रा पुत्तर थिया। अते से बोअज रा, अते से सलमोन रा, अते से नहशोन रा पुत्तर थिया। "
LUK,3,33,"अते से अम्मीनादाब रा, अते से अरनी रा पुत्तर थिया। अते से हिस्त्रोन रा, अते से फिरिस रा पुत्तर थिया। अते से यहूदा रा, "
LUK,3,34,"अते से याकूब रा, अते से इसहाक रा, अते अब्राहम रा पुत्तर थिया। अते से तेरह रा, अते से नाहोर रा पुत्तर थिया। "
LUK,3,35,"अते से सरूग रा, अते से रऊ रा पुत्तर थिया। अते से फिलिग रा, अते से एबिर रा पुत्तर थिया। अते से शिलह रा, "
LUK,3,36,"अते केनान रा पुत्तर थिया। अते से अरफक्षद रा, अते से शेम रा पुत्तर थिया। अते से नूह रा, अते से लिमिक रा पुत्तर थिया। "
LUK,3,37,"अते से मथूशिलह रा, अते हनोक रा पुत्तर थिया। अते से यिरिद रा, अते से महललेल रा पुत्तर थिया। अते केनान रा, "
LUK,3,38,"अते से एनोश रा, अते से शेत रा पुत्तर थिया। अते से आदम रा, अते से परमेश्‍वर रा पुत्तर थिया। "
LUK,4,1,"फिरी यीशु युहन्ना का बपतिस्मा लैणे का बाद पवित्रात्मा कने भरी गे, ते फिरी से यरदन नदी का हटी आए ते पवित्रात्मा रे गलाए से इक्क बियाबान जगह जो चली गे ते चाली रोज्जां तांइ से तित्ते ही रे। "
LUK,4,2,"इन्हा चाली रोज्जां तांइ शैतान यीशु जो परखदा रेया, इन्हा रोज्जे यीशु ने किच्‍छ भी नी खाये रा थिया, फिरी जां ब्रत्त रा बेल्ला पूरा होई गेया तां यीशु जो भुख्ख लगी, "
LUK,4,3,"तां शैतान, यीशु का आई करी बोलणा लगेया, जे तू परमेश्‍वर रा पुत्तर है, तां इस पत्थर जो बोल कि ए रोट्टी बणी जाओ। "
LUK,4,4,"यीशु ने शैतान जो जवाब दित्तेया, पवित्रशास्त्र अन्दर ए लिखित्ते रा है: कि मणु सिर्फ रोट्टी खाणे कने ही जिन्दा नी रैह्न्दा। "
LUK,4,5,फिरी शैतान तिन्हा जो इक्क ऊच्ची का ऊच्ची जगह पर लेई गेया ते तिन्हेरे दिखदे ही दिखदे दुनिया-भर रे सारे देश दिखाए। 
LUK,4,6,"ते तिन्हा जो बोल्लेया, मै ए सारी महिमा ते इन्हा देसां पर सारा हक्क तिज्जो देई दिंगा, किजोकी ए सब किच्‍छ मेरे जो दित्तेया गेया है, ते जिस्जो भी मै चाए तिस्जो देई सकदा, "
LUK,4,7,इधेरे तांइ जे तू मेरी भक्ति करगा तां ए सब किच्‍छ तेरा होई जाणा। 
LUK,4,8,"यीशु ने शैतान जो जवाब दित्तेया, पवित्रशास्त्र बिच ए लिख्खे रा है, तू प्रभु अपणे परमेश्‍वर री ही भक्ति करेयां, ते सिर्फ तिन्हेरी ही सेवा करेयां। "
LUK,4,9,"तां फिरी शैतान ने तिन्हा जो यरूशलेम बिच लेई गेया अते तिन्हा जो मन्दिर री चोटी पर खड़ा करी के बोलणा लगेया, जे तू परमेश्‍वर रा पुत्तर है, तां इत्ते का छाल मार। "
LUK,4,10,"किजोकी पवित्रशास्त्र अन्दर तेरे बारे लिख्खे रा है, परमेश्‍वर ने अपणे स्वर्गदूतां जो हुकम देई करी तिज्जो बचाई लैणा। "
LUK,4,11,"अते तिन्हा तिज्जो अपणे हत्थां पर चुक्की करी छुड़कणे का बचाई लैणा, इय्यां नी होणा कि तेरा पैरा जो पत्थर कने लग्गी जाओ। "
LUK,4,12,"यीशु ने तिसजो जवाब दित्तेया, पवित्रशास्त्र अन्दर ए भी लिख्खे रा है, तू अपणे प्रभु-परमेश्‍वर जो कदी मत परखदा। "
LUK,4,13,"जां शैतान तिन्हेरे जो परखणे तांइ पूरी कोशीश करी बैठ्ठेया, तां से अगले मौके तांइ यीशु जो छड्डी करी चली गेया। "
LUK,4,14,"फिरी यीशु पवित्रात्मा री ताकत कने भरी करी गलील प्रदेश जो चली गे ते तिन्हेरे कम्मां री खप्प गलील, ते अख्खी-बक्खी रे सबनी देसां अन्दर होणा लगी। "
LUK,4,15,ते से यहुदी मणुआं री सभास्थल अन्दर उपदेश दिन्दे रे अते सब जणे तिन्हेरी बड़ाई करदे थिये। 
LUK,4,16,"फिरी से नासरत रे कस्बे जो हटी आई, जित्ते तिन्हेरा बचपन बित्तेया थिया, ते से हर बारी सांइ विश्राम दिन सभास्थल बिच गे, ते जां से पवित्रशास्त्र पढ़ने तांइ खड़े होये "
LUK,4,17,"तां तिन्हा जो यशायाह भविष्यद्वक्ता री कताब दित्ती गई, ते तिन्हा ने से कताब खोल्ली करी तिस जगह बिच का पढ़ेया, जित्ते ए लिख्खे रा थिया: "
LUK,4,18,"“प्रभु रा आत्‍मा मेरे अन्दर है, किजोकी तिन्हा ने मेरा अभिषेक कित्ते रा है कि मै गरीब मणुआं जो परमेश्‍वर रे राज रे शुभ संदेश जो सुणाँ, ते परमेश्‍वर ने मेरे जो गुलाम  मणूआं जो ए बोलणे तांइ भेज्जेया कि से आजाद हिन, ते अन्नेयां जो रोशनी दैणे तांइ भेज्जे रा है, अते दुख-तकलीफां अन्दर फसे रे लोक्कां जो छुटकारा दैणे, "
LUK,4,19,अते लोक्कां जो ए दसणे तांइ भेज्जे रा है कि परमेश्‍वर ने तिन्हा पर दया कित्ते री है।” 
LUK,4,20,"फिरी तिन्हा ने से कताब बन्द कित्ती ते तित्ते कम्म करणे वाले सेवक रे हत्थां देई करी थल्ले बेई गे, ते सभास्थल बिच सबनी मणुआं री हाख्खियाँ यीशु पर टीकी रेई। "
LUK,4,21,"अते फिरी यीशु ने तिन्हा जो बोल्लेया, अज्ज तुसी रे सुणदे ही पवित्रशास्त्र रा ए वचन पूरा होई गेया। "
LUK,4,22,"जितणे भी मणु तित्ते थिये, तिन्हा सबनी ने तिन्हेरी बड़ाई कित्ती, ते यीशु रे मुँह का मणुआं री भलाई तांइ निकलेरी गल्लां सुणी करी, तित्ते आये रे सब मणु हैरान होई गे ते अप्पु-मिते बोलणा लगे, क्‍या ए यूसुफ रा पुत्तर नी है? "
LUK,4,23,"फिरी यीशु ने तिन्हा जो बोल्लेया, तुसी ने मेरे बारे अन्दर ए कहावत तां जरुर बोल्णी, हे वैद्दा, पैल्ले अप्पु जो तां खरा करी लै ते जे किच्‍छ असां ने तेरे बारे अन्दर सुणे रा है, कि तैं कफरनहूम कस्बे अन्दर बड़े चमत्कार कित्ते रे हिन, से सब किच्‍छ अवे अपणे देश अन्दर भी कर "
LUK,4,24,"यीशु ने बोल्लेया, मै सच बोलदा, कुसकी भी भविष्यद्वक्ता री अपणे देश अन्दर कदर नी हुंदी। "
LUK,4,25,"ते ए भी सुणी लेयो कि एलिय्याह नबी रे दिनां अन्दर साड्डे त्रै साल तांइ आसमान का बरखा नी होई, होर-तां-होर, पूरे देश अन्दर बड़ा अकाल पेया थिया ते इस्राएल अन्दर मती सारी विधवा जनानियां थिया जिन्हा जो मदत री बड़ी जरुरत थी "
LUK,4,26,"पर एलिय्याह जो सैदा जिले रे नेड़े सारपत ग्रां अन्दर इक्क विधवा का छडडी करी, कुसकी होर विधवा का नी भेज्जेया गेया, जे कि गैर यहुदी थी, "
LUK,4,27,"या एलीशा भविष्यद्वक्ता रे बेल्ले बिच इस्राएल देश अन्दर बड़े कोढ़ी थिये पर तिन्हा बिच का सीरिया रे रैह्णे वाले नामान नां रा कोढ़ी जे गैर यहुदी थिया, तिसजो छड्डी करी होर कुसकी जो ठीक नी कित्तेया गेया। "
LUK,4,28,"ए गल्लां सुणी करी जितणे भी मणु सभास्थल अन्दर थिये, तिन्हा सब जणेया जो बड़ा गुस्सा आया, "
LUK,4,29,ते तिस्सी बेल्ले से खड़े होये ते यीशु जो पकड़ी करी शहर का बाहर लेई गे ते पहाड़ का थल्ले सुटणे री कोशीश कित्ती। 
LUK,4,30,पर से तिन्हेरे मझाटे का निकली करी चली गे 
LUK,4,31,फिरी यीशु गलील रे कफरनहूम कस्बे जो गे अते विश्राम दिन पर मणुआं जो उपदेश देया करदे थिये। 
LUK,4,32,"अते मणु तिन्हेरी गल्लां सुणी करी हैरान होई गे, किजोकी से अपणी गल्लां हक कने बोल्दे थिये "
LUK,4,33,तिस्सी रोज्जे सभास्थल अन्दर इक्क इदेया मणु थिया जिस अन्दर दुष्टात्मा थी 
LUK,4,34,"से मणु जोरे-जोरे चिन्ड्डा मारणा लगेया, हे नासरत कस्बे रे यीशु, तुसी रा असां कने क्‍या लैणा-दैणा है? क्‍या तुसी असां जो इत्ते मारणे तांइ आये रे हिन? मिन्जो पता है कि तुसी कुण हिन? तुसी परमेश्‍वर रे भेज्जे रे पवित्र-जन हिन "
LUK,4,35,"यीशु ने तिसजो झिड़की करी बोल्लेया, चुप रेह, अते इस बिच का निकली जा तां से दुष्टात्मा तिसजो पखोड़ी करी, बगैर कोई तकलीफ दित्ते रे तिस बिच का निकली गई "
LUK,4,36,"ए दिख्खी करी सब हैरान होई गे ते से अप्पु-मिते बोलणा लगे, ए कदेह्या वचन है? किजोकी ए हक अते ताकत कने दुष्टात्मा जो हुकम देया करदे हिन ते से इन्हेरे बोलणे पर निकली भी जान्दी हिन "
LUK,4,37,इन्हा गल्लां कने यीशु रे कम्मां री खप्प अग्ग सांइ हर जगह फैल्ली गई 
LUK,4,38,"तिस रोज्जे यीशु सभास्थल का निकली करी शमौन रे घरे जो गे शमौन री सस्सू जो बड़ा ताप थिया, अते तिन्हा ने यीशु रे छंदे कित्ते, तुसी इसजो खरा करी देयो। "
LUK,4,39,"यीशु शमौन री सस्सू का गे ते खड़े होई करी, ताप जो झिड़केया ते शमौन री सस्सू रा ताप तिस्सी बेल्ले उतरी गेया ते से फटाफट उठ्ठी करी तिन्हेरी खात्तर-दारी करणा लगी पेई "
LUK,4,40,"संझा बेल्ले, जिन्हेरे-जिन्हेरे घरां अन्दर मणु नेक-बनेके तरिक्के री बमारियाँ का परेशान थिये, से तिन्हा सबनी जो यीशु का लेई आये ते कन्ने ही हे मणु भी थिये जिन्हा अन्दर दुष्टात्मा थिया यीशु ने इक्क-इक्क पर अपणा हत्थ रखेया, ते से तिस्सी बेल्ले ठीक होई गे "
LUK,4,41,"ते दुष्टात्मा भी चिन्ड्डां मारदे अते ए बोल्दे मते मणुआं बिच का निकली गेईयां, तू परमेश्‍वर रा पुत्तर है! पर यीशु तिन्हा जो झिड़कदे थिये ते बोलणे नी दिन्दे थिये, किजोकी से जाणदी थिया कि से मसीह यीशु हिन "
LUK,4,42,"अगले रोज्जे, भ्यागा यीशु तित्ते का निकली करी सुनसान जगह जो चली गे ते तित्ते प्रार्थना करणा लगी पे ते मणुआं ने तिन्हेरी तोप पाई दित्ती, ते तोपदे-तोपदे तित्ते ही जाई रे जित्ते यीशु थिये, अते से तिन्हेरे का जाई करी तिन्हेरे छंदे करणा लगे, कि असां जो छड्डी करी मत जाओ। "
LUK,4,43,"पर यीशु ने तिन्हा जो बोल्लेया, मेरे जो होर शहरां अन्दर भी जाई करी परमेश्‍वर रे राज करणे री शुभ संदेश दैणा जरुरी है किजोकी मेरे जो इस्सी मकसद कने भेजेया गे रा है "
LUK,4,44,अते यीशु मणुआं जो परमेश्‍वर रे राज करणे रा शुभ संदेश गलील री बखरी-बखरी जगह बिच जाई करी तित्ते री सभास्थल अन्दर सुणादे रे। 
LUK,5,1,"जां भीड़ परमेश्‍वर रा वचन सुनणे तांइ यीशु रे उप्पर पेया करदी थी, ते से गन्नेसरत रे समुन्द्र रे किनारे पर खड़ित्ते रे थिये, तां इय्यां होया कि "
LUK,5,2,"तित्ते तिन्हा ने दिख्खेया, मच्छी पकड़ने वाले अपणी किस्तियां जो कनारे पर लाई करी अपणे मच्छि पकड़णे वाले जाल्लां जो धोया करदे हिन। "
LUK,5,3,"मते मणु होणे री वजह कने यीशु तिन्हा दो किस्तियां बिच का इक्क पर चढ़ी गे जे शमौन री थी ते तिन्हा ने शमौन जो बोल्लेया, किस्ती जो कनारे का जरा कर अग्गे जो लेई चल ते से लेई गेया, अते फिरी यीशु किस्ती पर बेई करी मणुआं जो उपदेश दैणा लगे "
LUK,5,4,"जां यीशु मणुआं जो उपदेश देई बैठ्ठे, तां तिन्हा ने शमौन जो बोल्लेया, अपणी किस्ती जो डुग्गे पाणी पास्से लेई चल अते मच्छी पकड़ने तांइ अपणे जाल जो पाणी बिच पा। "
LUK,5,5,"शमौन ने तिन्हा जो जवाब दित्तेया, हे मेरे मालक, असां सारी रात मच्छी पकड़ने तांइ बड़ी मेहनत कित्ती, पर किच्‍छ भी नी पकड़ी सके, फिरी भी जे तुसी बोल्लेया करदे हिन, तां मै सिर्फ तुसी रे बोलणे पर दुबारा जाल पाई दिन्दा। "
LUK,5,6,"जिस बेल्ले तिन्हा ने यीशु रे बोलणे पर दुबारा जाल पाया, तां तिन्हा ने सच्ची अन्दर मती सारी मच्छियाँ पकड़ियाँ, अते से इतणी जादा थिया कि तिन्हेरे जाल ही फटणा लगी पये। "
LUK,5,7,"इन्नी देर अन्दर पतरस ने अपणे दोस्तां जो इसारा करी के सद्देया, कि आई करी असां रा हत्थ बटाओ, फिरी तिन्हा ने आई करी दोन्नां किस्तियां जो मच्छी कने इतणा जादा भरी लेया, कि तिन्हेरी किस्तियां डुबणा ही लगी पेई। "
LUK,5,8,"ए सब किच्‍छ दिख्खी करी शमौन पतरस यीशु रे पैरा पेई करी बोलणा लगेया, हे प्रभु जी, मेरे का दूर चली जाओ, किजोकी मै तां इक्क पापी मणु है। "
LUK,5,9,किजोकी इतणी सारी मच्छियाँ रे पकड़िणे कने शमौन अते तिसेरे सारे मित्तरां जो बड़ी हैरानी होई 
LUK,5,10,"अते इय्यां ही जब्दी रे दोह्ई पुत्तर, याकूब ते यूहन्ना, भी हैरान होई गे। फिरी यीशु ने शमौन जो बोल्लेया, शमौन डरां मत, किजोकी जिय्याँ तू मच्छी पकड़दा, तिय्याँ ही तैं अज्ज का बाद मणुआं जो परमेश्‍वर रे चेल्‍ले बणाया करणा। "
LUK,5,11,"ते जिस बेल्ले से सब जणे कनारे पर आई गे, तां तिन्हा ने अपणा सब किच्‍छ छड्डी दित्तेया, अते यीशु रे पिच्छे चली पे "
LUK,5,12,"जिस बेल्ले से कुसकी शहर अन्दर थिये, तां उत्ते इक्क कोढ़ी मणु आया, ते से यीशु जो दिख्खी करी मुँह रे भारे पेई गेया ते यीशु रे छंदे करणा लगेया, हे प्रभु जी, जे तुसी चाण तां मेरे जो सुच्चा करी सकदे हिन। "
LUK,5,13,"यीशु ने अपणा हत्थ बधाई करी तिसजो छुत्तेया ते बोल्लेया, मै चाह्‍ंदा कि तू ठीक होई जाये ते तिसेरा कोढ़ तिस्सी बेल्ले ठीक होई गेया। "
LUK,5,14,"यीशु ने तिसजो बोल्लेया, कुसकी जो भी ए मत बोलदा कि तिज्जो मै खरा कित्ता, पर जाई करी अप्पु जो पुरोत्त का दिखा ते मूसा भविष्यद्वक्ता ने कुसकी कोढ़ी रे सुच्चा होणे तांइ जे भी कुर्बानी चढ़ाणे तांइ पवित्रशास्त्र बिच लिख्खे रा है, तिसजो चढ़ा, ताकी मणुआं जो भी पता लग्गे कि तू अवे खरा होई गेया है। "
LUK,5,15,"पर यीशु रे कम्मां री खप्प तां होर भी फैलणा लगी पेई, ते मते जणे मणु उन्हेरी गल्लां जो सुनणे तांइ अते अपणी बमारियाँ का खरा होणे तांइ यीशु का आणा लगी पे। "
LUK,5,16,पर यीशु प्रार्थना करणे तांइ कह्ल्ले बियाबान जगह जो चुपचाप चली जान्दे थिये। 
LUK,5,17,"इक्क रोज इय्यां होया, यीशु मणुआं जो उपदेश देया करदे थिये ते फरीसी ते शास्त्रि लोक तित्ते बैठ्ठे रे थिये, जे कि गलील प्रदेश ते यहुदियां प्रदेश रे हर इक्क ग्रां अते यरूशलेम शहर का आये रे थिये, ते मणुआं जो खरा करणे तांइ प्रभु री ताकत यीशु कने थी। "
LUK,5,18,"तिस बेल्ले मते जणे इक्क मणु जो, जे कि अधरंग रा मरीज थिया, बाणी वाले मन्ज्जे पर लटाई करी मणुआं री भीड़ रे बिच का यीशु रे बिल्कुल सामणे लेई जाणे री कोशीश करेया करदे थिये "
LUK,5,19,"पर जादा लोक होणे री वजह कने तिस मरीज जो यीशु का लेई जाणे तांइ रस्ता नी थिया, इधेरे तांइ से तिस मरीज जो लेई करी छत्ती पर जाई चढ़े अते बाणी वाले मन्ज्जे जो रस्सी कने बह्न्नी करी खपरैल जो हटाई करी तिसेरे बिच का, तिस मरीज जो यीशु रे मुहाग्गर उत्तारी दित्तेया "
LUK,5,20,"यीशु ने तिन्हा मणुआं रे विश्वास जो दिख्खी करी तिस मरीज जो बोल्लेया, हे मणूआं, मै तेरे सारे पाप माफ करी दित्ते "
LUK,5,21,"यीशु री इन्हा गल्लां जो सुणी करी यहुदी शास्त्रि ते फरीसी अप्पु-मिते सोच-विचार करणा लगे, अप्पु जो परमेश्‍वर रे बराबर समझणे वाला, ए हुन्दा कुण? ए तां परमेश्‍वर री बेजती करेया करदा है, किजोकी परमेश्‍वर जो छड्डी करी, होर दुज्जा कोई पाप्पां जो माफ नी करी सकदा "
LUK,5,22,"पर यीशु तिन्हेरे मन री गल्ल जो समझी गे, ते तिन्हा जो जवाब दित्तेया, तुसी अपणे मन अन्दर इय्यां किजो सोचदे, मै परमेश्‍वर री बेज्ज़ती करेया करदा है? "
LUK,5,23,"क्‍या ए बोलणा असान है, तेरे पाप माफ होई गे कि ए बोलणा, उठ अते हंड? "
LUK,5,24,"पर इधेरे तांइ कि तुसी अवे ए जाणी जान कि मणु रे पुत्तर, जे मै ही है जो दुनिया पर पाप माफ करणे रा भी हक है फिरी यीशु ने अधरंग रे मरीज जो बोल्लेया, मै तिज्जो बोलदा खड़िह् जा, अते अपणा पन्द चुक्की करी घरां जो चली जा "
LUK,5,25,"तां से मणु तिस्सी बेल्ले सबनी मणुआं सामणे खड़ी गेया, ते जिस मन्ज्जे पर लेटे रा थिया, तिस्जो चुक्की करी परमेश्‍वर री बड़ाई करदा, अपणे घरे चली गेया। "
LUK,5,26,"तां फिरी सब जणे हैरान होई गे ते परमेश्‍वर री बड़ाई करणा लगे अते बड़े भारी डरी गे अते बोलणा लगे, अज्ज असां ने इक्क अलग ही नजारा दिख्खेया "
LUK,5,27,"इसेरे बाद से तित्ते का बाहर चली गे ते तिन्हा ने दिख्खेया, इक्क चुंगी लैणे वाला मणु अपणी चुंगी वसूल करणे वाली चोकी पर बैठ्ठे रा ए, तिसेरा नां लेवी थिया यीशु ने तिस जो बोल्लेया, आ, अते मेरे पिच्छे चल। "
LUK,5,28,ए सुणदे ही लेवी खड़ा होई गेया ते सब कम्म छड्डी करी यीशु रा चेल्ला बणी गेया 
LUK,5,29,"फिरी लेवी ने अपणे घरे यीशु तांइ इक्क धाम रख्खी, अते तित्ते चुंगी लैणे वाले ते होर भी मते मणु थिये जे यीशु कने धाम खाया करदे थिये "
LUK,5,30,"तां फरीसी ते यहुदी शास्त्रि, यीशु रे चेल्‍लेयां कने सिकाइत करणा लगे, तुसी यहुदी होई करी चुंगी लैणे वाले ते पापी मणुआं कने किय्यां खाणा-पीणा बेई जान्दे? "
LUK,5,31,"यीशु ने तिन्हा जो जवाब दित्तेया, जिय्यां मरीजाँ जो ही हकीम अते वैद्दां री जरुरत हुंदी, ते जे भले-चन्गे हिन, तिन्हा जो नी, तिय्यां ही पापी मणुआं जो ही पाप माफ कराणे री जरूरत है ना कि भले अते नेक मणुआं जो "
LUK,5,32,"पर, मै तिन्हा लोक्कां तांइ नी आया, जे कि भले अते नेक हिन, पर पापियाँ जो तिन्हेरे पाप्पां का तौबा कराणे तांइ तिन्हा जो सद्दणे तांइ आये रा है "
LUK,5,33,"यहुदी शास्त्ररियां ने यीशु जो बोल्लेया, युहन्ना ते फरीसियाँ रे चेल्‍ले प्रार्थना करदे अते ब्रत्त भी रखदे पर तुसी रे चेल्‍ले तां हर बेल्ले खांदे-पिन्दे ही रैह्‍न्दे। "
LUK,5,34,"यीशु ने तिन्हा जो बोल्लेया, जिस बेल्ले तांइ नौआ लाड़ा ब्रातियां कन्ने हो, ब्राति भुख्खे नी रैह्‍न्दे "
LUK,5,35,"पर इदेह् रोज भी आणे, जिन्हा अन्दर नौआ लाड़ा ब्रातियां का बखरा करी दित्तेया जाणा, तां तिन्हा रोज्जे ब्रातियां ने अप्पू ही ब्रत्त रखी लेया करणे "
LUK,5,36,"यीशु ने तिन्हा जो इक्क होर उदारण दित्तेया, कोई भी मणु नोये कपड़े री टल्ली फाड़ी करी पुराणे कपड़े जो खरा करणे तांइ तिस बिच नी लान्दा, किजोकी जे कोई इय्यां करगा तां, से नोआ कपड़ा तां खराब होणा ही होणा, ते तिस नोये कपड़े री टल्ली ने पुराणे कपड़े कने कोई मेल भी नी खाणा "
LUK,5,37,"अते कोई भी मणु नौए अंगूर रे रस जो पुराणे खलड़ू अन्दर नी भरदा, नी ता नौए अंगूर रे रस ने तिस्स पुराणे खलड़ू जो फाड़ी दैणा अते अंगूर रा रस ने रुड़ी करी बाहर आई रैह्णा, ते खलड़ू भी कुसकी कम्मे रा नी रैह्णा, "
LUK,5,38,पर नोये अंगूर रा रस जो नोये खलड़ू अन्दर ही भरणा चाएदा 
LUK,5,39,"अते जिस मणु रे मुंहा पुराणे अंगूर रा रस रा सुआद लगी जाओ, तिसजो नोआ अंगूर रा रस खरा नी लगदा, किजोकी तिन्हा बोलणा, पुराणा अंगूर रा रस खरा थिया। "
LUK,6,1,"इक्क रोज इय्यां होया कि विश्राम दिन यीशु ते तिन्हेरे चेल्‍ले खेत्रां रस्ते का होई करी जाया करदे थिये, अते से चेल्‍ले चलदे-चलदे कणक रे दाणेयां जो तोड़ी-तोड़ी करी खाया करदे थिये। "
LUK,6,2,"तां फरीसियाँ ने तिन्हा जो जान्दे दिख्खेया अते से यीशु जो बोलणा लग्गे तुसी इदेय कम्म किजो करेया करदे हिन, जे कि परमेश्‍वर रे नियम रे हिसाब कने विश्राम दिन करणा ठीक नी है? "
LUK,6,3,"यीशु ने तिन्हा जो जवाब दित्तेया, क्‍या तुसी ने पवित्रशास्त्र बिच ए नी पढ़ेया कि जां दाऊद अते तिसेरे साथियां जो भूख्ख लग्गी तां उन्हा ने क्‍या कित्तेया थिया? "
LUK,6,4,"से किय्यां परमेश्‍वर रे तम्बु अन्दर गे अते परमेश्‍वर जो चढ़ाये री रोटियाँ जो तिनिए अते तिसेरे मित्रां ने खाया थिया, जिन्हा जो खाणे रा हक्क सिर्फ पुरोत्तां जो ही थिया "
LUK,6,5,"अते यीशु ने तिन्हा फरीसियाँ जो बोल्लेया, कि मणु रा पुत्तर, जे मै ही है विश्राम दिन रा भी प्रभु ए "
LUK,6,6,"इक्क बारी इय्यां होया कि कुसकी होर विश्राम दिन यीशु सभास्थल अन्दर उपदेश देया करदे थिये, अते तित्ते इक्क इदेया मणु भी थिया, जिसेरा सज्जा हत्थ सुक्के रा थिया। "
LUK,6,7,"फरीसी अते शास्त्रि लोक इस भाल अन्दर बैठ्ठे रे थिये कि यीशु विश्राम दिन तिस मणु जो खरा करदे कि नी, ताकी तिन्हा जो यीशु पर इल्जाम लगाणे रा मौका मिल्ली जाओ "
LUK,6,8,"पर यीशु तिन्हेरे मन री गल्ल जाणदे थिये इधेरे तांइ तिन्हा ने तिस सुक्के हत्थां वाले जो बोल्लेया, उठ अते मझाट्टे खड़ी जा अते से मणु उठेया अते मझाट्टे खड़ा होई गेया। "
LUK,6,9,"यीशु ने तिन्हा सबनी जो, जे तित्ते बैठ्ठे रे थिये, बोल्लेया, मै तुसी का पुछदा कि विश्राम दिन रे रोज्जे कुसकी रा भला करणा खरा ए, कि बुरा करणा, कुसकी री जान बचाणा खरा है, कि मरणे दैणा खरा ए? "
LUK,6,10,"यीशु ने उन्हा सबनी पास्से दिख्खेया अते तिस मणु जो बोल्लेया, अपणा हत्थ अग्गे कर तिस मणु ने अपणा हत्थ अग्गे कित्ता अते तिसेरा हत्थ पूरी तरह कने खरा होई गेया "
LUK,6,11,"ए दिख्खी करी, जे यीशु रे खलाफ़ थिये, से लैहरिये अते अप्पु-मिते ए बोलणा लगे कि यीशु कने क्‍या कित्तेया जाये? "
LUK,6,12,"फिरी इक्क रोज यीशु प्रार्थना करणे तांइ पहाड़ पर चढ़ी गे, अते सारी रात परमेश्‍वर का प्रार्थना करदे रे। "
LUK,6,13,"अगले रोज्जे भ्यागा तिन्हा ने अपणे सारे चेल्‍लेयां जो अपणे नेड़े सद्देया ते तिन्हा बिच का बारह जणेया जो चुणी लेया ते उन्हा जो प्रेरित (यीशु मसीह यीशु के धर्म प्रचारक, समाचार प्रचारक) नां दित्तेया गेया, "
LUK,6,14,"तिन्हेरे नां ए हिन: शमौन, जिस जो यीशु पतरस भी बोलदे थिये, अते तिसेरा भ्याल अन्द्रियास, याकूब, यूहन्ना, फिलिप्पुस, बरतुल्मै, "
LUK,6,15,"मत्ती, थोमा, हलफई रा पुत्तर याकूब, शमौन जे कि जेलोतेस नां रे समुह रा मणु थिया, "
LUK,6,16,"याकूब रा पुत्तर यहूदा, अते यहूदा इस्करियोती, ए से चेल्ला थिया, जिनिए यीशु जो पकड़वाया थिया। "
LUK,6,17,"जिस बेल्ले यीशु पहाड़ का उतरी करी पधरी जगह बिच आई करी खड़े होये तां तित्ते तिन्हेरे चेल्‍ले अते यहूदिया, यरूशलेम, सूर अते सैदा रे शहर रे समुन्द्री इलाकेयां का आए रे मते लोक्कां री बड्डी भीड़ तित्ते आई गई। "
LUK,6,18,ए सब यीशु री उपदेश सुनणे तांइ अते अपणी-अपणी बमारियाँ का खरा होणे तांइ आये रे थिये यीशु ने तित्ते बड़े मणुआं बिच का दुष्टात्मा जो कड्डेया। 
LUK,6,19,सब मणु तिन्हा जो छुणा चाह्‍ंदे थिये किजोकी तिन्हेरे बिच का ताकत निकली करी मणुआं जो खरा करदी थी। 
LUK,6,20,"तां यीशु अपणे चेल्‍लेयां पास्से दिख्खी करी बोलणा लग्गे, तुसी धन्न हिन, जे मन रे ठीक हिन, किजोकी परमेश्‍वर इदेय ही मणुआं पर राज करदे। "
LUK,6,21,"धन्न हिन तुसां, जे अब्बे भुख्खे हिन, किजोकी तुसी रजाये जाणे धन्न हिन तुसां, जे अब्बे रोन्दे हिन, किजोकी इदेया बेल्ला भी आणा जां तुसी हसणा। "
LUK,6,22,"धन्न हिन तुसां, जे मणु रे पुत्तर, जे मै ही है री वजह कने लोक तुसी का नफरत करगे, अते इस समाज का निकाली दिंगे, तुसां री बुराई करण अते तुसी जो बुरा बणाई करी तुसी रा नां बरादरी का कटि दिंगे "
LUK,6,23,"तिस रोज तुसी खुशी मनायो, किजोकी स्वर्ग बिच तुसी तांइ बड्डा ईनाम है, किजोकी तुसी कने इय्यां करणे वाले मणुआं रे बब्ब-दाद्दे बी, भविष्यद्वक्ता कन्ने इय्यां ही करदे थिये "
LUK,6,24,"पर लाणत है तिन्हा मणुआं पर, जे अज्ज बड़े अमीर हिन, किजोकी तिन्हा ने अपणा सुख-चैन भोग्गि लेया। "
LUK,6,25,"लाणत है तिन्हा मणुआं पर जे अब्बे रज्जे रे हिन, किजोकी तिन्हेरा भूख्खे रैह्णे रा बेल्ला भी आणा। लाणत है तिन्हा मणुआं पर जे अज्ज हसदे हिन, किजोकी इदेया बेल्ला भी आणा जां तिन्हा ने रोणा अते दुखी होणा। "
LUK,6,26,"लाणत है तुसी पर जां सब मणु तुसां री बड़ी तरीफां करण, किजोकी तिन्हेरे बब्ब-दाद्दे भी झूठे-भविष्यद्वक्ता री इय्यां ही बड़ाई करदे थिये। "
LUK,6,27,"पर मै तुसी सबनी सुनणे वालेयां जो बोलदा, कि तुसी अपणे दुस्मणां कने भी प्यार कने रेया करो जे तुसी कने नफरत करदे, तिन्हेरा भला करो। "
LUK,6,28,"जे मणु तुसी जो धिक्कार देंन, तिन्हा जो तुसी आशीष देया करो, जे तुसी री बुराई करदे, तिन्हेरे तांइ प्रार्थना करेया करो "
LUK,6,29,"जे तुसी री खाड्डी रे इक्क पास्से चन्ड्ड मारो, तां तिसेरे अग्गे दूजी खाड्डी भी करी देयो ते जे कोई तुसी का तुसी रा सोल खुस्सि लेयो, तिसजो अपणी कमीज भी लैणा देयो "
LUK,6,30,"जे कोई तुसी का किच्‍छ भी मन्गे तिसजो देयो, अते जिनिए तुसां री कोई चीज लित्ते री ए तां उस का मंगो मत "
LUK,6,31,"जिय्यां तुसी चाह्‍ंदे कि मणु तुसी रे कने करो, तिय्यां ही तुसी भी तिन्हा कने करो "
LUK,6,32,जे तुसी अपणे प्यार करणे वालेयां कन्ने ही प्यार कने रैह्न्गे तां इस अन्दर कुण देह्ई बड्डी गल्ल ए? किजोकी पापी मणु भी तां इय्यां ही करदे 
LUK,6,33,"जे तुसी अपणे भला करणे वालेयां कन्ने ही भलाई करगे, तां इस अन्दर कुण देह्ई बड्डी गल्ल है? किजोकी पापी मणु भी तां इय्यां ही करदे "
LUK,6,34,"तुसी कुसकी जो उधार देई करी तिसका लैणे री आस रखदे तां इस बिच तुसां री क्‍या बड़याई? किजोकी पापी मणु भी तां इय्यां ही चाएदे कि जितणा दित्तेया, तितणा ही वापस हटी आओ। "
LUK,6,35,"पर तुसी अपणे दुस्मणां कने भी प्यार करो, अते भलाई करो, ते जे कुसकी जो उधार दित्ते रा हो, तां फिरी दुबारा वापस लैणे री भाल मत करो, इय्यां करगे तां परमेश्‍वर रे पास्से का तुसी जो स्वर्ग बिच इक्क बड्डा ईनाम मिलणा, ते तुसी परमप्रधान परमेश्‍वर री सन्तान होई जाणा, किजोकी परमेश्‍वर तां इतणे दयालू हिन कि से तिन्हा मणुआं पर भी अपणी कृपा दृष्टि बणाई रखदे जे परमेश्‍वर रा शुकर नी करदे अते बुरे हिन। "
LUK,6,36,"जिय्यां तुसी रा स्वर्ग अन्दर वाला पिता परमेश्‍वर रहमदिल है, तिय्यां ही तुसी भी रहमदिल बणो। "
LUK,6,37,"कुसकी पर इल्जाम मत लाओ, ताकी हिसाब-किताब रे बेल्ले तुसी पर भी इल्जाम नी लगाये जाये दुज्जेयाँ जो कसुरवार मत समझो, ताकी तुसी भी कसुरवार नी समझे जाओ पर, दुज्जेयाँ जो माफ करी देया करो, तां तुसी जो भी माफ कित्ता जाणा। "
LUK,6,38,"दुज्जेयाँ जो देया करो, तां तुसी जो भी दित्तेया जाणा, मणुआं ने पूरा नापी करी अते जिक्की-जिक्की करी ते हिलाई-हिलाई करी अते उछलदा-उछलदा तुसी री खोख्खा बिच पाणां, किजोकी जिस नाप कने तुसी नापदे, तिस्सी नाप कने तुसी तांइ भी नाप्पेया जाणा "
LUK,6,39,"फिरी यीशु ने तिन्हा जो इक्क उदारण दित्तेया, क्‍या इक्क अन्ना दुजे अन्ने जो रस्ता दस्सी सकदा? जे दस्गा तां क्‍या तिन्हा दोना ने गत्ता बिच नी पैणा? "
LUK,6,40,"चेल्ला अपणे गुरु का बड्ड़ा नी होई सकदा पर हाँ, जे सब किच्‍छ सीख्खी लिन्दा, सेह्ई अपणे गुरु सांइ होई सकदा "
LUK,6,41,"“तुसी किजो अपणे भाई री छोटी जदेई गलती जो दिख्खेया करदे हिन, जां तुसी री अपणी जिन्दगी बिच बड्डी गलतियां हिन।” "
LUK,6,42,"जां तेरी अपणी जिन्दगी बिच बड्डी गलतियां हिन, तां तुसी किय्यां अपणे भाई जो बोल्ली सकदे कि अपणी गलतियां जो सुधार? हे ढोंगी, पैल्ले तू अपणी बड्डी गलतियां जो सुधार, फिरी तू ठीक तरिक्के कने अपणे भाई री गलतियां जो सुधारी सकणा। "
LUK,6,43,"किजोकी कोई भी खरा बूट्टा नी जिस बिच बुरे फल लगदे हो, अते ना कोई बुरा बूट्टा ए जिस बिच खरा फल लगदा हो। "
LUK,6,44,हर इक्क बुट्टा अपणे फलां रे जरिए ही पछियाणेया जान्दा किजोकी मणु कन्डे वाली झिल्लाँ का अंजीर अते ना ही ते झड़बेरी का अंगूर खून्डदे 
LUK,6,45,"खरा मणु अपणे ठीक मन का ठीक गल्लां ही कडदा, ते बुरा मणु अपणे बुरे मन का बुरी गल्लां ही कडदा किजोकी जिन्हा गल्लां कने तिसेरा मन भरितेरा हून्दा, तिन्हा ही गल्लां जो मुँह पर लियान्दा "
LUK,6,46,"फिरी यीशु ने बोल्लेया, तुसी मेरे जो हे प्रभु जी, हे प्रभु जी, किजो बोलदे रैह्‍न्दे, जदकि तुसी मेरी गल्लां जो मनणे तांइ तयार नी हिन? "
LUK,6,47,"हर इक्क जे मेरे का आई करी मेरी गल्लां जो सुणी करी तिन्हा पर चलदा, मै तुसी जो दसदा कि से मणु कुसेरे सांइ ए "
LUK,6,48,"से तिस मणु सांइ ए, जिनिए अपणा घर डुग्गी नीय्याँ खणी करी पक्के पथ्थरां पर पाया अते जां हड़ आया ते तिसेरा पाणी तिस घरां कने बज्या, तां से घर जो हिलाई भी नी सकेया किजोकी से बड़ा पक्का बणे रा थिया "
LUK,6,49,"पर जे मणु मेरी गल्लां जो सुणी करी तिन्हा पर नी चलदा, से तिस मणु सांइ ए, जिनिए घर री नीं बणाये बगैर ही जमीन पर घर पाया अते जां हड़ आया अते तिसेरा पाणी घर कने टकराये, अते से ढेई पेया ते पूरी तरह कने बर्बाद होई गेया। "
LUK,7,1,"जां यीशु ए सारी गल्लां करी बैठ्ठे, तां से कफरनहूम कस्बे जो वापस हटि गे। "
LUK,7,2,"तित्ते इक्क सुब्बेदार थिया, अते तिसेरा इक्क नौक्कर थिया, जे की तिसजो बड़ा प्यारा थिया से बिमारी री वजह कने मरणे जो होई गे रा थिया। "
LUK,7,3,"तिस्स हाकिम ने यीशु रे बारे अन्दर बड़ी गल्लां सुणे री थिया, इधेरे तांइ तिन्ने किच्‍छ यहुदी लोक्कां रे बुजुर्गां जो यीशु का ए बिनती करणे तांइ भेज्जेया कि से आई करी तिसेरे नौक्कर जो ठीक करी देन। "
LUK,7,4,"तां से यीशु का जाई करी तिन्हेरे छंदे करी के बोलणा लग्गे, कि तुसी असां रे कन्ने हाकिम रे नौक्कर जो ठीक करणा चलो "
LUK,7,5,"किजोकी से हाकिम, असां यहूदीयाँ कने बडा़ प्यार रखदा, अते तिन्ने ही असां तांइ सभास्थल जो बणवाए दा है "
LUK,7,6,"यीशु तिन्हा कन्ने चली पे, ते जां से सुबेदार रे घर रे नेड़े पुज्जे तां सुबेदार ने अपणे मित्तरां का ए गलाई भेजया, कि हे प्रभु जी, तुसी मेरे घरे आणे री तकलीफ मत करो, किजोकी मै इस जोग्गा नी है, कि तुसी मेरे घरे आण। "
LUK,7,7,"अते इस ही वजह कने मै अप्पु जो इस जोग्गा नी समझेया, कि तुसी रे नेड़े भी आई सकां इधेरे तांइ तुसी जित्ते हिन, तित्ते का ही अपणे मुँह् का बोल्ली देयो कि मेरा नौक्कर ठीक होई जाओ, तां तिन्ने ठीक होई जाणा "
LUK,7,8,"किजोकी, मै भी कुसकी रे हेठ कम्म करणे वाला मणु है, अते किच्‍छ सपाई मेरे भी हेठ कम्म करदे अगर तिन्हा जो मै कुदखी जाणे तांइ बोल्दा, तां से जान्दे आणे तांइ बोल्दा, तां से आन्दे अते अगर मै अपणे नौक्कर जो बोल्दा, कि ए कम्म कर, “या से कम्म कर” तां से तिय्यां ही करदे "
LUK,7,9,"ए सुणी करी यीशु हैरान होई गे, अते तिन्हा ने अपणे पिछ्छे आणे वाले मणुआं जो बोल्लेया कि, इस गैर-यहूदी मणु साँई विश्वास तां मै कदी इस्राएल रे मणुआं अन्दर भी नी दिख्खेया। "
LUK,7,10,"फिरी जे मणु तिस सुब्बेदार ने भेज्जे रे थिये, से घरे जो हटी आए अते तिन्हा दिख्खेया कि से बुमार नौक्कर, जे मरणे जो होई गे रा थिया, से बिल्कुल ठीक होई गे रा थिया। "
LUK,7,11,"थोड़े रोज्जां बाद, यीशु नाईन नां रे ग्राँ जो जाया करदे थिये, अते तिन्हेरे कन्ने मते सारे मणु अते तिन्हेरे चेल्‍ले भी थिये। "
LUK,7,12,"जां से तिस ग्राँ रे दुआर का पुज्जे, तां इक्क बड्डी भीड़ मणु इक्क मुर्दे जो दबणे तांइ तिस ग्राँ का बाहर लेई चले रे थिये। मरणे वाला जे थिया, से अपणी माँ रा इकलौता मुन्डा थिया, अते तिसेरी माँ बिधवा थी। "
LUK,7,13,"ए दिख्खी करी, यीशु रा मन रहम कने भरी गेया, अते तिन्हा ने तिस्स बिधवा जो बोल्लेया, मत रोआँ! "
LUK,7,14,"अते से तिस अर्थी का गे अते जाई करी तिस अर्थी जो छुतेया जिन्हा ने अर्थी चुक्केरी थी, से रुकी गे तां यीशु ने बोल्लेया, हे जुआन, मै तिज्जो बोलदा कि उठी जा! "
LUK,7,15,"तां तिस मुर्दे बिच प्राण आई गे, अते से उठ्ठी करी बेई गेया ते बोलणा लगी पेया! यीशु ने तिसजो तिसेरी माँ का देई दित्ता "
LUK,7,16,"ए दिख्खी करी मणु डरी गे, अते परमेश्‍वर री बड़ाई करी के बोल्णा लगे कि, इक्क बड्डा भविष्यद्वक्ता असां का आए रा है, परमेश्‍वर ने अपणे लोक्कां पर बड़ी दया कित्ती है। "
LUK,7,17,"तिस रोज जे होया थिया, तिसेरी खाप्प यहुदियां प्रदेश अते अरे-परे रे सबनी देसाँ बिच फैल्ली गई। "
LUK,7,18,"ए जे किच्‍छ भी होया थिया, इन्हा सबनी गल्लां रे बारे अन्दर युहन्ना जो तिसेरे चेल्‍लेयां ने खबर देई दित्ती। "
LUK,7,19,"तां युहन्ना ने अपणे दो चेल्‍लेयां जो यीशु का ए पूछणे तांइ भेज्जेया, कि जिस मसीह यीशु जो असी भालदे हिन, से तुसी ही हिन, कि से कोई होर है? "
LUK,7,20,"तां से चेल्‍ले यीशु का गे अते तिन्हा जो बोल्णा लगे कि, असां जो युहन्ना बपतिस्मा दैणे वाले ने ए पूछणे तांइ भेज्जेया, कि जिस मसीह यीशु जो असी भालदे हिन, से तुसी ही हिन कि कोई होर हिन? "
LUK,7,21,"तां यीशु ने तिन्हेरे ही सामणे मते जणेयाँ जो बुमारियाँ का अते तकलीफाँ, अते दुष्टात्मा का छुड़ाया, अते मते जणे अन्ने मणुआं जो लौ दित्ती "
LUK,7,22,"फिरी यीशु ने युहन्ना रे चेल्‍लेयां जो बोल्लेया, तुसी ने अब्बे जे किच्‍छ भी दिख्खेया-सुणेया, ए जाई करी युहन्ना जो दस्सी देयो, कि अन्ने दिखदे हिन, लट्टे मणु हन्ड़दे-फिरदे हिन, कोढ़ी मणु सुच्चे होया करदे हिन, जे मणु टौणे थिये से सुणेया करदे हिन, मुरदे जिन्दे होया करदे हिन, अते गरीबां जो परमेश्‍वर रा शुभ संदेश सुणाया जाया करदा है "
LUK,7,23,धन्न हिन से जे मेरे बारे बिच धोखा ना खाए 
LUK,7,24,"जां युहन्ना रे चेल्‍ले चली गे, तां यीशु मणुआं जो पुछणा लगे, ए युहन्ना है कुण, जिस जो दिखणा तुसी बणा अन्दर गे थिये? क्‍या से हवा कने हिलि जाणे वाले नलू सांइ इक्क कमजोर मणु है? "
LUK,7,25,"कि तुसी ए सोची करी गे थिये कि, तित्ते कोई मैह्न्गे अते छैल कपड़े पाणे वाला मणु होणा? तां क्‍या तुसी ए नी जाणदे कि जे मैह्न्गे अते छैल कपड़े पान्दे, से मज्जे कने अपणी कोठ्ठियाँ बिच रैह्‍न्दे, बणा बिच नी "
LUK,7,26,"तां फिरी तुसी क्‍या दिखणा गे थिये? कुसकी भविष्यद्वक्ता जो? हां, मै तुसी जो बोल्दा, कि से तां भविष्यद्वक्ता का भी बड्ड़ा है "
LUK,7,27,"युहन्ना से ही है, जिसेरे बारे अन्दर पवित्रशास्त्र बिच लिख्खे गे रा है, “दिख्ख, मै अपणे दूत जो तेरे अग्गे-अग्गे भेजदा, जिनिये तेरे का पैल्ले जाई करी तेरे मणुआं जो तेरे तांइ तयार करणा।” "
LUK,7,28,"फिरी यीशु ने बोल्लेया, मै तुसी जो बोल्दा, कि हल्ले तांइ ईदेया कोई मणु नी जम्मेया, जे युहन्ना का बधि करी हो पर, परमेश्‍वर रे राज बिच जे सबका छोटा है, से युहन्ना का भी बधि करी है "
LUK,7,29,"जा तिन्हा लोक्कां ने ए सुणेया, तां सारे लोक्कां ने ते इत्ते तिकर कि चुंगी लैणे वालेयां ने भी मन्नी लेया कि परमेश्‍वर री गल्लां जो मनणा सही है किजोकी तिन्हा ने युहन्ना का बपतिस्मा लेई लित्तेया थिया। "
LUK,7,30,पर फरीसियाँ अते शास्त्रि लोक्कां ने परमेश्‍वर री मर्जी जो सच नी मन्नी करी युहन्ना का बपतिस्मा लैणे का मना करी दित्ता थिया। 
LUK,7,31,"यीशु ने मणुआं जो फिरी पुच्छेया कि, मै अज्ज रे जुग रे मणुआं री बराबरी कुस्स कने कराँ? कि ए हिन कुस्स साँई? "
LUK,7,32,"किजोकी ए मणु तां तिन्हा बच्चेयाँ साँई हिन, जे कि खेल-खेल बिच इक्क-दुज्जे री सिकाइता लान्दे, कि असां ने तुसी तांइ पीपणी बजाई पर तुसी नच्चे नी, असां ने तुसी तांइ रोणे वाले गाणे गाए, पर, तुसी रोए नी "
LUK,7,33,किजोकी युहन्ना बपतिस्मा दैणे वाला ना रोट्टी खान्दा अते ना ही अंगूर रा रस पिन्दा थिया पर तुसी बोल्दे हिन कि तिस्स बिच दुष्टात्मा है 
LUK,7,34,"अते मै, मणु रा पुत्तर, जे मै ही है रोट्टी खान्दा अते अंगूर रास भी पीन्दा, तां तुसी मेरे बारे अन्दर बोल्दे, कि ए तां भुखांग ते पियक्कड़ है अते चुंगी लैणे वाले अते पाप्पी मणुआं कन्ने रैहन्दा "
LUK,7,35,पर समझ अपणे मनणे वालेयां री वजह कने सही साबित हुंदी 
LUK,7,36,"इक्क फरीसी मणु ने यीशु रे छंदे कित्ते कि, मेरे घरे रोट्टी खाणे तांइ चलो अते तिस फरीसी री गल्ल मन्नी करी यीशु तिसेरे घरे आए अते रोट्टी खाणा बेई गे। "
LUK,7,37,"जां तिस ग्राँ री इक्क पापण जनानी जो पता लग्गेया, कि यीशु फरीसी रे घरे रोट्टी खाणे तांइ आए दे हिन, तां से इक्क संगमरमर रे भाडें अन्दर खुश्बू वाला इक्क बड़ा मैहन्गा तेल लेई आई। "
LUK,7,38,अते अपणे गोडे रे भारे बेई करी रोणा लगी अते हाख्खी का फुए यीशु रे पैरां पर पैणा लगे अते से यीशु रे पैरां जो अपणे बालां कने पुंजणा लगी अते तिन्हा जो घड़ी-घड़ी चुम्मी करी तिस पर इत्र मली करी तिन्हेरा अभिषेक कित्तेया। 
LUK,7,39,"ए दिख्खी करी, से फरीसी मणु जिनिये यीशु जो सद्दे रा थिया, अपणे मन अन्दर सोच्णा लग्गेया कि, अगर यीशु सच्चे भविष्यद्वक्ता हुन्दे तां इन्हा जो ए पता लगी जाणा थिया कि इन्हा जो छूणे वाली ए जनानी कुण है अते कदेई है, किजोकी ए तां पापण है। "
LUK,7,40,"पर यीशु ने तिस फरीसी रे मन री गल्ल जाणी गे, अते तिन्हा ने तिसजो जवाब दित्ता, हे शमौन, मै तेरे जो इक्क गल्ल दसणी, तां से बोलदा, गुरु जी बोल्लो। "
LUK,7,41,"तां यीशु ने तिन्हा जो इक्क उदारण दित्तेया, कि कुसकी सेठे रे दो दैण-दार थिये, तिन्हा बिच का इक्क जणे ने पँज-सौ दिनार रे सिक्के कने दुज्जे ने पंज्जाह् दिनार हटाणे थिये। "
LUK,7,42,"जां दोन्नो दैण-दार उधार वापस नी हटाई सके, तां तिस सेठ ने तिन्हा पर तरस कित्ता अते दोन्नी रा उधार माफ करी दित्ता। अवे तू बोल, कि तिन्हा बिच का कुन्ने तिस सेठ कने जादा प्यार रखणा? "
LUK,7,43,"फिरी तिस फरीसी मणु, शमौन ने जवाब दित्ता, जी! मेरे हिसाब कने तां, जिसेरी जादा उधारी माफ होई, तिन्ने जादा प्यार रखणा। यीशु ने तिस्स जो बोल्लेया, तैं ठीक बोल्लेया, "
LUK,7,44,"फिरी यीशु तिस जनानी पास्से मुड़ी करी शमौन जो बोल्लेया, इस जनानी पास्से दिख्ख, जे अपणे गोड्डे रे भारे बैठ्ठी री है, मै तेरे घरे आए दा है, पर तैं मेरे पैर धुआणें तांइ पाणी नी दित्ता, अते इन्ने तां मेरे पैर अपणे आंसुआँ कन्ने धोए अते अपणे बालां कने पुंझे। "
LUK,7,45,"तैं मेरे जो चुम्मेया भी नी, पर जिस बेल्ले रा मै आए दा है, इन्ने मेरे पैरां जो चूमणा बंद नी कित्तेया "
LUK,7,46,तैं मेरे सरा पर तेल मलणा भी जरुरी नी समझेया पर इन्ने मेरे पैरां पर इत्र मलेया 
LUK,7,47,"इधेरे तांइ मै तिज्जो बोल्दा, कि इसेरे पाप जे कि मते थिये, से सब माफ होई गे, किजोकी इन्ने जादा प्यार रख्खेया पर जिसेरे घट्ट पाप माफ होए होन, से प्यार भी घाट्ट ही करदा "
LUK,7,48,"अते यीशु ने तिस जनानी जो बोल्लेया, तेरे पाप माफ होई गे "
LUK,7,49,"तां जे मणु तिन्हा कन्ने रोट्टी खाणा बैठ्ठे रे थिये, से अपणे मनां अन्दर सोचणा लगे कि मणुआं रे पाप्पां जो तां सिर्फ परमेश्‍वर ही माफ करी सकदे तां ए इय्यां बोलणे वाला कुण हुंदा? "
LUK,7,50,"पर यीशु ने तिस्स जनानी जो बोल्लेया, तेरे विश्वास दी वजह कने तू बची गई, अव्वे शांती कने घरे चलि जा। "
LUK,8,1,इसका बाद यीशु मते शहरां अते ग्राँ बिच जाई-जाई करी परमेश्‍वर रे राज री शुभ संदेश जो सुणादे रे अते तिन्हा कन्ने तिन्हेरे बाराह् चेल्‍ले भी थिये। 
LUK,8,2,"चेल्‍लेयां जो छड्डी करी यीशु कन्ने जनानियाँ भी थिया, जिन्हा जो यीशु ने बमारियाँ ते दुष्टात्मा का बचाये रा थिया। तिन्हा बिच का इक्क मगदला शहर री मरियम भी थी यीशु ने तिस बिच का सत्त दुष्टात्मा कह्ड्डी थिया। "
LUK,8,3,"हेरोदेस राज्जे रे भंड़ारी, खुज़ा री लाड़ी, योअन्ना, अते सूसन्नाह समेत होर भी मती सारी जनानियाँ थिया जे कि अपणे पैसेयाँ कने यीशु ते तिन्हेरे चेल्‍लेयां रे सेवा-पाणी रा इंतजाम करदी थिया। "
LUK,8,4,इक्क रोज इय्यां होया कि शहरा का मते सारे मणु यीशु री गल्लां सुनणे जो इक्क जगह किठिह् गे ते यीशु ने तिन्हा जो इक्क उदारण देई करी बोल्लेया। 
LUK,8,5,"इक्क बीज बांणे वाला अपणे खेत्रा अन्दर बीज बाणा लगेया, अते बीज बाँदे-बाँदे किच्‍छ बीज सड़का रे कनारे पर पेई गे ते से पैरां हेठ आई गे, ते आसमान रे चिड़ू-पखेरूआँ ने से बीज चुग्गी ले "
LUK,8,6,"अते किच्‍छ पथरिली मिट्टी पर पे, जिस बेल्ले से बदणा लगे तां तिन्हा बीआँ जो खरा-करी पाणी नी मिल्लेया अते से सुकि गे "
LUK,8,7,किच्‍छ कंडेया वाली झिल्लाँ बिच पे अते झिल्लाँ भी तिन्हा कने बद्धी पेई ते झिल्लां ने तिन्हा जो दब्बी दित्तेया 
LUK,8,8,"होर किच्‍छ बीज ठीक मिट्टी पर पे अते उगी करी से सौ गुणा फले ए बोल्ली करी यीशु ने जोरे-सणे बोल्लेया, जे सुनणा चाए, से ध्यान कने सुणे! "
LUK,8,9,यीशु रे चेल्‍ले उन्हा का पुच्छणा लग्गे कि इस उदारण रा क्‍या मतलब है? 
LUK,8,10,"तिन्हा ने अपणे चेल्‍लेयां जो बोल्लेया, तुसी जो परमेश्‍वर रे राज री राज़ री गल्लां समजणे री अक्कल दित्ती गे री है, पर होर लोक्कां जो उदारणां बिच सुणाया जादां, ताकी से दिख्खी करी भी दिख्खी ना सकण, ते से सुणी करी भी समझी ना सकण "
LUK,8,11,इस उदारण रा मतलब ए बीज परमेश्‍वर रा वचन है। 
LUK,8,12,"जे बीज रस्ते रे कनारे पे थिये से तिन्हा मणुआं सांइ हिन, जे परमेश्‍वर रे वचनां जो सुणी तां लिन्दे पर शैतान तिन्हेरे मना का वचन जो कह्ड्डी लिन्दा ताकी से विश्वास नी करी सकण अते तिन्हेरा छुटकारा नी होई सको "
LUK,8,13,"जे बीज पथरिली मिट्टी पर पे थिये, से तिन्हा मणुआं सांइ हुन्दे जे वचनां जो बड़े मजे कने सुणदे अते तिन्हा पर चलणा भी लगी पैंदे, पर वचन तिन्हेरे मना बिच पकड़ नी बणाई पांदा ते किच्‍छ बेल्ले तांइ से वचना पर विश्वास तां करदे पर, जां परखिणे रा बेल्ला आन्दा तां से बहकी जादें। "
LUK,8,14,"जे बीज झिल्लां अन्दर पे थिये, से तिन्हा मणुआं सांइ हिन जे वचनां जो सुणी तां लिन्दे पर जां से अपणे ही रस्ते चलदे तां दुनियावी फिकर, धन-दौलत, जिन्दगी रा सुख, इन्हा सब चीज्जां रे हेठ दबी जान्दे, ते इन्हा सब गल्लां कने से अपणे विश्वास अन्दर नी बद्धी पांदे "
LUK,8,15,"पर से बीज जे ठीक मिट्टी पर पे थिये, से तिन्हा मणुआं सांइ हुन्दे, जे मन रे ठीक अते नेक, ते सच्चे मन कने परमेश्‍वर रे वचन जो सुणी करी तिन्हा पर चलदे ते तिन्हेरे सबर री वजह कने ही से खरा फल लियान्दे। "
LUK,8,16,"कोई भी दिय्ये जो बाली करी भांडे हेठ नी रखदा, अते ना ही मन्जे हेठ रखदा, पर दिये जो दीप दान पर रखदे ताकी अन्दर आणे वाले जो लौ मिल्लो। "
LUK,8,17,"किजोकी इदेया किच्‍छ भी लुह्के रा नी ए जे सामणे नी आणा, अते भेद किच्‍छ भी नी ए, जे जाणेया नी जाणा अते लौ बिच सामणे नी आणा "
LUK,8,18,"इधेरे तांइ चुकन्ने रेयो कि तुसी कुस हिसाब कने सुणदे? किजोकी जिस का है तिसजो होर भी दित्तेया जाणा ते जिस का नी है, तिसका से भी लेइ लित्ता जाणा जिस जो से अपणा समजदा "
LUK,8,19,"इक्क रोज यीशु री माँ अते तिन्हेरे भ्याल तिन्हा कने मिलणे जो आये, पर मणुआं री भीड़ इतणी जादा थी कि से तिन्हा का पुज्जी नी सके। "
LUK,8,20,"फिरी कुसकी ने तिन्हा जो बोल्लेया, तुसी री माँ अते भ्याल बाहर खड़ितेरे हिन से तुसी रे कने मिलणा चाहन्देे हिन "
LUK,8,21,"यीशु ने बोल्लेया, मेरी माँ अते भ्याल तां ए हिन जे परमेश्‍वर रे वचन जो सुणदे अते तिन्हा पर चलदे "
LUK,8,22,"इक्क रोज इय्यां होया कि यीशु अपणे चेल्‍लेयां कने किस्ती पर चढ़े अते तिन्हा जो बोल्लेया, चलो, असी झील रे पार चलदे तां तिन्हा किस्ती खोली अते चली पे। "
LUK,8,23,जां से किस्ती चलाया करदे थिये तां यीशु सोई गे ते तिस्सी बेल्ले झील अन्दर बड़ी भरी हनेरी चली तिन्हेरी किस्ती अन्दर पाणी भरीणा लगी पेया अते तिन्हेरी जान पर आई पेई 
LUK,8,24,"फिरी चेल्‍लेयां ने यीशु जो जगाई करी बोल्लेया, मालक, हे मालक, असां ड़ुब्बी जाणा! तिस्सी बेल्ले यीशु उठ्ठे अते तिन्हा हनेरी अते पाणी री छल्हार जो झिड़केया अते से रुकी गई, ते तित्ते सब किच्‍छ शांत होई गेया। "
LUK,8,25,"फिरी यीशु ने तिन्हा का पुच्छेया, कुते गेया तुसी रा विश्वास? पर चेल्‍ले डरे रे थिये अते हैरान भी थिये, से अप्पु-मिते बोलणा लगे, ए आखर है कुण, जे हनेरी अते पाणी जो हुकम दिन्दा ते से भी इसेरे हुक्मां जो झट्ट मन्नी लिन्दे हिन "
LUK,8,26,"फिरी से गिरासेनिया इलाके अन्दर गे, जे गलील रे सामणे थिया। "
LUK,8,27,तित्ते तिन्हा जो इक्क मणु मिल्लेया जिस बिच दुष्टात्मा थिया से बड़े रोज्जाँ का ना तां कपड़े पांदा थिया अते ना ही घरां अन्दर रेया करदा थिया बल्कि से कबरस्तान अन्दर रेया करदा थिया 
LUK,8,28,"जां तिनिए यीशु जो दिख्खेया तां से चिन्ड़ मारी करी तिन्हेरे मुहाग्गर आई करी पेई गेया ते तिन्हेरे छंदे करणा लगेया, हे परम-परमेश्‍वर रे पुत्तर, यीशु, तुसी मेरे का क्‍या चाह्‍ंदे? मै छंदे करदा तुसी मेरे जो तंग मत करो "
LUK,8,29,"किजोकी यीशु ने तिन्हा दुष्टात्मां जो तिस मणु बिच का निकलणे रा हुकम देई दित्ते रा थिया किजोकी से दुष्टात्मा तिसजो घड़ी-घड़ी तंग करदी थियां, ते जां अगर लोक तिस मणु जो संगलां अते रस्सियां कन्ने बन्नी करी रखदे थिए, तां भी से दुष्टात्मा तिन्हा संगलां ते रस्सियाँ जो तोड़ी करी, तिसजो बंजर-बियाबान पास्से दुड़ांदी थियां। "
LUK,8,30,"तां यीशु ने तिसजो पुच्छेया, तेरा नां क्‍या ए? तां दुष्टात्मा ने बोल्लेया, मेरा नाँ सैना है किजोकी तिस मणु बिच मती सारी दुष्टात्मा थिया "
LUK,8,31,से यीशु रे छंदे करेया करदी थिया कि असां जो पताल बिच जाणे रा हुकम मत दिन्दे। 
LUK,8,32,"तिस्सी जगह सूअराँ रा इक्क झुण्ड घा चरेया करदा थिया तिन्हा ने छंदे कित्ते कि असां जो इन्हा सूअराँ रे अन्दर जाणा देयो, ते यीशु ने तिन्हा जो सूअराँ अन्दर जाणा दित्तेया "
LUK,8,33,तां से दुष्टात्मा तिस मणु का निकली करी तिन्हा सूअराँ अन्दर चली गेईयां ते से झुण्ड तिस ढ़लान का दौड़दा झील पर जाई पेया ते डूबी गेया 
LUK,8,34,"जां सूअराँ जो चराणे वालेयां ने ए दिख्खेया, तां तिन्हा दौड़ी करी शहर अते ग्राँ बिच जाई करी सबनी जो ए खबर सुणाई दित्ती "
LUK,8,35,"फिरी तित्ते रे मणु जे किच्‍छ होया थिया से दिखणे जो आये से यीशु कने मिल्ले अते तिन्हा ने दुष्टात्मा वाले मणु जो भला-चंगा कपड़े पाई करी यीशु रे पैरां का बैठ्ठे रा दिख्खेया, ए दिख्खी करी से सब डरी गे। "
LUK,8,36,"जिन्हा ने ए सब हुन्दे दिख्खेया, तिन्हा ने होरनां जो भी दस्सेया कि जिस मणु अन्दर दुष्टात्मा थिया, से किय्यां बचेया "
LUK,8,37,ते तित्ते जे किच्‍छ भी होया थिया तिसजो दिख्खी करी गिरासेन इलाके रे रैह्णे वाले मणुआं ने यीशु रे छंदे कित्ते कि तुसी इत्ते का चली जाओ किजोकी ए सब दिख्खी करी से सब डरी गे रे थिये फिरी यीशु किस्ती पर चढ़ी करी झील रे दुज्जे पास्से हटि आये। 
LUK,8,38,"जिस मणु रे बिच का दुष्टात्मा निकली थी, से उन्हा कने चलणे तांइ यीशु रे छंदे करणा लग्गेया पर यीशु ने ए बोल्ली करी वापिस भेजेया कि, "
LUK,8,39,"घरे जा अते जे तेरे तांइ परमेश्‍वर ने कित्तेया ए, तिसजो दस्स तां से जाई करी, जे किच्‍छ यीशु ने तिस तांइ कित्तेया, तिसजो अपणे शहरा जाई करी मणुआं जो दस्सणे लग्गेया "
LUK,8,40,"यीशु किस्ती पर गलिली समुन्द्र रे पार गे, तां मणुआं ने तिन्हेरा बड़ा सुआगत कित्ता, किजोकी से सब जणे यीशु जो भालदे थिये। "
LUK,8,41,उत्ते याईर नां रा इक्क मणु थिया जे तित्ते री सभास्थल रा इक्क प्रधान थिया से यीशु रे पैरा पेई गेया अते तिन्हा जो घरे चलणे तांइ छंदे करणा लग्गेया 
LUK,8,42,"किजोकी तिसेरी बारह साले री कुड़ी थी, अते से मरणे वाली थी जां यीशु जाया करदे थिये तां मणु इत्तणे थिये कि तिन्हा पर आई पेया करदे थिये "
LUK,8,43,"तिन्हा मणुआं बिच इक्क इदेयी जनानी भी थी, जिस जो बारह सालाँ का खून चलणे री बिमारी थी तिसने मती जगह इलाज कराया अते जे तिसका थिया से सब खरचणे का बाद भी से ठीक नी होई "
LUK,8,44,"तिसने यीशु रे पिच्छे का आई करी तिन्हेरे कपड़े रा इक्क कनारा छुत्तेया, अते छुन्दे तिसेरा खून निकलणा बन्द होई गेया "
LUK,8,45,"यीशु ने तिस्सी बेल्ले पुच्छेया, से कुण ए जिनिये मेरे जो छुत्तेया? जां सबने मन्हा कित्तेया, तां पतरस ने बोल्लेया, हे मालक, तुसी कने बड़ी बड्ड़ी लोक्कां री भीड़ ए, सारे जणे तुसी पर आई पेया करदे हिन, अवे असी ए किय्यां पता लगाई सकदे कि तुसी जो कुस जणे ने छुतेया? "
LUK,8,46,"पर यीशु ने बोल्लेया, कुसकी न कुसकी ने तां मेरे जो जरूर छुतेया, किजोकी मेरे अन्दरा का ताकत निकली ए "
LUK,8,47,"फिरी से जनानी समझी गई कि अवे मै होर जादा देर तांइ लुह्की नी सकदी, तां से घबराई करी अते कम्दी-कम्दी यीशु रे पैरां पेई गई ते तिसने सबनी मणुआं जो दस्सेया कि मै किजो यीशु जो छुत्तेया थिया अते तिन्हा जो छुन्दे ही मै किय्यां ठीक होई गई "
LUK,8,48,"यीशु ने तिस जनानी रे विश्वास जो दिख्खी करी बोल्लेया, हे कुड़िए, तेरे विश्वास री वजह कने तेरा छुटकारा होया, अवे शांती कने चली जा। "
LUK,8,49,"से हल्ले ए बोल्लेया ही करदे थिये कि सभास्थल रे प्रधान रे घरे का तित्ते कोई आया अते तिसने प्रधान जो बोल्लेया, तेरी कुड़ी मरी गई इधेरे तांइ गुरु जी जो तकलीफ मत दिंदा "
LUK,8,50,"पर जां यीशु ने ए सुणेया तां याईर जो बोल्लेया, बिल्कुल मत डर सिर्फ विश्वास रख्ख तां तिसने बची जाणा "
LUK,8,51,"घरे जाई करी यीशु ने पतरस, यूहन्ना, याकूब, अते तिस कुड़ी रे माँ-प्यो जो अन्दर लेई गे ते होर कुसकी जो भी अन्दर नी आणा दित्तेया। "
LUK,8,52,"सब जणे तिस कुड़ी रे मरी जाणे पर रोया करदे थिये, पर यीशु ने तिन्हा जो बोल्लेया, रोणा बंद करो किजोकी ए कुड़ी तां मरे री नी ए, बल्कि सुत्ते री ए "
LUK,8,53,इस गल्ल पर तिन्हा मजाक उड़ाया किजोकी से जाणदे थिये कि कुड़ी मरी गे री ए 
LUK,8,54,"पर यीशु ने तिस कुड़ी रा हत्थ पकड़ेया अते तिसजो बोल्लेया, कुड़िए, उठी हो! "
LUK,8,55,"तां तिस्सी बेल्ले से कुड़ी फिरी जिन्दी होई गयी अते से उठी होई यीशु ने तिसेरे माँ-प्यो जो बोल्लेया, इसजो खाणे तांइ किच्‍छ रोट्टी देई दयो "
LUK,8,56,"तिसेरे माँ-प्यो हैरान होई गे कि तिन्हेरी कुड़ी जिन्दी होई गई, पर यीशु ने तिन्हा जो चतोणी देई करी बोल्लेया कि ए सारी गल्लां कुसकी कने मत लान्दे। "
LUK,9,1,"फिरी यीशु ने अपणे बाराह् चेल्‍लेयां जो सद्देया, ते तिन्हा जो बिमारियां जो दुर करणे ते सारी दुष्टात्मा जो कडणे री ताकत ते हक दित्तेया "
LUK,9,2,ते तिन्हा जो परमेश्‍वर रे राज करणे रा शुभ संदेश सारे मणुआं जो सुनाणे ते बिमार मणुआं जो खरा करणे तांइ भेज्जेया। 
LUK,9,3,"यीशु ने तिन्हा जो बोल्लेया कि तुसी अपणे सफर बिच किच्‍छ भी लेई करी मत जादें, ना ही सोठि ना झोली ना रोट्टी ते ना पैसे ते ना ही जादा कपड़े "
LUK,9,4,"ते तुसी जिस भी ग्राँ अन्दर जाँह्ग्गे, तित्ते कुसकी इक्क घर अन्दर प्रोह्णे बणी करी रेय, जां तांइ तुसी तिस ग्राँ का बाहर नी आन्गे, तां तांइ तिस ही घर बिच रेयो "
LUK,9,5,"जे तिस ग्राँ रे मणु तुसी रे शुभ संदेश जो नी मनगे, तां तित्ते का निकलदे बेल्ले अपणे पैरां री धूड़ झाड़ी आयो, ताकी ए तिन्हा पर गवाई होई सको कि से अपणी कित्ते री अप्पू भुगतन "
LUK,9,6,तां से बाराह् चेल्‍ले तित्ते का निकली करी ग्राँ-ग्राँ अन्दर जाई करी परमेश्‍वर रे राज करणे री शुभ संदेश रे बारे अन्दर सुणांदे रे ते बिमार मणुआं जो खरा करदे रे 
LUK,9,7,"जां हेरोदेस राज्जे जो यीशु रे कम्मां रे बारे अन्दर पता लगेया, तां से सुणी करी बड़ा-भरी उदास होई गेया किजोकी केई मणु बोल्लदे थिये, कि ए युहन्ना बपतिस्मा दैणे वाला है, जे कि मरी करी फिरी जिन्दा होई गे रा है। "
LUK,9,8,"किच्‍छ मणु बोलदे थिये, कि ए एलिय्याह-भविष्यद्वक्ता है अते किच्‍छ मणु तां ए बोल्लेया करदे थिये, कि ए पुराणे बेल्ले रे भविष्यद्वक्ता बिच का कोई फिरी जिन्दा होई गे रा है "
LUK,9,9,"पर हेरोदेस राज्जे ने बोल्लेया, कि युहन्ना बपतिस्मा दैणे वाले रा सर तां मै ही कटाया थिया, ते अवे ए कुण है जिसेरे बारे अन्दर मै ए सब गल्लां सुणेया करदा है? फिरी तां राजा हेरोदेस यीशु जो दिखणे तांइ पूरी कोसीस करणा लग्गेया "
LUK,9,10,"जां प्रेरित हटी आए, तां जे किच्‍छ तिन्हा ने कित्तेया थिया, से सब गल्लां यीशु जो दस्सियाँ ते यीशु अपणे चेल्‍लेयां जो तित्ते का छामत-चारे बैतसैदा नां रे शहर बिच लेई गे। "
LUK,9,11,पर मणुआं जो पता लगी गेया ते से भी तिन्हेरे पिच्छे चली पे यीशु ने तिन्हेरा सुआगत कित्तेया ते यीशु ने तिन्हा जो परमेश्‍वर रे राज करणे रे बारे अन्दर दस्सेया अते जे ठीक होणा चाह्‍ंदे थिये तिन्हा मणुआं जो खरा कित्तेया 
LUK,9,12,"जिस बेल्ले साँझ होणा लगी तां चेल्‍लेयां ने यीशु जो आई करी बोल्लेया, इन्हा मणुआं जो नेड़े, कुसकी ग्राँ-पदरा अन्दर भेजी देयो, ताकी से तित्ते रेई सकण ते अप्पु तांइ रोट्टी रा इन्तजाम करी सकण किजोकी ए इलाका सुनसान है जित्ते रैह्णे-खाणे तांइ किच्‍छ भी नी है "
LUK,9,13,"यीशु ने अपणे चेल्‍लेयां जो बोल्लेया, तुसी ही इन्हेरे तांइ रोट्टी रा इंतजाम करो तिन्हा ने बोल्लेया, कि असां रे का तां पंज रोटियाँ अते दो मछ्छियाँ रे सिवाए होर किच्‍छ भी नी है, पर जे असी इन्हा तांइ रोट्टी खरीदी करी लेई आन, तां किच्‍छ इतंजाम होई सकदा तित्ते लाई-पाई करी पंज हजा़र तां मड़द ही थिये। "
LUK,9,14,"तां यीशु ने अपणे चेल्‍लेयां जो बोल्लेया, कि इन्हा जो पंजाह्-पंजाह् करी के पान्द बिच बिठाई देयो "
LUK,9,15,"चेल्‍लेयां ने तिय्यां ही कित्ता, ते सब मणु भुईय्याँ बैह्ई गे "
LUK,9,16,फिरी यीशु ने तिन्हा पंज रोटियाँ ते दो मछ्छियाँ जो हत्थां पर रख्खेया ते स्वर्ग पास्से दिख्खी करी परमेश्‍वर रा शुकर कित्तेया ते फिरी तिन्हा रोटियाँ जो तोड़ी-तोड़ी करी मणुआं जो दैणे तांइ अपणे चेल्‍लेयां का दिन्दे गे 
LUK,9,17,"जां सब जणे रज्जी करी खाई बैठ्ठे, तिसेरे बाद भी चेल्‍लेयां ने बचे री रोटियाँ रे बाराह् टोकरे भरी करी रख्खे "
LUK,9,18,"इक्क रोज यीशु मणुआं का बखरे होई करी इक्क कह्ल्ली जगह बिच प्रार्थना करणे जो गे, ते तिन्हेरे सोग्गी चेल्‍ले भी थिये, तां यीशु ने तिन्हा का पुच्छेया, कि मणु मेरे बारे अन्दर क्‍या सोचदे कि मै कुण है? "
LUK,9,19,"तिन्हा ने जवाब दित्तेया, कि किच्‍छ मणु युहन्ना बपतिस्मा दैणे वाला बोल्दे, किच्‍छ तुसी जो एलिय्याह मन्दे, अते किच्‍छ बोल्दे, कि तुसी पुराणे बेल्ले रे भविष्यद्वक्ता बिच का कोई इक्क हिन, जे कि जिन्दा होई गे रा है। "
LUK,9,20,"यीशु ने अपणे चेल्‍लेयां का पुच्छेया, पर तुसी जो क्‍या लगदा, कि मै कुण है? पतरस ने जवाब दित्तेया, कि असी तां तुसी जो परमेश्‍वर रा भेज्जे रा मसीह यीशु मन्दे "
LUK,9,21,"तां यीशु ने तिन्हा जो चतोणी देई करी बोल्लेया, कि मेरे मसीह यीशु होणे रे बारे अन्दर कुसकी जो जरा भी मत बोल्दे "
LUK,9,22,"फिरी यीशु ने अपणे चेल्‍लेयां जो बोल्लेया, कि ए पक्की गल्ल है, कि मणु रे पुत्तर ने बड़े दुख्ख सैह्णे हिन ते बड़े-बड़े बुजुर्ग लोक, बड्डे पुरोत्त, अते यहुदी शास्त्रियां ने तिसजो नक्कारी दैणा ते मरवाई दैणा, पर तिनिए त्रीय्ये रोज्जे फिरी जिन्दे होई जाणा। "
LUK,9,23,"फिरी यीशु ने तिन्हा सबनी जो बोल्लेया, जे कोई मेरे पिच्छे चलणा चाह्‍ंदा, तिसजो अपणी दुख-तकलिफां जो चुक्की करी मेरे तांइ मरणे जो भी तयार रैह्णा पैणा। "
LUK,9,24,"किजोकी, जे तुसी अपणी जान बचाणा चाण्गे, तां तुसी तिसजो नी बचाई सकणा पर जे कोई मेरे तांइ अपणी जान देई दिंगा, सिर्फ तिसजो ही सच्चा जीण मिलणा "
LUK,9,25,किजोकी इसेरा क्‍या फायदा कि इन्सान इक्क पास्से तां सारी दुनिया जो जित्ति ले पर अपणी जान जो ही गवाई दे? 
LUK,9,26,"जे मणु मेरे ते मेरे शुभ संदेश का शर्मसार हुंदा, मणु रे पुत्तर, जे मै ही है ने भी, जां अपणी, ते अपणे पिता-परमेश्‍वर री, ते पवित्र स्वर्गदूतां कने महिमा कने आणा, तां तिन्हा मणुआं जो भी पछियानणे का मुकरी जाणा "
LUK,9,27,"पर मै तुसी जो सच बोलदा, कि जे इत्ते खड़ित्ते रे हिन, तिन्हा बिच का किच्‍छ ईदेह् भी हिन, जिन्हा तिस बेल्ले तांइ नी मरणा, जां तांइ से परमेश्‍वर जो मणुआं री जिन्दगी पर राज करदे अपणी हाख्खी कने नी दिख्खी लिन्दे "
LUK,9,28,"इन्हा गल्लां रे कोई अठ्ठ रोज्जां बाद यीशु अपणे कन्ने पतरस, याकूब, ते युहन्ना जो लेई करी प्रार्थना करणे तांइ इक्क पहाड़ पर गे। "
LUK,9,29,प्रार्थना करदे-करदे यीशु रा रुप ही बदली गेया ते तिन्हेरे कपड़े लस्कदे-गाड़े चिट्टे रंग रे होई गे 
LUK,9,30,"तां दिख्खो मूसा ते एलिय्याह, ए दो लोक तिन्हा कने गल्लां करेया करदे थिये "
LUK,9,31,"ए सब महिमा अन्दर दिस्से, ते से यीशु रे यरूशलेम अन्दर मरणे री गल्लां करेया करदे थिये "
LUK,9,32,"पतरस ते तिसेरे दोस्तां जो बड़ी गैहरी निन्दर आई गे री थी जां तिन्हेरी निन्दर पूरी तराह् कने खुल्ली गई तां, तिन्हा ने भी यीशु जो तिन्हेरी महिमा अन्दर मूसा नबी ते एल्लीयाह भविष्यद्वक्ता जो, यीशु कन्ने खड़िह्त्तेरा दिख्खेया "
LUK,9,33,"जां मूसा नबी ते एलिय्याह भविष्यद्वक्ता तित्ते का जाणा लगे तां पतरस यीशु जो बोलणा लगेया, हे मालक, खरा होया जे असी ईत्ते हिन, असां जो त्रै तम्बु बनाणा चाएदे, इक्क तुसी तांइ, इक्क मूसा तांइ अते इक्क एलिय्याह तांइ हालांकि, पतरस जाणदा नी थिया कि से क्‍या है बोलदा? "
LUK,9,34,"से हल्ले ए गल्ल करदा ही थिया, कि इक्क बद्दल ने तिन्हा जो घेरी लेया ते से बड़े डरी गे, "
LUK,9,35,"ते से बद्दल रे अन्दर ही थिये, कि तिस बदलां बिच का अवाज आई, कि ए मेरा पुत्तर है, जिस जो मै चुणे रा है, इसेरी सुणेया करो "
LUK,9,36,"जिय्यां ही ए अवाज आणा बन्द होई, तिय्यां ही सिर्फ यीशु तित्ते किल्ले खड़ित्ते रे थिये ते चेल्‍लेयां ने जे किच्‍छ भी दिख्खेया थिया, इस बारे अन्दर तिन्हा रोज्जे कुसकी कन्ने कोई गल्ल नी लाई "
LUK,9,37,"दुए रोज्जे जां से पहाड़ का उतरे, तां मते सारे मणु यीशु का मिलणे तांइ आई पुज्जे। "
LUK,9,38,"ते तिन्हा मणुआं बिच का इक्क मणु जोरे सणे बोल्ली पेया, हे गुरु जी, मै तुसी रे छंदे करदा, तुसी मेरे निक्के जो खरा करी के उस पर दया करो किजोकी ए मेरा इक्को-इक्क मुंडा है, "
LUK,9,39,"मेरे निक्के जो इक्क दुष्टात्मा घड़ी-घड़ी पकड़दी ते फिरी ए इक्कदम चिन्ड़ा मारणा लगदा से तिसजो इदेया मरोड़दी, कि तिसेरे मुँह का झग्ग निकली आन्दी ते से तिसजो बड़ा भरी मरोड़दी ते तिसजो बड़ी मुस्कल कने छड़दी "
LUK,9,40,"मै तुसी रे चेल्‍लेयां जो अपणे निक्के का तिस दुष्टात्मा जो कढ़णे तांइ बोल्लेया थिया, पर से तिय्यां नी करी सके "
LUK,9,41,"फिरी यीशु ने अपणे चेल्‍लेयां जो बोल्लेया, हे विश्वास नी करणे वाले ते जिद्दि मणूओं! मै तुसी कन्ने कितणे करी रोज्जाँ तांइ रैह्न्गा ते कधाड़ी तांइ तुसी री इदेय गल्लां बरदास्त करदा रैह्न्गा? फिरी यीशु ने तिस मणु जो बोल्लेया, अपणे निक्के जो इत्ते लेई आ "
LUK,9,42,"तिसेरा निक्का आया ही करदा थिया, कि दुष्टात्मा ने तिसजो पटकी करी भुईय्याँ सुटी दित्तेया ते तिसजो मरोड़णा लगी, पर यीशु ने दुष्टात्मा जो झिड़केया ते तिस निक्के जो खरा करी के तिसेरे प्यो का देई दित्तेया "
LUK,9,43,"तां सब मणु परमेश्‍वर रे चमत्कार जो दिख्खी करी हैरान होई गे यीशु रे चमत्कारी कम्मां जो दिख्खी करी सब मणु हैरान थिये फिरी यीशु ने अपणे चेल्‍लेयां जो बोल्लेया, "
LUK,9,44,"तुसी मेरी गल्ल ध्यान कने सुणो, किजोकी मणु रे पुत्तर, जे मै ही है कन्ने धोखा होणे वाला है ते तिसजो तिसेरे दुस्मणां रे हात्थे पकड़वाई दित्तेया जाणा। किजोकी मणु रे पुत्तर, जे मै ही है कन्ने धोखा होणे वाला है ते तिसजो तिसेरे दुसमणां रे हात्थे पकड़वाई दित्तेया जाणा "
LUK,9,45,"पर ए गल्ल चेल्‍लेयां रे पल्ले नी पेई, किजोकी इस गल्ल रा सह्ई मतलब तिन्हा का छुपी रेया कि से तिसजो जाणी ना सकण ते चेल्‍ले यीशु का इस बारे अन्दर पूच्छणे का ड़रदे थिये "
LUK,9,46,"फिरी चेल्‍लेयां बिच इस गल्ल पर बैह्स होणा लगी पेई, कि तिन्हा बिच सबनी का बड्डा कुण है? "
LUK,9,47,पर यीशु ने तिन्हेरे मन री गल्ल जाणी लेई इधेरे तांइ तिन्हा ने इक्क निक्के जो अपणे नेड़े खड़ा कित्ता 
LUK,9,48,"ते तिन्हा जो बोल्लेया, जे भी मेरे नां कने इस निक्के जो अपणाई लिंदा, से मेरे जो अपणाई लिंदा, ते जे मेरे जो अपणाई लिंदा, से परमेश्‍वर जो अपणाई लिंदा, जिन्हा ने मेरे जो भेज्जे रा है, किजोकी जे तुसी बिच सबनी का छोटा है, सेह्ई सबनी का बड्ड़ा है "
LUK,9,49,"फिरी युहन्ना ने यीशु जो बोल्लेया, मालक जी, असां ने इक्क मणु जो तुसी रे नां कने मणुआं बिच का दुष्टात्मा जो कढ़दे दिख्खेया, ते असां ने तिसजो ए सब करणे का मन्हा कित्तेया, किजोकी से असां रे बिच का इक्क नी थिया। "
LUK,9,50,"यीशु ने युहन्ना जो बोल्लेया, तिसजो ठाक्को मत किजोकी जे असां रे खिलाफ नी है, से असां रे पास्से ही है "
LUK,9,51,"जां यीशु रा स्वर्ग अन्दर जाणे रा बेल्ला नेड़े आया करदा थिया, तां तिन्हा यरूशलेम जाणे री सोच्ची ते चली पे। "
LUK,9,52,जाणे का पैल्ले यीशु ने सामरिया प्रदेश बिच अपणे चेल्‍ले का ए शुभ संदेश भिजवाया कि असां रे आणे तांइ इक्क जगह तयार करी रख्खो। 
LUK,9,53,"पर तिस ग्राँ रे मणुआं ने तिन्हा जो अपणे ग्राँ अन्दर आणे का साफ मन्हा करी दित्तेया ते तिन्हेरे चेल्‍लेयां जो वापस हटाई दित्तेया, किजोकी सामरी मणु जाणदे थिये, कि तिन्हा ने यरूशलेम जो जाणा थिया "
LUK,9,54,"ए दिख्खी करी तिन्हेरे चेल्‍ले याकूब ते युहन्ना ने यीशु जो बोल्लेया, प्रभु जी, क्‍या तुसी चाह्‍ंदे कि असी आज्ञा देई करी इन्हा मणुआं री इस हरकत तांइ आसमान का अग्ग सुट्टी करी इन्हा जो अग्ग कन्ने भस्म करी देंन? "
LUK,9,55,"पर यीशु ने अपणे चेल्‍लेयां जो झिड़केया ते बोल्लेया, क्‍या तुसी जो पता नी है, कि तुसी मेरे कन्ने हिन? मणु रा पुत्तर, जे मै ही है मणुआं री जान लैणे तांइ नी पर बचाणे तांइ आए रा है "
LUK,9,56,ते फिरी से कुसकी होरसी ग्राँ बिच चली गे 
LUK,9,57,"जां यीशु ते तिन्हेरे चेल्‍ले रस्ते पर चलेया करदे थिये, तां इक्क मणु ने यीशु जो बोल्लेया, कि तुसी ने जित्ते जित्ते भी जाणा, मै भी तुसी कन्ने जाया करणा। "
LUK,9,58,"यीशु ने तिसजो बोल्लेया, गीदड़ां जो रैह्णें तांइ कुड्डां ते आसमान रे चिडू-पखेरूआँ तांइ बसे रे हिन, पर मणु रे पुत्तर, जे मै ही है जो सर ढ़कणे तांइ भी कोई ठकाणा नी है "
LUK,9,59,"यीशु ने कुसकी दुज्जे मणु जो बोल्लेया, मेरे पिच्छे आई जा पर तिनिए जवाब दित्तेया, कि हे प्रभु जी, मेरे जो पैल्ले अपणे घरे जाणा देयो ताकी मै अपणे प्यो रे मरणे रे बाद तिन्हा दफन करी के वापिस आई सकां "
LUK,9,60,"यीशु ने तिसजो बोल्लेया, मरणे वालेयां जो अपणे मुर्दे दबणा दे, किजोकी परमेश्‍वर रा वचन सब मणुआं तांइ है, इधेरे तांइ तेरा फर्ज ए है कि तू मणुआं जो परमेश्‍वर रे राज करणे रे बारे अन्दर दस्स "
LUK,9,61,"फिरी इक्क जह्णा होर बोलणा लगेया, कि मै भी तुसी रा चेल्ला बनणा, पर पैल्ले जाई करी अपणे घरेतां जो बोल्ली करी आन्दा "
LUK,9,62,"यीशु ने तिसजो बोल्लेया, इदेया कोई भी मणू, जे हल पर हत्थ रखणे का बाद पिच्छे दिखदा, से परमेश्‍वर रे राज अन्दर रैह्णे जोग्गा नी है। "
LUK,10,1,"इन्हा गल्लां रे होणे का बाद प्रभु यीशु ने सत्तर चेल्‍ले होर चुणे ते फिरी जिस-जिस शहरा ते जगह पर तिन्हा अप्पु जाणा थिया, तित्ते दो-दो करी के पैल्ले तिन्हा जो भेजेया। "
LUK,10,2,"यीशु ने तिन्हा जो बोल्लेया, कि पक्के रे खेतर मते हिन पर मजूर थोड़े हिन इधेरे तांइ खेतर रे मालका का प्रार्थना करो कि फसल कटणे तीकर होर मजूर भेजी देयो "
LUK,10,3,"जाओ दिख्खो, जिय्यां भेड्डां भेड़ियां बिच मझाटे होन तिय्यां ही मै तुसी जो तिन्हा लोक्कां रे बिच मझाटे भेज्जेया करदा है। "
LUK,10,4,"इधेरे तांइ, तुसी जान्दे बेल्ले अप्पु कन्ने किच्‍छ भी मत लिन्दे, ना बटुआ, ना झोला ते ना तां बूट अते रस्ते अन्दर कुसकी रा हाल-चाल भी मत पुछदे "
LUK,10,5,"तुसी जिस भी घर अन्दर ‍जांगे, तिन्हा जो बोल्लेया कि इस घर पर परमेश्‍वर री शांती बणी रे। "
LUK,10,6,जे अगर से मणु इस शांती जोग्गे हुन्गे तां से तिन्हा पर बणी रैह्‍णी ते जे से इस जोग्गे नी होये तां से शांती तुसी का वापस हटी आणी। 
LUK,10,7,"तिसी घर बिच रेयो, ते जे किच्‍छ तिन्हा का मिल्ले, से ही खाओ, किजोकी मजदूर जो तिसेरी मजदुरी मिलणा चाएदी, घर-घर मत फिरदे। "
LUK,10,8,"जे कुसकी ग्राँ अन्दर जाई करी तित्ते रे मणु तुसी जो खुश होई करी किच्‍छ भी खुआंगे, से खुशी कने खाई लेयो "
LUK,10,9,"तित्ते रे बिमार मणुआं जो खरा करो ते तिन्हा जो बोल्लो, कि परमेश्‍वर राज करणे तांइ तुसी रे नेड़े आई गे रा है "
LUK,10,10,"पर, जे कुसकी ग्राँ रे मणु तुसी रे आणे पर खुश नी होन तां तिस जगह री सड़कां पर जाई करी बोल्लेया करो, "
LUK,10,11,"कि तुसी रे ग्राँ री धूड़ जो असी तुसी रे सामणे अपणे पैरां का झम्मी करी इत्ते का चली पे, पर ए गल्ल समझी लेयो, कि परमेश्‍वर राज करणे तांइ तुसी रे नेड़े आई गे रा है "
LUK,10,12,"यीशु ने तिन्हा चेल्‍लेयां जो बोल्लेया, कि इस शहर री हालत फैसले वाले रोज्जे सदोम देश का भी जादा खराब होणी है "
LUK,10,13,"फिरी यीशु बोल्दे, खुराजीन हायेँ ते बैतसैदा नां रे शहरां बिच रैह्णे वाले मणुआं तांइ बड़ा बुरा बेल्ला आणे वाला है, किजोकी जिनिये चमत्कारी कम्म मै इन्हा दो सैरां बिच जाई करी कित्ते, जे से ही कम्म मै सूर अते सैदा रे शहर बिच जाई करी करदा, जित्ते मूर्तीियाँ री पूजा करणे वाले मणु रैह्‍न्दे, तां तिन्हा ने भी बोरे रे कपड़े बणाई करी ते अप्पु पर धूड़ मली करी अपणे पाप मन्नी लेरे होणे थिये। "
LUK,10,14,"पर परमेश्‍वर ने जधाड़ी हिसाब-किताब करणा, तधाड़ी सूर अते सैदा रे शहर री हालत तुसी का तां जादा सैणे जोग्गि होणी, जे कि खुराजीन ते बैतसैदा अन्दर रैह्या करदे हिन "
LUK,10,15,"ते हे कफरनहूम कस्बे रे मणूओ, क्‍या तुसी जो स्वरगा अन्दर लेई जाया जाणा है? पर ना, तुसी जो तां झिक्क पताल अन्दर सुट्टेया जाणा है "
LUK,10,16,"यीशु ने ए भी बोल्लेया, कि जे मणु तुसां री गल्लां पर विश्वास करगा, इसेरा मतलब ए होणा कि तिनिए मेरे पर भी विश्वास करी लेया, ते जे तुसी जो नक्कारी दिंदा, तिनिए मेरे जो भी नक्कारी दित्तेया, ते जे मेरे जो नक्कारी दिंदा, तिसेरा मतलब ए होणा कि तिनिए मेरे भेजणे वाले परमेश्‍वर जो भी नक्कारी दित्तेया। "
LUK,10,17,"जिस बेल्ले से बाकी रे सत्तर चेल्‍ले खुशी-खुशी वापस हटि आए तां यीशु जो बोलणा लगे, हे प्रभु, दुष्टात्मा भी तुसी रे नां कने असां रे हुक्मां जो मन्नेया करदी थी। "
LUK,10,18,"इस गल्ल पर यीशु ने तिन्हा जो बोल्लेया, मै शैतान जो आसमान का बिजली सांइ थल्ले पैंदे दिख्खेया। "
LUK,10,19,"दिख्खो, मै तां तुसी जो कीड़े ते बिच्छुओं जो रौदंणे रा, ते असां रे दुश्मण री सारी ताकत पर जीतणे रा अधिकार दित्ते रा है ते तुसी जो कुसकी भी चीज रा कोई नुक्सान नी होणा। "
LUK,10,20,"फिरी भी इस गल्ल पर खुश मत हुदें, कि दुष्टात्मा तुसी रा गलाया मन्दियाँ, पर सिर्फ इस गल्ले री खुशी मनाओ कि तुसी रे नां स्वर्ग अन्दर लिखी दित्ते रे हिन। "
LUK,10,21,"तिस ही बेल्ले यीशु पवित्रात्मा बिच मघन होई करी बड़े खुश होये ते बोलणा लगे, हे मेरे पिता जी, तुसी आसमान ते जमीन रे प्रभु हिन, मै तुसी रा बड़ा शुकर करदा, कि तुसी ने इन्हा गल्लां जो उन्हा मणुआं का दूर रखेया जे अप्पु जो बड़े भरी ज्ञानी ते चलाक मन्दे, ते इन्हा बच्चेयाँ जो सेह्ई गल्लां दस्सी दित्तीयां, हाँ, मेरे पिता जी, तुसी जो इय्यां करणा ही खरा लग्गेया। "
LUK,10,22,"फिरी यीशु ने तिन्हा चेल्‍लेयां जो बोल्लेया, मेरे पिता जी ने मेरे जो सबनी चीज्जाँ पर हक्क दित्ते रा है ते पिता ही जाणदे कि पुत्तर कुण है, ते पुत्तर जो छड्डी करी होर कोई नी जाणदा कि पिता कुण है, या तिन्हेरे जो छड्डी करी से जाणी सकदे जिस जो पुत्तर पिता रे बारे अन्दर दस्सणा चांह्दा "
LUK,10,23,"जिस बेल्ले तित्ते चेल्‍लेयां जो छड्डी करी होर कोई भी नी थिया, तां यीशु ने तिन्हा जो बोल्लेया, तुसी धन्न हिन कि ए सब किच्‍छ जे होया करदा है, से अपणी हाख्खियाँ कन्ने दिख्खेया करदे हिन "
LUK,10,24,"किजोकी मै तुसी जो बोल्ली दिन्दा, कि मते राज्जेयाँ ते भविष्यद्वक्ता ने ए सब किच्‍छ जे तुसी ने दिख्खेया-सुणेया से दिखणा-सुनणा चाह्या पर ना तां से दिख्खी सके ते ना ही सुणी सके। "
LUK,10,25,"फिरी इक्क दिन जां यीशु लोक्कां जो सिखाया करदे थिये, तां शास्त्रि लोक्कां बिच का इक्क जणा उठी करी यीशु जो परखणे तांइ सुआल पुछणा लग्गेया, कि हे गुरु जी, मेरे जो क्‍या करणा चह्ईंदा कि मेरे जो हमेशा री जिन्दगी मिल्ली जाओ? "
LUK,10,26,"तिन्हा ने जवाब दित्तेया, कि तैं मूसा रा कानून री कताब बिच क्‍या पढ़दा? "
LUK,10,27,"से बोलणा लगेया, कि तू परमेश्‍वर कने पूरे मन, पूरे प्राण ते सारी ताकत लाई करी ते अपणी सारी समझ कने प्यार करेयाँ, ते अपणे पड़ोसियाँ जो भी अप्पु बराबर प्यार करेयां "
LUK,10,28,"यीशु ने बोल्लेया, तैं ठीक जवाब दित्तेया इतणा ही करेया कर, तां तिज्जो हमेशा री जिन्दगी मिली जाणी। "
LUK,10,29,"पर से मणु अप्पु जो सही जताणा चाह्‍न्दा थिया, इधेरे तांइ से यीशु का फिरी पुछणा लग्गेया, तुसी ए दस्सो कि मेरा पड़ोसी कुण होया? "
LUK,10,30,"यीशु ने इक्क उदारण बोल्ली करी तिसजो जवाब दित्ता, कि इक्क मणु यरूशलेम शहर का यरीहो नां रे इक्क शहर जो जाया करदा थिया, ते रस्ते अन्दर तिसजो किच्‍छ डकैत्तां ने मिल्ली करी लुट्टी लित्तेया, ते तिन्हा ने तिसेरे कपड़े खुलाए ते तिसजो मारी-कुट्टि करी धाणस करी के रस्ते पर ही छड्डी करी चली गे। "
LUK,10,31,"ते इय्यां होया, कि तिस ही रस्ते का इक्क यहुदी पुरोत्त जाया करदा थिया, पर तिनिए तिसजो तड़फदा दिख्खी करी तिसका मुँह फेरी करी चली गेया ते तिस बचारे जो अण-दिख्खा करी दित्तेया "
LUK,10,32,"फिरी इय्यां ही इक्क लेवी, सेवादार मणू, उत्ते आया ते से भी तिसजो अण-दिख्खा करी के चली गेया। "
LUK,10,33,"पर इक्क सामरिया प्रदेश रा मणु उत्ते का जाया करदा थिया, जां तिनिए उस बचारे अध-मरे मणु जो तड़फदे दिख्खेया, तां तिसजो उस पर बड़ा तरस आया। "
LUK,10,34,"से तिसेरे नेड़े गेया ते तिनिए तिसेरे जखमां पर तेल ते अंगूर रा रस लाई करी पट्टि बह्न्नी दित्ती ते अपणे खोत्ते पर बिठाई करी रैण-बसे रे जो लेई गेया, ते तिसेरी सेवा कित्ती। "
LUK,10,35,"दूए रोज्जे तिस सामरी मणु ने दो दीनार  रैण-बसे रे मालक जो दित्ते ते तिसजो बोल्लेया, कि इसेरी दिख-रिख करदे रेयां ते जे तेरा जादा खरचा होई जाह्न्गा तां से मै हटदे बेल्ले आई करी तिज्जो देई दिंगा "
LUK,10,36,"फिरी यीशु ने तिस शास्त्रि मणु का पुच्छेया, कि अवे तू दस कि इन्हा तिन्न जह्णेयाँ बिच का तिस धाणस मणु रा पड़ोसी कुण होया? "
LUK,10,37,"से बोलणा लगेया, जिस सामरी मणु ने तिस पर तरस खाया थिया। यीशु ने तिस्जो बोल्लेया, जा ते अज्ज का बाद तू भी इय्यां ही करेयां "
LUK,10,38,"जां यीशु ते तिन्हेरे चेल्‍ले यरूशलेम पास्से जाया करदे थिये तां से इक्क ग्राँ बिच पुज्जे, जित्ते मार्था नां री इक्क जनानी ने तिन्हेरा अपणे घरे सुआगत कित्ता। "
LUK,10,39,"मार्था री इक्क भैण भी थी, जिसेरा नां मरियम थिया से यीशु रे पैरां का बेई करी तिन्हेरे वचन सुणेया करदी थी "
LUK,10,40,"पर मार्था रोट्टी पकाणे री तयारी जो लेई करी फिक्र अन्दर पेई गई, से यीशु का आई ते बोलणा लगी, हे प्रभु जी, क्‍या तुसी जो फिक्र नी है कि मेरी भैण ने सारा कम्म मेरे उपर पाई दित्ते रा है? इधेरे तांइ इसजो बोल्लो की मेरे कने हत्थ बटाए। "
LUK,10,41,"पर प्रभु यीशु ने तिसजो जवाब दित्तेया, हे मार्था, तू मती गल्लां रे बारे अन्दर फिकर करदी रैह्न्दी। "
LUK,10,42,"पर इक्क बदिया चीज है जिस जो मरियम ने चुणी लित्ते रा है, जे तिसका खुस्सेया नी जाणा। "
LUK,11,1,"इक्क रोज यीशु इक्क जगह पर प्रार्थना करेया करदे थिये जां से प्रार्थना करी बैठे तां तिन्हेरे चेल्‍लेयां बिच का इक्क ने तिन्हा जो बोल्लेया, हे प्रभु जी, जिय्यां युहन्ना ने अपणे चेल्‍लेयां जो प्रार्थना करणा सखाए रा है, तुसी भी असां जो तिय्यां ही सिखाओ। "
LUK,11,2,"तिन्हा ने तिसजो बोल्लेया, ठीक है, तां प्रार्थना करदे बेल्ले इय्यां बोल्लेया करो हे असां रे पिता जी, तुसी रे नां जो पवित्र मन्यान जाये, तुसी रा राज इस दुनिया पर आई जाओ। "
LUK,11,3,"असां री रोज री रोट्टी असां जो देया करो, "
LUK,11,4,"ते असां रे पाप्पां जो तुसी माफ करी देयो, किजोकी, असी भी अपणे गुनेह्गाराँ जो माफ करदे, ते असां जो परखीह्णे का बचाई लेयो। "
LUK,11,5,"फिरी यीशु ने तिन्हा जो बोल्लेया, कि तुसी बिच का इदेया कुण है कि तिसेरा इक्क मित्र हो ते से तिसका धरात्ते पर आई करी ए बोल्ली करी त्रै रोटियाँ मन्गो कि "
LUK,11,6,"मेरा मित्र है ते से सफर का मेरे का आया, ते तिस्जो खुआणे तांइ मेरे का अब्बे किच्‍छ भी नी है "
LUK,11,7,"ते से अन्दर का जवाब देयो, कि मेरे जो तंग मत करां दुआर बन्द होई गे रा है, मै बिस्तर अन्दर मेरे कन्ने मेरे निके-निके चैन कने सुत्ते रे हिन, इधेरे तांइ मै अब्बे बाहर आई करी तिज्जो रोटीयाँ नी देई सकदा "
LUK,11,8,"मै तुसी जो बोल्ली दिन्दा, कि इक्क मित्तर होणे री वजह कने बसक्क से ना उठ्ठो, पर तिसेरे घड़ी-घड़ी बगैर झिझक रे मंगणे पर से उट्ठी करी तिसेरी जरूरत रे हिसाब कने देई दैणा। "
LUK,11,9,ते मै इधेरे तांइ मै तुसी जो बोलदा कि तुसी मंगगे तां तुसी जो दित्तेया जाणा तोपगे तां से मिल्णा अते खटखटाँदे रैह्न्गे तां तुसी तांइ दुआर खोली दित्ते जाणे 
LUK,11,10,"किजोकी हर इक्क मणु जे मंगदा, तिसजो मिली जान्दा जे तोपदा से तिसजो पाई लिंदा अते जे खटखटांदा ही रैहन्दा तिसेरे तांइ दुआर खोल्ली दित्तेया जाणा। "
LUK,11,11,"तुसी बिच का इदेया कुण प्यो हुँगा, जिसेरा पुत्तर तिसका रोट्टी मंगो तां से तिसजो पत्थर पकड़ाई देयो: या तां से मच्छी मंगो तां से कीड़ा पकड़ाई देयो? "
LUK,11,12,या पुत्तर आंड्डा मंगो तां तिस्जो बिच्छु देई देयो 
LUK,11,13,"बुरे स्वभाव रे मणु हुन्दे-सुन्दे भी तुसी जो पता है कि अपणे बच्चेयाँ जो ठीक चीज्जाँ किय्यां दित्ती जान्दी, तां अवे तुसी अप्पू सोच्चो कि असां रा स्वर्ग अन्दर रैह्णे वाला परमेश्‍वर अपणे मंगणे वालेयां जो खुशी कने पवित्रात्मा किजो नी दिंगा "
LUK,11,14,फिरी यीशु ने इक्क मणु बिच का दुष्टात्मा निकाली जे कि जल्ली थी: जिस बेल्ले दुष्टात्मा तिस बिच का निकली गई तां से मणु गल्लां लगी पेया करणा ते सारे मणु ए दिख्खी करी हैरान होई गे। 
LUK,11,15,"पर तिन्हा बिच का मते जणे बोलणा लगे, कि ए तां दुष्टात्मां रे सरदार री मदद कने इन्हा दुष्टात्मा जो कड़दा। "
LUK,11,16,पर होर मणुआं ने तिन्हा जो परखणे तांइ तिन्हा का स्वर्ग री कोई निशानी मंगी 
LUK,11,17,"पर यीशु तिन्हेरे मन री गल्ल जो समझी गे ते तिन्हा ने जवाब दित्तेया, जिस देश अन्दर फूट पेई गे री हो, से उजड़ी जान्दा: ते जिस घर अन्दर कहला हो पेई गे री से कदी भी बसी नी सकदा "
LUK,11,18,"ते अगर शैतान अप्पु जो नुकसान पूजाणा सुरु करी देयो, तां शैतान रे राज रा सत्यानास होई जाणा तुसी जे मेरे पर इल्जाम लांदे कि मै दुष्टात्मां रे सरदार री मदद कने दुष्टात्मा जो कडदा, "
LUK,11,19,जे अगर मै दुष्टात्मां रे सरदार री मदद कने दुष्टात्मा जो कडदा तां तुसी री औलादां कुसेरी मदद कने कडदी? इधेरे तांइ तिन्हा ने ही तुसी रा फैसला करणे वाला। 
LUK,11,20,"पर जे मै परमेश्‍वर रा नां लेई करी दुष्टात्मा जो कडदा, तां तुसी ए समझी लेयो कि परमेश्‍वर तुसी रे बिच राज करणे तांइ आई गे रे हिन। "
LUK,11,21,जां कोई ताकतवर मणु पूरी तयारी कने अपणे घर री पैहरेदारी करदा तां तिसेरा घर-बार बची रैहन्दा। 
LUK,11,22,"पर जिस बेल्ले कोई तिसका भी जादा ताकतवर मणु आई करी तिस पर हमला करी के तिसजो हराई देयो तां तिसेरे हथियारां जो जिन्हा पर तिसजो विश्वास थिया, खुस्सि करी तिसेरा घर-बार लुट्टि करी से सब किच्‍छ अप्पु-मिते बंड़ी लिन्दे। "
LUK,11,23,"जे मेरे पास्से नी है से मेरे खिलाफ है, ते जे मेरे कन्ने नी बटोलदा, से बखेरी रखदा। "
LUK,11,24,"जां कोई दुष्टात्मा कुसकी मणु बिच का निकली जान्दी तां से अराम करणे तांइ सुक्की जगह् का होई करी जान्दी, ते जिस बेल्ले तिसजो अराम नी मिलदा तां से बोल्दी, मै अपणे पुराणे घरे जो दुबारा हटी जान्दी जित्ते का मै आए री है। "
LUK,11,25,ते हटी करी तिसजो से साफ-सुथरा ते सजा सजाया मिलदा। 
LUK,11,26,"होर तां होर, इस बेरी से अप्पु कन्ने सत्त होर दुष्टात्मा जो भी कन्ने लेई आँदी, अते तिस बिच वास करणा लगी पैन्दी ते तिसेरी हालत पैल्ले का भी जादा बुरी होई जान्दी। "
LUK,11,27,"जिस बेल्ले यीशु हल्ले ए सब गल्लां बोल्लेया ही करदे थिये, कि मणुआं री भीड़ बिच का इक्क जनानी ने जोरे सणे बोल्लेया, कि धन्न है से जनानी जिसा तुसी जो जम्मेया, ते धन्न है से जनानी जिसा तुसी जो अपणा दुध पियाया। "
LUK,11,28,"इस गल्ल पर यीशु ने बोल्लेया, हां, पर जादा धन्न से हिन जे जे परमेश्‍वर रे वचनां जो ध्यान कने सुणदे ते तिन्हा पर मनदे भी। "
LUK,11,29,"जिय्यां जिय्यां मणुआं री भीड़ बधणा लगी, तां यीशु तिन्हा जो बोलणा लगे कि इस जुग रे मणु बड़े भरी बुरे हिन, से निशानी तोपदे रैह्‍न्दे पर इन्हा जो योना रे अलावा होर कोई भी निशानी नी दित्ती जाणी। "
LUK,11,30,"जिय्यां योना नीनवे रे मणुआं तांइ इक्क निशानी बणेया थिया, तिय्यां ही मणु रे पुत्तर, जे मै ही है ने इस जमाने रे मणुआं तांइ निशानी बनणा "
LUK,11,31,"दक्षिण री राणी ने इस जमाने रे मणुआं पर इल्जाम लगाणे ते तिन्हा जो गुनेह्गार साबित करणा, किजोकी से राजा सुलैमान री समजदारी वाली गल्लां सुनणे तांइ दुनिया रे इक्क कुणे का आए थी, ते इत्ते तां कोई राजा सुलैमान का भी बड्डा है। "
LUK,11,32,"नीनवे रे मणुआं ने भी परमेश्‍वर रे हिसाब लैणे वाले रोजे अज्ज रे जुग रे मणुआं पर इल्जाम लाणे, किजोकी उन्हा ने योना री गल्लां सुणी करी अपणे पाप का तौबा कित्ती थी, ते अवे तां योना का भी खास कोई इत्ते है "
LUK,11,33,"कोई भी मणु दीय्या बाली करी तिसजो लुह्काई करी या भान्डे अन्दर पाई करी नी रखदा, पर उच्ची बखारी पर रखदा ताकी ईणे-जाणे वाले जो लौ मिल्दी रेयो। "
LUK,11,34,"अख्खां मणु रे शरीर रे दिये सांइ हुंदी, इधेरे तांइ जे अगर तेरी हाख्खी साफ है तां तेरा पूरा शरीर भी लौ कने चमकदा होणा पर जे अगर से बुरी हिन तां तेरा पूरा शरीर न्याहरा है। "
LUK,11,35,"इधेरे तांइ ध्यान रेयो, कि तुसी रे अन्दर री लौ नह्यारा नी बणी जाओ "
LUK,11,36,"पर जे तुसी रा पूरा शरीर लौ कने चमकदा है, ते शरीर रा कोई भी हिस्सा न्याहरे बिच नी है तां से पूरी तरह् कने इय्यां लस्कणा मन्नो कोई दीया तुसी पर अपणी किरणां चमकाया करदा है। "
LUK,11,37,"जां यीशु ए गल्लां बोल्ली बैठ्ठे तां कुसकी फरीसी मणु ने तिन्हेरे छंदे कित्ते, कि तुसी मेरे घरे रोट्टी खाओ, ते से अन्दर जाई करी रोट्टी खाणा बेई गे। "
LUK,11,38,जिस बेल्ले तिस फरीसी ने दिख्खेया कि यीशु ने रोट्टी खाणे का पैल्ले अपणे हत्थ नी धोये तां तिसजो बड़ी हैरानी होई 
LUK,11,39,"ते इस गल्ल पर प्रभु जी ने तिसजो जवाब दित्तेया, हे फरीसियों, तुसी थाली ते कटोरी जो तां उपरा-उपरा का माँजदे, पर तुसी ही अन्दर का लालच अते बुराई कन्ने भरितेरी हिन "
LUK,11,40,"हे बेअक्कलो, जिनिए बाहरले हिस्से जो बणाया, क्‍या से अन्दरले हिस्से जो नी बणाए रा है? "
LUK,11,41,पर जे तुसी अन्दरे री चिज्जां जो दान करी दिंगे तां तुसी रा सब किच्‍छ सुच्चा होई जाणा 
LUK,11,42,"पर, हे फरीसियों, तुसी पर लाणत है! किजोकी तुसी अपणे पुदीने ते सुदाब बूटियाँ रा दसमाँ हिस्सा तां चढ़ान्दे पर, परमेश्‍वर रे प्यार ते तिन्हेरे फैसले जो नकारी दिन्दे दसमाँ हिस्सा तां दैणा चाहिदा, पर परमेश्‍वर रे प्यार अते तिन्हेरे फैसले जो नकारे रे बगैर "
LUK,11,43,हे फरीसी मणूओं तुसी पर लाणत है! तुसी सभास्थल बिच छैल जगह् बैणा चाह्‍ंदे ते जां बजार जान्दे तां सबनी मणुआं का अप्पु जो प्रणाम कराणा चाह्‍ंदे 
LUK,11,44,तुसी पर लाणत है! किजोकी तुसी तिन्हा लुके री कबरां सांइ हिन जिन्हा पर लोक चलदे पर जाणदे नी। 
LUK,11,45,"तां कुसकी शास्त्रि लोक्कां ने तिन्हा जो जवाब दित्तेया, कि हे गुरु जी, इदेय गल्लां बोल्ली करी तुसी असां री भी बेजती करेया करदे हिन "
LUK,11,46,"यीशु ने तिस्जो बोल्लेया, कि हे शास्त्रियों, तुसी पर भी लाणत है! तुसी लोक्कां तांइ नियमां रा इदेया बोझ बणाई दिदें जिस जो चुकणा भी मुश्किल है ते अप्पु तिसजो अपणी उंग्गल कने भी छूणा नी चाह्‍ंदे "
LUK,11,47,"तुसी पर लाणत है! किजोकी तुसी तिन्हा भविष्यद्वक्ता तांइ कबराँ बणान्दे, जिन्हा जो तुसी रे बाब्ब-दाद्देयाँ ने ही मारेया थिया "
LUK,11,48,"इन्हा सबनी गल्लां कने तुसी ए साबित करदे कि तुसी रे पुरखां ने जे भविष्यद्वक्तां जो मारे तिस बिच तुसी राजी हुंदे, किजोकी तिन्हा ने मारेया थिया ते तुसी ने तिन्हेरी कबरां बणाई दित्ती। "
LUK,11,49,"इधेरे तांइ परमेश्‍वर रे वचन अन्दर भी बोल्ले रा है, कि मै तिन्हा का भविष्यद्वक्ता जो ते प्रेरिता जो भेजणा ते तिन्हा ने उन्हा मणुआं बिच का किच्‍छ जो मारी दैणा ते किच्‍छ मणुआं तांइ मुसीबत खड़ी करी दैणी "
LUK,11,50,"इधेरे तांइ दुनिया री शुरुआत का जितणे भी भविष्यद्वक्ता रा खून रूलया, तिसेरा हिसाब इस पीढ़ी रे मणुआं का लित्तेया जाणा "
LUK,11,51,"मतलब ए है कि हाबिल रे खून होणे का लेई करी जकरयाह रे मरणे तीकर, जे कि परमेश्‍वर रे मन्दिर ते बेदी रे बिच मरे थिये तिन्हेरे मरणे रा हिसाब, इस पीढ़ी रे मणुआं का लित्तेया जाणा "
LUK,11,52,"तुसी शास्त्रियों पर लाणत है! किजोकी तुसी ने समजदारी री मती सारी गल्लां सिख्खी तां लेईयाँ, पर अप्पू तिन्हा गल्लां पर नी चले ते जे चलणे री कोशीश करदे थिये तिन्हेरे भी रस्ते पर तुसी रूकावट बणे "
LUK,11,53,ते फिरी जां यीशु तित्ते का चली गे तां फरीसी ते शास्त्रि तिन्हेरे खिलाफ होई करी बुरे हाल्ले पिच्छे पेई गे कि से होर भी गल्लां पर यीशु कने सवाल-जवाब करण 
LUK,11,54,किजोकी से तिन्हेरी ही बोल्लेरियाँ गल्लां पर तिन्हा जो फँसाणे री भाल अन्दर थिये। 
LUK,12,1,"जां हजाराँ रे साह्बे मणु किठ्ठि गे ते सब इक्क दूज्जे पराल्ले चढ़या करदे थिये, तां यीशु ने पैल्ले अपणे चेल्‍लेयां जो बोल्लेया, कि फरीसी मणुआं रे खमीर का जे कि इन्हेरा कपट है, बची करी रेयो "
LUK,12,2,"किजोकी इदेया किच्‍छ भी छुपे रा नी है जे कि सामणे नी आणा, ते ईदेया किच्‍छ भी ढकित्तेरा नी है, जे खोलेया नी जाणा "
LUK,12,3,"इधेरे तांइ तुसी ने जे किच्‍छ भी न्याहरा अन्दर बोल्ले रा है, से लौ अन्दर सुणाया जाणा: अते जे किच्‍छ भी तुसी ने बन्द कमरेयाँ बिच इक्क-दुज्जे रे कन्ना अन्दर बोल्ले रा है, से गल्लां घरे री छत्ती पर जाई करी जोरे जोरे दस्सी जाणियां। "
LUK,12,4,"पर मेरे मित्रो, मै तुसी जो बोलदा तिन्हा का मत डरो जे सिर्फ तुसी रे शरीर जो घात करी सकदे ते तिसेरे बाद इदेया किच्‍छ भी नी है जे तिन्हेरे बस अन्दर होणा। "
LUK,12,5,"मै तुसी जो पक्की गल्ल दसी दिन्दा कि कुसका डरणा चाएदा? परमेश्‍वर का डरो जे तुसी जो मारणे रे बाद नरक बिच पाणे रा हक्क रखदा हाँ, मै बोलदा, बस परमेश्‍वर का ही डरो "
LUK,12,6,क्‍या दो पैसे री पंज चिड़ियाँ नी बिकदी? फिरी भी परमेश्‍वर तिन्हा बिच का इक्क जो भी नी भूलदा। 
LUK,12,7,"दिख्खो, तुसी रे सरे रा इक्क-इक्क बाल भी परमेश्‍वर ने गिणि रख्खे रा है इधेरे तांइ डरो मत, किजोकी तुसी तां बड़ी सारी चिड़ियाँ का भी जादा किमती हिन। "
LUK,12,8,"फिरी यीशु ने बोल्लेया, मै तुसी जो बोलदा, कि जे कोई मेरे जो मणुआं रे सामणे मन्नी लिन्गा, तिसजो मणु रे पुत्तर, जे मै ही है ने भी परमेश्‍वर रे स्वर्गदूतां सामणे मन्नी लैणा। "
LUK,12,9,"पर, जे मणुआं रे सामणे मेरे का मुक्करगा, तिसेरा परमेश्‍वर रे स्वर्गदूतां सामणे इन्कार कित्तेया जाणा "
LUK,12,10,"ते हर तिस मणु जो माफ कित्तेया जाणा, जे मणु रे पुत्तर, जे मै ही है रे खलाफ़ किच्‍छ गलत बोल्गा, पर जे कोई पवित्रात्मा री बेजती करगा, तिसजो माफ नी कित्तेया जाणा "
LUK,12,11,"जां से तुसी जो सभास्थल, राज्जेयाँ अते बड्डे प्रधाना रे मुहाग्गर लेई जाह्न्गे तां फिकर मत करदे कि तुसी अप्पु जो किय्यां बचांगे या असां जो क्‍या बोलणा चाईन्दा "
LUK,12,12,किजोकी पवित्रात्मा ने तुसी जो सखाई दैणा कि तिस बेल्ले तुसी जो क्‍या बोलणा चाएदा। 
LUK,12,13,"फिरी तिन्हा मणुआं री भीड़ बिच का कुसकी ने यीशु जो बोल्लेया, हे गूरु जी, मेरे भ्याल जो बोल्लो कि से असां रे प्यो री जायदात का मेरे हिस्से री जायदात जो मेरे जो देई देयो। "
LUK,12,14,"यीशु ने जवाब दित्तेया, कि हे मणू, तुसां री इन्हा गल्लां रा फैसला करणे वाला या बटवारा करणे वाला मेरे जो कुनिए बणाया? "
LUK,12,15,"फिरी यीशु ने बोल्लेया, ध्यान रख्खो, कि तुसी कुसकी भी चीज रा लालच मत करदे, किजोकी कुसकी रे जिन्दगी री बराबरी तिसेरी जमीन-जायेदात रे बाध्धे होणे कने नी कित्ती जान्दी "
LUK,12,16,यीशु ने ए उदारण भी दित्तेया कि इक्क अमीर मणु री जमीन अन्दर बड़ी छैल फसल लगी 
LUK,12,17,"ते से अपणे मनां अन्दर सोचणा लगेया, कि अवे मै क्‍या कराँ? इतणा सारा अनाज कुते रखगा, मेरे का तां रख्खणे तांइ जगह् भी नी है? "
LUK,12,18,"फिरी तिनिए बोल्लेया, अच्छा, मै इय्यां करदा कि अनाज रखणे वाले ढन्ड़ू जो तोड़ी करी इक्क बड्डा कमरा बणादा, ताकी मेरा सारा अनाज तिस बिच आई जाओ। "
LUK,12,19,"ते फिरी मै अपणे आप जो बोलणा, कि तेरे का तां बड़ा भरी अनाज है जे केई सालाँ तांइ तेरे का बची रैह्णा अते अवे चैन कने खा-पी ते मजे कने जी। "
LUK,12,20,"पर परमेश्‍वर ने तिसजो बोल्लेया, हे नासमझ, तैं अज्ज राती ही मरी जाणा ते तैं जे इतणा सारा अनाज कठेरी रख्खे रा है, से सब कुस जो मिलणा? "
LUK,12,21,"दिख्खो, इदेया ही से मणु भी हुन्दा जे अप्पु तांइ धन्न कठेरदा, पर परमेश्‍वर री नजराँ बिच से अमीर नी है। "
LUK,12,22,"फिरी यीशु ने अपणे चेल्‍लेयां जो बोल्लेया, इधेरे तांइ मै तुसी जो बोलदा कि अपणे जीणे री फिकर मत करेया करो कि असी हर रोज रोट्टी ते कपड़े कुदका खान्गे अते लान्गे। "
LUK,12,23,"किजोकी जीणा, रोट्टी का ते जिस्म, कपड़ेयाँ का जादा बद्धी करी है "
LUK,12,24,"जरा पछीं पास्से तां दिख्खो से ना तां भी बांदे, ना फसल कटदे ना तां तिन्हा का अनाज कने भरे रे बड्डे-बड्डे कमरे हुन्दे तां भी परमेश्‍वर तिन्हा जो खाणे जो दिन्दा तुसी तां चिडू-पखेरुआँ का भी जादा कीमती हिन "
LUK,12,25,"तुसी बिच का इदेया कुण है, जे फिकर करी के अपणी उमर जो इक्क घड़ी तांइ भी अग्गे बदाई सकदा हो? "
LUK,12,26,जे फिकर करी के तुसी इस छोटी जह्णी गल्ल जो नी करी सकदे तां बड्डी गल्लां री फिकर करी के क्‍या फायदा? 
LUK,12,27,"सोसनों रे फूलां पास्से दिख्खी करी जरा सोच्चो, कि से किय्यां उगदे से ना तां मैह्नत करदे, ना ही खेत्तर बांदे, फिरी भी मै तुसी जो बोलदा कि राजा सुलैमान रे महिमा होणे पर भी तिसेरे कपड़े इन्हा फूल्लाँ बिच का कुसकी इक्क का भी जादा छैल नी थिये। "
LUK,12,28,"इधेरे तांइ अगर परमेश्‍वर द्रब्बड री घा जो, जे कि अज्ज ईत्ते है, ते कल से अग्ग बिच फूक्की दित्ती जाणी, इतणा छैल सजाई सकदा, तां क्‍या से तुसी जो नी पुआई सकदा तुसी मणुआं अन्दर विश्वास री कमी है "
LUK,12,29,पर तुसी इन्हा गल्लां री फिकर मत करो कि असी क्‍या खांगे ते क्‍या पींगे इधेरे तांइ तुसी मत सोच्चो 
LUK,12,30,किजोकी दुनिया रे सब मणु इन्हा चीज्जाँ रे पिच्छे नह्स्सेया करदे हिन: पर परमेश्‍वर जो पता है कि तुसी जो भी इन्हा सबनी चीज्जां री जरूरत है 
LUK,12,31,"बल्कि, तुसी परमेश्‍वर रे राज रे खोजी बणो, ए सब चीज्जाँ तां तुसी जो मिली ही जाणियाँ "
LUK,12,32,"इधेरे तांइ हे छोटे झुण्ड, डरो मत, किजोकी तुसी रा परम पिता परमेश्‍वर चाह्‍ंदा कि तुसी तिन्हेरे राज रे वारिस बणो। "
LUK,12,33,"इधेरे तांइ अवे अपणी जायदात बेची करी पैसे गरीबाँ जो दान करी देयो इय्यां करणे पर तुसी अपणे तांइ स्वर्ग अन्दर धन्न-दौलत कठेरगे जे कि कदी नी मुकणी ते अप्पु जो इदेय बटुए बणाओ जे पुराणे नी हुदें, मतलब अप्पु जो स्वर्ग बिच धन-दौलत कठेरो जे घटदा नी ते जिसेरे नेड़े चोर नी जादां, ते किड़ा नी तिसजो खराब करता "
LUK,12,34,किजोकी जित्ते तुसी री धन्न-दौलत है तित्ते ही मन भी लगी रैह्णा। 
LUK,12,35,परमेश्‍वर रे कम्म तांइ हमेशा तयार रेयो ते हमेशा मेरे हटी आणे रे इंतजार बिच रेयो। 
LUK,12,36,"जिय्यां कि खरा नौक्कर ब्याह् री धाम का मालक रे वापस हटणे री भाल अन्दर हुन्दा, ताकी जिय्यां ही से आओ ते दुआर खटखटाओ तां से तिस्स ही बेल्ले तिस तांइ दुआर खोली सको, तुसी भी तिस मणु सांइ बणो। "
LUK,12,37,"से नौक्कर धन्न हिन जे अपणे मालक रे हटणे री भाल अन्दर जागदे हुन्दे ते दुआर खोल्णे तांइ तयार हुन्दे मै तुसी जो सच बोल्लेया करदा है, कि तिस मालक ने अप्पु नौकरां वाले कपड़े पाई करी अपणे नौक्करां जो अप्पू रोट्टी खुआणी ते तिन्हेरी सेवा भी करणी "
LUK,12,38,"तिन्हेरा मालक चाए धरात्ते पर आओ या बड़ी भ्याग्गा भी आओ, जे अगर से तिन्हा जो जागदे दिखदा तां से धन्न हिन। "
LUK,12,39,जे घरे रा मालक जाणदा हो कि चोर ने कुस बेल्ले आणा है तां तिनिये चोर जो अपने घरे चोरी नी करणा दैणी 
LUK,12,40,"तिय्यां ही तुसी भी तयार रेया करो, किजोकी मणु रे पुत्तर, जे मै ही है तिस बेल्ले आणा जां तुसी मेरे आणे रे बारे अन्दर सोच्चे रा भी नी होणा। "
LUK,12,41,"तां पतरस ने पुच्छेया, हे प्रभु जी, तुसी ए उदारण सिर्फ असां चेल्‍लेयां जो ही सुणाया करदे हिन कि ए होरनी सबनी मणुआं तांइ भी है? "
LUK,12,42,"यीशु ने जवाब दित्तेया, इदेया विश्वास लायक अते समझदार मुंशी कुण है, जिसेरा मालक तिसजो तिसेरे घर री देखभाल ते तिन्हेरे नौक्करां जो रोट्टी दैणे री जिम्मेदारी देई सको? "
LUK,12,43,से मुंशी धन्न है जिस जो मालक आई करी दिख्खो कि से पूरी ईमानदारी कने अपणा कम्म करेया करदा है 
LUK,12,44,"मै तुसी जो सच बोलदा, तिसेरे मालक ने तिसजो अपणी सारी जायदात जो सम्भाणे रा कम्म भी देई दैणा "
LUK,12,45,"पर, जे से मुंशी इय्यां सोच्चो कि मेरे मालक ने पता नी कधाड़ी आणा, अते से तिसेरे नौक्करां ते नौक्कराणियां जो मारणा-कुटणा लगी पेयो ते सराब पी करी मजे करणा लगी पयो, "
LUK,12,46,"तां तिस मुंशी रे मालक ने ऐसे दिन आणा जिसेरे बारे अन्दर तिनिए सोच्चे रा भी नी होणा, अते जां तिनिए आणा ते आई करी तिसजो कड़ी सजा देई करी तिन्हा मणुआं बिच भेजी दैणा जे कि विश्वास लायक नी हिन ते तिन्हा बिच ही गिणेया जाणा "
LUK,12,47,से नौक्कर जे अपणे मालक री मरजी जाणदा हो पर तिय्यां नी करणे तांइ तयार ना रैहन्दा हो ते तिय्यां नी कमांदा हो तां तैसे नौक्कर जो बड़ी बुरे हाल्ले मार पैणी। 
LUK,12,48,"पर जिस नौक्कर जो अपणे मालक री मर्जी रे बारे अन्दर कोई जानकारी नी हो, पर इदेया कम्म करी देयो, जे कि मार खाणे जोग्गा हो, तां तिस नौक्कर जो घट मार पैणी। इधेरे तांइ हर इक्क मणु का जिस जो हद का जादा दित्तेया गे रा है, तिसका तिन्ना ही वापस लित्तेया जाणा। अते जिस जो तिसका थोड़ा घाट्ट दित्तेया दा है, तिसका तितणा ही घट लित्तेया जाणा। "
LUK,12,49,"फिरी यीशु ने बोल्लेया, मै इस दुनिया पर अग्ग लाणा आये रा है ते मै ए चाह्‍ंदा थिया कि ए कम्म अब्बे तांइ शुरू होई गे रा हुन्दा, तां खरा थिया। "
LUK,12,50,"पर हल्ले तांइ मेरे जो मते जुल्म सैहणे जो हिन, जां तांइ से जुल्म मुकी नी जांदे तां तांइ मेरे जो बैचेनी लगी रैह्‍णी। "
LUK,12,51,"क्‍या तुसी इय्यां तां नी सोचदे कि इस दुनिया पर शांती हो इधेरे तांइ मै आये रा है? मै तुसी जो बोल्ली दिन्दा, कि इय्यां नी है, पर मै तां मणुआं जो बखरा कराणे तांइ आये रा है। "
LUK,12,52,किजोकी अज्ज का बाद इक्क घरां अन्दर पंज जणे इक्क दुज्जे का बखरे होई जाणे। त्रै जणेया ने मेरे पर विश्वास करणे वाले दो जणे रे खिलाफ होई जाणा अते मेरे पर विश्वास करणे वाले दो जणेया ने त्रै जणे रे खिलाफ होई जाणा। 
LUK,12,53,"माँ अपणी कुड़ी रे खिलाफ होई जाणी अते कुड़ी माँ रे खिलाफ होई जाणी, प्यो ने अपणे पुत्तर रे खिलाफ ते सस्सू ने नूँ रे ते नूँ ने अपणी सस्सू रे खिलाफ होई जाणा। "
LUK,12,54,"अते यीशु ने मते जणे किठ्ठितेरे मणुआं जो भी बोल्लेया, जां तुसी पश्चिम दिसा का बदल इंदे दिखदे तां झट्ट बोली पैंदे कि बरखा होणे वाली है, ते फिरी तिय्यां ही हुन्दा "
LUK,12,55,"ते जां दक्षिण दिसा का ब्यार चलदी, तां तुसी बोल्दे कि गर्मी आणे वाली है, ते तिय्यां ही हुन्दा "
LUK,12,56,"पर हे कपटियों, तुसी जो जमीन ते आसमान रे रंग-रूप बदलिणे रा पता तां लगी जान्दा, पर इस जुग बिच परमेश्‍वर जे कम्म करदे हिन तिन्हा जो किय्यां नी समझ नी पांदे? "
LUK,12,57,"फिरी यीशु ने बोल्लेया, तुसी इस गल्ल रा फैसला अप्पू ही किजो नी करी लिन्दे कि ठीक क्‍या है? "
LUK,12,58,"जां तुसी अपणे दुश्मण कन्ने न्यायधीस का कचैह्री जो चले रे होन्, तां रस्ते अन्दर ही तिस कने सुलाह् करणे री कोशीश करी लेयो, कुदखी इय्यां ना हो कि से तुसी जो हाकिम का छिक्की करी लेई जाओ ते सपाहीयाँ का पकड़वाई देयो अते सपाही तुसी जो जेह्ल अन्दर ढ़प्पी देयो "
LUK,12,59,"मै तुसी जो बोलदा, कि जां तांइ तुसी अपणा सब किच्‍छ देई ना देंन, तां तांइ जेल का छुटी नी सकदे। "
LUK,13,1,तिस बेल्ले तित्ते किच्‍छ मणु आई पुज्जे ते तिन्हा ने यीशु जो दस्सेया कि जां गलील प्रदेश रे किच्‍छ मणु कुर्बानी चढ़ाया करदे थिये तां पिलातुस राजपाल ने तिन्हा रा खून करवाई छड्डेया। 
LUK,13,2,"ए सुणी करी यीशु ने जवाब दित्तेया, तुसी क्‍या सोच्चया करदे हिन कि ए गलील प्रदेश रे मणु दूज्जे सबणी गलीली मणुआं का जादा पापी थिये, क्‍या इधेरे तांइ तिन्हा जो ए गल्लां भुग्तणियाँ पेईयाँ थिया? "
LUK,13,3,नी पर मै तुसी जो बोलदा कि जे अगर तुसी अपणे पाप्पां का तौबा ना करो तां तिस्सी तरिक्के कने मुकाए दित्ते जाणे। 
LUK,13,4,"या तुसी इय्यां समझदे कि से अठारा मणु जिन्हा पर शीलोह नां री जगह बिच गुम्मट पेया थिया, ते से दबी करी मरी गे थिये: क्‍या से यरूशलेम शहर बिच रैह्णे वाले होरनी मणुआं का भी जादा पापी थिये? "
LUK,13,5,"यीशु ने यरूशलेम रे सबनी मणुआं जो बोल्लेया इदेया किच्‍छ भी नी है तुसी अपणे पाप्पां का तौबा करी लेयो, नी तां तुसी भी तिय्यां ही मरणा। "
LUK,13,6,"तां यीशु ने तिन्हा जो इक्क उदारण दित्तेया, इक्क मणु ने अंगूर रे बगीचे अन्दर त्रिम्बले रा बूट्टा लाया अते तिस अन्दर कोई फल लग्गेया कि नी लगेया, ए दिख्खणे तांइ से हर साल बगीचे जो जान्दा थिया, पर कोई फल नी लग्गे रा हुन्दा थिया। इक्क रोज से इस गल्ल कने उदास होई गेया "
LUK,13,7,"अते तिनिए बगीचे रे मालक ने माली  जो बोल्लेया, तू इस बूट्टे जो बड्डी दे, किजोकी मेरे जो इस बूट्टे  का फल तोपदे त्रै साल होई गे रे हिन, ते इस बूट्टे ने फजूल अन्दर जगह् रोक्के री है। "
LUK,13,8,"माली ने तिसजो बोल्लेया, हे मालका! इस बुट्टे जो, इस साल मत बड्डो, ते मै इसेरे चौह्न्नी पास्से नदारी करी के इस बिच खाद पाई दिंगा ते मै इसेरी ठीक तरीके कने दिक्ख-रिक्ख करगा "
LUK,13,9,"ते फिरी बगीचे रा मालक बोलणा लगेया, कि जे अगले साल इस बूट्टे अन्दर फल लगी जांह्ग्गे, तां खरा, नी तां तू इसजो बड्डी देय्याँ। "
LUK,13,10,"विश्राम दिन यीशु सभास्थल अन्दर वचन सुणाया करदे थिये, "
LUK,13,11,"तां इक्क जनानी, जिस बिच दुष्टात्मा वास करदी थी ते जिनिए तिसजो रोला बणाई रख्खे रा थिया ते से कुबड़ी होई गे री थी। "
LUK,13,12,"यीशु ने जां तिसजो दिख्खया, तां तिसजो अपणे का सद्देया अते बोल्लेया, हे जनानिये, तैं अज्ज अपणी बिमारी का छुटकारा पाई लेया "
LUK,13,13,"ते यीशु ने तिसेरे सरा पर हत्थ रख्या, ते तिस्स ही बेल्ले, सिद्धी होई करी से खड़ी गई, ते परमेश्‍वर री बड़ाई करणा लगी पेई। "
LUK,13,14,"यीशु ने विश्राम दिन तिसजो खरा करदे दिख्खी करी सभास्थल रा प्रधान गुस्सा होई गेया ते मणुआं जो बोलणा लगेया, हफ्ते अन्दर कम्म करने तांइ छे रोज दित्ते रे हिन, तां तिन्हा रोज्जां बिच ही खरा होणे तांइ आया करो, विश्राम दिन नी "
LUK,13,15,"प्रभु यीशु ने जवाब दित्तेया, कि हे कपटियों, क्‍या विश्राम दिन रे रोज्जे तुसी अपणे डंगरां जो पाणी पियाणे तांइ नी लिन्दे? "
LUK,13,16,"तां क्‍या मेरे तांइ ए जरुरी नी थिया, कि विश्राम दिन पर इस जनानी, जे अब्राहम रे ‍खानदान का है, बिच का दुष्टात्मा जो कड्डां, जिस जो शैतान ने अठारा साल्लां का जकड़ी रख्खे रा थिया? "
LUK,13,17,"जां यीशु ने ए गल्लां बोल्ली, तां तिन्हेरे खिलाफ जिन्ने भी मणु थिये, तिन्हेरे मुँह बंद होई गे, ते बाकि सब-जह्णे तिन्हेरे इस महान कम्म का खुश होई गे। "
LUK,13,18,"तां यीशु ने बोल्लेया, परमेश्‍वर रा राज कदेया है ते मै इसेरी बराबरी कुस कने कराँ? "
LUK,13,19,"से सरेयां रे बीज सांइ है, जिस जो कुसकी ने अपणे खेत्तरां बिच बाया ते जां से बड्डा होया तां इक्क बुट्टा बणी गेया, अते फिरी आसमान रे चीड़ू-पखेरुआँ ने तिसेरी डालियाँ पर अपणे घोंसले बणाई लित्ते "
LUK,13,20,"यीशु ने फिरी पुच्छेया, कि मै परमेश्‍वर रे राज री बराबरी कुस कने कराँ? "
LUK,13,21,"से उस त्राक सांइ है, जिस जो कुसकी जनानी ने बबरु बनाणे तांइ आट्टे अन्दर मलाई दित्तेया बसक्क, त्राक तिस आट्टे का बड़ी घट् थी, तां भी तिस त्राक ने पूरे आट्टे जो त्राक बणाई करी फुलाई दित्तेया। "
LUK,13,22,यीशु ते तिन्हेरे चेल्‍ले शहर-शहर अते ग्राँ-ग्राँ बिच जाई करी परमेश्‍वर रे बारे अन्दर उपदेश दिन्दे दिन्दे यरूशलेम जो जाया करदे थिये। 
LUK,13,23,"तां कुसकी ने तिन्हा जो पुच्छेया, प्रभु जी, क्‍या छुटकारा पाणे वाले थोड़े ही मणु हिन? "
LUK,13,24,"यीशु ने तिसजो जवाब दित्तेया, “परमेश्‍वर रे राज जो पुजणे वाले तंग दुआर का जाणे तांइ मेहनत करो, किजोकी बड़े जणेया ने अन्दर जाणे री कोसीस करणी पर जाई नी सकणा। "
LUK,13,25,"जां परमेश्‍वर ने, जे घर रे मालक ने दुआर जो बन्द करी दैणा, तां तुसी बाहर खड़े होई करी दुआर जो खट-खटाणा ते बोलणा, हे प्रभु, असां तांइ दुआर खोली देयो पर अन्दर का ए जवाब आणा, मै तुसी जो नी जाणदा। "
LUK,13,26,"तुसी ने बोलणा, पर असां ने तुसी कन्ने खाएरा ते अंगूर रास पित्तेरा है, ते तुसी असां रे ग्राँ री गलियां बिच उपदेश दिन्दे थिये "
LUK,13,27,"पर तिन्हा बोलणा, मै तुसी जो बोलदा, कि मै तुसी जो नी जाणदा कि तुसी कुते का आये रे हिन हे बुरे मणूओं, तुसी सब मेरे का दूर होई जाओ "
LUK,13,28,"जां तुसी दिखणा कि अब्राहम, इसहाक, याकूब, अते सब भविष्यद्वक्ता परमेश्‍वर रे राज अन्दर हिन ते तुसी जो बाहर कह्ड्डी दित्तेया गे रा है, तां तित्ते तुसी रोणा अते दान्द पीह्णे "
LUK,13,29,"फिरी दुनिया रे हर पास्से का सारे मणुआं ने परमेश्‍वर रे राज री धाम अन्दर सामल हुणा आणा, "
LUK,13,30,"ते अज्ज जिन्हा मणुआं री बेजती करदे, तिस बेल्ले तित्ते तिन्हेरा आदर कित्तेया जाणा, ते जिन्हा जो मणुआं का अज्ज बड़ा आदर मिलेया करदा है, तिन्हा जो तिस बेल्ले बेजती कित्तेया जाणा, किजोकी जे निच्चे हिन से उँचे कित्ते जाणे ते जे अवे उँचे हिन से निचे कत्ते जाणे। "
LUK,13,31,"तिस ही बेल्ले किच्‍छ फरीसी मणु तित्ते आई रे ते बोलणा लगे, राजा हेरोदेस अन्तिपास तुसी जो मारणा चाह्‍ंदा, इधेरे तांइ तुसी इत्ते का कुदखी होरथी चली जाओ। "
LUK,13,32,"तां यीशु ने तिन्हा फरीसी जो बोल्लेया, जाई करी तिस चलाक तिस मणु जो बोल्ली दे, कि मै मणुआं बिच का दुष्टात्मा जो निकालदा ते मै अज्ज भी बमाराँ जो खरा करणा, ते कल्ल भी फिरी त्रीय्ये रोज्जे मै जिस कम्म तांइ आए रा है, से पूरा करणा। "
LUK,13,33,"अते आज्‍ज, कल्ल ते परसू, इन्हा रोज्जां बिच मै अपणा कम्म करणा ही है किजोकी कुसकी भी भविष्यद्वक्ता तांइ ए खरा नी होणा कि से यरूशलेम रे बाहर मारेया जाओ।” "
LUK,13,34,"हे यरूशलेम रे लोक्कों, इक्क समय पर तुसी ने भविष्यद्वक्ता जो मारे रा है, जिन्हा जो परमेश्‍वर ने इत्ते रे मणुआं तांइ भेज्जे रा थिया, तिन्हा जो इत्ते रे ही मणुआं ने पत्थराँ कने मारे रा है, मै बड़ी बारी इत्ते रे मणुआं रे बचाणे री कोशीश कित्ती, जिय्यां इक्क मुर्गी अपणे बच्चेयाँ जो अपणे पंखा रे हेठ समेटी लिन्दी, पर तुसी नी चाएया कि मै तुसी जो बचां। "
LUK,13,35,"ते अवे दिख्खो, परमेश्‍वर ने तुसी तांइ तुसी रा घर उजाड़ी रख्खे रा है, ते मै तुसी जो बोलदा, कि तुसी मेरे जो तां तांइ नी दिख्खी सकणा जां तांइ से बेल्ला आई नी जान्दा, कि तुसी बोलणा, धन्न है से, जे प्रभु रे ना कने आया करदा है। "
LUK,14,1,"इक्क बारी विश्राम दिन यीशु फरीसियाँ रे प्रधानाँ बिच का कुसकी इक्क रे घरे रोट्टी खाणा गे, तित्ते सबनी फरीसियाँ री नजरां यीशु पर ही थिया, कि से इस विश्राम दिन क्‍या करदे। "
LUK,14,2,"तित्ते इक्क इदेया मणु भी थिया, जिसेरे हत्थ अते पैर बिमारी री वजह कने सुजि गे रे थिये। "
LUK,14,3,"यीशु ने फरीसियाँ ते शास्त्रि लोक्कां का पुच्छेया, कि क्‍या मूसा रे नियम रे हिसाब कने विश्राम दिन कुसकी मणु जो खरा करणा ठीक है कि नी? "
LUK,14,4,पर तिन्हा ने यीशु जो कोई जवाब नी दित्तेया इधेरे तांइ यीशु ने तिस बिमार मणु पर हत्थ रख्खी करी खरा करी दित्तेया ते तिसजो तित्ते का भेज्जी दित्तेया। 
LUK,14,5,"फिरी यीशु ने तिन्हा जो पुच्छेया, जे अगर तुसी रा खोत्ता या दाँन्द कुसकी गत्ता बिच छुडकी पेयो तां क्‍या विश्राम दिन तुसी तिस्जो तित्ते का बाहर नी कडणा? "
LUK,14,6,से इस गल्ल पर यीशु कने बैह्स नी करी सके। 
LUK,14,7,"जां यीशु ने दिख्खेया कि रोट्टी खाणे जो जितणे भी मणु आए रे हिन, से बैणे तांइ इक्क दुज्जे का बड्डा आसन तोप्पेया करदे हिन, ए दिख्खी करी यीशु ने तिन्हा जो इक्क उदारण सुणाया। "
LUK,14,8,"जां तुसी जो कोई ब्याह री धाम अन्दर सद्दे तां तुसी तित्ते जाई करी सबनी का आग्गे, बड्डा आसन तोपी करी मत बेई जान्दे, कुदखी इय्यां ना हो कि तिस धाम अन्दर तुसी का भी बड्डा कोई मणु सद्दे रा हो, "
LUK,14,9,"ते फिरी तुसी जो बोल्लेया जाये, कि अपणी जगह का उठी जाओ, इत्ते कुसकी होरसी ने बैणा ते तुसी जो शर्मिदां होई करी निच्चली जगह् बैणा पेयो। "
LUK,14,10,"इधेरे तांइ तुसी इय्यां करेया करो कि तुसी सबनी का निच्चली जगह बेई जाया करो, फिरी जां सदणे वाले ने तुसी जो दिखणा तां तिनिए तुसी का आई करी बोलणा, हे भाई, अग्गे जाई करी बड्डी जगह पर बेयो, इस कने बाकी मणुआं सामणे तुसां री बड़ाई बधि जाणी। "
LUK,14,11,"किजोकी जे भी अप्पु जो बड्डा बणांगा, तिसजो परमेश्‍वर ने लोक्कां री नजरां अन्दर छोटा करणा, पर जे अप्पु जो छोटा बणागा, तिसजो परमेश्‍वर ने बड्डा करणा। "
LUK,14,12,"फिरी यीशु ने तिस फरीसी मणु जो बोल्लेया जिनिये यीशु जो धाम पर सद्देया थिया, तू जां भी कदी धाम दिंगा, तां अपणे मित्तरां, भ्यालां, रिस्तेदारां या फिरी पड़ोसियाँ जो मत सद्दा, नी तां कल्ला जो तिन्हा ने भी तिज्जो सदणा ते तेरा हिसाब बराबर होई जाणा। "
LUK,14,13,"जां भी तू धाम दिंगा, तां सिर्फ दुखी, रोले, लट्टे अते अन्ने मणुआं जो ही सद्देयाँ, "
LUK,14,14,"किजोकी तिन्हा का तिज्जो हटाणे तांइ किच्‍छ भी नी है, ए ही गल्ल तेरे तांइ आशीष री वजह बणि जाणी इधेरा फल तिज्जो धार्मिक मणुआं रे फिरी जिन्दे होई उठणे का बाद मिलणा। "
LUK,14,15,"फिरी तिन्हा कन्ने धाम खाणे वाले मणुआं रे बिच का इक्क ने यीशु जो बोल्लेया, जे परमेश्‍वर रे राज अन्दर धाम खान्गा, तिनिए बड़े धन्न होणा। "
LUK,14,16,"तां यीशु ने उन्हां जो बोल्लेया, इक्क मणु बड्डी धाम री तयारी करेया करदा थिया ते तिनिए मते मणुआं जो सद्दे रा थिया। "
LUK,14,17,"जां धाम तयार होई गयी, तां तिनिए अपणे नौक्कर जो बोल्लेया, जिन्हा जो मै सद्दे रा है, तिन्हां जो बोल्ली आ कि धाम पकी गई, ते अवे रोट्टी खाणे तांइ आई जाओ। "
LUK,14,18,"से सब लोक नी आणे रे नेक-बनेके बहाने तोपणा लगी पे इक्क जणे ने बोल्लेया, मै इक्क नौआ खेत्तर खरीदे रा है, ते मै तिसजो दिख्खणा है, ते मै तुसी कने बिनती करदा, मेरे जो माफ करी देयो। "
LUK,14,19,"दुज्जे मणु ने बोल्लेया, मै अज्ज पंज जोड़े दाँद रे खरीदे अते तिन्हा जो परखणा जाणा, मै तुसी कने बिनती करदा कि मेरे जो माफ करी देयो। "
LUK,14,20,"इक्क होर मणु ने बोल्लेया, मेरा नोआ-नोआ ब्याह् होये रा है, अते मै भी आई करी धाम नी खाई सकदा। "
LUK,14,21,"जां तिस नौक्कर ने हटी करी अपणे मालक जो ए सारी गल्लां सुणाई तां से सुणी करी बड़ा गुस्सा होया ते तिनिए अपणे नौक्कर जो बोल्लेया, कि शहर रे बजारा ते गलियां बिच झट जाई करी गरीबाँ, डुन्डे़याँ, लट्टेयाँ अते अन्नेयां जो सद्दी करी लेई आ। "
LUK,14,22,"नौक्कर अपणे मालक जो बोलदा, हे मालक, जिय्यां तुसी ने बोल्लेया थिया, तिय्यां ही मै कित्तेया पर तां भी किच्‍छ जगह खाली रेइ गई। "
LUK,14,23,"तां मालक ने नौक्कर जो बोल्लेया, सड़कां अते बाड़ियां अन्दर जितणे भी मणु मिलगे, तिन्हा जो धाम खाणे तांइ जोर पा, ते तिन्हा जो लेई आ, ताकी मेरा घर भरी जाओ। "
LUK,14,24,"ते तू सुणी लै, कि जिन्हा मणुआं जो मै पैल्ले री धाम पाये री थी, तिन्हा बिच का इक्क जो भी मेरी इस धाम बिच का किच्‍छ भी चख्खणे जो नी मिलणा। "
LUK,14,25,"जां यीशु कन्ने मते मणु तिन्हेरे पिच्छे जाया करदे थिये, तां तिन्हा ने पिच्छे मुड़ी करी तिन्हा जो बोल्लेया, "
LUK,14,26,"जे मणु अपणे माँ-प्यो, लाडी-बच्चे, भैण-भ्याल अते अपणे आप जो मेरे का भी जादा प्यार करदा हो, से मेरा चेल्ला नी बणी सकदा। "
LUK,14,27,जे कोई अपणी दुख-तकलिफां जो अपणाई करी मेरे तांइ मरणे तीकर भी तयार है से ही मेरा चेल्ला बणी सकदा। 
LUK,14,28,जे तुसी इक्क घर बनाणे चाह्‍ंदे तां पैल्ले तुसी तिस बिच लगणे वाले खर्चे रा हिसाब कताब लाणा कि तुसी का घर बनाणे जिन्ना पैसा है या नी? 
LUK,14,29,"कुदखी इय्यां नी हो कि से घर री नींय्याँ पाई देयो ते पैसे नी होणे री वजह कने तिसजो अपणा कम्म बँद करणा पेई जाओ, ते जिन्हा ने तिसजो कम्म सुरु करदे दिख्खेया हो से तिसेरा मजाक उड़ान अते बोलन, "
LUK,14,30,"कि ए मणु बडे जोस अन्दर आई करी घर बनाणा तां लग्गेया थिया, पर बगैर सोच्चे-समझे बनाणे री वजह कने इसेरा कम्म अध्धा रुकी गेया "
LUK,14,31,"ते इदेया कुण जणा राजा हुन्गा जे ए नी सोच्चगा, कि मै अपणे दस्स-हजार सपाहीयाँ जो लेई करी दुज्जे राज्जे कने किय्यां लड़गा, जिस का बीह्-हजार सपाही होन? "
LUK,14,32,नी तां तिसेरे दूर रैहन्दे ही तिनिये अपणे दूतां जो भेज्जी करी सुलाह करी लैणी। 
LUK,14,33,"इय्यां ही जां तांइ कोई मणु अपणा सब किच्‍छ पूरी तरह् कने छड्डी नी दिंगा, तां तांइ से मेरा चेल्ला बनणे जोग्गा नी है। "
LUK,14,34,लूण सुआद तांइ तां खरा है पर तिस ही लूण रा सुआद नी रेयो तां तिसजो कुस चीज कने स्वाद कित्तेया जाणा? 
LUK,14,35,"इदेया लूण नां तां मिट्टी पर सुटणे रे कम्मां आन्दा ते ना ही इसजो खाद तांइ इस्तेमाल करी सकदे, इदेह् लूण जो मणु सुट्टी दिन्दे। इस गल्ल जो जे सुनणा चाए, से ध्यान कने सुणे! "
LUK,15,1,मते सारे चुंगी लैणे वाले ते पापी मणु यीशु का तिन्हेरा उपदेश जो सुनणे तांइ आए रे थिये। 
LUK,15,2,"ए दिख्खी करी फरीसी ते शास्त्रि लोक्कां बुड़-बुड़ करणा लगे, कि ए तां पापी मणुआं कन्ने रैहन्दा अते तिन्हा कन्ने रोट्टी भी खाई लिन्दा "
LUK,15,3,इस गल्ल पर यीशु ने तिन्हा जो इक्क उदारण दित्तेया 
LUK,15,4,"मन्नी लेयो कि तुसी बिच्च का इक्क जणे का सौ भेड्ड़ाँ हिन ते तिन्हा बिच का इक्क भैड्ड़़ चरदे चरदे गोच्ची जाओ, तां क्‍या से मणु अपणी नढ़िनुऐ भैड्ड़़ाँ जो द्रबड़ा बिच खुल्ला छड्डी करी, तिस गोच्चे री भैड्ड़ जो तां तांइ तोपदा रैह्णा, जां तांइ से तिसजो मिल्ली नी जाओ। "
LUK,15,5,"अते जां तिसजो से भैड्ड़ मिल्ली जाणी, तां तिनिए बड़े खुश होई करी तिसजो अपणे मुह्ण्डे़ पर चुक्की करी लेई आणा। "
LUK,15,6,"ते अपणे घरे आई करी अपणे मित्रा ते पड़ोसियाँ जो सद्दाई करी तिन्हा जो बोलणा, कि मेरी भैड्ड़ गोच्ची गे री थी, अते से अवे मिल्ली गई, इधेरे तांइ तुसी मेरे कन्ने इस गल्ल री खुशी मनाओ "
LUK,15,7,"मै तुसी जो बोलदा, कि इय्यां ही जां कोई मणु अपणे पाप्पां का तौबा करी लिन्दा तां स्वर्ग अन्दर इतणी ही खुशियाँ मनाई जान्दियाँ, जितणी कि तिन्हा नढ़िनुए ऐसे धार्मिक मणुआं तांइ नी, जिन्हा जो ए लगदा कि तिन्हा जो मन फिराणे री जरुरत नी है। "
LUK,15,8,"फिरी यीशु ने बोल्लेया, या इदेय कुण जनानी है, जिस का चाँदी रे दस्स सिक्के होन् ते इक्क सिक्का गोच्ची जाए ते से तिसजो तोपणे तांइ दिय्या बाली करी ते सौत बाई-बाई करी घरे रे हर इक्क कूणे अन्दर तां तांइ नी तोपदी रैंह्गी, जां तांइ से सिक्का तिसजो मिल्ली न जाओ? "
LUK,15,9,"फिरी जां तिसजो से सिक्का मिल्ली जान्दा तां से अपणी सेल्लीयाँ ते पड़ोसणियाँ जो सद्दी करी बोल्गी, मेरा चाँदी रा सिक्का गोच्ची गे रा थिया ते से अवे मिल्ली गेया, तिसेरे मिलणे री खुशी मेरे कन्ने मनाओ "
LUK,15,10,"मै तुसी जो बोलदा, कि इय्यां ही जां कोई मणु पाप्पां जो छड्डी करी परमेश्‍वर रे रस्ते पर चलणा लग्गी पैन्दा, तां तिसेरे तांइ स्वर्गदूतां रे सामणे उतणी ही खुशियाँ मनाई जान्दियां। "
LUK,15,11,"यीशु ने तिन्हा जो इक्क उदारण देई करी जवाब दित्तेया, कि कुसकी मणु रे दो निक्के थिये, "
LUK,15,12,"तिन्हा बिच का हल्के निक्के ने अपणे प्यो जो बोल्लेया, अवे मेरे जो अपणी जायदात बिच का मेरा हिस्सा देई दे, ते तिसेरे प्यो ने अपणे दोन्नां निक्केयाँ अन्दर बराब्बर-बराब्बर जायदात बन्डी दित्ती। "
LUK,15,13,"हल्ले बड़े रोज नी थिये होये रे, कि तिसेरा हल्का निक्का अपणा सारा समान बटोली करी कुसकी दूज्जे देसा जो चली गेया अते तित्ते अपणे सारे पैसे बुरे कम्मां अन्दर उड़ाई दित्ते। "
LUK,15,14,"जिस बेल्ले तिसका सारे पैसे मुकी गे ते जित्ते से रैहन्दा थिया तित्ते अकाल पेई गेया ते तिसका खाणे जो भी किच्‍छ नी रेया, "
LUK,15,15,"इधेरे तांइ से कम्म तोपदे तोपदे तित्ते रैह्णे वाले रे घरे जाई रेया, तिसने तिसजो सूअर चराणे तांइ भेज्जेया। "
LUK,15,16,"जां तित्ते तिसजो बड़ी भारी भुख लग्गी तां से सोचणा लगेया, कि मेरे जो ए फलियां खाणे जो मिली जान, जे सूअर खाया करदे हिन, तां खरा रैह्णा किजोकी, कुसकी ने तिसजो इक्क फली भी खाणे जो नी दित्ती। "
LUK,15,17,"फिरी तिसजो अपणी गलती रा एहसास होया ते सोच्णा लगेया, कि मेरे प्यो का कम्म करने वाले किन्ने ही मजदूर रज्जी करी रोट्टी खान्दे थिये, अते खाणे रे बाद रोट्टी बची भी जान्दी थी, ते मै इत्ते भूखा मरेया करदा है। "
LUK,15,18,"अवे मै अपणे प्यो रे घरे वापस जाणा ते तिन्हा जो बोलणा, कि मै परमेश्‍वर ते तुसी रे खिलाफ पाप कित्ते रा है, "
LUK,15,19,अते अवे मै तां इस जोग्गा भी नी है कि अप्पु जो तुसी रा पुत्तर बोल्ली सकाँ पर तुसी इय्यां करो कि मेरे जो अपणा इक्क मजूर बणाई करी रखी लेयो 
LUK,15,20,"तां से तिस देश का निकली करी अपणे प्यो रे घरे चली पेया, ते जां से घरे नेड़े़ जाई पुज्जेया तां प्यो ने अपणे मुंडे जो दूरा का ही दिख्खी लेया, ते से तिसका दोड़ी गेया अते तिसजो गले लगाई करी सुन्ने दित्ते। "
LUK,15,21,"उनिए अपणे प्यो जो बोल्लेया, पिता जी, मै परमेश्‍वर ते तुसी रे खिलाफ पाप कित्ते रा है, ते अवे मै तुसी रा पुत्तर बोलणे जोग्गा भी नी रेया। "
LUK,15,22,"पर, तिसेरे प्यो ने अपणे नौक्करां जो बोल्लेया, मेरे इस मुंडे तांइ छैल का छैल कपड़े लेई आओ, ते इसेरी उंगली अन्दर अंगूठी पुआओ अते पैरां अन्दर नौई चप्पलां पुआओ। "
LUK,15,23,"ते सबका बदिया धाम तयार कित्ती जाए, किजोकी असां ने मेरे पुत्तर रे वापस हटणे री खुशी अन्दर धाम दैणी, "
LUK,15,24,"किजोकी मेरे जो लग्गेया थिया कि मेरा हल्का निक्का मरी गे रा थिया पर ए जिन्दा है, ए गुआच्ची गे रा थिया, पर अवे वापिस मिली गे रा है। ते फिरी से खुशियाँ मनाणा लगी पे "
LUK,15,25,"पर तिस वेल्ले, जां से लोक खुशियां मणाया करदे थिये, मणु रा जेठ्ठा पुत्तर, जे कि खेत्रा का कम्म करी के घरां जो हटेया करदा थिया, तिनिए गाणे बजाणे अते नचणे री अवाजां सुणियाँ। "
LUK,15,26,"तिनिए अपणे इक्क नौक्कर का पुच्छेया, कि ए सब किच्‍छ क्‍या होया करदा है? "
LUK,15,27,"तिनिए तिसजो बोल्लेया, तुसी रा हल्का भ्याल सह्ई-सलामत वापस हटी आए रा है, इस खुशी अन्दर तुसी रे प्यो ने बड़ी बड्डी धाम भी पाए री है। "
LUK,15,28,"ए सुणी करी तिसजो बडी-भरी लैह्र चढ़ी, ते से घरां अन्दर जाणा ही नी चाह्‍ंदा थिया, पर तिसेरा प्यो अप्पू ही बाह्र आई रेया ते तिसजो घरे चलणे तांइ समझाणा लगेया, "
LUK,15,29,"पर से अपणे प्यो जो बोल्णा लगेया, कि मै तां मते साल्लाँ का तुसी कन्ने ईमानदारी कने कम्म करेया करदा है ते अज्ज तांइ तुसां री कोई गल्ल नी टाली, पर तुसी मेरे तांइ कदी छोटी-मोटी धाम भी नी पाई "
LUK,15,30,"पर जां तुसी रा ए हल्का निक्का तुसां री जायदात जो कंजरी जनानियाँ पर लुटाई करी खाल्ली हत्थ हटी आया, तां तुसी इस तांइ सबनी का बदिया धाम पाया करदे हिन। "
LUK,15,31,"तिसेरे प्यो ने तिसजो जवाब दित्तेया, मेरे बच्चे, सुन! असी दोह्ई तां किठ्ठे ही रैह्‍न्दे ते जे किच्‍छ भी मेरे का है, से सब तेरा ही तां है, "
LUK,15,32,"पर अज्ज असां जो तेरे हल्के भ्याल रे हटि आणे री खुशी मनाणा चाएदी किजोकी असां जो लग्गेया थिया कि तेरा हल्का भाई मरी गे रा होणा पर ए जिन्दा है, ए गुआच्ची गे रा थिया, पर अवे वापिस मिली गे रा है। "
LUK,16,1,"यीशु ने इक्क अमीर मणु रा उदारण अपणे चेल्‍लेयां जो दस्सेया, कि इक्क अमीर मणु ने अपणे काम्म-धन्दे जो संभालणे तांइ इक्क मुंशी रख्खे रा थिया पर तिस पर ए इल्जाम लगी गेया कि से अपणे मालक रे पैसेयाँ जो खत्म करेया करदा है। "
LUK,16,2,"इधेरे तांइ तिस अमीर मणु ने मुंशी जो सदाया ते तिसका पुच्छेया, मै जे किच्‍छ भी तेरे बारे अन्दर सुणेया करदा है, से सच है, कि नी? अवे तू अपणे कम्म रा लेखा-जोखा मेरे जो दस्सी दे किजोकी मै तिज्जो नौकरी का कह्ड्डी दैणा। "
LUK,16,3,"तां मुंशी सोच्चणा लगेया, मेरा मालक मेरे जो नौकरी का कडणे वाला है, फिरी मै कुते जाह्न्गा? मेरे का तां मजूरी भी नी होणी अते लज्जे भीख भी किय्यां मंग गा? "
LUK,16,4,"मेरे जो किच्‍छ इदेया करणा पैणा कि जां मेरा मालक मेरे जो नौकरी का कह्ड्डी दिंगा, तां मेरे मते जणे मित्र होणा चाएदे ताकी से मेरे जो तिस बेल्ले सम्भाली लेंन। "
LUK,16,5,"इधेरे तांइ मुंशी ने अपणे मालक रे देन-दाराँ जो इक्क-इक्क करी के सद्देया ते पैल्ले मणु का पुच्छेया, कि मेरे मालक का तैं किन्ना उधार लित्ते रा है? "
LUK,16,6,"तां पैल्ले देंन-दार ने मुंशी जो जवाब दित्तेया, मेरे पर सौ मण जैतून रा तेल उधार है। तां मुंशी ने बोल्लेया, कि इसजो बदली करी पंजाह मण लिख्खी दे। "
LUK,16,7,"फिरी तिनिए दुज्जे देंन-दार का पुच्छेया, कि तेरे पर मेरे मालक री किन्नी उधारी है? अते तिनिए बोल्लेया, भी टन गेहूँ री उधारी है, तां मुंशी ने तिस जो बोल्लेया, कि सोलह टन लिख्खी लै। "
LUK,16,8,"फिरी इय्यां होया कि तिस अमीर मणु ने अपणे ठग्ग मुंशी री चलाकी दिख्खी करी तिसेरी तारीफ कित्ती, किजोकी तिनिए बड़ी चलाकी कने कम्म कित्ता थिया, तिय्यां ही इस दुनिया लोक दुनियादारी री गल्लां बिच परमेश्‍वर रे लोक्कां का जादा चलाक हिन। "
LUK,16,9,मै तुसी जो बोलदा कि दुनिया री धन-दौलत कने तुसी दुज्जेयाँ रा भला करो अते तिन्हा जो अपणा मित्तर बणाई लेयो किजोकी जां तुसी रे मरणे का बाद तुसी जो अपणे कने हमेशा रे स्वर्गीय घर बिच लेई लैणा। 
LUK,16,10,"जे थोडे़ का थोडे़ अन्दर भरोसेमंद है, से मती सारी चिजा अन्दर भी भरोसेमंद होणा ते जे थोडे़ का थोडे़ अन्दर बेईमान है, से मती सारी गल्लां अन्दर बेईमान होणा। "
LUK,16,11,जे अगर तुसी दुनियाबी धन-दौलत बिच भरोसेमंद नी हुंगे तां परमेश्‍वर ने तुसी जो स्वर्गीय धन-दौलत किजो दैणा। 
LUK,16,12,"ते जे अगर तुसी दुए लोक्कां रे धन-दौलत जो इस्तेमाल करणे बिच भरोसेमंद नी रे, तां परमेश्‍वर ने तुसी जो स्वर्गीय धन्न किजो दैणा? "
LUK,16,13,"कोई भी मणु दो मालकां री सेवा नी करी सकदा, से या तां इक्क कने नफरत करी सकदा अते दुज्जे कने प्यार या इक्क जणे कने बडी ईमानदारी कने रेह्ई सकदा पर दुज्जे जो से अण-दिख्खा करी सकदा इय्यां ही कोई भी मणु परमेश्‍वर अते धन-दौल्त, दोना री सेवा किठ्ठे नी करी सकदा। "
LUK,16,14,"फरीसी मणू, जे कि धन-दौलत रे लालची थिये, से यीशु गल्लां जो सुणी करी यीशु रा मजाक उडाणा लग्गे। "
LUK,16,15,"यीशु ने तिन्हा जो बोल्लेया, तुसी जे मणुआं जो ए जताणा चाह्‍ंदे कि तुसी बड़े सही हिन, पर परमेश्‍वर तां तुसी रे मनां जो भी जाणदे। दुनिया जिस गल्ल रा बड़ा आदर करदी, से गल्ल परमेश्‍वर री नजरां अन्दर घटिया हिन। "
LUK,16,16,"जां बपतिस्मा दैणे वाला युहन्ना परमेश्‍वर रा शुभ संदेश सुणादा थिया, तां तांइ मूसा रे जरिए दित्ते गे रे परमेश्‍वर रे कानून अते भविष्यद्वक्तां रे शुभ संदेश ही मणुआं रा मार्ग दर्शन करदे रे, अवे परमेश्‍वर रे राज रे शुभ संदेश मणुआं तांइ पुज्जेया करदी है ते तिस अन्दर जाणे तांइ मणु उताह्ल्ले होया करदे हिन। "
LUK,16,17,फिरी भी आसमान ते जमीन रा टली जाणा तां असान है पर परमेश्‍वर रे कानून अन्दर लिख्खे रा इक्क-इक्क अख्खर भी नी मिह्टि सकदा। 
LUK,16,18,"जे कोई अपणी लाड़ी जो तलाक देई करी छड्डी दिन्दा ते कुसकी दुज्जी जनानी कने ब्याह करदा तां ए व्याभिचार मन्नेया जान्दा। अते जे कुसकी तलाक दित्ते री जनानी कने ब्याह करी लिन्दा, से भी व्याभिचार ही करदा। "
LUK,16,19,"फिरी यीशु ने तिन्हा लोक्कां जो इक्क उदारण दित्तेया, दिख्खो, इक्क मणु थिया ते से बड़ा अमीर थिया। से बडे़ छैल अते मैह्न्गे रे कपड़े पान्दा थिया। ते हर रोज बड़े ऐश-हे-अराम री जिन्दगी जिन्दा थिया। "
LUK,16,20,ते लाज़र नां रा इक्क दुखी ते गरीब भिखारी जो तिस अमीर मणु रे घर रे दुआर का बिहाली दित्ता जांदा थिया ते तिसेरा सारा जिस्म जख्माँ कने भरित्ते रा हुन्दा थिया। 
LUK,16,21,"लाज़र तिस अमीर मणु री बचे री जुठ्ठी रोट्टी खाई करी अपणे पेट जो भरणा चाह्‍ंदा थिया, ते इधेरे तांइ से बाह्र बेई रैहन्दा थिया, इत्ते तक कि कुत्ते भी आई करी तिसेरे जख्मां जो चटदे थिये। "
LUK,16,22,"इक्क रोज लाज़र मरी गेया ते स्वर्गदूत तिसेरी आत्‍मा जो स्वर्ग अन्दर तिसेरे पुरखे अब्राहम का लेई गे, से अमीर मणु भी थोड़े रोज्जाँ बाद मरी गेया ते तिसजो दब्बी दित्तेया गेया। "
LUK,16,23,"तिसेरी आत्‍मा पताल बिच चली गई जां से नरक अन्दर तड़फदा थिया, तां तिसेरी नजर स्वर्ग पर पेई जित्ते से ही गरीब लाज़र अब्राहम री खोख्खा अन्दर थिया। "
LUK,16,24,"तां तिस अमीर मणु ने जोरे कने हक्क मारी करी बोल्लेया, हे पिता अब्राहम! मेरे पर तरस खाओ ते इस लाज़र जो मेरे का भेज्जी देयो कि ए अपणी उंगली जो सेड़ी करी मेरी जिब्ब जो ठण्डा करी जाओ, किजोकी मै तां इस अग्ग रे सेक कने फुक्की चले रा है। "
LUK,16,25,"पर अब्राहम ने बोल्लेया, हे पुत्तर, चेत्ता कर कि तेरी जिन्दगी जां बड़ी अरामदेह थी, पर लाज़र री जिन्दगी बड़ी दर्दनाक थी। अवे से इत्ते स्वर्ग अन्दर अराम कने रेया करदा है, अते तू नरक अन्दर अपणे हिस्से दा दुख सेह्या करदा है, "
LUK,16,26,"होर तां होर असां रे बिच इक्क बडा बड्डा गात्त है, जिसेरी वजह कने कोई भी स्वर्ग का नरक जो अते नरक का स्वर्ग जो चाह्ई करी भी नी जाई सकदा। "
LUK,16,27,"अमीर मणु ने बोल्लेया, पिता अब्राहम! मै तुसी रे छंदे करदा कि लाज़र जो मेरे प्यो रे घरे भेजी देयो, "
LUK,16,28,"किजोकी, दुनिया पर मेरे पंज भ्याल होर भी हिन, ए तिन्हा का जाई करी जे किच्‍छ भी मेरे कन्ने होया करदा है, तिन्हा जो दस्सी सको ताकी जिस बेल्ले से मरन तां तिन्हा जो नरक अन्दर नी आणा पेयो "
LUK,16,29,"अब्राहम ने बोल्लेया, तेरे भ्यालां तांइ मूसा रा कानून ते भविष्यद्वक्तां दी कताबां हिन, से तिन्हा जो पढ़ी करी तिन्हेरी गल्लां पर चली सकदे "
LUK,16,30,"तिनिए बोल्लेया, पिता अब्राहम जी! जे कोई मरे रे मणुआं बिच का तिन्हा जो समझाणा जाओ, तां ही से अपणे पाप्पां का तौबा करी सकदे। "
LUK,16,31,"अब्राहम ने तिसजो बोल्लेया, जे से मूसा रे कानून अते भविष्यद्वक्तां री कताबा बिच जे लिख्खे रा है, तिन्हा जो नी सुणदे तां कोई मरे रे मणुआं बिच का जिन्दा होई करी तिन्हा का जाओ, तां भी तिन्हा तिन्हेरा विश्वास नी करणा। "
LUK,17,1,"यीशु ने अपणे चेल्‍लेयां जो बोल्लया, जिन्हा गल्लां कने मणुआं जो ठोकर लगदी से गल्लां तां होणी ही हिन, पर लाणत है तिस मणु पर जिसेरी वजह कने से ठोकर आन्दी "
LUK,17,2,"तिसेरे तांइ ए जादा खरा हुन्दा कि बजाय इसेरे कि से इन छोटे मणुआं बिच का कुसकी जो पाप करणे पर मजबूर करी सकें, तिसेरे गले पर चक्की रा पाट लटकाई करी तिसजो समुन्द्र बीच सुट्टी दित्तेया जान्दा "
LUK,17,3,"इस गल्ल रा ध्यान रख्खो, कि तेरा संगी विश्वासी पाप करे तां तिसजो समझा, जे से अपणी गलती मन्दा तां तिसजो माफ कर। "
LUK,17,4,"अगर जे कोई इक्क रोज बिच सत्त बारी तेरे कने बुरा करदा, अते सत्त बारी ही तेरे का आई करी बोल्ले कि मेरे जो बड़ा मोह् होया करदा है अपणी गलती रा, तां तिसजो सत्तो बारी माफ कर "
LUK,17,5,"तां यीशु रे बारा प्रेरितां ने बोल्लेया, प्रभु जी, असां जो विश्वास बिच मजबूत बणाओ। "
LUK,17,6,"प्रभु यीशु ने तिन्हा जो बोल्लेया, जे तुसी रा विश्वास सरेयां रे दाणे रे बराबर भी हुंदा, तां तुसी इस शहतुत रे बूट्टे जो बोल्ल गे, कि तू जड़ा का बुट्टि करी समुन्द्रा बिच लग्गी जा, तां तिन्ने तुसां री मन्नी लेणी थी। "
LUK,17,7,"जे अगर तुसी रा नौक्कर हल बाई करी या भेड़ा जो चराई करी आए, तां तिसेरे मालक जो तिसजो रोट्टी खाणे तांइ बोलणा चाएदा। "
LUK,17,8,"पर से तिसेरे बजाए, क्‍या ए नी बोल्गा, कि मेरे तांइ रोट्टी तयार कर, ते जां तांइ मै रोट्टी खाई नी लिन्दा तां तांइ कमर कसी करी मेरी सेवा कर अते जां मै रोट्टी खाई लिन्गा तां तिसेरे बाद तू भी खाई लेयाँ? "
LUK,17,9,"तुसी अपणे नौक्कर रा से सारे कम्म करणे तांइ जे तुसी तिसजो दित्ते थिये, शुक्रिया नी करणा! "
LUK,17,10,"इय्यां ही जां तुसी परमेश्‍वर रे कम्म जो पूरा करी री बैंदे, तां तुसी ए बोल्लेयो कि असी तां तारीफ लायक नी हिन किजोकी असां ने से ही कित्तेया जे असां जो करना चाएदा थिया। "
LUK,17,11,इक्क रोज इय्यां होया कि यीशु ते तिन्हेरे चेल्‍ले यरूशलेम शहर जो जान्दे बेल्ले गलील प्रदेश अते सामरिया प्रदेश री सीमा रे बिच का होई करी जाया करदे थिये। 
LUK,17,12,"कुसकी ग्राँ बिच बड़दे बेल्ले यीशु जो दस्स कोढ़ियाँ  कने मिल्ले, "
LUK,17,13,"अते तिन्हा ने यीशु जो जोर सणे हक्क लाई अते बोल्लेया, हे यीशु, हे मालक, असां पर दया करो! "
LUK,17,14,"यीशु ने तिन्हा जो दिख्खेया अते बोल्लेया, कि अपणे आप जो पुरोत्तां जो दिख्खाओ। जां से यीशु री गल्ल मन्नि करी वापिस हटेया करदे थिये तां से रस्ते बिच ही कोढ सुच्चे होई गे। "
LUK,17,15,"तिन्हा दस्स कोढ़ियाँ बिच का इक्क ने दिख्खेया कि मै खरा होई गेया तां से परमेश्‍वर री बड़ाई करदे करदे यीशु का आया, "
LUK,17,16,अते तिन्हेरे पैरा पर मूह् रे भारे पैया ते तिन्हेरा शुकर करणे लग्गेया कने से इक्क सामरिया प्रदेश रा मणु थिया। 
LUK,17,17,"यीशु ने तिसजो पूछेया, क्‍या मै दस्स जणेया जो सुच्चा नी कित्ता, फिरी से बाक्की नौ कुदे हिन? "
LUK,17,18,"क्‍या परमेश्‍वर री बड़ाई करणे तांइ इस परदेसी जो छडी, होर कोई नी आया? "
LUK,17,19,"यीशु ने तिसजो बोल्लेया, उठ अते जा, तेरे विश्वास करणे री वजह कने तू कोढ का ठीक होई गेया। "
LUK,17,20,"जां फरीसियां ने यीशु का पूछेया, कि परमेश्‍वर ने राज करणे तांइ कधाड़ी आणा, तां तिन्हा ने जवाब दित्ता, परमेश्‍वर रा राज तुसी रे हिसाब कने लिब्बणे वाली निशानियां कने नी आणा "
LUK,17,21,"अते मणुआं ने ए नी बोल्णा, कि दिख्खो, इत्ते है, या उत्ते है किजोकी, परमेश्‍वर रा राज तुसी रे बिच् है "
LUK,17,22,"फिरी यीशु ने चेल्‍लेयां जो दस्सेया, कि से रोज आणे, जाँ मणु रे पुत्तर, जे मै ही है राज करणा तां तुसी तिस रोज जो दिख्खणे तांइ तरसी जाणा, पर दिख्खी नी पाणा। "
LUK,17,23,"मणुआं ने तुसी जो बोलणा कि मणु रा पुत्तर, जे मै ही है राज करणे तांइ आई गे रा है। मते जणेया ने बोलणा कि मसीह से इत्ते है, या मसीह उत्ते है, पर मै तुसी जो बोल्दा, कि तुसी तिसेरे पिच्छे मत चली जान्दे, या तिन्हा गल्लां पर विश्वास मत करी बैन्दे। "
LUK,17,24,"जिय्यां आसमान बिच बिजली इक्क कुणे का दूए कुणे तक लसकदी, तिस ही तरीके कने मणु रे पुत्तर, जे मै ही है अपणे समय बिच ही प्रकट होणा। "
LUK,17,25,"पर ए सब गल्लां होणे का पैल्ले ए जरूरी है कि मणु रा पुत्तर, जे मै ही है जो बड़े दुख सैह्णे पैणे अते इस जुग दे मणुआं ने मेरे जो तुच्छ समझणा, "
LUK,17,26,"मणु रा पुत्तर, जे मै ही है रे राज करणे रे बेल्ले बिच भी ओई होणा, जेड़ा नूह रे बेल्ले होया थिया, "
LUK,17,27,"किजोकी नूह रे जहाज पर चढने का पैल्ले तांइ भी ब्याह हुदें थिये, अते धाम्माँ बिच खाणा-पीणा, हुन्दा थिया अते इक्क रोज इदेया हड़ आया कि तित्ते सब किच्‍छ तैहस-नैहस होई गेया "
LUK,17,28,"अते तिय्यां ही जां लूत सदोम शहर बिच रेया करदा थिया तां तित्ते रे लोक भी खान्दे-पिन्दे अते काम्म-धन्दे बिच लैण-दैण करदे रैहन्दे थिये, अते खेती-बाड़ी अते घर-बार बनाणे बिच लगी रैह्‍न्दे थिये "
LUK,17,29,पर इक्क रोज जां लूत सदोम शहर का चली गेया अते तिसेरे जाणे का बाद तिस शहर रे लोक्कां पर अग्ग अते गन्धक आसमान का बरसी पेई अते तित्ते सब किच्‍छ तबाह् होई गेया 
LUK,17,30,"तिस दिन भी इदेया ही होणा जां मणु रे पुत्तर, जे मै ही है, चाणचक्के ही वापिस हटणा। "
LUK,17,31,उस रोज जे मणु अपणे घरे री छत्ती पर हो अते से अपणा समान लैणे जो थल्ले ना उतरो अते तिय्यां ही जे अपणे खेत्राँ अन्दर होन से अपणे घरां जो ना हटन 
LUK,17,32,"लूत री लाडी जो चेत्ता करो, कि उस कने क्‍या होया थिया? "
LUK,17,33,जिस कुसकी ने अपणी जान बचाणे रोई कोशीश करणी तिसने तिसजो गवाई दैणा ते जिस ने तिसजो दाव पर लाणा तिसने अपनी जान बचाई लैणी। 
LUK,17,34,"मै तुसी जो बोल्दा, कि तधाड़ी राती दो मणु इक्क मन्जे पर सुत्ते रे होणे अते इक्क अपणे कने लेई जाणा अते दुज्जा छड्डी दित्ता जाणा "
LUK,17,35,तधाड़ी दो जनानियाँ आट्टा पिह्न्दी होणी अते इक्क अपणे कन्ने लेई जाणी अते दुई छड्डी दित्ती जाणी 
LUK,17,36,"तधाड़ी दो जणे खेत्रा बिच हुन्गे, इक्क लेई लिता जाणा ते दुजा तित्ते ही रेई जाणा "
LUK,17,37,"ए सुणी करी चेल्‍लेयां ने पुछेया कि, हे प्रभु ऐसा कुस जगह हुणा? यीशु ने तिन्हा जो जवाब दित्तेया, सारे लोक्कां जो ए इय्यां पता लगी जाणा कि ए कुते होणा जिय्यां कि इल्लणां रे कठीणे पर लाश रा पता चलदा। "
LUK,18,1,फिरी यीशु ने अपणे चेल्‍लेयां जो ए बताणे तांइ कि से हर बेल्ले प्रार्थना करदे रैन अते दुख्खी ना होण तिधेरे तांइ इक्क उदारण दित्ता 
LUK,18,2,"तिन्हा ने बोल्लेया, कुसकी शहरा बिच इक्क हाकिम थिया से ना तां परमेश्‍वर जो मन्दा थिया ना ही मणुआं री परुवाह् करदा थिया "
LUK,18,3,"तिस्सी शहर बिच इक्क बिधवा जनानी रैंन्दी थी से तिसका घड़ी-घड़ी आन्दी थी अते बोल्दी थी, मेरे दुस्मण ने मेरे कने बे-न्याई करी के मेरा नुकसान कित्ता, अवे मेरे जो तिस मणु का फैसला मिलणा ही चाएदा। "
LUK,18,4,"तिस हाकिम ने मते रोजाँ तांइ तिस बिधवा री गल्लां री कोई परवाह ही नी कित्ती, पर बाद बिच तिन्ने अपणे मनां अन्दर सोचेया, कि मै ना तां परमेश्‍वर का डरदा ना ही मणुआं री परवाह करदा, "
LUK,18,5,"पर तां भी से जनानी घड़ी-घड़ी मेरे का आई करी मेरे जो तंग करदी रैंन्दी इधेरे तांइ मै इय्यां करदा कि तिसेरा फैसला करी ही दिन्दा, नी तां तिन्ने मेरे नक्का धूँ देई रखणा, "
LUK,18,6,"फिरी प्रभु यीशु ने बोल्लेया, सुणो, तिस अधर्मी हाकिम ने क्‍या बोल्लेया था? "
LUK,18,7,"तां क्‍या परमेश्‍वर अपणे चुणे दे मणुआं पर ध्यान नी दिह्गां, जे तिन्हा जो रात-ध्याड़ी चेता करदे अते मन्गदे कि असां जो फैसला कर? क्‍या परमेश्‍वर ने तिन्हेरी सुनणे तांइ बड़ी हाण लगागाँ? "
LUK,18,8,"मै तुसी जो बोल्दा, कि परमेश्‍वर ने तिसी ही बेल्ले तिन्हेरा फैसला करणा पर जां मणु रा पुत्तर जे मै ही है, इस दुनिया बिच आणा, तां इदेय किन्ने हुन्गे जे ईदेया विश्वास करणे वाले हुन्गे? "
LUK,18,9,"ते यीशु ने इक्क उदारण तिन्हा लोक्कां जो सुणाया जे अप्पु जो बड़ा पवित्तर मनदे थिये ते दुए लोक्कां जो अप्पु सामणे किच्‍छ नी समझदे थिये, "
LUK,18,10,"इक्क बारी दौ मणु मन्दिर बीच प्रार्थना करने तांइ गे! इक्क फरीसी थिया, दूज्जा चुंगी लैणे वाला थिया! "
LUK,18,11,"से फरीसी कल्ला खड़ी करी प्रार्थना करणे लगया, हे परमेश्‍वर, मै तेरा शुकर करदा, कि मै दूज्याँ साँई ना ही मणुआं जो ठगदा, ना ही मै गलत करदा, अते ना ही व्यभिचारी है, अते ना चुंगी लैणे वाले साँई है "
LUK,18,12,"मै हफ्तै बीच दौ वारी ब्रत्त रखदा, हाँ, अते मिन्जो मिलणे वाली हर इक्क चीज रा दसमाँ हिस्सा तिजो दिन्दा! "
LUK,18,13,"पर से चुंगी लैणे वाला मणु दूर खड़ी करी प्रार्थना करणे लगेया! पर प्रार्थना करदे बेल्ले स्वर्ग रे पासे अपणी अख्खाँ चुकणे री हिम्मत नी करी सकया! बजाए इसेरे, से अपणे हिक्का जो पीटी-पीटी करी बड़े दुख्खी मन कने बोलणे लगया, हे परमेश्‍वर, मेरे पर दया करो, किजोकी मै बड़ा पाप्पी मणु है! "
LUK,18,14,"यीशु ने फिरी बोल्लेया, मै तुसी जो बोलदा हाँ कि ए चुंगी लैणे वाला मणु परमेश्‍वर रे अग्गे धार्मिक मन्नेया गेया, अते अपणे घरे वापिस हटी गेया, ना कि दुज्जा! पर फरीसी कने इदेया नी होया, किजोकी जे कोई भी अपणे आप जो बड्डा समझगा, से छोटा कित्ता जाँणा, पर जे कोई अपने आप जो छोटा समझगा, तिसजो बड्डा कित्तेया जाँणा। "
LUK,18,15,"इक्क रोज किच्‍छ माँ प्यो अपणे निक-निकेयाँ जो यीशु का लेई आए कि से तिन्हा पर हथ रखण! पर, यीशु रे चेल्‍लेयां ने तिन्हा जो बोल्लेया, कि यीशु जो तंग मत करो "
LUK,18,16,"पर यीशु ने चेल्‍लेयां जो बोल्लेया, निक्याँ जो मेरे का आणा देयो, अते इन्हा जो मेरे का आणे तांइ ठाक्को मत! किजोकी परमेश्‍वर रा राज बिच इदेय ही मणु होणे "
LUK,18,17,"मै तुसी जो सच बोल्दा, कि ईदेया कोई भी जे परमेश्‍वर रे राज जो निक्के-निक्के सांइ नी मन्गा, स्वर्ग बिच से नी जाई सकदा। "
LUK,18,18,"इक्क बारी कुसकी यहुदी सरदार ने यीशु का सवाल पूच्छया, हे उत्तम गुरु, हमेशा री जिन्दगी पाणे तांइ मै क्‍या कराँ? "
LUK,18,19,"यीशु ने बोल्लेया, तू मेरे जो उत्तम किजो है बोल्दा? सिर्फ परमेश्‍वर ही उत्तम है! "
LUK,18,20,"तिज्जो परमेश्‍वर रे नियमाँ रे हुकमा रा पता ही है कि परमेश्‍वर रे क्‍या हुकम हिन: व्याभिचार नी करणा, जान नी लैणी, कने चोरी नी करनी, झूठी गवाई नी दैणी, अते अपणे माँ प्यो री इजज्त करणी! "
LUK,18,21,"तिस मणु ने बोल्लेया, जां मै हल्का थिया, तां दा मै ए सारे हुकमा जो मन्या करदा आया है! "
LUK,18,22,"यीशु ने ए सारी गल्लां जो सुनी करी तिसजो बोल्लेया, तेरे बिच अवे भी इक्क गल्ल री कमी है, से ए कि अपणा सब किच्‍छ बेची करी गरीबा बिच बन्डी दे फिरी तिज्जो स्वर्ग रा धन्न मिलणा! फिरी आ अते मेरे पिच्छे चली पे! "
LUK,18,23,पर जिस बेल्ले तिस मणु ने ए गल्लां सुणी तिसेरा मूँ हल्का होई गेया किजोकी से बडा अमीर थिया! 
LUK,18,24,"जां यीशु ने तिसजो बड़ा दुख्खी हुन्दे दिख्खया, तां से अपणे चेल्‍लेयां जो बोलणे लगे, अमीर मणु रा परमेश्‍वर रे राज बीच आणा बड़ा मुस्कल है! "
LUK,18,25,"इक्क से ही रे नाके बीच का ऊँट आसानी कने निकली सकदा पर, इक्क अमीर मणु सवर्ग रे राज अन्दर चली जाए ए नी होई सकदा! "
LUK,18,26,"इस पर सुनणे वालेयां ने पुच्छेया, तां फिरी कुसेरा छुटकारा होई सकदा? "
LUK,18,27,"तां यीशु ने जवाब दित्या, जे मणु का नी होई सकदा, से परमेश्‍वर का होई सकदा! "
LUK,18,28,"पतरस ने बोल्लेया, असां ने तां तुसी रे पिछे चलणे तांइ अपणा घर-बार बेची दित्या "
LUK,18,29,"यीशु ने तिन्हा जो बोल्लेया, मै तुसी जो सच बोल्दा, जिस कुसकी ने भी परमेश्‍वर रे राज तांइ, घर-बार, लाडी, भ्याल, माँ प्यो, या बाल बच्चे छडी दिता हो "
LUK,18,30,तिसजो इस जुग बिच तां कई गुणा जादा मिलणा ही पर आणे वाले जुग बिच हमेशा री जिन्दगी भी मिलणी। 
LUK,18,31,"फिरी तिन्हा ने अपणे कने बारा चेल्‍लेयां जो लित्या, अते तिन्हा जो बोल्लेया, असी यरूशलेम शहर जो जाए करदे हिन अते जिस बेल्ले असी तित्ते पूज्जणा, तां मणु रे पुत्तर, जे मै ही है रे बारे बिच, भविष्यद्वक्ता री लिखी रियां से सारी गल्लां पूरी होणी "
LUK,18,32,कि से पापियाँ रे हात्था पकड़ाया जाणा तिन्हा ने तिसेरा मजाक उडाणा अते तिसजो कोस्या जाणा अते तिस पर थूकणा! 
LUK,18,33,तिन्हा तिसजो कुटणा अते तिसजो मारी दैणा! पर तिन्नी तिज्जे रोज्जे फिरी जिन्दा होई जाणा 
LUK,18,34,"पर, यीशु जे किच्‍छ बोल्लेया करदे थिये, से गल्लां चेल्‍लेयां रे पल्ले नी थी पेया करदी अते से गल्लां तिन्हा का छीपी रेई, अते से जाणी नी पाए कि से कुधेरे बारे बोल्लेया करदे हिन। "
LUK,18,35,जां से यरीहो रे नेड़े जाई पुज्जे तां इक्क अन्ना भिखारी सड़क रे कनारे बैठ्ठे दा थिया 
LUK,18,36,"फिरी जां मणु तिसेरे मुहाग्गर पुज्जे तां तिन्हेरी अवाज सुणी करी से कुसकी का पुछणा लगेया, ए क्‍या होया करदा है? "
LUK,18,37,"तिन्हा ने तिसजो बोल्लेया कि, नासरत कस्बे रे यीशु, जी जाया करदे हिन "
LUK,18,38,"अते तां तिन्ने हक्क लाई करी बोल्लेया, हे दाऊद रे पुत्तर, यीशु! मेरे पर दया करो! "
LUK,18,39,"जे मणु यीशु रे अग्गे आग्गे चलदे थिये से तिसजो बक्णा लगे, पर से होर भी जादा जोरे हक्कां लाणे लग्गेया, हे दाऊद रे पुत्तर! मेरे पर दया कर! "
LUK,18,40,"तां यीशु ने तिसेरी अवाज सुणी, अते अपणे चेल्‍लेयां जो बोल्लेया, इसजो मेरे का लेई आओ जां तिसजो लेई आए, तां यीशु ने पुच्छेया, "
LUK,18,41,"तू क्‍या चाह्‍ंदा कि मै तेरे तांइ करां? तिन्ने बोल्लेया, हे प्रभु जी, मै ए चाह्‍ंदा कि मै अपणी हाख्खियाँ कने दिख्खी सकां "
LUK,18,42,"यीशु ने तिसजो बोल्लेया, तां ठीक है, तू अवे दिख्खी सकदा अते तेरे विश्वास ने तिज्जो खरा कित्ता "
LUK,18,43,तां से तिस्सी बेल्ले दिख्णा लगी पेया अते परमेश्‍वर री बडाई करणा लग्गेया अते यीशु रे पिच्छे चली पेया अते ए सब किच्‍छ दिख्खी करी मणु परमेश्‍वर री बड़ाई करणा लगे। 
LUK,19,1,यीशु यरीहो नाँ रे शहर का जाया करदे थिये। 
LUK,19,2,"तित्ते जक्कई नाँ रा मणु चुंगी वसूलणे वालेयां रा प्रधान, अते से बड़े पैसे वाला थिया "
LUK,19,3,"से यीशु जो दिख्णा चाह्‍ंदा थिया पर, बड़े सारे मणुआं री वजह कने से दिख्खी नी थिया पाया करदा, किजोकी से बोणा थिया। "
LUK,19,4,"इधेरे तांइ से दौड़ी करी त्रिम्बल रे बूट्टे पर चढ़ी गेया, जे कि तिसी रस्ते पर लगे दा थिया, अते जित्ते का यीशु ने जाणा थिया। "
LUK,19,5,"जां यीशु तिस्स तिस रस्ते का होई करी जाणा लग्गे जित्ते से बुट्टा थिया तां तिन्हा ने बूट्टे पर जक्कई जो दिख्खेया, अते तिसजो बोल्लेया, हे जक्कई, झट्ट थल्ले उतर किजोकी अज्ज तेरा घरे रैणा जरूरी है "
LUK,19,6,जक्कई झट्ट तिस बुट्टे का थल्ले उतरेया अते बड़ी खुशी कने यीशु कने मिलेया अते तिन्हा जो अपणे घरे लेई गेया। 
LUK,19,7,"पर मणुआं जो ए गल्ल ठीक नी लग्गी, अते बुड़बुड़आणा लगी पेय अते बोलणा लग्गे से तां पाप्पी मणु रे उत्ते प्रोणा बणी करी तिसेरे घरे जो गेया "
LUK,19,8,"जां यीशु ते तिन्हेरे चेल्‍ले तिसेरे घरे रोट्टी खाया करदे थिये तां जक्कई खड़े होई गेया अते यीशु जो बोलणा लग्गेया, हे प्रभु जी, मै अपणी धन-दौलत रा अद्धा हिस्सा गरीबां बिच्च बन्डी दैणी अते प्रभु जी मै जिन्हा मणुआं जो ठग्गी करी तिन्हा का जरुरत का जादा लित्ते दा है तिन्हा जो मै चार गुणा मोड़ी दिह्गां। "
LUK,19,9,"यीशु ने तिसजो बोल्लेया, अज्ज तेरा अते तेरे घरे वालेयां रा छुटकारा होया है किजोकी अज्ज तु अब्राहम ओलाद बणेया। "
LUK,19,10,"किजोकी मणु रा पुत्तर, जे मै ही है तेरे जदेय होर भी मणुआं जो हमेशा री सजा का बचाणे तांइ आए रा है। "
LUK,19,11,"जां से गल्लां सुणेया करदे थिये, तां तिन्हा ने इक्क उदहरण बोल्लेया, इधेरे तांइ किजोकी से यरूशलेम शहर रे नेड़े थिये ते से सोचदे थिये कि परमेश्‍वर रा राज आणे वाला है, "
LUK,19,12,इक्क ठीक पैसे वाला मणु अपणे देश रा राज्जा बनणे दी इजाज़त लैणे तांइ इक्क देश जो गेया 
LUK,19,13,"जाणे का पैल्ले तिन्ने अपणे नौक्करां जो सद्देया अते बोल्लेया, कि मै जां तांइ हटि नि आन्दा तां तांइ मै तुसी जो दस सोन्ने रे सिक्के देई जान्दा, अते तिन्हा कने किच्‍छ कमाई करे, "
LUK,19,14,"पर तिसेरे शहर रे मणु तिसजो सुखान्दे नी थिये, इधेरे तांइ तिन्हा ने किच्‍छ मणु तिसेरे पिच्छे ए बोल्ली करी उस देश जो भेज्जी दित्ते, कि असी नि चाह्‍ंदे कि ए असां रे पर राज करण "
LUK,19,15,"जां से राज्जा अपणे राज्जा बनणे री मंजूरी लेई करी आई गेया, तां तिन्ने जे सोन्ने रे सिक्के नौक्करां जो दित्ते रे थिये, तिन्हेरा साह्ब-किताब लैणे तांइ तिन्हा जो सद्देया कि तिन्हा लेन देन बिच् क्‍या कमाये रा है "
LUK,19,16,"तां पैल्ले नौक्कर ने आई करी बोल्लेया, हे मालक, तुसी जे सिक्के मेरे जो दित्ते थिये, तिन्हा सिक्के कन्ने मे दस गुणा होर सिक्के कमाई ले "
LUK,19,17,"मालक, ने तिसजो बोल्लेया, शाबास, तू तां बड़ा खरा कन्ने भरोसे रे लायक नौक्कर है, इधेरे तांइ मै तिज्जो दस राज रा अधिकारी बणाई दिन्दा "
LUK,19,18,"दुज्जे ने आई करी बोल्लेया, हे मालक, तुसी ने जे सिक्के दित्ते थिये तिन्हा कन्ने मै पान्ज गुणा होर सोन्ने रे सिक्के कमाए हिन "
LUK,19,19,"तिन्ने तिसजो बोल्लेया, तिज्जो भी पान्ज राज रा अधिकारी बणाई दिन्दा "
LUK,19,20,"तिज्जे ने आई करी बोल्लेया, हे मालक, मै तुसी रे दित्ते रे सिक्केयाँ जो कपड़े बिच बन्नी करी संभाली रख्खे दा थिया "
LUK,19,21,"किजोकी मेरे जो तुसी का डर लगदा किजोकी तुसी इक्क सख्त मणु हिन, इधेरे तांइ कि तुसी जेह्ड़ा, तुसी रा नी है तिसजो भी लेई लिन्दे अते जे तुसी बाया भी नी तिसजो भी कट्टी लिन्दे "
LUK,19,22,"से राज्जा तिस पर टुटी पेया, अते बोलणे लगेया, हे नलायक नौक्करां मै तेरी ही गल्लां का तिज्जो दोषी बणादा! जे तू मेरे बारे अन्दर इन्ना किच्‍छ जाणदा थिया कि मै बुरा मणु है जे कि बांदा भी नी अते तिसजो कट्टी भी लिन्दा "
LUK,19,23,तां तू मेरे सोन्ने रे सिक्केयाँ जो ब्याज पर उधार किजो नी देई दित्ता ताकी मै जां वापस हटी करी तां मेरे जो किच्‍छ ब्याज तां मिली जान्दा? 
LUK,19,24,"जे नौक्कर नेड़े खड़ितेरे थिये तिन्हा जो राज्जे ने बोल्लेया, इस नौक्करां का से सोन्ने रे सिक्के लेई लो अते जिनिये सबका जादा सिक्के कमाए तिसजो देई दो "
LUK,19,25,"नौक्करां ने तिन्हा जो बोल्लेया, हे मालक, तिसेरे का तां दस्स सोन्ने सिक्के हिन "
LUK,19,26,"इस गल्ल पर राज्जे ने बोल्लेया, जिन्हा जो जे दित्ते दा है, तिसजो से सह्ई तरिक्के कने बरतगे तां तिन्हा जो होर मिलणा, पर जे ईयाँ नी करगा तां तिन्हेरे का जे है से भी खोई लेणा "
LUK,19,27,अते जे नी चाह्‍ंदे कि मै तिन्हा पर राज्जा बणी करी राज करां तिन्हा बैरीयां जो मेरे सामणे ले आई करी मारी देयो। 
LUK,19,28,फिरी जां यीशु ए गल्लां करी बैठ्ठे तां से तिसेरे बाद यरूशलेम जो चलणा लगे अते तिन्हेरे पिच्छे उन्हेरे चेल्‍ले थिये। 
LUK,19,29,"जां से जैतून पहाड़ पर बसे रे बैतफगे अते बैतनिय्याह शहर पर पुज्जे तां यीशु ने अपणे चेल्‍लेयां बिच् का दो जो ए बोल्ली करी अग्गे भेज्जेया, "
LUK,19,30,"कि सामणे वाले ग्राँ बिच जाओ अते जिय्यां ही तुसी तिस ग्राँ बिच बढ़ गे, तां तुसी जो इक्क खोती रा बच्चा बन्ने रा मिलणा जिस पर हल्ले तांइ कोई भी नी बैठ्ठे रा होणा, तिसजो खोली करी लेई आओ "
LUK,19,31,जे कोई भी तुसी का पुछगा कि क्‍या हिन करेया करदे? तां बस इन्ना ही बोल्लेयो कि प्रभु जी जो इधेरी जरूरत है 
LUK,19,32,"तां से चेल्‍ले गे, अते जिय्यां यीशु ने बोल्ले दा थिया, तिय्यां ही खोती रे बच्चे जो बनितेरा दिख्खेया "
LUK,19,33,"अते जां से तिसजो खोल्णा लगे तां तिसेरे मालक ने आई करी तिन्हा जो पुच्छेया, तुसी इसजो किजो खोलदे हिन? "
LUK,19,34,तां चेल्‍लेयां ने बोल्लेया कि प्रभु जी जो इधेरी जरूरत है 
LUK,19,35,फिरी से खोती रे बच्चे जो यीशु का लेई आए अते चेल्‍लेयां ने अपणे कपड़े तिस पर पाए अते यीशु जो तिस पर बिठाई दित्ता 
LUK,19,36,जां यीशु खोती रे बच्चे पर बेई करी यरूशलेम जो जाया करदे थिये तां मणु भी अपणे कपड़े यीशु रे रस्ते बिच बछाँदे जान्दे थिये ते से यीशु कने चले दे थिये 
LUK,19,37,"तां से, जित्ते का जैतून पहाड़ री घार शुरू हुंदी, तिस जगाह् पर पुज्जे तां परमेश्‍वर रे कित्ते रे चमत्कारी कम्म तांइ सारे चेल्‍ले बड़े जोर कने गांदे-गांदे परमेश्‍वर री बड़ाई करणा लगे "
LUK,19,38,"धन्न है से राजा, जे प्रभु रे नां कने आंदा, स्वर्ग बिच शांती अते आसमान बिच परमेश्‍वर री जे जे कार हो "
LUK,19,39,"तां यीशु रे पिच्छे चलणे वाले मणुआं बिच किच्‍छ फरीसी भी थिये अते से बोल्णा लगे, हे गुरु जी, ए जे बोल्लेया करदे हिन इस गल्ल तांइ अपणे चेल्‍लेयां जो झिडको। "
LUK,19,40,यीशु ने जवाब दित्ता जे ए लोक चुप होई गे तां रस्ते रे बट्टेयाँ ने बोल्ली पैणा। 
LUK,19,41,जां से यरूशलेम शहर रे नेड़े पुज्जे तां यीशु ने तिस शहर पास्से दिख्खेया अते रोया 
LUK,19,42,"किन्ना खरा हुन्दा कि तू, हाँ तू ही शांती रे रस्ते जो जाणी पान्दा, पर अवे बडी हाण होई गे री है अते शांती तुसी री हाख्खी का गैब होई गे रा है। "
LUK,19,43,"किजोकी से दिन तेरे पर इणे जां तेरे दुस्मणा ने मोर्चा बन्नि करी तेरे जो घेरी लैणा, ते चारों पास्से का तेरे जो दब्बि लैणा। "
LUK,19,44,"ते तेरे दुश्मणा ने तिज्जो ते तेरे बच्चेयां जो जे तेरे बिच हिन, मिट्टी बिच मिलाइ दैणा, ते तेरे बिच बट्टे पर बट्टा भी नी छडणा, किजोकी तू तिस मोक्के जो नी पेहचाणेया जां परमेश्‍वर तिज्जो बचाणे तांइ आए थिये। "
LUK,19,45,जां यीशु मन्दिर बिच बड़े अते जे तित्ते समान बेचया करदे थिये तिन्हा जो सभास्थल का बाह्र कडणा लगे 
LUK,19,46,"यीशु ने तिन्हा जो बोल्लेया, कि पवित्रशास्त्र बिच लिख्खे दा है कि मेरा देह्रा प्रार्थना दा घर है पर तुसी ने इसजो डाकू री कुड बणाई रखे दा है "
LUK,19,47,इसका बाद यीशु हर रोज मन्दिर बिच उपदेश दैणे लगे पर बड्डे पुरोत्त शास्त्रियहूदी लोका रे प्रधान यीशु जो मारणे री सलाह करणा लगे 
LUK,19,48,"पर, से यीशु जो मारणे तांइ कोई बेतर नी लाई सके, किजोकी मणु बड़ा मन लाई करी यीशु री गल्लां सुणदे थिये। "
LUK,20,1,इक्क रोज इय्यां होया कि जा यीशु मणुआं जो मन्दिर बिच वचना का सिखाया करदे थिये अते परमेश्‍वर रे शुभ संदेश रे बारे दस्सेया करदे थिये तां किच्‍छ बुजुर्ग लोक शास्त्रि ते बड्डे पुरोत्त तिन्हा का आई रे। 
LUK,20,2,"से तिन्हा का पूछणा लगे कि तुसी जो ए सारे कम्म जे तुसी करेया करदे हिन, इन्हा जो करणे रा हक्क कुन्ने दित्ता? "
LUK,20,3,"यीशु ने तिन्हा जो बोल्लेया, पैल्ले तुसी मेरी इक्क गल्ल रा जवाब देयो फिरी मै तुसी रे सुआल रा जवाब दिह्गां "
LUK,20,4,"तुसी ए बोल्लो, कि यूहन्ना, जे बपतिस्मा दिन्दा थिया, तिसेरा बपतिस्मा परमेश्‍वर रे पास्से रा थिया की मणुआं रे पास्से का थिया? "
LUK,20,5,"तां से अप्पु मिते सलाह् करणा लग्गी पे, कि अगर असां ने बोल्लेया कि परमेश्‍वर रे पास्से का थिया, अते तां इन्ने बोल्णा, तुसी तिसेरी गल्लां किजो नी मन्नीयाँ "
LUK,20,6,"अते अगर असां ने बोल्लेया, कि मणुआं रे पास्से का थिया, तां इत्ते जितणे भी मणु हिन तिन्हा असां जो मारी छडणा, किजोकी इन्हा मणुआं री नजरा बिच युहन्ना तां इक्क भविष्यद्वक्ता थिया "
LUK,20,7,"फिरी तिन्हा ने सलाह् करी के यीशु जो जवाब दित्तया, असां जो नी पता है कि से कुसेरे पास्से का थिया "
LUK,20,8,"फिरी यीशु ने बोल्लया, तां मै भी तुसी जो नी दस्सणा कि ए कम्म मै कुस हक्क कने करदा। "
LUK,20,9,"फिरी यीशु ने मणुआं जो ए उदारण सुणाया, इक्क मणु ने अँगूर रा बगीचा लगाया अते तिसेरी दिख-रिख करणे रा ठेका जिमीदाराँ जो देई करी बड़े रोज्जा तांइ कुदकी चली गेया "
LUK,20,10,"जां अंगूरा रे फलणे रा बेल्ला आया तां तिस मणु ने जिमीदारा का इक्क नौक्कर भेज्जेया कि से अंगूरा रे बगीच्चेयाँ का किच्‍छ अंगूर देई देन, पर तिन्हा जिमीदारां ने तिसेरे नौक्कर जो मारी कुट्टी करी खाली हत्थ भेज्जी दित्ता "
LUK,20,11,"फिरी तिन्ने इक्क होर नौक्कर भेज्जेया, अते तिन्हा ने तिस कने बुरा बर्ताव कित्या अते तिसजो भी मारी कुट्टि करी खाल्ली हत्थ भेज्जी दित्ता "
LUK,20,12,"तां फिरी तिन्ने त्रीय्या नौक्कर भेज्जेया, पर तिस कने भी पैल्ले वाले दो नौक्करां साँई ही होया, अते तिसजो भी जख्मी होई करी खाल्ली हात्था हटणा पेया "
LUK,20,13,"बगीचे रा मालक सोच्णा लगेया, मेरे त्रेन्ना नौक्करां रा तिन्हा ने बुरा हाल करी रख्या, अवे मै क्‍या कराँ? अवे मै अपणे प्यारे मुंडे जो ही भेजदा, होई सकदा कि से जिमीदार तिस कने इय्यां नी करगे "
LUK,20,14,"पर, तिन्हा जिम्मीदाराँ ने अपणे मालक रे पुत्तर जो दिख्खी करी अप्पु मिते सिक्ख सलाह करी के बोल्णा लगे, ए तां इस बगीचे रा वारस है, अगर असी इसजो मारी देन तां ए बगीचा असां रा होई जाणा "
LUK,20,15,"अते तिन्हा ने तिसजो बगीचे का बाहर धरीडी करी मारी रख्या फिरी यीशु ने तिन्हा मणुआं का पुच्छेया, अवे तुसी दस्सो, तिस बगीचे रे मालक ने तिन्हा जिमीदाराँ कने क्‍या करणा? "
LUK,20,16,"यीशु ने बोल्लेया, तिन्ने आई करी तिन्हा जिमीदाराँ जो मारी दैणा, अते अँगूरा रे बगीचे रा ठेका कुसकी होरनी जो देई देणा ए सुणी करी मणुआं ने बोल्लेया, परमेश्‍वर ना करे कि इय्यां कदी हो "
LUK,20,17,"फिरी यीशु ने तिन्हा पास्से दिख्खी करी बोल्लेया, पवित्रशास्त्र बिच क्‍या लिख्खे रा है? जिस बट्टे जो मिस्त्रियां ने नक्कारी दित्तेया थिया, से ही बट्टा कूणे बिच लाणे वाला खास बट्टा बणी गेया। "
LUK,20,18,"जे कोई भी तिस बट्टे पर पैंगा, तिसेरे चीत्थड़े होई जाणे अते से जिस पर पैंगा, तिसजो तिन्ने पीह् रखणा "
LUK,20,19,"तिस्सी बेल्ले शास्त्रि अते बड्डे पुरोत्त ने कोई तिगड़म लाई करी यीशु जो पकड़ी लेणा चाह्‍ंदे थिये किजोकी से समझी गे रे थिये, कि यीशु ने से उदारण तिन्हेरे ही खिलाफ बोल्लेया पर से मणुआं का डरदे थिये। "
LUK,20,20,"ते से तिन्हेरी ताक बिच लगी रेय ते जासुस भेज्जे कि धार्मिक मणु सांइ बणी करी तिन्हा कने रेहन ते तिन्हेरे गलती पकड़ण, ते तिन्हा जो हाकिम का पकड़वाई देण "
LUK,20,21,"तां तिन्हा ने यीशु जो बोल्लेया, गुरु जी, असां जो पता है कि तुसी जे ठीक है से ही बोल्दे अते सेह्ई तुसी सिखांदे भी अते तुसी कुसकी कने कोई भेद-भाव नी करदे बल्कि तुसी सच्चाई अते परमेश्‍वर रे रस्ते पर चलणा सिखांदे "
LUK,20,22,असां जो ए दस्सो कि असां यहुदी मणुआं जो रोम रे सम्राट (कैसर) जो चुन्गी दैणा चाईन्दी कि नी? 
LUK,20,23,"यीशु तिन्हेरी चाल समझी गे ते तिन्हा जो बोल्लेया, "
LUK,20,24,"मेरे जो इक्क सिक्का  दिखाओ, इस पर कुसेरी छाप अते नां लिखितेरा है? तिन्हा ने बोल्लेया, सम्राट दा "
LUK,20,25,"यीशु ने बोल्लेया, तां ठीक है, जे सम्राट रा है से सम्राट जो ही देयो अते जे परमेश्‍वर रा है से परमेश्‍वर जो ही दो "
LUK,20,26,"से मणु यीशु जो इस गल्ल पर गलत साबित नी करी सके, पर से भेदी यीशु रे जवाब का हैरान रेई गे अते से चुप होई गे। "
LUK,20,27,"फिरी किच्‍छ सदूकी मणु यीशु का आई रे ए सदूकी से मणु हिन, जे बोल्दे थिये कि मरने का बाद मणु फिरी जिन्दा नी होई सकदा अते से तिन्हा का पुछणा लगे। "
LUK,20,28,"गुरु जी, मूसा री नियम रे हिसाब कने जे अगर कुसेरा भ्याल मरी जाओ अते तिसेरी कोई औलाद भी नी हो तां तिसेरा भ्याल तिसेरी विधवा लाड़ी कने ब्या करी के तिसका इक्क निक्के जो पैदा करी सक्दा अते से निक्का तिसेरे बड्डे भ्याल रे ‍खानदान जो बड़ाई सके। "
LUK,20,29,इय्यां ही सत्त भ्याल थिये पैल्ले भ्याल ने कुसकी जनानी कने ब्या कित्ता अते बगैर औलादे मरी गेया 
LUK,20,30,फिरी दुज्जे भ्याल ने तिसजो ब्याई लित्ता 
LUK,20,31,फिरी इय्यां त्रिये भ्याल ने भी कित्तेय इन्हा सत्त जणेया कने इय्यां ही होया अते सब जणे बगैर औलोदे मरी गे 
LUK,20,32,अते बाद अन्दर से जनानी भी मरी गई 
LUK,20,33,अवे असां जो ए बोल्लो कि जां से फिरी जिन्दे होणे का बाद से जनानी कुसेरी लाड़ी मन्नी जाणी? 
LUK,20,34,"यीशु ने बोल्लेया, इस जुग रे मणुआं बिच तां ब्या होया करदा है "
LUK,20,35,"पर जे लोक इस जोग्गे होणे कि तिस युग जो ते मुर्देयां बिच का फिरी जिन्दा होण, तिन्हा ने ब्याह नी करणे ते ना ही दुबारा ब्याह बिच दित्ते जाणे "
LUK,20,36,"अते फिरी तिन्हा कदी मरणा भी नी, किजोकी से स्वर्गदूत साँई हिन, अते से नोई जिन्दगी बिच फिरी जिन्दे कित्ते गे परमेश्‍वर री औलाद हुणी "
LUK,20,37,"पर, मरे रे मणु जिन्दा हुन्णे कि नी इस गल्ल जो मूसा ने बलदी झिल्लाँ री कहाणी बिच दस्से रा है कि से प्रभु जी जो अब्राहम रा परमेश्‍वर, इसहाक रा परमेश्‍वर, कने याकूब रा परमेश्‍वर, बोलदा था। "
LUK,20,38,"से मरे रे मणुआं रा नी बल्कि जिन्दे मणुआं रा परमेश्‍वर है से सारे मणु जे तिन्हेरे हिन, से जिन्दा हिन "
LUK,20,39,"तां ए सुणी करी किच्‍छ शास्त्रियां ने बोल्लया, गूरु जी, तुसी ने ठीक ही बोल्लेया "
LUK,20,40,इस्का बाद कुसकी जो भी यीशु का किच्‍छ पूछणे री हिम्मत नी पेई। 
LUK,20,41,"फिरी यीशु ने तिन्हा का पूच्छेया, कि मसीह यीशु जो दाऊद रा पुत्तर किजो बोल्दे? "
LUK,20,42,"किजोकी दाऊद ने तां अप्पु ही भजन सँहिता री कताब अन्दर ए लिख्खे दा है कि प्रभु (परमेश्‍वर) जी ने मेरे प्रभु (मसीह यीशु) जी जो बोल्लेया, "
LUK,20,43,"मेरे सज्जे हत्थ पास्से बैई जा, जां तांइ मै तेरे दुश्मणा जो तेरे पैरा हेठ करी नी देयाँ "
LUK,20,44,"अवे जां दाऊद अप्पु ही मसीह यीशु जो प्रभु जी बोलदा है, तां मसीह यीशु दाऊद री औलाद किय्यां होई सकदा? "
LUK,20,45,"जां सब मणु इन्हा गल्लां जो सुणदे थिये तां यीशु ने अपणे चेल्‍लेयां जो बोल्लेया, "
LUK,20,46,"इन्हा शास्त्रियां का बची करी ही रेया, जिन्हा जो लम्बे-लम्बे कपड़े पाई करी फिरणा खरा लगदा जां से बजार जान्दे, तां तिन्हा जो बड़ा खरा लगदा कि कोई तिन्हा जो निह्ठ्ठा होई करी प्रणाम करो अते सभास्थल अन्दर अते धामि अन्दर तिन्हा जो अग्गे जाई करी छैल का छैल जगाह् पर बैणा खरा लगदा "
LUK,20,47,से विधवा जनानियाँ रा घर-बार लुट्टी लिन्दे अते मणुआं रे सामणे ठीक बनणे तांइ लम्मी-लम्मी प्रार्थना करदे इदे मणुआं जो होरनी मणुआं का जादा बुरी सजा मिलणियां हिन। 
LUK,21,1,यीशु सभास्थल बिच थिये तां तिन्हा ने अमीर मणुआं जो दान-पेटी बिच दान पान्दे दिख्खेया 
LUK,21,2,"तित्ते इक्क विधवा जनानी आई जे कि गरीब थी, अते तिन्ने दान-पेटी बिच दो दमड़ियाँ पाईयाँ "
LUK,21,3,"तां यीशु ने बोल्लेया, मै तुसी कने सच बोल्दा, कि इसेरे दान री कीमत सारेयां रे दान का जादा है। "
LUK,21,4,"किजोकी सब मणुआं ने अपणी जादा कमाई रा थोड़ा हिस्सा पाया है, पर, इन्ने अपणी घट्ट कमाई बिच का सब किच्‍छ ही पाई दित्ता। "
LUK,21,5,"जां किच्‍छ लोक मन्दिर रे बारे बिच गल्लां करेया करदे थिये, कि से किन्ने छैल बट्टेयां ते चढ़ाई री चिज्जां कने सजाए गे रा है, तां यीशु ने बोल्लेया, "
LUK,21,6,"ईदेया बेल्ला भी आणा जाँ, ए जे किच्‍छ भी तुसी दिखदे हिन, इसेरा काख नी रैणा, इक्क बट्टा तक नी बचणा, सब किच्‍छ ढेई जाणा "
LUK,21,7,"अते से मणु यीशु का पूछणा लगे, गूरु जी, ए गल्लां कधाड़ी होणी? अते ए गल्लां जे होणे वालियां हिन, इसजो समजणे तांइ क्‍या निशानी होणी? "
LUK,21,8,"यीशु ने बोल्लेया, ध्यान रखो, कुदकी कोई तुसी जो ठग्गी ना लेयो। किजोकी मेरे ना कने बड़े जणेयाँ ने आणा अते तिन्हा बोलणा, कि मै मसीह यीशु है। अते ए भी बोलणा कि से बेल्ला नेड़े आई गे रा है तां तुसी तिसेरे पीछे मत चली जान्दे। "
LUK,21,9,"जां तुसी लड़ाई झगड़े कने दंगेया रे बारे सुनणा तां डरी मती जान्दे किजोकी ए सब गल्लां होणा जरुरी हिन, पर दुनिया रा अन्त तिस्सी बेल्ले ही नी होई जाणा। "
LUK,21,10,"फिरी यीशु ने तिन्हा जो बोल्लेया, जाती-जाती रे लोक्कां ने अते इक्क राज ने दुज्जे रे खिलाफ होई जाणा। "
LUK,21,11,"अते बडे-बडे हिलण आणे अते कई जगाह् अकाल पैणा, अते महामारियां फैलणियां, आसमान बिच डराणे वाली गल्लां होणी अते अनोखी निशानियां दिसणी। "
LUK,21,12,"पर इन्हा गल्लां रे होणे का पैले मेरे पीछे चलणे वालेयां मणुआं जो पकड़ी लित्तेया जाणा, तुसी पर मुसिबतां पैणी, तुसी जो यरूशलेम रे सभास्थल बिच लेई जाई करी तिन्हा का देई देणा, अते तुसी जो जेला बिच ढप्पी देणा, अते तुसी जो राज्जेयाँ (न्यायधिशाँ) कने राज्पालाँ का लेई जाणा। "
LUK,21,13,पर ए तुसी तांइ मेरी गवाई दैणे रा मौक्का बणी जाणा। 
LUK,21,14,इधेरे तांइ अपणे-अपणे मन बिच ठाणी लेयो कि असी पैल्ले का ही जवाब दैणे री फिकर नी करणी। 
LUK,21,15,किजोकी मै तुसी जो इदेइ जुबान ते समझ दैणी कि तुसी रे दुस्मण तुसी री गल्ल नी कटी सकगे ते ना तुसी रा सामणा करी सकगे। 
LUK,21,16,"पर तुसी रे माँ-प्यो, भाई भैण, रिश्तेदारा, दोस्तां ने ही तुसी जो पकड़ाणा अते तुसी रे बिच का किच्‍छ जो मरवाई भी दैणा। "
LUK,21,17,मेरे पिच्छे चलणे वालेयां कने सबनी ने दुश्मणी रखणी इधेरे तांइ कि तुसी मेरे चेल्‍ले हिन। 
LUK,21,18,पर तुसी रा बाल भी बाँका नी होणा। 
LUK,21,19,पर सबर कने तुसी अपणी जिन्दगी बचाए रखणी। 
LUK,21,20,जां तुसी यरूशलेम शहर जो दुश्मणा री फौज कने घिरे रा दिख्खणा तां जाणी लेयो कि तिसेरा तैस-नैस होणे रा बेल्ला निड़ी पे रा है। 
LUK,21,21,तां जे यहुदियां शहर बिच हुन्गे से पहाड़ा जो नस्सी जायो अते जे यरूशलेम शहर सभास्थल बिच हुन्गे से बाहर निकली आयो अते जे यहुदियां शहर बिच नी हुन्गे से तिस शहर अन्दर मत बढ़दे। 
LUK,21,22,किजोकी से रोज सजा देणे रे होणे ताकी जे पवित्रशास्त्र बिच लिखे दा है से पूरा हो। 
LUK,21,23,तिन्हा जनानियाँ तांइ जे दुपराणी होणी या तिन्हा जनानी तांइ जे अपणे बच्चे जो दूद पियान्दी हुणी तिन्हा तांइ से रोज बड़े ड्रोणे होणे किजोकी तिन्हा रोज्जे इस दुनिया पर बड़ी मुसिबतां आणी अते यहुदी मणुआं पर परमेश्‍वर रा प्रकोप हुणा। 
LUK,21,24,"तिन्हा ने तलवार रे शिकार होई जाणा, ते हर देश रे लोक्कां का गुलाम बणाई करी पूजाए जाणे ते जां तांइ गैर-यहूदी लोक्कां रा बेल्ला पुरा ना होई जाओ, तां तीकर यरूशलेम शहर गैर-यहूदियां रे पैरां हेठ रोदेंया जाणा। "
LUK,21,25,"सूरज, ते चाँद ते तारेयां बिच अजीब निशानियां दिसणी ते दुनिया रे देश-देश रे लोक्कां पर मुसिबतां आणी अते मणुआं ने समुन्द्रा री उथल-पुथल अते तिसेरी तबाही जो दिख्खी करी घबराई जाणा। "
LUK,21,26,दुनिया बिच आणे वाली मुसिबतां जो दिख्खी करी मणुआं रे मुँह सुक्की जाणे अते तिन्हेरी हिम्मत ने भी जवाब देई जाणा किजोकी आसमान अपणी जगाह् का हिल्ली जाणा। 
LUK,21,27,"तां सब मणुआं ने मणु रे पुत्तर, जे मै ही है जो अपणी ताकत अते तिन्हेरी जै जै कार हुन्दे बदला बिच का आन्दे दिखणा। "
LUK,21,28,जां ए सब गल्लां होणे लग गी तां तुसी खड़े होई करी अपणा सिर ऊपरा जो उठाई लेयो किजोकी तुसी रा छुटकारा नेड़े आया करदा हुणा। 
LUK,21,29,"फिरी यीशु ने तिन्हा जो इक्क उदारण दित्ता, सबनी बूट्टेयाँ जो अते त्रिम्बल रे बूट्टे जो दिख्खो। "
LUK,21,30,तिन्हा बिच जिय्यां ही पत्तियां निकलणा लगदी तिय्यां ही तुसी जाणी जान्दे कि गर्मी रा मौसम आणे वाला है। 
LUK,21,31,तिय्यां ही तुसी इन्हा गल्लां जो हुन्दे दिख्णा तां जाणी लियो कि परमेश्‍वर तुसी पर राज करणे वाला है। 
LUK,21,32,मै तुसी जो सच बोलदा कि जां तांइ ए सब गल्लां पूरी नी होई जांगियाँ तां तांइ इस पीढ़ी रा अन्त नी होणा। 
LUK,21,33,आसमान ते जमीन खत्म होई सकदे पर मेरी गल्लां हमेशा पक्की रैह्‍णी। 
LUK,21,34,"ध्यान रख्खो, ताकी तुसी रे मन डटी करी पीणे अते पियाणे तांइ अते इस दुनिया री चिन्ता जो लेई करी बेफिक्करे नी होई जाए कुदकी इय्यां ना हो कि जे तुसी सोच्चे दा भी नी हो से तुसी कन्ने होई जाओ। "
LUK,21,35,किजोकी से रोज दुनिया रे हर इक्क मणु पर जरुर आई पैणा। 
LUK,21,36,"हर बेल्ले तयार रेयो, अते प्रार्थना करदे रेयो कि तुसी जो इन्हा सब गल्लां का, जे होणे वाली हिन, तिन्हा का बचणे री ताकत मिली सकें अते भरोसे कने मणु रे पुत्तर, जे मै ही है रे अग्गे खड़ी सकण। "
LUK,21,37,"यीशु हर रोज मन्दिर बिच उपदेश दिन्दे थिये, पर से रात बताणे तांइ जैतून नाँ री पहाड़ी जो चली जान्दे थिये। "
LUK,21,38,सब मणु भ्यागा तड़के उठ्ठी करी मन्दिर जो जान्दे थिये ताकी से यीशु री गल्लां सुणी सकण। 
LUK,22,1,"फसह रा त्यौहार आणे वाला थिया, इस तयार जो खमीरी रोट्टी रा तयार भी बोलदे "
LUK,22,2,उत्ते बड्डे पुरोत्त अते शास्त्रि यीशु जो मारणे री ताक बिच थिये पर से मणुआं का डरदे थिये। 
LUK,22,3,तां शैतान यहूदा इस्करियोती चेल्‍ले रे शरीर बिच चली गेया ए यीशु रे बारा खास चेल्‍लेयां बिच का इक्क थिया 
LUK,22,4,तिन्ने जाई करी बड्डे पुरोत्त अते सभास्थल रा पैह्रा दैणे वालेयां रे प्रधाना कने मिली करी सलाह कित्ती कि से यीशु जो तिन्हा का किय्यां पकडवाई सकदा 
LUK,22,5,यहूदा री ए गल्ल तिन्हा जो बड़ी छैल लग्गी अते तिन्हा ने तिसजो इनाम दैणे रा वादा भी कित्ता 
LUK,22,6,"यहूदा भी इस गल्ल तांइ तयार होई गेया, अते यीशु जो पकड़वाणे तांइ भाना तोपणा लगेया, कि जां से किल्ले होन तां से तिन्हा जो पकड़वाई सको "
LUK,22,7,"तां फिरी अखमिरी रोट्टी रा तयार आया, जिस अन्दर छेल्लू री कुर्बानी दिन्दे थिये। "
LUK,22,8,यीशु ने पतरस अते युहन्ना जो फसह री रोट्टी री तयारी करणे तांइ ए बोल्ली करी अग्गे भेज्जेयाअसां रे खाणे तांइ फसह री रोट्टी री तयार करी करो 
LUK,22,9,"तिन्हा ने यीशु का पुच्छेया कि, असी कुस जगाह् पर फसह री धाम रखण? "
LUK,22,10,"यीशु ने पतरस अते युहन्ना जो बोल्लेया, दिख्खो, यरूशलेम शहर अन्दर पुजदे ही तुसी जो इक्क इदेया मणु मिलणा जिनिये इक्क पाणी री गागर चुक्केरी होणीe, से जिस भी घरां अन्दर जांह्ग्गा, तुसी भी तिस्सी घरां अन्दर चली जाए "
LUK,22,11,"अते तिस घर रे मालक का पुच्छी ले कि, गुरु जी ने तेरे का पुच्छेया है कि से परोणे वाला कमरा कुदे है, जिस अन्दर तिन्हा ने अपणे चेल्‍लेयां कने बेई करी फसह री रोट्टी खाणी है? "
LUK,22,12,"तिन्ने तुसी जो इक्क बड्डा कमरा दसणा, जे पैल्ले रा ही सजाए दा होणा, तुसी तित्ते ही धाम री तयारी करेयो "
LUK,22,13,"फिरी से दोई यरूशलेम जो चली गे, अते तिन्हा ने दिख्खेया कि सब किच्‍छ तिय्यां ही है, जिय्यां कि यीशु ने उन्हा जो बोल्ले रा थिया, फसह री रोट्टी तयारी कित्ती। "
LUK,22,14,फिरी जां से बेल्ला आया तां यीशु अपणे बारा प्रेरितां कने फसह री धाम खाणे जो बेई गे। 
LUK,22,15,"यीशु ने तिन्हा जो बोल्लेया, मेरी बड़ी मरजी होए री थी कि मै मुसीबतां सैह्णे ते मरणा का पैल्ले अपणे प्रेरितां कन्ने फसह री रोट्टी खाँ, "
LUK,22,16,"किजोकी मै तुसी जो बोल्ली दिन्दा कि जां तांइ परमेश्‍वर रे राज पुरी तरिक्के कने ना आई जाए, तां तांइ, मै इसजो दुबारा नी खाणा है। "
LUK,22,17,"फिरी यीशु ने अंगूर रे रास्स रा कटोरा लित्तेया अते परमेश्‍वर रा सुक्र कित्ता अते अपणे चेल्‍लेयां जो बोल्लेया, कि इसजो अप्पु-मिते बंडी लेयो। "
LUK,22,18,"किजोकी आज का बाद, जां तांइ परमेश्‍वर मणुआं पर राज नी करी लिन्दा, तां तांइ, मै अंगूर रा रस्स नी पीणा है "
LUK,22,19,"फिरी यीशु ने रोट्टी जो पकड़ी करी परमेश्‍वर रा सुक्र कित्ता अते तोड़ी करी चेल्‍लेयां जो देई दित्ती अते बोल्लेया कि, ए मेरा जिस्म है, जे तुसी तांइ दित्ता गे रा है: मेरे जो याद करणे तांइ तुसी इय्यां ही करेया करो "
LUK,22,20,"इय्यां ई, यीशु ने रोट्टी खाणे का बाद अंगूर रे रास्स रा कटोरा चुक्केया अते अपणे चेल्‍लेयां जो बोल्लेया, ए अंगूर रास्स परमेश्‍वर री तरफ का, ए मेरे खून बिच इक्क नौई वाचा है जे तुसी तांइ बहाया जादां। "
LUK,22,21,"पर, आज असां रे बिच से मणु भी बेई करी रोट्टी खाया करदा है, जिनिये मेरे जो पकड़वाणा है "
LUK,22,22,"मणु रे पुत्तर, जे मै ही है जो तां परमेश्‍वर रे वचन रे हिसाब कने तां मरणा जरुरी है, पर, लाणत है तिस पर जिसेरे जरिए से पकड़ाया जाणा "
LUK,22,23,तां फिरी से बारा चेल्‍ले अप्पु-मिते इक्क दुए का पुछणा लगे कि असां बिच का इदेया कुण हुणा जे ए कम्म करी सकदा? 
LUK,22,24,फिरी तिन्हा अन्दर इस गल्ल री बैह्स चली पेई कि असां बिच का सबका बड्डा कुस जो मन्नया जान्दा? 
LUK,22,25,"यीशु ने तिन्हा जो बोल्लेया, कि गैर यहुदियां रे राज्जे तिन्हा पर राज करदे, अते जे तिन्हा पर अपणा हक्क भी जमान्दे अते से अप्पु जो तिन्हा रे मित्र भी बुलवाणा चाह्‍ंदे। "
LUK,22,26,"पर तुसी जो तां इय्यां बिल्कुल भी नी करणा चाएदा, तुसी बिच जे सबनी का बड्डा है तिसजो सबनी का निमता बणी करी रैह्णा चाएदा अते जे सबनी रा प्रधान है, तिसजो तां इक्क नौक्कर साँई बणी करी रैह्णा चाएदा "
LUK,22,27,"तुसी अप्पू सोच्चो कि जे मणु मेज पर रोट्टी खाणा बैठ्ठे रा हो, से बड्डा हुन्दा कि जे मणु तिसजो रोट्टी खुआया करदा हो, से? बड्डा तां से ही हुन्दा जे मेज पर बेई करी रोट्टी खादां पर, मै भी तां तुसी कने इक्क नौक्कर साँई रैहन्दा "
LUK,22,28,तुसी से हिन जे मेरी परखे जाणे रे बेल्ले मेरे कन्ने रेय 
LUK,22,29,"कने जिय्यां मेरे पिता-परमेश्‍वर ने मेरे जो राज करणे तांइ इक्क प्रदेश दित्ते दा है, तिय्यां ही मै भी तुसी जो राज करणे तांइ इक्क प्रदेश पर पूरा हक्क दिन्दा "
LUK,22,30,ताकी तुसी मेरे राज अदंर मेरे मेज पर बेई करी मेरे कन्ने रोट्टी खान अते सिंहासनां पर बेई करी इस्राएल रे बारा गोत्राँ रे मणुआं रा फैसला करण। 
LUK,22,31,"हे शमौन, चुकन्ने रेयो, किजोकी ने शैतान ने परमेश्‍वर का ए अनुमती मंगे री है कि से तुसी परखे ताकी तुसी मुसिबत बिच पेयो ते तुसी रा जे विश्वास मेरे अंदर है तिसजो हिलाए दिये जिय्यां किसान कणक जो छटकारदा। "
LUK,22,32,पर मै तेरे तांइ परमेश्‍वर का प्रार्थना कित्ती कि तेरा विश्वास टुटी ना जाओ अते जां तु फिरी तौबा करी हटणा तेरे भरोसे जो दिख्खी करी तेरे संगी विश्वास भ्यालां रा भी होंसला होई जाओ। 
LUK,22,33,"इस गल्ल पर शमौन ने यीशु जो बोल्लेया, हे प्रभु जी, मै तुसी कने जेल जाणे जो अते होर तां होर मरणे जो भी तयार है। "
LUK,22,34,"फिरी यीशु ने बोल्लेया, पतरस, मै तिज्जो बोली दिन्दा कि आज मुर्गे ने तां तांइ बांग नी दैणी जां तांइ तू मेरे जो पछियानणे का तिन्न बारी मुक्करी नी जांगा। "
LUK,22,35,"तां यीशु ने तिन्हा का पुच्छेया, कि जां मै तुसी जो बगैर बटुए, बगैर झोले अते बगैर बूट रे शुभ संदेश सुनाणे तांइ भेज्जेया थिया, तां तुसी जो कुसकी चीज रा घाट्टा होया थिया? तिन्हा ने जवाब दित्ता, कि ना, कुसकी भी चीज रा घाट्टा नी पेया थिया। "
LUK,22,36,"फिरी यीशु ने बोल्लेया, अवे हालात अलग होणे इधेरे तांइ जिस का बटुआ अते झोली होन, से तिन्हा जो अप्पु कन्ने लेई चलो अते जिस का तलवार नी है, से अपणे चोग्गे जो बेची करी इक्क तलवार भी लेई लेयो। "
LUK,22,37,"किजोकी मै तुसी जो बोल्ली दिन्दा, कि पवित्रशास्त्र अन्दर मेरे बारे अन्दर लिख्खे री गल्ल अवे पूरी होणे वाली हिन “कि तिसजो अपराधियां बिच गिणेया गेया,” अते मेरे बारे अन्दर होर जितणी भी गल्लां उस अन्दर लिख्खे री हिन, से इक्क-इक्क करी के सब पूरी होया करदी हिन। "
LUK,22,38,"चेल्‍लेयां ने बोल्लेया, हे प्रभु जी, दिख्खो, असां का दो तलवाराँ हिन, यीशु ने बोल्लेया, इन्नी ही बडी हिन। "
LUK,22,39,"तां यीशु तित्ते का जैतून नां रे पहाड़ा पर चली गे, जिय्यां कि से हर बारी जांन्दे थिये अते तिन्हेरे चेल्‍ले भी तिन्हा कन्ने चली पे "
LUK,22,40,"तित्ते पुज्जी करी यीशु ने चेल्‍लेयां जो बोल्लेया, कि प्रार्थना करदे रेयो कि परखे ना जाओ "
LUK,22,41,"फिरी यीशु चेल्‍लेयां का थोड़े अग्गे चली गे, जितणी दूर तांइ इक्क पथ्थर सुट्टि सकदे थिये, तितणि दुर जाई करी जाह्न्नु रे भारे बेई करी परमेश्‍वर कने प्रार्थना करणा लगे, "
LUK,22,42,"कि हे परम पिता जी, अगर तुसी चाह्‍ंदे तां इस दुख रे कटोरे जो मेरे का दूर हटाई देयो, पर, फिरी भी मै चाह्‍ंदा कि जे तुसी री मरजी है से ही पूरी हो ना की मेरी मरजी पूरी हो "
LUK,22,43,तां स्वर्ग का इक्क स्वर्गदूत सामणे आई रेया अते तिन्ने यीशु जो सैह्णे री ताकत दित्ती 
LUK,22,44,अते यीशु बडे़ भरी बेचैन होई गे अते होर भी जादा भारी मन कने प्रार्थना करणा लगी पे तिन्हेरा पसिना इय्यां निकलदा थिया जिय्यां खून री बुदां जमीन पर पेय करदि हो 
LUK,22,45,तां से प्रार्थना का उठे ते अपणे चेल्‍लेयां का आई करी तिन्हा जो उदास होई करी सुत्ते रा दिख्खेया 
LUK,22,46,"यीशु ने तिन्हा जो बोल्लेया, तुसी सोई किजो गे रे हिन? उठी जाओ अते प्रार्थना करो, ताकी परखे ना जाओ। "
LUK,22,47,यीशु हल्ले गल्ल करेया ही करदे थिये कि तित्ते मते जणे मणु आई रे अते बारा चेल्‍लेयां बिच का इक्क जिसेरा नाँ यहूदा थिया से तिन्हा सबनी का अग्गे चले दा थिया से यीशु रे नेड़े जाई खड़ितेया कि से तिन्हा जो सुन्ना देई सको। 
LUK,22,48,"यीशु ने तिसजो बोल्लेया, यहूदा, क्‍या तू शून्ना देई करी मणु रे पुत्तर, जे मै ही है जो पकडवाणा लगे रा है? "
LUK,22,49,"यीशु रे चेल्‍लेयां जो लग्गेया कि किच्‍छ होणे वाला है तिन्हा ने यीशु जो बोल्लेया, प्रभु जी, क्‍या असी इन्हा कन्ने लड़णे तांइ अपणी तलवारां कड्डी लैण? "
LUK,22,50,तां तिन्हा बिच का इक्क जणे ने प्रधान पुरोत्त रे नौक्कर रा सज्जा कान्न अपणी तलवार कन्ने बड्डी रख्या 
LUK,22,51,"पर यीशु ने बोल्लेया, लड़ीणा बांद करी देयो अते तिन्हा ने तिस मणु रे कान्न जो छुत्तेया अते ठीक करी दित्तया "
LUK,22,52,"तां यीशु ने बड्डे पुरोत्त, मन्दिर रे पैहरेदारां अते बुजुर्ग लोक्कां जो बोल्लेया, क्‍या तुसी मेरे जो इक्क डाकू समझदे जे कि तुसी मेरे जो पकड़णे तांइ तलवारां अते डंडे लेई करी आए दे हिन? "
LUK,22,53,"जां मै तुसी कने मन्दिर अन्दर हुन्दा थिया, तुसी ने मेरे जो तां किजो नी पकड़ेया? पर अज्ज ए तुसी रा बेल्ला है, अते निहारे रा राज करणे रा बेल्ला है। "
LUK,22,54,तिन्हा ने यीशु जो पकड़ेया अते प्रधान पुरोत्तां रे घरे जो लेई गे अते पतरस तिन्हा का दूर-दूर रेई करी तिन्हेरा पिच्छे पीच्छे थिया आया करदा 
LUK,22,55,अते जां से पैह्रेदार अंगणा अन्दर अग्ग भखाई करी बेई गे तां पतरस भी तिन्हेरे बिच जाई करी बेई गेया 
LUK,22,56,इक्क जनानी ने पतरस जो अग्ग री लौ अन्दर दिख्खी करी पछियाणी लेया अते बोल्णा लगी कि ए मणु भी तां यीशु रे कन्ने हुन्दा थिया 
LUK,22,57,"पर, पतरस ने तिस जनानी जो बोल्लेया कि मै तां तिसजो जाणदा भी नी कि से कुण है "
LUK,22,58,"थोड़ी देर बाद इक्क होर मणु तिसजो दिख्खी करी बोल्णा लगेया, तू भी तां इन्हा बिच का ही है, पतरस ने बोल्लेया, हे भाई, मै इन्हा बिच का नी है "
LUK,22,59,"कोई इक्क कर घंटे बाद इक्क होर मणु बड़ा जोर देई करी बोल्णा लगेया, पक्का ए भी तिन्हा कन्ने ही थिया किजोकी ए भी गलीलि "
LUK,22,60,"पर, पतरस बोल्णा लगेया, हे भाई, मेरे जो तां पता भी नी है कि तू कुसेरे बारे अन्दर गल्ल करेया करदा है जिय्यां ही तिन्ने ए गल्ल बोल्ली, तिस्सी बेल्ले मुर्गे ने बांग देई दित्ती "
LUK,22,61,"तिस्सी बेल्ले यीशु ने पतरस पास्से मुडी करी दिख्खेया, तां पतरस जो यीशु री तिस गल्ल रा चेता आया कि, आज मुर्गे ने तां तांइ बांग नी दैणी जां तांइ तू मेरे जो पछियानणे का तिन्न बारी मुक्करी नी जांह्ग्गा "
LUK,22,62,तां पतरस तिस अंगणा का बाह्र चली गेया अते जोरे-जोरे रोणा लगी पेया। 
LUK,22,63,"जिन्हा मणुआं ने यीशु जो पकड़े दा थिया, से तिन्हेरा मजाक उडाणा लगे अते तिन्हा जो मारणा लगी पे "
LUK,22,64,"तिन्हा ने यीशु री हाखियाँ पर पट्टी बन्नी दित्ती अते तिन्हा जो मारणा लगे अते तिन्हा का पुछणा लगे कि, अवे तू दस्स कि से कुण है जिनिये तिज्जो मारेया? "
LUK,22,65,अते तिन्हा ने यीशु री बेजती करणे तांइ होर भी मती सारी गल्लां बोल्लियाँ 
LUK,22,66,"जां भ्याग होई तां बड्डे पुरोत्तां अते शास्त्रियां समेत मन्दिर रे बुजुर्गां री इक्क सभा बैठ्ठी, फिरी से मणु यीशु जो महासभा बिच लेई आए। "
LUK,22,67,"तिन्हा ने यीशु का पुच्छेया, कि अगर तू मसीह यीशु है, तां असां जो दस्सी दे यीशु ने तिन्हा जो जवाब दित्ता, कि अगर मै तुसी जो दस्सी भी देयाँ, तां भी तुसी मेरे पर विश्वास नी करणा "
LUK,22,68,"अते जे मै तुसी का इक्क सुआल पुछाँ, तां तुसी ने बी, तिधेरा कोई जवाब नी दैणा "
LUK,22,69,"पर, अवे का मणु रे पुत्तर, जे मै ही है (यीशु मसीह यीशु) जो सबका ताकतवर परमेश्‍वर रे सज्जे पास्से बठाया जाणा "
LUK,22,70,"फिरी सब पुछ्छणा लगे, क्‍या तू परमेश्‍वर रा पुत्तर है? यीशु ने तिन्हा जो जवाब दित्ता, तुसी ठीक बोल्लेया करदे हिन, मै परमेश्‍वर रा पुत्तर है "
LUK,22,71,"तां तिन्हा ने बोल्लेया, अवे असां जो कुसकी होरसी री गुवाई री क्‍या जरुरत है? किजोकी असां तां अप्पू ही इसेरे मुंआ का ए सुणी लेया। "
LUK,23,1,तिस बेल्ले सारी सभा रे मणु यीशु जो पकड़ी करी पिलातुस राजपाल का लेई गे। 
LUK,23,2,"से पिलातुस रे अग्गे यीशु पर इल्जाम लगाणा लगे, कि ए यहुदी मणुआं जो भड़काया करदा है, अते तिन्हा जो सम्राट जो चुंगी देणे जो मन्हा करेया करदा है, अते असां ने इसजो अप्पु जो यहुदियां रा राजा कने मसीह यीशु बोलदा भी सुणेया है "
LUK,23,3,"तां पिलातुस ने यीशु का पूच्छेया, क्‍या तू यहुदी लोक्कां रे राज्जा है? यीशु ने तिसजो जवाब दित्ता, तू अप्पु ही तां बोलदा कि मै यहुदियां रा राज्जा है "
LUK,23,4,"इस गल्ल पर पिलातुस ने बड्डे पुरोत्त अते मणुआं जो बोल्लेया, मेरे जो इस मणु पर कोई भी बुराई नजर नी आया करदी है "
LUK,23,5,"पर से होर भी जोर पाणा लगे अते बोलणा लगे, ए सारे यहुदियां बिच मणुआं जो अपणी उपदेश देई करी तिन्हा बिच दंगे करदा है अते ए सब किच्‍छ इन्ने गलील प्रदेश का शूरु कित्तेया थिया। "
LUK,23,6,"ए सुणी करी पिलातुस ने मणुआं का पूच्छेया, क्‍या ए गलील प्रदेश रा रैह्णे वाला है? "
LUK,23,7,"फिरी पिलातुस जो पता लगेया, कि ए गलील प्रदेश रा है तां तिन्ने यीशु जो हेरोदेस अन्तिपास का भेजी दित्ता, किजोकी से तिस बेल्ले यरूशलेम शहर बिच थिया। "
LUK,23,8,"हेरोदेस ने जां यीशु जो दिख्खया तां से बड़ा खुश होया किजोकी से बड़े रोज्जा का तिन्हा जो दिखणा चाह्‍ंदा थिया, से इधेरे तांइ दिखणा चाह्‍ंदा थिया, किजोकी तिन्ने यीशु रे बारे बड़ा किच्‍छ सुणे रा थिया, अते से यीशु जोरे चमत्कारी कम्म दिखणे री आस बिच थिया। "
LUK,23,9,"तिसने यीशु का बड़े सवाल कित्ते, पर यीशु ने तिसेरे कोई भी सवाल रा जवाब नी दित्ता "
LUK,23,10,बड्डे पुरोत्त अते शास्त्रि ने तित्ते भी यीशु पर इल्जाम लगाणे तांइ कोई कसर नी छडी 
LUK,23,11,"हेरोदेस ने भी अपणे सपाईयाँ समेत तिन्हेरी बेजती कीत्ति अते तिन्हेरा मजाक उड़ाया, अते यीशु जो चटकीले रांग रे कपड़े पुआई करी वापस पिलातुस का भेजी दित्ता। "
LUK,23,12,"तिसी ही रोज पिलातुस अते हेरोदेस दोस्त बणी गे, हलांकि से इसका पैले इक्क दुज्जे रे दुश्मण थिये। "
LUK,23,13,"फिरी पिलातुस ने बड्डे पुरोत्त अते यहुदी मणुआं जो ते सरदारा जो, सद्देया, ते तिन्हा जो बोल्लेया। "
LUK,23,14,"तुसी इस मणु जो मेरे का लेई आए कि ए मणुआं जो दंगे करवाणे तांइ भड़कान्दा, मै इस बारे बिच तुसी रे सामणे तिसजो जाँचे परखेया अते जे तुसी इल्जाम लगाया करदे हिन इदेया किच्‍छ भी मै इस पर नी दिखदा, "
LUK,23,15,"ना ही हेरोदेस ने दिख्खेया, किजोकी तिन्ने इसजो वापस असां का भेजी दित्ता जिय्यां कि तुसी दिखदे कि इसने इदेया किच्‍छ भी नी कित्तेया कि इसजो मौत री सजा दित्ती जाए। "
LUK,23,16,इधेरे तांइ मै इसजो बेंत कने कुटवाई करी छडी दिन्दा। 
LUK,23,17,पिलातुस त्यौहारा रे दिना यहुदी लोक्कां तांइ इक्क कैदी जो छडदा हुंदा था। 
LUK,23,18,तां सारे मिली करी जोरे जोरे बोलणा लगे असां रे तांइ बरअब्बा जो छडी देयो जे कुसी झगड़े री वजह कने जे सेह्रा बिच् होया था ते खून करणे री बजह कने जेल बिच था 
LUK,23,19,बरअब्बा जो शहर बिच लड़ाई झगड़े अते जान लेणे रे इल्जाम अन्दर जेला बिच पाए दा थिया 
LUK,23,20,पिलातुस यीशु जो छडी देणा चाह्‍ंदा थिया इधेरे तांइ तिन्ने मणुआं जो फिरी समझाया 
LUK,23,21,"पर मणु होर जोरे जोरे लेरा मारी करी बोलणा लगे, इसजो सुली पर चढ़ाई देयो "
LUK,23,22,"पिलातुस ने मणुआं का तिज्जी बारी पूछेया, इस मणु री क्‍या गलती है? मेरे जो इसेरे खिलाफ कोई ऐसी गल्ल नि लिब्बी जे मै इसजो मौत री सजा देयाँ इधेरे तांइ मे इसजो बेत लगवाई करी छडी दिन्दा "
LUK,23,23,पर मणु होर जोरे जोरे लेरा मारी करी अपणी गल्ल जो मनवाणा लगे कि इसजो सुली पर चढ़ाई देयो अते इय्यां होया कि तिन्हेरी मरजी पूरी होई गई 
LUK,23,24,अते पिलातुस ने हुकम दित्ता कि ए जिय्यां चाह्‍ंदे तिय्यां ही हो 
LUK,23,25,"पिलातुस ने तिस मणु जो छडी दित्ता जे लड़ाई झगड़े अते जान लेणे रे इल्जाम अन्दर जेला बिच पाए दा थिया, अते यीशु जो तिन्हेरी मरजी रे मुताबिक तिन्हा का देई दित्ता। "
LUK,23,26,"जां से यीशु जो लेई चले तां तिन्हा ने कुरेन रे रैणे वाले शमौन नां रे इक्क मणु जो, जे अपणे ग्रां का आया करदा थिया, तिसजो पकड़ी लेया अते तिस पर सुली जो लदी दित्ता अते उस्स जो यीशु रे पिच्छे-पिच्छे चलणे जो बोल्लेया। "
LUK,23,27,अते तिन्हेरे पीछे बडे़ भारी लोक्की चले दे थिये अते तिन्हा बिच किच्‍छ जनानियाँ भी थिया जे कि यीशु तांइ रुन्दी अते छाती पिटदिया चले री थियां 
LUK,23,28,"यीशु ने तिन्हा जनानियाँ पास्से मुड़ी करी दिख्खेया अते बोल्लेया, यरूशलेम री जनानियों, मेरे तांइ मत रो, बल्कि जे गल्लां अग्गे चली करी होणे वाली हिन तिस वजह कने खुद अपणे तांइ कने अपणे बच्चेयाँ तांइ रो। "
LUK,23,29,"किजोकी इदेया मुश्किल बेल्ला आणे वाला है, जां मणुआं ने बोल्णा, से जनानियाँ बड़ी भाग्गा वालियां हिन, जे औत्तर हिन कने से भी बड़ी भाग्गा वाली हिन जिन्हेरी कोख खाली है से स्तन धन्न हिन जिन्हा दूद नी पियाया हो। "
LUK,23,30,"तिस बेल्ले मणुआं ने बोल्णा, कि पहाड़ असां रे पर आई पेयो अते फाटियाँ असां जो दबी दे। "
LUK,23,31,किजोकी जां से हरे बूट्टे कने इय्यां करदे तां से सूक्के बूट्टे कने क्‍या किच्‍छ नी करगे? 
LUK,23,32,"दो होर मणू, जे दोई ही बदमाश थे, सिपाई तिन्हा जो भी पकड़ी करी यीशु रे कने मौत री सजा देणे तांइ लेई चले दे थे। "
LUK,23,33,"फिरी जां से तिस जगह पर आई रे जिस जो खोपड़ी बोलदे, अते तिन्हा ने त्रै जणेया जो सुली पर चढ़ाई दित्ता इक्क बदमाश यीशु रे खब्बे हात्थाँ पास्से थिया अते दुज्जा सज्जे हात्थाँ पास्से थिया। "
LUK,23,34,"तां यीशु ने बोल्लेया, हे परम पिता, इन्हा जो माफ करेयां किजोकी ए नी जाणदे कि ए क्‍या करेया करदे हिन फिरी सपाईयाँ ने यीशु रे कपड़े तांइ परचियाँ पाईयाँ अते यीशु रे कपड़े आपस बिच बन्डी ले। "
LUK,23,35,"लोक खड़ी करी दिख्खेया करदे थिये, ते लोक्कां रे हाकिम भी मजाक उड़ाई करी बोल्लेया करदे थिये इन्ने दुए लोक्कां जो बचाया, जे अगर से परमेश्‍वर रा मसीह यीशु है ते तिन्हा रा चुणे रा है, तां अप्पु जो बचाई ले। "
LUK,23,36,"सपाईयाँ ने भी यीशु रा मजाक उड़ाया तिन्हा ने यीशु जो सिरके रा रास्स चुसाया, अते बोल्लेया। "
LUK,23,37,"जे तू यहुदी लोक्कां रा राज्जा है, तां अप्पु जो बचाई लै "
LUK,23,38,यीशु रे सुली रे ऊपर लिखी दित्ता कि ए यहुदी लोक्कां रा राज्जा है। 
LUK,23,39,"सुली पर चढ़ाए रे बदमाशाँ बिच का इक्क यीशु री बेजती करी के बोलणा लगेया, क्‍या तू मसीह यीशु नी है? जे है तां असां जो कने अप्पु जो बचाई ले। "
LUK,23,40,"पर दुज्जा बदमाश तिसेरे खिलाफ होई करी बोलणा लगेया, क्‍या तू परमेश्‍वर का नी डरदा? तू भी तां से ही सजा भोग्या करदा। "
LUK,23,41,असां ने जे भी बुरे कम्म कित्ते तिधेरी सजा असां जो मिलया करदी है पर इस मणु ने तां ईदेया किच्‍छ भी नी कित्तेया। 
LUK,23,42,"फिरी तिन्ने बोल्लेया, यीशु जां तुसी अपणे स्वर्ग रे राज बिच ‍जांगे तां मेरे जो जरुर याद रखेयो। "
LUK,23,43,"यीशु ने तिसजो बोल्लेया, मै तिज्जो सच बोल्दा, अज्ज ही तू मेरे कने स्वर्ग-लोक बिच होणा। "
LUK,23,44,तिस बेल्ले धियाड़ी रे बारा बजे थिये अते तिस बेल्ले का लेई करी तिन बजे तांइ पूरी दुनिया बिच न्याहरा होई गेया। 
LUK,23,45,अते सूरज री लौ जान्दी रेई अते तित्ते मन्दिर रा परदा फटी गेया। 
LUK,23,46,"अते यीशु ने जोरे सणे बोल्लेया, हे परम पिता, मै अपणी आत्‍मा तुसी बिच दिन्दा अते बोली करी यीशु ने अपणे प्राण देई दित्ते। "
LUK,23,47,तां रोमी सपाइयाँ रे हिसाब ने जे किच्‍छ भी होया थिया तिसजो दिख्खेया अते परमेश्‍वर री तारीफ करदे बोल्लेया पक्का ए इक्क धार्मिक मणु थिया। 
LUK,23,48,कने तित्ते आए रे मणु भी ए सब किच्‍छ दिखी करी अपणी छाती पिटदे-पिटदे वापस अपणे घरे हटी गे। 
LUK,23,49,"पर यीशु रे सब जाण-पचाण वाले अते गलील प्रदेश का आए दी जनानियाँ बी, जे कि गलील का यीशु रे पीछे पिछे आई थिया, तित्ते का थोड़े दूर खड़े होई करी इन्हा सब गल्लां जो हुंदे दिख्खेया। "
LUK,23,50,"तित्ते यूसुफ नाँ रा यहुदी महासभा रा इक्क बन्दा थिया, से बड़ा खरा मणु थिया। "
LUK,23,51,"से तिन्हेरे इस कम्म कने राजी नी था, अते ना ही इस कम्म तांइ से यहुदी लोक्कां रे इक्क शहर अरिमतिया रा रैणे वाला थिया अते से परमेश्‍वर रे राज री भाल अन्दर थिया। "
LUK,23,52,से मणु पिलातुस का गेया अते तिन्ने तिसका यीशु री लास जो मन्गेया ताकी से तिन्हा जो दबाई सकण। 
LUK,23,53,"तिसने यीशु जो सुली का थल्ले उतारेया अते सन रे कपड़े बिच लेपेटी दित्ता फिरी तिसी ने यीशु जो सपड़ जो कट्टी करी बणाई गे री कबर बिच रखी दित्ता, जिस बिच इसका पैले कुसकी जो भी नी रख्खेया गेया थिया। "
LUK,23,54,अते से रोज तयारी रा दिन थिया ते विश्राम दिन रे दिन शुरु होने वाला था। 
LUK,23,55,"से जनानियां जे गलील का यीशु कने आई थी, से यूसुफ रे पिच्छे-पिच्छे चली पेई, अते तिन्हा ने से कबर दिख्खी, अते दिख्खया कि यीशु री लाश जो कुते रख्खे दा है। "
LUK,23,56,फिरी से घरां जो हटी आई अते तिन्हा ने यीशु रे शरीर पर मलणे तांइ खुशबु वाली चिज्जां कने इक्क लेप तयार कित्तेया। अते तिय्यां ही विश्राम दिन वाला रोज आई गेया अते तिन्हा ने मूसा रे कानून रे हिसाब कने तिस रोज आराम कित्ता। 
LUK,24,1,"हफ्ते रे पैले रोज्जे तड़के ही से जनानियाँ कबर पर तिस खुशबू वाले लेप जो, जिस जो तिन्हा ने तयार कित्या थिया, लेई करी आई। "
LUK,24,2,"तिन्हा ने कबर का पत्थर घिरे रा दिख्खेया, जे कि कबर रे पराले रखे दा थिया "
LUK,24,3,"तां से अन्दर गई, पर तिन्हा जो प्रभु यीशु री लास नी मिल्ली "
LUK,24,4,"जां से इस सोच बिच ही थी कि, तिन्हेरे का लशकदे कपड़े पाये रे दो मणु आई खड़ी होए "
LUK,24,5,डरे रे मारे तिन्हा ने अपणे मूह् जमीन पास्से करी दित्ते दो मणुआं ने तिन्हा जो बोल्लेया जे जिन्दा है तिसजो तुसी मुर्दे बिच किजो तोपदे हिन? 
LUK,24,6,"से कबर बिच नी हिन से जिन्दा होई गे रे हिन चेता करो जां से हल्ले गलील बिच ही थिये, तिन्हा ने तुसी जो बोल्लेया था "
LUK,24,7,"तिन्हा ने बोल्लेया था, कि मणु रे पुत्तर, जे मै ही है, जो पाप्पी मणुआं रे हत्थां पकड़ाया जाणा, अते सुली पर चढ़ाया जाणा अते तिज्जे रोज्जे जिन्दा होई जाणा ए सब हुणा पक्का था। "
LUK,24,8,तां तिन्हा जनानियाँ जो यीशु री गल्लां चेता आई 
LUK,24,9,से जनानियाँ क्रब का वापस हटी आई अते तिन्हा ने ए सब गल्लां तिन्हा ग्यारा चेल्‍लेयां जो अते होर भी मणुआं जो सुणाई। 
LUK,24,10,"से जनानियाँ मगदला शहर री मरियम, योअन्ना, अते याकूब री माँ, मरियम थी अते तिन्हा कन्ने दुज्जी जनानियाँ भी थिया जिन्हा जे ए गल्लां प्रेरितां जो दस्सी, "
LUK,24,11,पर तिन्हेरी गल्लां चेल्‍लेयां जो रास नी आई अते तिन्हा ने तिन्हेरी गल्लां रा विश्वास नी कित्तेया 
LUK,24,12,पर पतरस खड़ा होया अते यीशु री क्रब रे पास्से दौड़ी गेया तिन्ने थल्ले झुक्की करी दिख्खेया तां तिसजो सन रे कपड़े रे अलावा होर किच्‍छ भी नी लिब्बेया अते से ए सब किच्‍छ दिख्खी करी अपणे मन बिच बुड्बुड़ान्दे चली गेया। 
LUK,24,13,"तिसी ही रोज यीशु रे होर चेल्‍लेयां बिच का दो जणे, यरूशलेम शहर का कोई ग्यारह किलोमीटर दूर इम्माऊस नाँ रे ग्राँ जो जाया करदे थिये। "
LUK,24,14,"जे गल्लां होई थी, तिस बारे आपस बिच गल्ल बात करेया करदे थिये "
LUK,24,15,"जां से तिन्हा गल्लां जो इक्क दुज्जे कने लाया ही करदे थिये कि तखणी यीशु तिते आई पुज्जे अते तिन्हा कन्ने कन्ने चली पे, "
LUK,24,16,"पर तिन्हा ने यीशु जो पछाणेया नी किजोकी परमेश्‍वर ने तिन्हा जो यीशु, "
LUK,24,17,"यीशु ने तिन्हा जो पछानणा नी दित्तेया, यीशु ने तिन्हा जो पुच्छेया, ए कुण गल्लां हिन जे तुसी हन्डदे हन्डदे इक्क दुज्जे कने लाया करदे हिन? से हन्डदे हन्डदे से रुकी गे अते जे गल्लां होईयाँ तिस वजह कने तिन्हेरे मूह् लटकेरे थिये। "
LUK,24,18,"तिन्हा बिच का क्लियोपास नाँ रा इक्क मणु ने यीशु बोल्लेया, यरूशलेम शहर बिच रैणे वाला तू कल्ला इक्क इदेया मणु है जिस जो नी पता है कि पिछले दिनां बिच क्‍या होया थिया? "
LUK,24,19,"यीशु ने तिन्हा जो पूच्छेया, कुण देई गल्लां? तिन्हा ने यीशु जो बोल्लेया, ए सब गल्लां नासरत कस्बे रे यीशु रे बारे बिच हिन। से इक्क ईदेय मणु थिये जिन्हा ने जे किच्‍छ कित्ता अते बोल्लेया तिसजो परमेश्‍वर अते सबनी मणुआं जो ए दिखाई दित्ता कि से इक्क बडे़ शक्तिसाली भविष्यद्वक्ता थे जिन्हा ने बड़े चमत्कार कित्ते, ते लोक्कां री नजर बिच परमेश्‍वर रे बड़े सामर्थी गुरू थिये। "
LUK,24,20,"अते असां रे बड्डे पुरोत्त अते यहुदी धर्म गूरुआँ ने यीशु मौत री सजा दैणे तांइ पकड़वाई दित्तया अते मणुआं ने तिन्हा जो ने सुली पर चढ़ाई दित्ता असी सोच्चे दा थिया कि तिन्हा ने इस्राएल जो गुलामी का छुड़ाणा अते इन सब गल्लां जो होए दे अज्ज तिज्जा रोज है, "
LUK,24,21,पर असां जो आस थी कि ये ही इस्राएल जो रोमी साम्राज्य का छुटकारा दैणा पर इन्हा सारी गला जो होयरे तिसरा दिन है। 
LUK,24,22,"अते अवे असां री टोली री जनानियाँ ने असां जो सोच्चा बिच पाई दित्ते दा है। से अज्ज भयागा तड़के ही कबर पास्से गई थी, "
LUK,24,23,"अते तिन्हा जो तित्ते यीशु री लास नी मिल्ली, तिन्हा ने तित्ते का आई करी असां जो बोल्लेया कि तिन्हा स्वर्गदूतां रा दर्शन दिख्खेया अते तिन्हा बोल्लेया था कि यीशु जिन्दा हिन, "
LUK,24,24,अते फिरी असां रे बिच का किच्‍छ कबर जो गे अते जिय्यां तिन्हा जनानियाँ ने बोल्लेया थिया तिय्यां ही दिख्खेया कि यीशु री लास तित्ते नी थी 
LUK,24,25,"तां यीशु ने तिन्हा दो चेल्‍लेयां जो बोल्लेया, तुसी बड़े बेवकुफ हिन भविष्यद्वक्ता ने शास्त्र बिच जे किच्‍छ बोल्लेया था तिन्हा गल्लां पर विश्वास करणा तुसी जो बड़ा मुशकल लग्गेया करदा है? "
LUK,24,26,"ए जरुरी था कि मसीह ए दुख चुक्कि करी अपणी महिमा बिच आओ, "
LUK,24,27,तां यीशु ने मूसा अते सारे भविष्यद्वक्ता री खुद रे बारे पवित्रशास्त्र बिच लिखी री गल्लां रा मतलब शूरु का तिन्हा जो समझाया। 
LUK,24,28,"से जां तिस ग्राँ रे नेड़े पुज्जे, जित्ते से रेन्दे थिये, यीशु रे बर्ताव कने इय्यां लग्गेया कि जिय्यां तिन्हा ने अग्गे जाणा थिया "
LUK,24,29,"पर तिन्हा ने यीशु पर बड़ा जोर पाया अते बोल्लेया, तुसी असां रे का ईत्ते रुकी जाओ किजोकी सूरज डुब्बी गे रा है अते सांज्ज होणे वाली है आखिर यीशु तिन्हेरे तित्ते रुकणे तांइ तिन्हा कने अन्दर चली गे "
LUK,24,30,जां यीशु तिन्हा कने रोट्टी खाणे जो बैठ्ठे तां तिन्हा ने रोट्टी चुक्की अते परमेश्‍वर रा शुकर कित्ता फिरी तिसजो तोड़ी करी तिन्हा जो दित्ती 
LUK,24,31,कि तां तिन्हेरी हाख्खी खुली गई अते तिन्हा यीशु जो पछाणी लेया पर यीशु तित्ते का छुपन्त होई गे 
LUK,24,32,"फिरी से आपस बिच बोल्णा लगे, रस्ते बिच जां से असां रे कने गल्लां करदे थिये, अते असां जो पवित्रशास्त्र बिच का समझाया करदे थिये तां असां रे दिलां बिच उम्मीद कने भरी गेया। "
LUK,24,33,फिरी से झट उठ्ठे अते वापस यरूशलेम शहर जो चली गे अते तित्ते तिन्हा जो गेया रा चेल्‍ले अते होर भी मणु लिब्बे अते से तिन्हा कन्ने मिल्ले। 
LUK,24,34,"जे बोल्लेया करदे थिये, प्रभु जी, सच्ची ही जिन्दा होई गे रे हिन तिन्हा ने शमौन पतरस जो दर्शन दित्तेया। "
LUK,24,35,"फिरी तिन्हा दोन्नां ने, जे किच्‍छ तिन्हा कन्ने रस्ते बिच होया थिया, तिसेरे बारे अन्दर बोल्लेया अते ए भी कि, जां यीशु ने रोटियाँ रे टुकड़े तोड़े तां तिन्हा ने यीशु जो किय्यां पछाणेया थिया। "
LUK,24,36,"हल्ले से तिन्हा जो ए गल्लां बोलदा ही था कि यीशु खुद तिन्हेरे गब्बे आई खड़े होए अते तिन्हा जो बोल्णा लगे, तुसी जो शांती मिल्ले। "
LUK,24,37,"पर से झुरकी पे अते डरी गे तिन्हा सोच्चेया कि से कोई भूत है, "
LUK,24,38,"पर यीशु ने तिन्हा जो बोल्लेया, तुसी किजो घबराया करदे हिन? तुसी रे दिलां बिच शक किजो आया करदे हिन? "
LUK,24,39,"मेरे हत्थां अते पैराँ जो दिख्खो ते मेरे जो छुह्ई लियो, कि मै ही है, अते किजोकी कुसकी भूत बिच मास ते हड्डियाँ नी हुंदी जिय्यां कि तुसी मेरे जो दिखदे हिन। "
LUK,24,40,"ए बोल्दे बोल्दे यीशु अग्गे आए, अते तिन्हा जो अपणे हथ पैर दिखाए "
LUK,24,41,"पर तिन्हा जो खुशी भी थी अते हैरान भी थी तिस वजह कने तिन्हा जो विश्वास नी करी पांदे थिये यीशु मरे रे बिच का जिन्दे होई गे रे हिन। तां यीशु ने तिन्हा का पूच्छेया, तुसी का किच्‍छ खाणे जो है? "
LUK,24,42,अते तिन्हा ने पकाई री मच्छी रा इक्क टुकड़ा यीशु जो दित्ता 
LUK,24,43,यीशु ने तिसजो लेई करी तिन्हा सामणे खाया। 
LUK,24,44,"फिरी यीशु ने तिन्हा जो बोल्लेया, ए से गल्लां हिन जे मै तुसी जो बोल्ली थिया, जां मै तुसी कन्ने थिया, कि हर से गल्ल जे मेरे बारे बिच मूसा रे कानून बिच भविष्यद्वक्ता री कताबाँ बिच अते भजना री कताबाँ बिच लिख्खी दी हिन, से सब गल्लां पूरी होणी। "
LUK,24,45,फिरी पवित्रशास्त्र जो समझणे तांइ यीशु ने तिन्हेरी मदद कित्ती। 
LUK,24,46,"अते तिन्हा जो बोल्लेया, पवित्र शास्तर, बिच इय्यां लिख्खे दा है, कि मसीह दुख उठाणा अते तिज्जे रोज्जे मरे रे मणुआं बिच का जिन्दा होई जाणा। "
LUK,24,47,अते तिन्हेरा नां लेई करी यरूशलेम शहर अते देश-देश रे लोक्कां बिच पाप्पां का तौबा अते माफी पाणे रा शुभ संदेश सुणाया जाणा। 
LUK,24,48,"तुसी इन सब गल्लां रे गवाह हिन, "
LUK,24,49,"ते दिख्खो, जिय्यां मेरे पिता ने वादा कित्ते रा है, तिसेरे हिसाब कने मै तुसी पर पवित्रात्मा जो भेजणा, ते स्वर्ग का ताकत पाणे तीकर तुसी इसी कस्बे बिच ठहरे रेयो। "
LUK,24,50,यीशु फिरी तिन्हा जो शहर का बाहर बैतनिय्याह रे ग्रां तांइ लेई गे अते तिन्हा जो हथ चुक्की करी आशीष दित्ती। 
LUK,24,51,जां यीशु अपणे चेल्‍लेयां जो आशीष देया करदे थिये तां तिन्हा जो स्वर्ग पर चुक्की लित्तेया गेया। 
LUK,24,52,तां तिन्हा ने यीशु री जे जे कार कीति अते बड़ी खुशी कने यरूशलेम जो हटी आए 
LUK,24,53,अते से लगातार मन्दिर बिच आई करी परमेश्‍वर री स्तुती करेय करदे थिये। 
JHN,1,1,"दुनिया रे बणाए जाणे का पैल्ले वचन थिया, वचन परमेश्‍वर कने थिया ते वचन परमेश्‍वर थिया। "
JHN,1,2,से ही शुरू अन्दर परमेश्‍वर रे कने थिया। 
JHN,1,3,परमेश्‍वर ने सब किच्‍छ वचन रे जरिए बणाया ते हर इक्क चीज जे इस दुनिया बिच बणाई गयी से तिन्हेरे ही जरिए बणाई गयी। 
JHN,1,4,तिस बिच जिन्दगी थी जे सारे मणुआं जो रौशनी दिंदा। 
JHN,1,5,"रौशनी न्याहरे बिच चमकदी, ते न्याहरा तिसका कदी नी जित्ती सकदा। "
JHN,1,6,"इक्क मणु परमेश्‍वर रे पास्से का आया, जिसेरा नां युहन्ना थिया "
JHN,1,7,"से गवाह बणी करी आया ताकी रौशनी री गवाई दे, ताकी तिसेरे जरिए सारे रौशनी बिच विश्वास करण, "
JHN,1,8,"से अप्पू तां रौशनी नी थी पर तिस रौशनी री गवाई देने तांइ आए रा थिया, "
JHN,1,9,"से सच्ची रौशनी जे सारे लोक्कां जो रौशनी दिंदी, से दुनिया बिच आणे वाली थी। "
JHN,1,10,"से दुनिया बिच आया, कने दुनिया तिसेरी वजह कने बणेया थिया, ते दुनिया रे लोक्कां ने तिसजो नी पछाणेया। "
JHN,1,11,से अपणे लोक्कां का आया पर तिसेरे अपणे लोक्कां ने तिसजो नी अपणाया। 
JHN,1,12,"पर जितणेया ने तिसजो अपणाया, तिसने तिन्हा जो परमेश्‍वर रे पुत्तर होणे रा हक्क दिता, तिन्हा लोक्कां जो जे तिस पर विश्वास रखदे। "
JHN,1,13,"से लोक ना तां अपणे माँ-प्यो री मर्जी कने, ना शरीर री ईच्छा कने ते ना ही लोक्कां री बच्चे पैदा करणे री ईच्छा री वजह कने पैदा होए रे हिन पर से परमेश्‍वर री इच्छा कने पैदा होए रे हिन। "
JHN,1,14,"वचन मणु रे रुप बिच आया, ते से अनुग्रह ते सच्चाई कने भरी कने तिसने हमारे बिच डेरा कित्ता कने असी तिसेरी इदेइ बड़ाई दिखी जिय्यां पिता रे ईकलौते पुत्तर री महिमा दिख्खी हो। "
JHN,1,15,"युहन्ना ने तिसेरे बारे गवाई दिती कने बड़ी हक्कां लाई करी बोल्लेया, “ए से ही है जिसेरे बारे मै तुसी जो दस्सेया थिया कि जे मेरे बाद आए करदा है सेह मेरे का भी बधी करी है किजोकी से मेरे का भी पैहले थिया।” "
JHN,1,16,तिन्हा री अनुग्रह री भरपुरी बिच का असी तिन्हा का इक्क का बाद इक्क मती सारी आशीषां हासिल कित्ती। 
JHN,1,17,इस तांइ कि मूसा रा कानून तां मूसा रे पास्से का दित्तेया गे रे थिया पर परमेश्‍वर ने यीशु मसीह रे जरिए अनुग्रह कने सच्चाई लोक्कां पर ज़ाहिर कित्ती। 
JHN,1,18,"परमेश्‍वर जो कदी कुसकी ने नी दिख्खेया पर इकलौते पुत्तर ने जे अप्पु ही परमेश्‍वर है, ते पिता रे सबका जादा करीब है। तिन्हा ने ही असां पर परमेश्‍वर जो प्रकट कित्ते रा है। "
JHN,1,19,युहन्ना री गवाई ए है कि जिस बेल्ले यहुदी अधिकारियां ने यरूशलेम शहर रे लेवी पुरोत्तां ते लेवी गोत्र रे लोक्कां जो तिसका ए पूछने जो भेज्जेया “तू कुण है।” 
JHN,1,20,"तिसने सही तौर पर तिन्हा जो दस्सेया, “मै मसीह नी है।” "
JHN,1,21,"तां तिन्हाँ ने तिसजो पूच्छेया, “तां फिरी कुण है? ‘क्‍या तू एलिय्याह भविष्यद्वक्ता है? तिसने बोल्लेया मै नी है, तां क्‍या तू भविष्यद्वक्ता है?’” तिसने जवाब दिता, “नी।” "
JHN,1,22,"“तां तिन्हा ने तिसजो पूछया, फिरी तू कुण है ताकी असी अपणे भेजने वालया जो जवाब देई सकन् कि तू अपणे बारे बिच क्‍या बोलदा?” "
JHN,1,23,"तिसने बोल्लेया जिय्यां यशायाह भविष्यद्वक्ता ने बोल्लेया है; मै जंगला बिच इक्क अवाज है, कि परमेश्‍वर रा रस्ता तयार करो "
JHN,1,24,किच्‍छ लोक फरीसी लोक्कां रे पास्से का भिजवाए रे थिए। 
JHN,1,25,"तिन्हा ने तिसका एह़ सवाल पूछया, “अगर तू न मसीह है न एलिय्याह है, ते ना ही सेह भविष्यवाणी करने वाला है, तां फिरी बपतिस्मा किजो दिंदा?” "
JHN,1,26,"युहन्ना ने तिन्हा जो जवाब दित्ता, मै ता पाणी कने बपतिस्मा दिंदा पर तुसी रे बिच इक्क इदेया मणु खडिते रा है तिसजो तुसी नी जाण्दे। "
JHN,1,27,जे मेरे बाद आणे वाले है मै तां तिसेरी जूते रे तसमे खोलणे रे जोग्गा भी नी है 
JHN,1,28,"ए गल्लां यरदन नदी रे पार बैतनिय्याह कस्बे बिच होई, जित्ते युहन्ना लोक्कां जो बपतिस्मा देया करदा थिया। "
JHN,1,29,"दुए दिन तिसने यीशु जो अपणे पास्से आंदे दिखी करी बोल्लेया, “दिख्खो! ए परमेश्‍वर रा मेमना है, जे दुनिया रे पाप्पां जो मिटाणे तांइ आए रा है। ” "
JHN,1,30,ए से ही है जिसेरे बारे बिच मै बोल्लेया थिया इक्क मणु मेरे का बाद आणे वाला है जे कि मेरे का बधी करी है किजोकी से मेरे का पैहले थिया 
JHN,1,31,"मै तां तिसजो पछियाणदा नी थिया कि से मसीह हिन, मै इधेरे तांइ पाणी कने बपतिस्मा दिंदा आया कि से इस्राएल रे लोक्कां सामणे आई जाए। "
JHN,1,32,"कने युहन्ना ने गवाई दिती, “मै आत्‍मा जो कबूतर रे रूप बिच स्वर्ग का उतरदे दिख्खेया ते से तिस पराल्ले उत्तरी गेया।” "
JHN,1,33,"मै तां तिसजो पछियाणदा नी कि से मसीह हिन, पर जिस ने मेरे जो पानी रा बपतिस्मा दैणे जो भेज्जेया तिसी ने मेरे जो बोल्लेया, जिस पराले तू आत्‍मा जो उतरदे कने रुकदे दिख्खेया से ही पवित्रात्मा कने बपतिस्मा देने वाला है। "
JHN,1,34,ते मै दिख्खेया कने गवाई दिती कि ए ही परमेश्‍वर रा पुत्तर है। 
JHN,1,35,अगले दिन फिरी युहन्ना कने तिसेरे चेल्‍लेयां बिच का दो मणु खडित्ते रे थिए 
JHN,1,36,कने तिसने यीशु जे जाए करदे थिये दिख्खी करी बोल्लेया दिख ए परमेश्‍वर रा मेमना है 
JHN,1,37,तां से दोई चेल्‍ले तिसका एह़ सुणी करी यीशु रे पीछे चली पे 
JHN,1,38,"यीशु ने मुड़ी करी तिन्हा जो अपणे पिच्छे आंदे दिख्खेया ते बोल्लेया, तुसी कुस जो तोप्पेया करदे हिन, ते तिन्हा जो बोल्लेया, हे गुरु, तू कुते रैहन्दा। "
JHN,1,39,"तां तिन्हा ने यीशु रे रैह्णे री जगह जो दिख्खेया, ते तिस रोजे से तिन्हा कने ही रे। ए सब किच्‍छ चार बजे रे लगभग होया थिया। "
JHN,1,40,तिन्हा दोन्नां बिच का जे युहन्ना री गल्ल सुणी करी यीशु रे पीछे होए रे थिए इक्क शमौन पतरस रा भ्याल अन्द्रियास थिया 
JHN,1,41,"तिसने पहले अपणे सगे भ्याल शमौन जो मिली करी तिसजो बोल्लेया, हमारे जो मसीह मिली गे। "
JHN,1,42,"अन्द्रियास शमौन जो यीशु का लेई आया, यीशु ने तिसजो दिख्खी करी बोल्लेया, तू युहन्ना रा मुंडा शमौन है, तू कैफा  मतलब पतरस  केहलाणा। "
JHN,1,43,"दूए दिन यीशु ने गलील प्रदेश जाणे रा फैसला कित्तेया। से फिलिप्पुस कने मिल्लेया कने बोल्लेया, मेरा चेल्ला बनणे तांइ पिच्छे आई जा। "
JHN,1,44,फिलिप्पुस अन्द्रियास कने पतरस रे ग्रां बैतसैदा रा रैह्णे वाला थिया 
JHN,1,45,"फिलिप्पुस नतनएल कने मिलया कने तिसजो बोल्लेया, मूसा ते भविष्यद्वक्तां ने अपणे कानून बिच जिसेरी चर्चा ने कित्ती री है, से असां जो मिली गेया, से यूसुफ रा पुत्तर, नासरत कस्बे रा यीशु है। "
JHN,1,46,"नतनएल ने तिसजो बोल्लेया, क्‍या कोई ठीक चीज भी नासरत का निकली सकदी है? फिलिप्पुस ने तिसजो बोल्लेया, चली करी दिखी लै "
JHN,1,47,यीशु ने नतनएल जो अपणे पास्से आंदे दिख्खी करी उसेरे बारे बिच बोल्लेया: ए सचमुच इस्राएल रे ‍खानदान रा है ते भरोसेमंद है: इस आदमी बिच कोई ढोंग नी है। 
JHN,1,48,"नतनएल ने तिसजो बोल्लेया, तू मेरे जो किय्यां करी जाण्दा? यीशु ने तिसजो जवाब दित्ता इसेरे का पैहले फिलिप्पुस ने तिजो सदया जिस बेल्ले तू अंजीर रे बुट्टे रे हेठ थिया, तिस बेल्ले मै तिजो दिख्खेया थिया "
JHN,1,49,"नतनएल ने तिसजो जवाब दिता, हे गुरु, तू परमेश्‍वर रा पुत्तर है, तू इस्राएल रा महाराजा है। "
JHN,1,50,"यीशु ने तिसजो जवाब दिता, मै जे किच्‍छ तिज्जो बोल्लेया कि मै तिज्जो अंजीर रे बूट्टे रे हेठ दिख्खेया, क्‍या तु इसी तांइ विश्वास करदा, तैं इस का भी बड्डे-बड्डे कम्म दिखणे। "
JHN,1,51,"फिरी तिसने बोल्लेया, मै तुसी कने सच-सच बोलदा कि तुसी स्वर्ग ा जो खुले रे कने परमेश्‍वर रे स्वर्गदूतां जो मणु रे पुत्तर, जे मै ही है, पराले उतरदे कने ऊपर जांदे दिखणा। "
JHN,2,1,फिरी तिसरे दिन गलील प्रदेश रे काना ग्रां बिच कुसकी रा ब्याह थिया कने यीशु री अम्मा भी तित्ते ही थी 
JHN,2,2,यीशु कने तिसेरे चेल्‍ले भी तिस ब्याह बिच सद्दे रे थिये 
JHN,2,3,"जिस बेल्ले दाखरस नी बचेया तां यीशु री माँ, मरियम ने तिसजो बोल्लेया, तिन्हा का दाखरस मुकी गेया। "
JHN,2,4,"यीशु ने तिसजो बोल्लेया, माँ, ए सब किच्‍छ मेरे जो किजो दस्सेया करदी हिन? हल्ले मसीह रे रुप बिच जाहिर होणे रा मेरा समय नी है आए रा। "
JHN,2,5,"तिसेरी माँ ने नौक्करां जो बोल्लेया, जे किच्‍छ से तुसी जो बोलदा, तिय्यां ही करेयो। "
JHN,2,6,तित्ते यहुदियां री रसम अनुसार बट्टेयां रे छे घढे़ रख्खे रे थिए जिस बिच लगभग अस्सि का सौ लीटर पाणी भरी जान्दा थिया। 
JHN,2,7,"यीशु ने नौक्करां जो बोल्लेया, “घढ़ेयां जो पाणी कने भरी दो।” तिन्हा ने तिसजो पूरा उप्पर तीकर भरी दिता। "
JHN,2,8,"तां यीशु ने तिन्हा नौक्करां जो बोल्लेया, अवे इस बिच थोड़ा पाणी कड्डी करी धाम रे प्रधान का लेई जाओ, ते नौक्कर लेई गे। "
JHN,2,9,"जिस बेल्ले धाम रे प्रधान ने से पाणी चख्खेया, तां से पाणी दाखरस बणी गे रा थिया, ते नी जाणदा थिया कि से दाखरस कुते का आया, तां धाम रे प्रधान ने लाड़े जो सदी करी तिसजो बोल्लेया, "
JHN,2,10,सारे जणे पैल्ले बदिया वाली दाखरस दिंदे ते जिस बेल्ले मणु पी करी रजी जान्दे तां तिसका हल्का दाखरस दिंदे पर तू बदिया वाली दाखरस अब्बे तक रखी छड्डे रा है। 
JHN,2,11,"यीशु ने गलील प्रदेश रे काना बिच अपणाए पैल्ला चमत्कार दिखाई करी अपणी महिमा दिखाई, इसेरी वजह कने तिन्हेरे चेल्‍लेयां ने तिन्हा पर विश्वास कित्ता। "
JHN,2,12,इसेरे बाद से कने तिसेरी माँ कने तिन्हेरे भ्याल कने तिसेरे चेल्‍ले कफरनहूम कस्बे जो गे कने तित्ते किच्‍छ दिन रे। 
JHN,2,13,यहुदियां रा फसह रा त्यौहार नजदीक थिया कने यीशु यरूशलेम शहर जो गे। 
JHN,2,14,"यीशु मन्दिर बिच बैल, भेड कने कबूतर रे बेचनेवाले कने सौदेबाजा जो बैठे रे दिख्खेया। "
JHN,2,15,तां तिसने रस्सी जो कट्टी करी सारे डगंरा जो मन्दिर का कड्डी दिता कने व्यापार करणे वालेयां रे पैसे खलारी दित्ते कने फट्टियां जो पलटाई दित्ता। 
JHN,2,16,कने कबूतर बेचने वालेयां जो बोल्लेया इन्हा जो इत्ते का लेई जाओ मेरे बाबे रे घर जो डाकुआं रा अड्डा बणाई दित्ते रा है। 
JHN,2,17,"तां तिसेरे चेल्‍लेयां जो चेत्ता आया कि पवित्रशास्त्र बिच लिख्खे रा है, “तेरे मन्दिर तांइ मेरा जुनून अग्ग सांइ भखेया करदा है।” "
JHN,2,18,"इस पर यहुदी लोक्कां रे अगुवे लोक्कां ने तिसजो बोल्लेया, तु जे ए करदा तां हमारे जो कुण वाला चमत्कार दसदा? "
JHN,2,19,यीशु ने तिन्हा जो जवाब दित्ता इस मन्दिर जो ढाई देयो ते मै इसजो तिन दिना बिच खड़ा करी दिंगा। 
JHN,2,20,"यहुदी लोक्कां रे अगुवे लोक्कां ने बोल्लेया, इस मन्दिर जो बनाणे तीकर छताली साल लगे रे हिन, तां क्‍या तु तिसजो तिन दिना बिच खड़ा करी सकदा? "
JHN,2,21,पर मन्दिर बोलणे तिन्हेरा मतलब शरीर थिया। 
JHN,2,22,"इधेरे तांइ जां यीशु मुर्देयाँ बिच का जिन्दे होई गे, तां तिन्हेरे चेल्‍लेयां जो इस गल्ल रा दुबारा तां चेत्ता आया। तां तिन्हा ने पवित्रशास्त्र री तिस गल्ल रा विश्वास कित्तेया, जे मसीह रे फिरी जिन्दे होणे रे बारे बिच बोलदी, ते यीशु ने भी बोल्ली थी: "
JHN,2,23,"“जिस बेल्ले से यरूशलेम शहर बिच फसह रे त्यौहार बिच थिया, तां मतेयां ने तिन्हेरे चमत्कार, जे से दसदा थिया, से दिख्खी करी तिस पर विश्वास कित्ता।” "
JHN,2,24,पर यीशु ने अप्पु जो तिन्हेरे भरोस्से पर नी छड्डेया किजोकी से सबणी जो जाणदा थिया। 
JHN,2,25,कने तिसजो कोई जरुरत नी थी कि से मणुआं रे बारे बिच कोई गवाई दे किजोकी से अप्पु ही जाणदा थिया कि मणुआं रे मना बिच क्‍या है। 
JHN,3,1,फरीसियां बिच नीकुदेमुस ना रा इक्क मणु थिया। से यहुदियां रा सरदार थिया जे फरीसी थिया। 
JHN,3,2,"तिनिये रात्ती यीशु का आई करी तिन्हा जो बोल्लेया, हे गुरु, असी जाणदे कि परमेश्‍वर ने तुसी जो असी लोक्कां जो सिखाणे तांइ भेज्जे रा है, किजोकी जदेय जदेय चमत्कार तुसी दिखादें, अगर परमेश्‍वर तुसी रे कन्ने ना हो तां नी दिखाई सकदे। "
JHN,3,3,यीशु ने तिसजो जवाब दित्ता मै तुसी कने सच्ची-सच्ची बोलदा जे अगर कोई नोए सिरे का नी जम्मे तां परमेश्‍वर रे राज जो नी दिखी सकदा । 
JHN,3,4,"नीकुदेमुस ने तिसका पुछया, मणु जिस बेल्ले सयाणा होई जाए तां से दुबारा किय्यां जमी सकदा? क्‍या से अपणी माँ रे पेट्टा बिच दुबारा जाई करी जन्म लेई सकदा? "
JHN,3,5,यीशु ने जवाब दिता मै तिजो सच-सच बोलदा जिस बेल्ले तक कोई मणु पाणी ते पवित्रात्मा कने न जन्मे तिस बेल्ले तिकर से परमेश्‍वर रे राज बिच नी जाई सकदा। 
JHN,3,6,"किजोकी इन्सान तां अपणे जदेय इन्सान जो पैदा ही करी सकदा, पर पवित्रात्मा तिसजो इक्क नौई जिन्दगी देई सकदी। "
JHN,3,7,हैरान मत हो कि मै तिज्जो बोल्लेया कि तीजो नोऐ सिरे का जन्म लेणा जरुरी है। 
JHN,3,8,हवा जित्ते चाहन्दी तिते चली आन्दी तु उसेरी अवाज तां सुणदा पर नी जाणदा कि कुते का आंदी है कने कुते जांदी? जेड़ा भी आत्‍मा बिच जम्मेया से इदेया ही है। 
JHN,3,9,नीकुदेमुस ने जवाब दित्ता ए गल्लां कियां होई सकदीयां? 
JHN,3,10,"ए सुणी करी यीशु ने बोल्लेया, तु इस्राएलियों रा गुरु होई करी भी क्‍या इन्हा गल्लां जो भी नी समझदा? "
JHN,3,11,"मै तुसी कने सच्ची-सच्ची बोलदा, असी जे जाणदे, से बोलदे, ते जिस जो असी दिखदे तिसेरी ही गवाई दिन्दे, तुसी असां री गवाई पर विश्वास नी करदे, "
JHN,3,12,"जां मै तुसी कने दुनिया बिच होणे वाली गल्लां रे बारे बिच बोलदा, तुसी तां ही विश्वास नी करदे, तां जिस बेल्ले मै तुसी रे कने स्वर्ग री गल्लां बारे बिच बोलणा, तां तुसी किय्यां विश्वास करणा। "
JHN,3,13,"कोई स्वर्ग बिच नी गेया सिवाय मणु रे पुत्तर, जे मै ही है, जे स्वर्ग का आये रे हिन। "
JHN,3,14,"जिस तरीके कने मूसा ने बियाबान जगह बिच पीतल रे किड़े  जो ऊचे पर चढ़ाया उसी तरिके कने जरुरी है कि मणु रा पुत्तर, जे मै ही है भी उचें पर चढ़ाया जाए। "
JHN,3,15,तां कि जे कोई तिस पर विश्वास करे से हमेशा री जिन्दगी पाए। 
JHN,3,16,किजोकी परमेश्‍वर ने दुनिया रे लोक्कां कने इन्ना प्यार कित्ती कि तिन्हा ने अपणा इकलौता पुत्तर देई दिता कि जेड़ा तिस पर विश्वास करे से नाश न हो पर हमेशा री जिन्दगी पाओ। 
JHN,3,17,"परमेश्‍वर ने अपणे पुत्तर जो दुनिया बिच इस तांइ नी भेज्जेया कि दुनिया रे लोक्कां पर सजा रा हुकम दे, पर इस तांइ कि दुनिया रे लोक तिसेरे जरिए छुटकारा पाए। "
JHN,3,18,"जेड़ा तिस पर विश्वास करदा, तिस पर सजा रा हुकम नी हुन्दा पर जे तिस पर विश्वास नी करदा से दोषी ठहरी चुक्केया इस तांइ कि तिसने परमेश्‍वर रे इकलौते पुत्तर रे नां पर विश्वास नी कित्ता। "
JHN,3,19,"ते सजा रे हुकम री वजह ए है कि रौशनी दुनिया अन्दर आई, ते मणुआं ने न्याहरे जो रौशनी का प्यारा मन्नेया किजोकी तिन्हेरे कम्म बुरे थिये। "
JHN,3,20,"कि जे कोई बुराई करदा से रौशनी कने दुश्मनी रखदा कने रौशनी रे नेड़े नी आंदा, इदेया न हो कि तिसेरे कम्मां पर दोष लगाया जाए "
JHN,3,21,"पर जे मणु सच्चाई रे रस्ते पर चलदा, से रौशनी रे नेड़े आंदा है ताकी दुए लोक दिख्खी सके कि तिनिये परमेश्‍वर रे हुकमां जो मन्ने रा है। "
JHN,3,22,इसेरे बाद यीशु कने तिसेरे चेल्‍ले यहुदियां प्रदेश बिच आए कने से तित्ते तिन्हा कने रेई करी बपतिस्मा दैणे लगया। 
JHN,3,23,युहन्ना भी शालेम रे नेड़े सामरीया प्रदेश रे एनोन नां रे ग्रां बिच बपतिस्मा दिंदा थिया किजोकी तित्ते बडा भारी पाणी थिया कने मणु आई करी बपतिस्मा लिन्दे थिए। 
JHN,3,24,युहन्ना तिस बेल्ले तीकर जेलखाने बिच नी पायरा थिया। 
JHN,3,25,तित्ते युहन्ना रे चेल्‍लेयां रा कुसी यहुदी कने शुद्वीकरण  रे बारे बिच बहस होई गयी। 
JHN,3,26,"कने युहन्ना रे चेल्‍लेयां ने युहन्ना रे नेड़े आई करी तिसजो बोल्लेया हे गुरु, जे मणु यरदन रे पार तेरे कने थिया कने जिसेरे बारे बिच तू गवाई दित्ती, दिख, से बपतिस्मा दिन्दा है, कने सब तिसेरे का आंदे हिन। "
JHN,3,27,"युहन्ना ने जवाब दित्ता, जिस बेल्ले तक मणु जो स्वर्ग का हक्क ना दित्तेया जाए, तिस बेल्ले तक सेह कुछ भी नी पाई सकदा "
JHN,3,28,तुसी ता अप्पु ही मेरे गवाह हिन कि मै बोल्लेया मै मसीह यीशु नी पर तिसेरे अग्गे भेजेरा है 
JHN,3,29,दुल्हा ही दुल्हन कने ब्याह करदा। दुल्हे रा दोस्त तिसेरे आणे रा इंतजार करदा ते जां दुल्हा ब्याह बिच पुजी जांदा तां तिसेरा दोस्त तिसेरे पुजणे री गल्ल पर खुश हुंदा। ए सुणी करी मिन्जो भी तैसी ही खुशी मिल्लेया करदी है। 
JHN,3,30,"जरुरी है कि से बधे, ते मै घटां। "
JHN,3,31,"जे स्वर्ग का आन्दा से सबनी का जादा बधी करी है, ते जे दुनिया का आन्दा से दुनिया रा है, ते दुनिया री ही गल्लां करदा जे स्वर्ग का आन्दा, से सबनी का उपर है। "
JHN,3,32,"जे किच्‍छ तिसने दिख्खेया ते सुणेया, तिसेरी ही गवाई दिंदा है ते किच्‍छ लोक तिसेरी गवाई जो नी मनदे, "
JHN,3,33,"पर जिनिए तिसेरी गवाई मन्नी लेई, तिनिए इस गल्ल पर छाप लगाई दित्ती कि परमेश्‍वर सच्चे हिन। "
JHN,3,34,किजोकी जिस जो परमेश्‍वर ने भेज्जे रा है से परमेश्‍वर री गल्लां बोलदा किजोकी से पवित्रात्मा नाप्पि-तोल्ली करी नी दिंदा। 
JHN,3,35,"“पिता” अपणे पुत्तर कने प्यार रखदा, ते तिन्हा ने सारी चिज्जां पुत्तर रे हत्थां अन्दर देइ दित्ते री हिन, "
JHN,3,36,"जे परमेश्‍वर रे पुत्तर पर विश्वास करदा, हमेशा री जिन्दगी तिसेरी है, पर जे परमेश्‍वर रे पुत्तर री नी मनदा, तिनिए हमेशा री जिन्दगी नी दिखणी, पर परमेश्‍वर ने तिसजो सजा दैणी। "
JHN,4,1,फिरी जां प्रभु जी जो पता लग्गेया कि फरीसियां ने सुणे रा है कि यीशु युहन्ना का भी जादा चेल्‍ले बणांदा ते तिन्हा जो बपतिस्मा दिन्दा 
JHN,4,2,हालांकि यीशु अप्पु नी पर तिसेरे चेल्‍ले बपतिस्मा दिंदे थिए। 
JHN,4,3,तां से अपणे चेल्‍लेयां कने यहुदियां प्रदेश जो छडी करी फिरी गलील प्रदेश जो चली पये। 
JHN,4,4,कने तिन्हा जो सामरिया प्रदेश का होई करी जाणा जरुरी थिया। 
JHN,4,5,"इस तांइ से सुखार नां रे सामरिया प्रदेश रे इक्क ग्रां तीकर आया, जे तिस जमीन रे नेड़े है जिस जो याकूब ने अपणे निक्के यूसुफ जो दिता थिया, "
JHN,4,6,"ते इस्राएली लोक्कां रे पुरखे, याकूब रा खोद्दे रा कुआं भी तित्ते थिया, ते यीशु रस्ते रा थकी करी तिस कुएं पर इय्यां ही बेइ गेया। ए तकरीबन बारा बजे रे लगभग थिया। "
JHN,4,7,"इतणे बिच इक्क सामरिया प्रदेश री जनानी पाणी भरने आई यीशु ने तिसजो बोल्लेया, मेरे जो पाणी पिया "
JHN,4,8,किजोकी तिसेरे चेल्‍ले तां ग्रां बिच रोट्टी खरीदणे गे रे थिए। 
JHN,4,9,"तिस सामरिया प्रदेश री जनानी ने तिसजो बोल्लेया, तू यहुदी होई करी मेरे जदेई सामरी  जनानी का पाणी किजो मगंदा? "
JHN,4,10,"यीशु ने जवाब दित्ता, जे तु परमेश्‍वर रे वरदान जो जाण्दी जे से तिज्जो दैणा चाह्‍ंदे, कने ए भी नी जाण्दी कि से कुण है जे तिज्जो बोलदा, मेरे जो पाणी पिया, तां तु तिसका मंगदी कने से तिजो जिन्दगी रा पाणी दिंदा। "
JHN,4,11,"जनानी ने तिसजो बोल्लेया, हे प्रभु तेरे का तां पाणी भरने तांइ किच्‍छ है भी नी कने कुआँ डुग्गा है, तां सेह़ जिन्दगी रा पाणी तेरे का कुत्ते का आया? "
JHN,4,12,"क्‍या तू असां रे बाबे याकूब का बड्डा है जिस ने असां जो ए कुआँ दित्ते रा है, कने अप्पु ही अपणे पुत्तर कने अपणे डंगरा समेत इस बिच का पिन्दा "
JHN,4,13,यीशु ने जवाब दिता जे कोई ए पाणी पिंगा तिन्नी फिरी प्यासा होणा 
JHN,4,14,"पर जे कोई तिस पाणी बिच का पिन्गा, जे मै तिसजो दैणा, तिसजो फिरी कदी भी प्यास नी लगणी पर जे पाणी मै तिसजो दैणा, तिसेरा उस मणु अन्दर इक्क सोता बणी जाणा जे हमेशा तीकर रैह्णा। "
JHN,4,15,"जनानी ने तिसजो बोल्लेया, हे प्रभु ए पाणी मेरे जो दे तां कि मै प्यासी न होवा कने पाणी भरणे जो इनी दूर न आए "
JHN,4,16,"यीशु ने तिसजो बोल्लेया, जा अपणे लाड़े जो इत्ते सद्दी लेई आ "
JHN,4,17,"जनानी ने जवाब दिता, मै ते बिना लाड़े रे है यीशु ने तिसजो बोल्लेया, तु ठीक बोलदी है कि मै बिना लाड़े रे ए "
JHN,4,18,किजोकी तू पँज लाड़े करी चुकी री है कने अब्बे जिस मर्द कने है से भी तेरा लाड़ा नी है ए तू सच ही बोल्लेया 
JHN,4,19,"जनानी ने तिन्हा जो बोल्लेया, हे प्रभु जी, मेरे जो लगदा कि तुसी भविष्यद्वक्ता हिन "
JHN,4,20,"असां रे पुरखे ने इसी पहाड़ पर अराधना कित्ती, ते यहुदी लोक बोलदे की जित्ते अराधना करणी चाएदी से जगह यरूशलेम शहर बिच है। "
JHN,4,21,"यीशु ने तिसजो बोल्लेया, हे जनानी मेरी गल्ल रा विश्वास कर कि से बेल्ला आंदा है कि न तां तुसी इस पहाड पर बाबे री भक्ति करणी ना ही यरूशलेम बिच "
JHN,4,22,"तुसी सामरी कस्बे रे लोक जिस जो नी जाणदे, तिसेरी अराधना करदे, ते असी यहुदी लोक जिस जो जाणदे तिसेरी अराधना करदे, किजोकी छुटकारा यहुदियां बिच का है। "
JHN,4,23,पर से बेल्ला आणे वाला है हालांकि अब्बे भी है जिस बिच सच्चे भक्त बाबे री भक्ति आत्‍मा कने सच्चाई कने करणी किजोकी बाबा अपणे तांइ इदेए भक्तां जो तोपदा 
JHN,4,24,परमेश्‍वर आत्‍मा है इधेरे तांइ जरुरी है कि तिसेरी अराधना करने वाला आत्‍मा ते सच्चाई कने अराधना करे। 
JHN,4,25,"जनानी ने तिसजो बोल्लेया, मै जाणदी कि मसीह जे ख्रिस्त है, आणे वाला है, जिस बेल्ले तिसने आणा तां सारी गल्लां असां जो दसणियां। "
JHN,4,26,"यीशु ने तिसजो बोल्लेया मै जे किच्‍छ तेरे कने बोल्लेया करदा है, मै से ही ए "
JHN,4,27,"इतणे बिच ही तिसेरे चेल्‍ले आई गे कने हैरान होई गे कि से जनानी कने गल्ल करे करदा फिरी भी कुसी ने नी पुछया, कि तू क्‍या चाहन्दा है या कुस तांइ तिसेरे कने गल्लां करे करदा? "
JHN,4,28,तां जनानी घड़ा छडी करी ग्रां बिच चली गई ते मणुआं जो बोलणा लगी 
JHN,4,29,"आओ कने इस मणु जो दिखो जिस ने सारा किच्‍छ जे मै अपणी जिन्दगी बिच कित्ते रा थिया मेरे जो दस्सी दित्ता, कुत्ते ए ही तां मसीह नी है? "
JHN,4,30,इधेरे तांइ से शहर का निकली करी यीशु का आणा लगे। 
JHN,4,31,इसेरे बिच यीशु रे चेल्‍लेयां ने छन्दे करी के बोल्लेया कि हे गुरु कुछ खाई लियो 
JHN,4,32,पर तिसने तिन्हा जो बोल्लेया मेरे का खाणे वास्ते इदेइ रोट्टी है जिसेरे बारे बिच तुसी नी जाणदे 
JHN,4,33,"तां चेल्‍लेयां ने आपस बिच बोल्लेया, क्‍या कोई तिसेरे तीकर किच्‍छ खाणे जो लाए रा है। "
JHN,4,34,"यीशु ने तिन्हा जो बोल्लेया, मेरी रोट्टी से है कि परमेश्‍वर जिन्हा ने मेरे जो भेज्जे रा है, तिन्हेरी मर्जी रे हिसाब कने चलां ते तिसेरा कम्म पुरा करां। "
JHN,4,35,"क्‍या तुसी इय्यां नी बोलदे, फसलां कटणे जो हल्ले तांइ भी चार महीन्ने बचे रे हिन? मै तुसी जो बोलदा, अपणी हाख्खियाँ चुक्की करी इन्हा लोक्कां जो दिख्खो, ए तिस पके री फसल सांइ हिन जे कटीणे तांइ तयार है। "
JHN,4,36,"फसल कटणे वाले जो बदिया मजुरी मिलदी, ते बाड्डी वाली फसल से लोक हिन जिन्हा जो से हमेशा री जिन्दगी बिच पुजांदे। बीज बाणे वाले ते फसल कटणे वाले दोन्नां जो बड़ा भारी आनंद मिलणा! "
JHN,4,37,किजोकी इत्ते ए कहावत ठीक बैन्दी है कि बाणे वाला होर है ते कटने वाला होर 
JHN,4,38,मै तुसी जो से खेतर कटने तांइ भेज्जेया जिस बिच तुसी कोई मेहनत नी किती। दूज्जेयां ने मेहनत किती कने तुसी तिसेरी मेहनत रे फल रे हिस्सेदार होए। 
JHN,4,39,उस कस्बे बिच बडे-भारी सामरिया प्रदेश रे लोक्कां ने तिस जनानी रे बोलने पर यीशु पर विश्वास कित्ता किजोकी तिसने सारेयां जो ए बोल्लेया थिया कि तिसने सब किच्‍छ जे मै अपणी जिन्दगी बिच कित्ते रा थिया से मेरे जो दस्सी दिता। 
JHN,4,40,जिस बेल्ले सामरिया प्रदेश रे लोक तिसेरे नेड़े आए तां तिसरे छन्दे करने लगे कि असां रे का इत्ते रे ते से तित्ते दो दिन तक रुकेया 
JHN,4,41,तिन्हा रे संदेश री वजह कने होर भी कई मणुआं ने तिस पर विश्वास कित्ता। 
JHN,4,42,"अते तिस जनानी जो बोल्लेया, अवे असी तेरे बोलणे कने विश्वास नी करदे किजोकी असी अप्पू ही सूणी लिता कने जाणदे हिन कि ऐई सच्चो ही दुनिया छुटकारा दैणे वाले है। "
JHN,4,43,फिरी तिन्हा दो दिना रे बाद से तित्ते का निकली करी गलील प्रदेश जो चली गे। 
JHN,4,44,किजोकी यीशु ने अप्पु ही गवाई दित्ती कि भविष्यद्वक्ता अपणे देश अन्दर आदर-खातर हासल नी करी सकदा 
JHN,4,45,"जां से गलील प्रदेश बिच आया तां गलील प्रदेशी तिस कने बडी-भारी खुशी कने मिल्ले किजोकी जिने कम्म तिसने यरूशलेम बिच तयार रे वेल्लाा कित्ते थिए तिन्हा ने उन्हा सारया कमा जो दिखया थिया, किजोकी से सारे भी तयार बिच गे रे थिए। "
JHN,4,46,"तां से फिरी गलील प्रदेश रे काना कस्बे बिच आए जित्ते तिन्हा ने पाणी जो अंगूर रा रस बनाया थिया, तित्ते राज्जे रा इक्क नौक्कर थिया जिसेरा मुंडा कफरनहूम कस्बे बिच बिमार थिया। "
JHN,4,47,"से ए सुणी करी कि यीशु यहुदियां का गलील प्रदेश बिच आई गे रे हिन, तिसेरे का गेया कने तिसेरे छन्दे करना लग्गेया चली करी मेरे निक्के जो ठीक कर किजोकी से मरने वाला थिया। "
JHN,4,48,"यीशु ने तिसजो बोल्लेया, जिस बेल्ले तक तुसी चमत्कार नी दिखी लैणे तिस बेल्ला तक तुसी कदी विश्वास नी करणा कि मै मसीह है। "
JHN,4,49,"राज्जे रे नौक्कर ने तिसजो बोल्लेया, हे प्रभु मेरे निक्के री मौत होणे का पहले तित्ते चल "
JHN,4,50,"यीशु ने तिसजो बोल्लेया, जा तेरा निक्का जिन्दा है तिस मणु ने यीशु री बोली री गल्ल रा विश्वास कित्ता कने चली गेया "
JHN,4,51,से हल्ले रस्ते बिच ही था कि तिसेरे नौक्कर ने तिसका आई करी बोल्लेया कि तेरा निक्का जिन्दा है। 
JHN,4,52,"यीशु ने तिसका पूच्छेया, से कुस बेल्ले से ठीक होणा लग्गेया थिया? तिन्हा ने तिसजो बोल्लेया, कल धियाड़ी इक्क बजे रे करीब बिच तिसेरा बुखार उतरी गेया। "
JHN,4,53,"तां तिस बेल्ले तिसेरे प्यो जो पता लगी गेया कि ए तिसी बेल्ले होया, जां यीशु ने तिसजो बोल्लेया कि तेरे निक्के ने नी मरणा। तिस मणु ते तिसेरे पुरे परिवार ने यीशु पर विश्वास कित्ता। "
JHN,4,54,ए दुज्जि निशानी थी जे यीशु ने यहुदियां प्रदेश का गलील प्रदेश जो हटी आणे का बाद कित्ता थिया। 
JHN,5,1,"इन्हा गल्लां रे बाद यहुदियां रा इक्क तयार होया, ते यीशु यरूशलेम शहर बिच गे। "
JHN,5,2,"यरूशलेम शहर अन्दर भेड्डू-फाटक रे नेड़े इक्क पाणी रा तला है, जिस जो इब्रानी भाषा अन्दर बैतहसदा बोल्दे इसेरे कनारे पर पंज्ज बरांड़े बणे रे हिन। "
JHN,5,3,"इस बिच मते सारे बिमार, अन्ने, लट्टे, सूक्के अंगा वाले पेई रैह्‍ंदे थिए, "
JHN,5,4,किजोकी ठैहराये रे समय पर परमेश्‍वर रे स्वर्गदूत कुण्ड बिच उतरी करी पाणी जो हिलाया करदे थे। पाणी हिलदे ही जे पैल्ले कुण्ड बिच उतरी जादां था तिसेरी कोई भी बिमारी ठीक होई जादीं थी। 
JHN,5,5,तित्ते इक्क मणु थिया जे अठ्ठती साला रा बिमारी अन्दर पेयरा थिया 
JHN,5,6,"यीशु ने तिसजो पे रा दिख्खी करी ए समझी गे कि से बड़े दिना रा इस्सी हालत बिच पेयरा है तिसने पुछया, “क्‍या तू ठीक होणा चाह्‍ंदा?” "
JHN,5,7,"तिस बिमार मणु ने तिसजो जवाब दित्ता, “हे प्रभु, मेरी मदद करणे वाला कोई भी नी है कि जां से पाणी हिलाया जाए तां मेरे जो तिस तलां बिच उतारे, पर मेरे पुजदे-पुजदे कोई दुज्जा मेरे का पैल्ले उत्तरी जांदा।” "
JHN,5,8,"यीशु ने तिसजो बोल्लेया, “उठ अपणा मन्जा चुक्क, ते चल फिर!” "
JHN,5,9,"तिस यहुदी मणु रा अधरंग तिस्सी बेल्ले ठीक होई गेया ते से उठी करी चलणा-फिरणा लगी पेया, पर ए सब किच्‍छ विश्राम दिन पर होया थिया, "
JHN,5,10,"यहुदी अगुवे तिस मणु जो टोकणा लगी पये, “विश्राम दिन पर इय्यां अपणी पन्द लेई करी मूसा रे नियम रे हिसाब कने चलणा-फिरणा मना है।” "
JHN,5,11,"तिसने तिन्हा जो जवाब दिता, “जिन्नी मेरे जो ठीक कित्ता तिसी ने मेरे जो बोल्लेया कि अपणा मंजा चुक ते चल फिर।” "
JHN,5,12,"तिन्हा ने तिसका पुछया, “से कुण मणु है जिनिये तिज्जो बोल्लेया, मंजा चुक कने चल फिर?” "
JHN,5,13,"पर जे ठीक होए रा थिया से नी जाण्दा थिया कि से कुण है, किजोकी यीशु तित्ते का इक्क भीड़ बिच तिन्हेरी नजरां का ओझल होई गे थिये। "
JHN,5,14,"इन्हा गल्लां रे बाद से मणु यीशु जो मन्दिर रे अंगण बिच मिल्लेया, यीशु ने तिसजों बोल्लेया, दिख्ख, तू ठीक होई गे रा है: फिरी पाप मत करदा, इय्यां न हो कि इसेरे का भी कोई बड्डी मुसिबत तेरे पर आई पे। "
JHN,5,15,तिस मणु ने जाई करी यहुदियां अधिकारियां जो बोली दित्ता कि जिनिये मेरे जो ठीक कित्ता से यीशु है। 
JHN,5,16,इसेरी वजह कने यहुदी यीशु जो सताणा लगे किजोकी से इदेय कम्म विश्राम दिन पर करदा थिया। 
JHN,5,17,"इस पर यीशु ने तिसजो बोल्लेया, मेरे पिता परमेश्‍वर ने हल्ले कम्म करेया करदे हिन, ते मै भी कम्म करेया करदा है। "
JHN,5,18,इस वजह कने यहुदी होर भी बधी करी तिसजो मारणे री कोशीश करणा लगे किजोकी सेह न सिर्फ विश्राम दिन रे रिति रिवाज जो तोडदा थिया पर परमेश्‍वर जो अपना बाबा बोली करी अप्पू जो परमेश्‍वर रे बराबर करदा थिया। 
JHN,5,19,"इस पर यीशु ने तिन्हा जो बोल्लेया, मै तुसी जो सच-सच बोलदा, पुत्तर अपणी मर्जी कने किच्‍छ नी करी सकदा, पर सिर्फ से ही, जे परमेश्‍वर पिता जो करदे दिखदा, किजोकी जिन्हा-जिन्हा कम्मां जो “पिता” करदा, तिसजो पुत्तर भी तिसी तरिक्के करदा। "
JHN,5,20,"किजोकी परमेश्‍वर पिता पुत्तर कने प्यार करदा कने जे-जे कम्म से करदा, से सारे तिसजो दिखांदा है कने से इसका का भी बड्डे-बड्डे कम्म तिसजो दिखांगा ताकी तुसी हैरान न हो। "
JHN,5,21,"जिय्यां पिता, मरे रे लोक्कां जो जिन्दा करदे, तिय्यां ही पुत्तर भी जिन्हा जो चाह्‍ंदा तिन्हा जो फिरी जिन्दा करदा। "
JHN,5,22,"परमेश्‍वर पिता कुसकी रा हिसाब-किताब नी करदा, पर हिसाब-किताब करणे रा सारा कम्म पुत्तर जो सौंपी दित्तेया गे रा है, "
JHN,5,23,"ताकी सब जणे जिय्यां परमेश्‍वर पिता री बड़ाई करदे तिय्यां ही पुत्तर री भी बड़ाई करेया करण। जे पुत्तर री बड़ाई नी करदा, से पिता री, जिन्हा ने तिसजो भेज्जे रा है, बड़ाई नी करदा। "
JHN,5,24,"मै तुसी रे कने सच-सच बोलदा, जे मेरा वचन सुणी करी मेरे भेजणे वाले पर विश्वास करदा हमेशा री जिन्दगी तिसका है, कने तिस पर सजा रा हुकम नी हुन्दा पर से मौत  जो टप्पी करी हमेशा री जिन्दगी बिच जाई चुके रा है। "
JHN,5,25,ते मै तुसी जो सच-सच बोलदा कि से बेल्ला आया करदा है बल्कि अब्बे ही है कि जां मरे रे लोक्कां ने मेरी यानी परमेश्‍वर रे पुत्तर री अवाज जो सुनणा अते जिन्ने जणेया ने सुनणा तिन्हा ने हमेशा तीकर जीणा। 
JHN,5,26,किजोकी जिस तरिक्के बाबा अप्पू अन्दर जिन्दगी रखदा तिसी तरिक्के तिसने पुत्तर जो भी ए हक्क दितेरा है कि अप्पू बिच जिन्दगी रखे 
JHN,5,27,"ते परमेश्‍वर ने मेरे जो हर इन्सान पर, तिन्हेरा हिसाब-किताब करने रा भी हक्क दित्ते रा है, किजोकी मै मणु रा पुत्तर है। "
JHN,5,28,"इस बिच हैरान मत हो, किजोकी से वक्त आया करदा है कि मरे रे लोक्कां ने तिन्हेरी अवाज सुणी करी वापिस जिन्दे होई जाणा ते अपणी कब्रां का बाहर निकली आणा। "
JHN,5,29,"जिन्हा ने भलाई जिन्दगी बिताए री है, तिन्हा जो हमेशा री जिन्दगी पाणे तांइ मरे रे लोक्कां बिच का फिरी जिन्दा कित्तेया जाणा, ते जिन्हा ने पाप री जिन्दगी बिताए री है, तिन्हा जो हमेशा री सजा भूगतणे तांइ जिन्दा कित्ता जाणा। "
JHN,5,30,"मै अप्पू का किच्‍छ नी करी सकदा, जदेया मेरे जो “पिता” करणे तांइ बोलदे से ही करदा। मै हिसाब-किताब करदा कने मेरा हिसाब-किताब सच्चा है किजोकी मै अपणी मर्जी नी पर अपणे भेजने वाले री मर्जी पुरी करणा चाहन्दा। "
JHN,5,31,जे मै अपणी ही गवाई अप्पू देयां तां मेरी गवाई सच्ची नी ए। 
JHN,5,32,पर “पिता” मेरे बारे बिच गवाई दिंदे ते मै जाणदा जेडी मेरी गवाई दिन्दा से सच्ची है 
JHN,5,33,तुसी युहन्ना का पुछवाणे तांइ अपणे लोक भेज्जे थिये ते तिनिये सच्चाई री गवाई दित्ती। 
JHN,5,34,पर मै अपणे बारे बिच मणु री गवाई नी चाहन्दा तां भी ए गल्लां इस तांइ बोलदा कि तुसी जो छुटकारा मिल्ले। 
JHN,5,35,से तां बलदा कने चमकदा होया दीया है कने तुसी जो थोड़ी देर तक तिसेरी रौशनी बिच मस्त होणा ठीक लग्गेया 
JHN,5,36,"पर मेरे का जेड़ी गवाई है से युहन्ना री गवाई का बड्डी है, किजोकी जेडा कम्म “पिता” ने मेरे जो पुरा करणे जो दित्ते रा है, से ही कम्म मेरी गवाह है, कि “पिता” ने मेरे जो भेज्जे रा है। "
JHN,5,37,"कने “पिता” जिनिये मेरे जो भेज्जे रा है, तिसी ने मेरी गवाई दित्ती री है तुसी न कदी तिन्हा जो सुणेया ते न तिन्हा जो दिख्खेया। "
JHN,5,38,"ते परमेश्‍वर रा संदेश तुसी रे मन बिच नी है, किजोकी परमेश्‍वर ने मेरे जो भेज्जे रा है ते तुसी मेरा विश्वास नी करदे। "
JHN,5,39,तुसी पवित्रशास्त्र जो पढ़दे किजोकी सोचदे कि तिस बिच तुसी जो हमेशा री जिन्दगी मिलदी ते ए ही है जे मेरी गवाई दिंदा। 
JHN,5,40,फिरी भी तुसी हमेशा री जिन्दगी पाणे तीकर मेरे का आणा नी चाह्‍ंदे। 
JHN,5,41,मै मणुआं का बड़ाई नी चाहन्दा। 
JHN,5,42,पर मै जाणदा कि तुसी परमेश्‍वर जो दिल कने प्यार नी करदे। 
JHN,5,43,"“पिता” ने मेरे जो अधिकार देई करी तुसी का भेज्जे रा है, ते तुसी मेरे जो नी अपणांदे, पर जे अगर होर कोई अपणे ही अधिकार  कने आए तां तिसजो अपणाई लिंदे। "
JHN,5,44,"तुसी इक्क-दुजे का बड़ाई चाह्‍ंदे, कने से बड़ाई जे इक्क मात्र परमेश्‍वर रे पासे का है, नी चाहंदे, कुस तरिक्के कने मेरा विश्वास करी सकगे? "
JHN,5,45,"इय्यां मत समझो कि मै बाबे रे सामणे तुसी पर दोष लगांगा, तुसी पर दोष लगाणे वाला तां मूसा है जिस पर तुसी आस लाई करी बैठ्ठे रे हिन। "
JHN,5,46,"किजोकी जे अगर तुसी मूसा रा विश्वास करदे तां मेरा भी विश्वास करदे, इस तांइ की तिसने मेरे बारे बिच लिखेरा है "
JHN,5,47,पर जे तुसी मूसा रे कानून बिच लिख्खे री गल्लां पर विश्वास नी करदे तां मेरी गल्लां पर विश्वास किय्यां करी करगें। 
JHN,6,1,इना गल्लां रे बाद यीशु गलील प्रदेश री झीला मतलब की तिबिरियुस री झीला रे पार चली गे 
JHN,6,2,कने इक्क बडी भीड़ तिसरे पिछे चली पेई किजोकी जे चमत्कार से बिमारा पर दसदा थिया से तिन्हा जो दिखदे थिए 
JHN,6,3,तां यीशु पहाड़ा पर चढ़ी करी अपणे चेल्‍लेयां कने उत्ते बेई गे 
JHN,6,4,यहुदियां रा फसह रा त्यौहार नेड़े थिया 
JHN,6,5,"जिस बेल्ले यीशु ने अपणी अख्खाँ चुकी करी इक्क बड्डी भीड़ जो अपणे पासे आंदे दिख्खेया, तां फिलिप्पुस जो बोल्लेया, असी इन्हा रे खाने तांइ रोट्टी कुते का रोटि खरिदी करी लेइ आन "
JHN,6,6,तिसने ए गल्ल तिसजो परखने तीकर बोली किजोकी सेह़ अप्पू जाणदा थिया कि तिसने क्‍या करणा 
JHN,6,7,"फिलिप्पुस ने तिसजो जवाब दित्ता, कि दौ सौ दीनार री रोट्टी भी तिनेरे तांइ पूरी नी होणी कि तिन्हा तिस बिच का हर इक्क जो थोड़ी-थोड़ी भी मिली जाए। "
JHN,6,8,तिसेरे चेल्‍लेयां बिच का शमौन पतरस रा भ्याल अन्द्रियास ने तिसजो बोल्लेया 
JHN,6,9,इत्ते इक्क मुडां है जिस का जौ री पाँज्ज रोट्टियां ते दो मच्छियां हिन पर इतणे लोक्कां तांइ पुरी नी होणियां। 
JHN,6,10,यीशु ने बोल्लेया लौका जो बिठाई देओ तिस जगह् बड्डा भारी घाह थिया तां मणु जिहना बिच मणु री गिनती तकरिबन पँज हजार थी बेई गे 
JHN,6,11,तां यीशु ने रोटियां लित्ती ते शुक्रिया करी के बैणे बाले जो बन्ड़ी दित्तीयां ते तिय्यां ही मच्छियां जितनी से चाह्‍ंदे थिये बन्डी दितियां। 
JHN,6,12,जां से खाई करी से रजी गे तां तिन्हा ने अपणे चेल्‍लेयां जो बोल्लेया बचे रे रोट्टी रे टोकरे किठ्ठे करी लिओ कि किच्‍छ भी सुट्टे ना जाण। 
JHN,6,13,ते तिन्हा ने तिसजो कठेरया कने जो री पँज रोट्टी रे टुकडे जे खाने वालया का वचे करदे थिए बाहरा टोकरिया भरियां। 
JHN,6,14,"तां जे चमत्कार तिसने करी दखाया तिसजो दिखी करी मणु बोलणा लगे, से भविष्यवाणी करने वाला जे दुनिया अन्दर आणे वाले थिया, पक्का ऐई है "
JHN,6,15,यीशु ए जाणी करी कि सेह़ मेरे जो राजा बनाणे तांइ पकड़ना चाह्‍ंदे हिन फिरी से पहाड पर किल्ला चली गेया। 
JHN,6,16,जिस बेल्ले सँझ होई तां तिसेरे चेल्‍ले झील रे किनारे चली गे। 
JHN,6,17,कने किश्ती पर चढी करी झील रे पार कफरनहूम कस्बे जो जाणे लगे तिस बेल्ले निहारा होई गे रा थिया कने यीशु तिस बेल्ले तक तिन्हेरे का नी आए रा थिया। 
JHN,6,18,तूफान री वजह कने झिलां अन्दर छलारां उठणे लगियां 
JHN,6,19,"जिस बेल्ले से चप्पु मारदे-मारदे लगभग छे किलोमीटर चली गे, तां तिन्हा ने यीशु जो झील पर चली करी किश्ती रे नेड़े आंदे दिख्खेया ते डरी गे। "
JHN,6,20,"पर तिसने तिन्हा जो बोल्लेया, डरो मत! मै है! "
JHN,6,21,ते से तिसजो किस्ती पर चढ़ाने तांइ तयार होए ते से किस्ती तिस जगह पर जाई पुजी गी जित्ते से जाए करदे थिए। 
JHN,6,22,"अगले दिन तिस भीड़ ने जे झील रे किनारे ही रुकी गे थिये, तिन्हा ने दिख्खेया कि यीशु रे चेल्‍ले इक्को-इक्क किश्ती लेई करी चली गे रे हिन, तां तिन्हा जो समझ आई गेया कि यीशु अपणे चेल्‍लेयां कने नी गे रे हिन। "
JHN,6,23,"तां बाकि किस्तियां, गलिली समुन्द्र रे किनारे बसे रे इक्क शहर तिबिरियुस बिच तिस जगह पर आई, जित्ते तिन्हा ने प्रभु रे धन्यावाद करने रे बाद रोट्टी खाई थी। "
JHN,6,24,"इस तांइ जिस बेल्ले भीड़ ने दिख्खेया कि इत्ते ना यीशु है कने ना तिसेरे चेल्‍ले, तां सेह़ भी किश्तिया पर चढी करी यीशु जो तोपदे कफरनहूम कस्बे का पुज्जे। "
JHN,6,25,"झील रे पार जिस बेल्ले से तिस कने मिल्ले तां बोल्लेया, हे गुरु, तू इत्ते कुस बेल्ले आया। "
JHN,6,26,"यीशु ने जवाब दिता, मै तुसी कने सच-सच बोलदा तुसी मेरे जो इधेरे तांइ नी थिये तोपदे किजोकी तुसी ने मेरे का चिन्ह-चमत्कार दिख्खे पर इधेरे तांइ किजोकी तुसी रोट्टियां खाई करी रज्जे थिये। "
JHN,6,27,"मुकी जाणे वाली रोट्टी तांइ परिश्रम न करो, पर तिस रोट्टी तांइ मेहनत करो जे कि हमेशा री जिन्दगी तक रैह्‍ंदी, जिस जो मणु रा पुत्तर, जे मै ही है, तुसी जो दिंगा, किजोकी पिता परमेश्‍वर ने ए करणा रा अधिकार भी दित्ते रा है। "
JHN,6,28,"तिन्हा ने तिसजो बोल्लेया, परमेश्‍वर रा कम्म करने तांइ असी क्‍या करिये? "
JHN,6,29,यीशु ने तिन्हा जो जवाब दित्ता परमेश्‍वर तुसी का ए चाह्‍ंदे कि तुसी लोक तिस पर विश्वास करो जिस जो परमेश्‍वर ने भेज्जे रा है। 
JHN,6,30,"तां तिन्हा ने तिसजो बोल्लेया, फिरी तू कुण सी निशानी दिखान्दा है कि असी तिस जो दिख्खी करी तुसी पर विश्वास करण? तू कुण देय्या कम्म दसदा? "
JHN,6,31,"असां रे पुरखां ने बणा अन्दर मन्ना खाया, जिय्यां कि पवित्रशास्त्र बिच लिख्खे रा है, कि परमेश्‍वर ने तिन्हा लोक्कां जो खाने तांइ स्वर्ग का रोट्टी दित्ती। "
JHN,6,32,"यीशु ने तिन्हा जो बोल्लेया, मै तुसी जो सच-सच बोलदा कि मूसा ने तुसी जो से रोट्टी स्वर्ग का नी दित्ती, पर मेरा पिता तुसी जो सच्ची रोट्टी स्वर्ग का दिंदा। "
JHN,6,33,"परमेश्‍वर री रोट्टी हे ही है, जेडी स्वर्ग का उत्तरी करी दुनिया रे लोक्कां जो जिन्दगी दिन्दी। "
JHN,6,34,"तां तिन्हा ने बोल्लेया, हे प्रभु ए रोट्टी असां जो हमेशा देया कर। "
JHN,6,35,"यीशु ने तिन्हा जो बोल्लेया, हमेशा री जिन्दगी री रोट्टी मै हि है: जे मेरे का आंगा से कदी भी भूखा नी रैह्णा ते जेडा मेरे पर विश्वास करगां से कदी भी प्यासा नी रिगां "
JHN,6,36,"पर जिय्यां मै तुसी जो बोल्लेया थिया, कि तुसी ने मेरे जो दिखी भी लित्या तां भी मेरा विश्वास नी करदे। "
JHN,6,37,"जिस कुसकी जो मेरा “पिता” मेरे जो दिंदा, से मेरे का आंगा, ते जे कोई मेरे का आदां, तिसजो मै कदी भी नी नक्कारणा। "
JHN,6,38,"किजोकी मै अपनी मर्जी कने नी, पर अपने “पिता” री मर्जी पूरी करने तांइ स्वर्ग का उतरेया। "
JHN,6,39,"पर मेरे “पिता” री इच्छा ए है कि जे किच्‍छ तिन्ही मेरे जो दित्ता है, उस बिच का मै किच्‍छ न गवाई देयां पर तिसजो आखिरी दिन फिरी जिन्दा करणा, "
JHN,6,40,"किजोकी मेरे “पिता” री इच्छा ए है कि जे कोई पुत्तर जो दिख्खे, कने तिस पर विश्वास रखे, से हमेशा री जिन्दगी पाये कने मै तिसजो आखिरी दिन फिरी जिन्दा करणा। "
JHN,6,41,"फिरी यहुदी लोक यीशु पर बुड़बुड़ाणे लग्गे, इस तांइ कि तिन्ही बोल्लेया था कि जेडी रोट्टी स्वर्ग का उतरी है, से मै है "
JHN,6,42,"फिरी तिन्हां ने बोल्लेया क्‍या ए यूसुफ रा मुंडा यीशु नी है, जिस्स रे अम्मा बाबे जो असी जाणदे? तां फिरी ए किजो बोलदा कि मै स्वर्ग का उतरया है। "
JHN,6,43,"यीशु ने तिन्हा जो जवाब दित्या, कि अप्पु बिच मत बडबडाओ। "
JHN,6,44,"कोई मेरे का नी आई सकदा, जा तक “पिता”, जिन्हा ने मेरे जो भेज्जे रा है, तिसजो मेरे का ना लेई आए, फिरी मै तिसजो आखरी दिन फिरी जिन्दा करगां। "
JHN,6,45,"कुसकी भविष्यद्वक्ता री कताब बिच ए लिख्खे रा है, कि से सब परमेश्‍वर रे पासे का सिखाए रे हौणे जिन्नी भी बाबे का सुणेया कने सिखया, से मेरे का आन्दा। "
JHN,6,46,"इय्यां नी है कि कुसकी ने भी “पिता” जो नी दिख्खेया, पर मै परमेश्‍वर जो दिख्खे रा है, जे अप्पु परमेश्‍वर रे पास्से का आए रा है। "
JHN,6,47,"मै तुसी जो सच-सच बोलदा, कि जे कोई विश्वास करदा, हमेशा री जिन्दगी तिसेरी ही है। "
JHN,6,48,"जिन्दगी री रोटी, मै ही हैं। "
JHN,6,49,तुसी रे पुरखे ने मन्ना खाया ते मरी गे 
JHN,6,50,ए से रोट्टी है जेडी स्वर्ग का उत्तरी है ताकी मणु तिस बिच का खाए ते न मरन 
JHN,6,51,"हमेशा री जिन्दगी री रोट्टी, जे स्वर्ग का उतरे री है, से मै है, जे कोई इस रोट्टी जो खान्दा, तिनिये हमेशा तांइ जिन्दा रैह्णा ते जे रोट्टी मै दुनिया रे लोक्कां जो जिन्दगी तांइ दैणी, से मेरा शरीर है। "
JHN,6,52,"इस पर यहुदी लोक ए बोली करी अप्पु मिते लडने लगे, कि ए मणु किय्यां अपना शरीर खाने जो देई सकदा। "
JHN,6,53,"यीशु ने तिन्हा जो बोल्लेया मै तुसी जो सच-सच बोलदा जां तांइ मणु रे पुत्तर, जे मै ही है रा शरीर नी खांगे, कने तिसेरा खून नी पिंगे, तुसी बिच जिन्दगी नी है। "
JHN,6,54,"जे कोई मेरा शरीर खान्दा, कने मेरा खून पिन्दा, हमेशा री जिन्दगी तिसेरी है, कने मै अन्त रे दिना फिरी तिसजो जिन्दा करणा। "
JHN,6,55,"किजोकी मेरा शरीर असलियत बिच खाणे री चीज है ते मेरा खून असलियत बिच पिणे री चीज है, "
JHN,6,56,"जे मेरा शरीर खान्दा ते मेरा खून पिन्दा, तिनिये हमेशा तीकर मेरे अन्दर बणी रैह्णा, ते मै तिस बिच "
JHN,6,57,"जिय्यां जिन्दे पिता ने मेरे जो भेज्जेया ते मै पिता री वजह कने जिन्दा है, तिय्यां ही से भी जे मेरे जो खाणा, तिनिये भी मेरी वजह कने जिन्दा रैह्णा। "
JHN,6,58,"जेड़ी रोट्टी स्वर्ग का उतरी, ए ही है, से तिस रोटि सांइ नी जिस जो बाब्बे-दादे ने खाया ते मरी गे, जे कोई ए रोट्टी खांगा, से हमेशा जिन्दा रैहन्गा। "
JHN,6,59,ए गल्लां तिन्ही कफरनहूम कस्बे रे इक्क सभास्थल बिच उपदेश दिन्दे बेल्ले बोली 
JHN,6,60,"तिसेरे दुए चेल्‍ले बिच मत्ते जणे ने ए सुणी करी बोले, कि ए गल्ल तां मनणे तांइ मुश्किल है ते इसजो कुण सुणी सकदा? "
JHN,6,61,"यीशु ने अपने मन बिच ए जाणी करी कि मेरे चेल्‍ले अप्पु बिच इस गल्ल पर बुड़बुड़ाया करदे हिन, तिन्हा जो पूच्छेया क्‍या इस गल्ल कने तुसी जो ठेस लग्गि? "
JHN,6,62,"पर जे तुसी मणु रे पुत्तर, जे मै ही है जो जित्ते से पैल्ले थिया, उत्ते का ऊपर जांदे दिखगे, तां क्‍या हुगां? "
JHN,6,63,"आत्‍मा ते जिन्दगी दिंदी, पर शरीर कने किच्‍छ फैदा नी है, जेडी गल्लां मै तुसी जो बोल्ली, से पवित्रात्मा रे पास्से का है, जे जिन्दगी दिंदा। "
JHN,6,64,पर तुसी बिच किन्ने इदेए मणु हिन जे विश्वास नी करदे: किजोकी यीशु ता पैल्ले का ही जाणदे थिये कि जे विश्वास नी करदे से कुण हिन? ते कुनिये मेरे जो पकडवाणा। 
JHN,6,65,"फिरी तिन्हा ने बोल्लेया, इस तांइ मै तुसी जो बोल्लेया थिया जां तांइ कुसकी जो पिता रे पास्से का वरदान ना मिल्ले, तां तांइ से मेरे का नी आई सकदा। "
JHN,6,66,"इसेरे बाद यीशु रे दुए मते चेल्‍ले  तिन्हा जो छड्डी करी चली गे, ते तिन्हेरी गल्लां जो मनणा छड्डी दित्तेया। "
JHN,6,67,"तां यीशु ने तिन्हा बारा चेल्‍लेयां जो बोल्लेया, क्‍या तुसी भी चली जाना चाहदें? "
JHN,6,68,"शमौन पतरस ने तिसजो जवाब दिता, हे प्रभु, असी कुसका जाईए? तुसी का हमेशा री जीवन रे वचन हिन। "
JHN,6,69,"असां ने तुसी बिच विश्वास कित्या, कने जाणी गए हिन, कि परमेश्‍वर रा भेज्जे रे पवित्र मसीह तु ही है। "
JHN,6,70,"यीशु ने तिन्हा जो जवाब दित्ता, कि मै तुसी बारा जणेया जो मै चुणी लित्ते रा है पर तां भी तुसी बिच इक्क जणे जो शैतान ने काबू बिच करी लित्ते रा है। "
JHN,6,71,"ए यीशु ने शमौन इस्करियोती रे पुत्तर यहूदा रे बारे बोल्लेया, किजोकी ए ओई बारह बिच का इक्क थिया, जिनी यीशु जो पकड़वाणे पर थिया। "
JHN,7,1,"इन्हा गल्लां रे बाद यीशु गलील प्रदेश बिच फिरदे रे, किजोकी यहुदी तिन्हा जो मारणे रा मौका थे तोपदे, इस तांइ से यहुदियां प्रदेश बिच फिरना नी चाह्‍ंदे थे, "
JHN,7,2,फिरी यहुदियां प्रदेश रे तम्बु रा तयार नेड़े थिया। 
JHN,7,3,"इस तांइ यीशु रे भ्यालां ने तिसजो बोल्लेया, असां जो छडी करी यहुदियां प्रदेश जो चली जा, ताकी जे चिन्ह-चमत्कार तु करदा है, से यहुदियां प्रदेश रे तेरे सारे चेल्‍ले भी दिखन। "
JHN,7,4,"किजोकी इदेया कोई नी होणा जे मशहूर होणा चाए, फिरी लुकी करी चिन्ह-चमत्कार करे, पर जां तू ए कम्म करेया ही करदा है तां लोक्कां रे सामणे कर। "
JHN,7,5,किजोकी तिसेरे भ्याल भी तिस पर विश्वास नी करदे थिए। 
JHN,7,6,"तां यीशु ने तिन्हा जो बोल्लेया, मेरे जाणे रा बेल्ला हल्ले नी आया, पर तुसी जाई सकदे। "
JHN,7,7,"दुनिया रे लोक तुसी कने नफरत नी करी सकदे, पर से मेरे कने नफरत करदे, किजोकी मै तिन्हेरे खिलाफ गवाई दिन्दा, कि दुनिया रे लोक्कां रे कम्म बुरे हिन। "
JHN,7,8,"तुसी त्यौहार बिच जाइ आओ, मै हल्ले इस त्यौहार बिच नी जाणा, किजोकी हल्ले तीकर मेरे जाणे रा समय नी आए रा है। "
JHN,7,9,यीशु अपणे भ्यालां कने ए गल्लां करी के गलील प्रदेश अन्दर ही रैह्ई गेया 
JHN,7,10,"पर जां तिसेरे भ्याल त्यौहार बिच चली गए, तां से अप्पु ही चुपचाप लुक्दे-लुक्दे गेया। "
JHN,7,11,"तां यहुदी तयार अन्दर यीशु जो ए बोली करी तौपणा लगे, “से कुते है?” "
JHN,7,12,"फिरी लौकां ने तिसेरे बारे चोरी-चोरी बडी गल्लां कित्ती थोड़े बोलदे थिए से खरा मणु है, ते थोड़े बोलदे थिए नां से मणुआं जो बैह्कांदा "
JHN,7,13,तां भी यहुदी अधिकारियां रे डरे रे मारे मते लोक यीशु रे हित बिच गल्ल नी करदे थिये। 
JHN,7,14,फिरी जां तयार रे आद्दे दिन बीती गे तां यीशु मन्दिर रे अंगण बिच जाई करी लोक्कां जो शिक्षा दैणा लग्गे। 
JHN,7,15,"तां यहुदी अधिकारियां ने हैरान होई करी बोल्लेया, पवित्रशास्त्र जो जादा पढ़े बगैर इसजो इन्ना जादा ज्ञान किय्यां का आया? "
JHN,7,16,"यीशु ने तिन्हा जो जवाब दित्या, कि मेरा उपदेश मेरा अपणा नी है, पर परमेश्‍वर रा है जिन्हा ने मेरे जो भेज्जे रा है। "
JHN,7,17,जे कोई मणु परमेश्‍वर री इच्छा पर चलणा चाए तिसने ए समझी जाणा कि मेरी शिक्षा परमेश्‍वर रे पास्से का है या मै अपणी मर्जी कने बोलदा। 
JHN,7,18,"जे कोई अपणे पासे का बोलदा से अपणी अप्पु ही बड़ाई करदा, पर जे अपणे भेजने वाले री बड़ाई चाहन्दा, से ही सच्चा है, कने तिस बिच कोई ढोंग नी है। "
JHN,7,19,मूसा ने तुसी जो कानून दित्तेया पर तां भी तुसी बिच का कुसकी ने तिसेरा कानून नी मन्नेया पर तुसी मेरे जो मारणे री कोशीश करेया करदे हिन। 
JHN,7,20,"लौक्कां ने यीशु जो जवाब दिता, “तेरे बिच तां दुष्टात्मा है! कुण तुसी जो मारणा चाहन्दा?” "
JHN,7,21,"यीशु ने तिन्हा जो जवाब दित्या, “मै इक्क कम्म कित्तेया, ते तुसी सारे हैरान हिन।” "
JHN,7,22,"इधेरे तांइ मूसा ने तुसी जो खतने रा हुकम दित्ता (ए नी की मूसा रे पासे का पर बाबे दादेया रे पासे का चली आई री परम्परा है), फिरी तुसी विश्राम दिन मणु रा खतना करदे "
JHN,7,23,"जां विश्राम दिन पर मणु रा खतना कित्ता जान्दा ताकी मूसा रे कानून रा हुकम न टालो, तां तुसी मेरे पर किजो गुस्सा हुन्दे, कि मै विश्राम दिन पर इक्क मणु जो पुरे तरिक्के कने ठीक कित्तेया। "
JHN,7,24,"मुँह दिख्खी करी फैसला मत करो, पर सही-सही फैसला करो। "
JHN,7,25,"तां किच्‍छ यरूशलेम शहर रे लोक अप्पु अंदर बोलणा लग्गे “क्‍या ए से ही नी, जिस जो मारने रा कोशीश यहुदी अधिकारी करेया करदे हिन?” "
JHN,7,26,"पर दिखो, से तां सरेआम गल्लां करदा ते से तिसजो किच्‍छ नी बोलदे। क्‍या असां रे अधिकारी समझी गे रे हिन कि ए ही मसीह हिन? "
JHN,7,27,"इसजो ता असी जाणदे कि ए कुते रा हैं, पर मसीह जिस मौके आगां, तां कोई नी जाण्गां कि हे कुते रा है। "
JHN,7,28,"तां यीशु ने मन्दिर रे अंगण बिच उपदेश दिंदे बेल्ले उच्ची अवाज बिच बोल्लेया, तुसी मेरे जो जाणदे ते ए भी जाणदे कि मै कुते का है: मै अपणे पास्से का नि आया पर मेरा भेजणे वाला सच्चा हैं, तिस जो तुसी नी जाण्दे, "
JHN,7,29,"पर मै तिसजो जाण्दा, किजोकी मै तिसेरे पास्से का है ते तिसने मेरे जो भेज्जे रा हैं। "
JHN,7,30,"इस पर तिन्हा यहुदी अधिकारियां ने यीशु जो गिरफ्तार करणा चाएया, पर तां भी कुसकी ने भी उन्हा पर हत्थ नी पाया किजोकी तिन्हेरा गिरफ्तार होणे रा वक्त हल्ले तिकर नी आया थिया। "
JHN,7,31,"फिरी भी भीड़ बिच का मते लौक्कां ने यीशु पर विश्वास कित्ता, ते ए बोलणा लग्गे, मसीह ने जां आणा तां क्‍या इसका बधी करी चमत्कार दिखाणे जे इन्हा ने दिखाए? "
JHN,7,32,फरीसी ने लौक्का जो उन्हेरे बारे बिच ए गल्लां लुकी करी करदे सुणेयां ते बड्डे पुरोत्तां ते फरीसी ने तिन्हेरे जो पकड़णे तांइ मन्दिर रे सिपाही भेज्जे। 
JHN,7,33,"इस पर यीशु ने बोल्लेया, मै थोड़ी होर देर तीकर तुसी कन्ने है, तां अपणे भेजणे वाले का हटी जाणा। "
JHN,7,34,"तुसी मेरे जो तोपणा, पर मै नी मिलणा, ते जित्ते मै है, उत्ते तुसी नी आई सकदे "
JHN,7,35,"इस पर यहुदियां अधिकारियां ने अप्पु बिच बोल्लेया, इन्हा ने कूते जाणा कि असी इन्हा जो तोपी नी सकदे? क्‍या ए तिन्हा यहुदी लोक्कां का जांगा जे यूनानी लोक्कां बिच तित्तर-बित्तर होई करी रैहन्दे, ते यूनानी लोक्कां जो भी उपदेश दिंगा? "
JHN,7,36,"ए क्‍या गल्ल है जे उन्हा ने बोल्लि, कि तुसी मेरे जो तोपणा पर नी मिलणा ते जित्ते मै है, उत्ते तुसी नी आई सकदे? "
JHN,7,37,"तयार रे आखरी दिन पर, जे खास दिन है, यीशु खड़े होए ते हक्क मारी करी बोल्लेया, जे कोई प्यासा हो तां मेरे का आए ते पिए। "
JHN,7,38,"जे मेरे पर विश्वास करगा, जिय्यां पवित्रशास्त्र बिच लिख्खे रा है, उसेरे दिल बिच का जिन्दगी रे पाणी री नदीयाँ फूटी निकलणी जे हमेशा री जिन्दगी दिंदी। "
JHN,7,39,"तिन्हा ने ए वचन पवित्रात्मा रे बारे बिच बोल्लेया थिया, जिस जो उन्हेरे पर विश्वास करणे वाले पाणे वाले थिये किजोकी आत्‍मा हल्ले तिकर नी उतरेया थिया, किजोकी हल्ले तिकर परमेश्‍वर ने यीशु री महिमा प्रकट नी कित्ती थी। "
JHN,7,40,"तां भीड़ बिच का कुसकी-कुसकी ने ए गल्लां सूणी करी बोल्लेया, सच्ची ए ही भविष्यद्वक्ता है। "
JHN,7,41,"दुज्जेया ने बोल्लेया, ए मसीह है पर किच्‍छ ने बोल्लेया, किजो? क्‍या मसीह ने गलील प्रदेश का आणा? "
JHN,7,42,"क्‍या पवित्रशास्त्र बिच ए नी लिख्खे रा है कि मसीह ने दाऊद रे ‍खानदान, ते बैतलहम ग्राँ का आणा, जित्ते दाऊद रैह्‍ंदा थिया? "
JHN,7,43,अते तिन्हेरी वजह कने लौक्कां बिच फूट पेइ गई। 
JHN,7,44,"तिन्हा बिच का किच्‍छ मणु तिन्हा जो पकड़णा चाह्‍ंदे थिये, पर कुसकी ने उन्हा जो पकड़ेया नी। "
JHN,7,45,"तां मन्दिर रे सिपाही बड्डे पुरोत्तां ते फरीसियां का हटी आए, तिन्हा ने उन्हा जो बोल्लेया, तुसी उन्हा जो किजो नी लयाए? "
JHN,7,46,"मन्दिर रे सिपाहियां ने जवाब दित्ता, कुसकी मणु ने कदी इदेइ अनौखी गल्लां नी कित्ती। "
JHN,7,47,"फरीसी मणुआं ने तिन्हा जो जवाब दित्ता, क्‍या तुसी भी बैह्की गे रे हिन? "
JHN,7,48,क्‍या सरदारा ते फरीसियां बिच का कुसकी ने भी उन्हेरे पर विश्वास कित्ता है? 
JHN,7,49,"पर ए मणु जे मूसा रे कानून नी जाणदे, परमेश्‍वर रे पास्से का श्रापित हिन। "
JHN,7,50,"नीकुदेमुस ने, जे पैल्ले यीशु का रात्ती बेल्ले आया थिया, ते तिन्हा यहुदी अधिकारियां बिच का इक्क थिया, तिसने बोल्लेया, "
JHN,7,51,“क्‍या मूसा रे कानून रे हिसाब कने ए सही है कि कुसकी मणु जो बगैर तिसेरी गल्ल सुणे ही तिसजो सजा देई दित्ती जाए?” 
JHN,7,52,"निकुदेमुस ने यीशु जो जवाब दित्ता, “क्‍या तुसी भी गलील प्रदेश रे हिन? अप्पु ही पवित्रशास्त्र बिच तोप्पि करी समझी जाओ कि गलील प्रदेश का कोई भविष्यद्वक्ता नी बणी सकदा।” "
JHN,7,53,तां सारे जणे अपणे-अपणे घरां जो चली गे। 
JHN,8,1,फिरी यीशु जैतून रे पहाड जो गे। 
JHN,8,2,"कने भ्यागा-भ्यागा यीशु फिरी मन्दिर रे अंगण बिच आए, ते मते सारे मणु तिसका आए, ते से बेई करी तिन्हा जो उपदेश दैणे लग्गे। "
JHN,8,3,"जां से बोल्लेया ही करदे थिये तां शास्त्रि ते फरीसी लोक इक्क जनानी जो लयाये, जे व्यभिचार करदे पकड़ी गे री थी, अते तिसजो लोक्कां सामणे खड़ा करी के यीशु जो बोल्लेया, "
JHN,8,4,"हे गुरु, ए जनानी व्यभिचार करदे पकड़ीत्ती। "
JHN,8,5,मूसा रे कानून बिच मूसा ने असां जो हुकम दित्तेया है कि इदेइ जनानी जो पत्थर कने मारी छडणा चाएदा : तुसी क्‍या बोलदे कि असां जो इस जनानी इस जनानी कने करणा चाएदा? 
JHN,8,6,"तिन्हा ने यीशु जो परखने तांइ ए गल्ल बोली ताकी तिस पर कोई दोष लगाई सकण, पर यीशु झुकी करी उंगली कने जमीन पर किच्‍छ लिखणा लग्गेया। "
JHN,8,7,"जां से तिसका पुच्छेया करदे थिये, तां यीशु ने सिधे होई करी तिन्हा जो बोल्लेया, कि तुसी रे बिच का जिनिये कदी पाप ना कित्ते रा हो, से इसजो पैल्ला बट्टा मारे। "
JHN,8,8,कने फिरी झुकी करी दुनिया पर लिखने लगया 
JHN,8,9,"ए जाणदे होए कि से सारे ही पाप्पि हिन, इक्क-इक्क करी के, छोटे का लेई करी बड्डे तीकर सारे तिस जगह का चली गे, ते यीशु ते से जनानी तिस जगह पर किल्ले रेई गे। "
JHN,8,10,"यीशु ने सिधे होई करी तिसका पुछया, हे जनानी से कुत्ते गए? क्‍या कुसी ने भी तिज्जो सजा नी दित्ती? "
JHN,8,11,"तिस जनानी ने बोल्लेया, हे प्रभु, कुसकी ने भी नी: यीशु ने बोल्लेया, मै भी तिज्जो सजा नी दिन्दा। जा, ते फिरी दुबारा पाप मत करदी। "
JHN,8,12,"तां यीशु ने तिन्हा मणुआं जो बोल्लेया, दुनिया री रौशनी मै है, ते जे कोई मेरे मेरी गल्लां मन्नी करी मेरे पिच्छे चलगा, तिनिये पाप रे न्याहरे बिच नी रैह्णा, पर तिसका हमेशा री जिन्दगी री रौशनी होणी। "
JHN,8,13,"फरीसियों ने तिसजो बोल्लेया, तू अपनी गवाई अप्पु दिन्दा इधेरे तांइ तेरी गवाई सच्ची नी। "
JHN,8,14,"यीशु ने तिन्हा जो जवाब दित्या कि जे मै अपनी गवाई अप्पु दिन्दा हां, तां भी मेरी गवाई ठीक हैं, किजोकी मै जाणदा, कि मै कुते का आया कने कुते जो जान्दा? पर तुसी नी जाणदे कि मै कुते का आन्दा कने कुतें जो जान्दा "
JHN,8,15,"तुसी इन्सानी तौर-तरिक्के रे हिसाब कने मेरा हिसाब-किताब करदे, पर मै कुसकी रा हिसाब-किताब नी करदा। "
JHN,8,16,"पर जे मै हिसाब-किताब करा भी, तां मेरा हिसाब-किताब सच्चा हैं किजोकी मै किल्ला नी, पर मै है ते मेरे कने पिता है जिन्हा ने मेरे जों भेज्जे रा है। "
JHN,8,17,कने तुसी री मूसा रे कानून बिच भी लिख्खे रा है कि दो जणेया री गवाई सच मन्नी जांदी। 
JHN,8,18,"इक्क ते मै अप्पु अपनी गवाई दिन्दां, हां, कने दुजा बाबा मेरी गवाई दिन्दा हैं जिन्हा ने मेरे जो भेज्जे रा है। "
JHN,8,19,"तिन्हा ने तिसजो बोल्लेया, तेरा पिता कुते है? “यीशु ने जवाब दित्ता, ना तुसी मेरे जो जाणदे ते ना पिता जो, जे तुसी मेरे जो जाणदे तां पिता जो भी जाणदे।” "
JHN,8,20,"ए गल्लां तिन्हा ने मन्दिर रे अंगण बिच उपदेश दिन्दे होए भण्डार घर बिच बोली, कने कुसी ने तिसजो नी पकड़ेया किजोकी तिसेरा हल्ले तिन्हेरा पकड़ी करी सताए ते मारे जाणे रा बेल्ला नी आया थिया। "
JHN,8,21,"यीशु ने फिरी तिन्हा जो बोल्लेया, मै जान्दा ते तुसी ने मेरे जो तोपणा, पर तुसी अपणे पाप री माफी पाए बगैर ही मरी जाणा: जित्ते मै जादां तित्ते तुसी नी आई सकदे। "
JHN,8,22,"इस पर यहुदी अधिकारियां ने बोल्लेया, क्‍या से अप्पु जो मारी दिंगा, जो से बोलदा कि जित्ते मै जान्दा उत्ते तुसी नी आई सकदे? "
JHN,8,23,"यीशु ने तिन्हा लोक्कां जो बोल्लेया, तुसी मणुआं का पैदा होए रे हिन, पर मै स्वर्ग का आए रा है, ते मै इस दुनिया रे लोक्कां बिच का नी है। "
JHN,8,24,"इस तांइ मै तुसी जो बोलदा, कि तुसी अपने पाप री माफी पाए बगैर ही मरी जाणा किजोकी तुसी विश्वास नी कित्ता कि मै से ही हैं, अपने पाप री माफी पाए बगैर ही मरी जाणा। "
JHN,8,25,"यहुदी अधिकारियां ने तिसजो बोल्लेया, तु कुण है? यीशु ने तिन्हा जो बोल्लेया, मै से ही है जे शुरू का तुसी जो बोलदा आए रा है। "
JHN,8,26,"मेरे का तुसी रे बारे बिच बोलणे ते तुसी पर इल्जाम लाणे तांइ मता किच्‍छ है। पर परमेश्‍वर, जिन्हा ने मेरे जो इस दुनिया रे लोक्कां का भेज्जे रा है, से सच्चा है, ते जे किच्‍छ मै तिसका सुणेया, से ही दुनिया रे लोक्कां कने बोलदा। "
JHN,8,27,से न समझे कि असां जो पिता रे बारे बिच दसदा। 
JHN,8,28,"तां यीशु ने बोल्लेया, कि जां तुसी मणु रे पुत्तर, जो ऊचें पर चढ़ांगे, तां जाणगें कि मै से ही हैं, ते मै अपणे आप का किच्‍छ नी करदा, पर पिता मेरे जो जिय्यां सिखान्दा, से ही गल्लां मै बोलदा। "
JHN,8,29,"कने मेरा भेजणे वाला मेरे कने है तिन्ही मेरे जो कल्ला नी छडेया, किजोकी मै सदा से ही कम्म करदा, जिस का से खुश हुन्दा: "
JHN,8,30,से हल्ले ए गल्लां बोल्लेया ही करदे थिये कि मते जणेया ने तिन्हा पर विश्वास कित्ता: 
JHN,8,31,"तां यीशु ने तिन्हा यहुदी लोक्कां कने ए बोल्लेया जिन्हा ने तिन्हा पर विश्वास कित्तेया थिया, जे तुसी मेरे शिक्षा बिच बणी रैहन्गे, तां हकीकत बिच मेरे चेल्‍ले ठैहरगे। "
JHN,8,32,"तुसी सच्चाई जो जाणो, ते सच्चाई ने तुसी जो अजाद करणा। "
JHN,8,33,"तिन्हा ने उन्हा जो जवाब दित्ता, असी तां अब्राहम रे ‍खानदान का हिन, ते कदी कुसकी रे गुलाम नी होए, फिर तुसी किय्यां बोलदे की तुसी अजाद होई जाणा? "
JHN,8,34,"यीशु ने तिन्हा जो जवाब दित्ता, मै तुसी जो सच-सच बोलदा कि जे कोई पाप करदा, तां से पाप रा गुलाम है। "
JHN,8,35,"नौक्कर हमेशा घरे नी रैहन्दा, पुत्तर हमेशा रैहन्दा। "
JHN,8,36,"इस तांइ जे पुत्तर तुसी जो अजाद करगा, तां सच्ची तुसी अजाद होई जाणा "
JHN,8,37,मै जाणदा कि तुसी अब्राहम रे ‍खानदान का हिन तां भी तांइ तुसी मेरे जो मारी रखणा चाह्‍ंदे किजोकी मेरी शिक्षा जो नी मनदे। 
JHN,8,38,मै से ही बोलदा जे अपणे पिता कने रैहन्दे बेल्ले दिख्खे रा है; ते तुसी से ही करदे जे तुसी ने अपणे पुरखां का सुणे रा है। 
JHN,8,39,"तिन्हा ने तिन्हेरे जो जवाब दित्ता, असां रा पुरखा ता अब्राहम है, यीशु ने तिन्हा जो बोल्लेया, जे अगर तुसी अब्राहम री औलाद हुदें तां अब्राहम सांइ कम्म भी करदे। "
JHN,8,40,पर अवे तुसी मेरे जो मारी रखणा चाह्‍ंदे जिन्निए तुसी जो हे सच्ची गल्ल दस्सि जे परमेश्‍वर का सुणेया। इदेया तां अब्राहम ने नी कित्ता थिया। 
JHN,8,41,"तुसी अपणे प्यो सांइ कम्म करदे, तिन्हा ने उन्हेरे जो बोल्लेया, असी हल्ड़ नी जम्मे, असां रा इक्क प्यो है, मतलब परमेश्‍वर। "
JHN,8,42,"यीशु ने तिन्हा जो बोल्लेय, जे परमेश्‍वर तुसी रा प्यो हुदां, तां तुसी मेरे कने प्यार करदे, किजोकी मै परमेश्‍वर रे पास्से का आए रा है, मै अप्पु नी आया, पर तिनहा ने ही मेरे जो भेज्जेया। "
JHN,8,43,तुसी मेरी गल्ल किजो नी समझदे? इस तांइ किजोकी तुसी मेरा शिक्षा जो सुणी नी सकदे। 
JHN,8,44,"तुसी अपणे प्यो शैतान रे पास्से का हिन ते अपणे प्यो री मर्जी जो पूरा करणा चांह्दे, से ता हमेशा का ही खून्नी है, तिसेरा सच्चाई कने कोई लैणा-दैणा नी है, किजोकी सच्चाई तिस बिच है ही नी। जां से झूठ बोलदा, तां अपणी आदत कने ही बोलदा किजोकी से झूटा है, बल्कि झूठ रा प्यो है। "
JHN,8,45,"पर मै जे सच बोलदा, इस तांइ तुसी मेरा विश्वास नी करदे। "
JHN,8,46,तुसां बिच कुण मेरे जो पाप्पि ठैहरादां? जां मै सच बोलदा तां तुसी मेरा विश्वास किजो नी करदे? 
JHN,8,47,"जे परमेश्‍वर रे पास्से का हुदां, से परमेश्‍वर री गल्लां जो सुणदा, ते तुसी इस तांइ नी सुणदे किजोकी परमेश्‍वर रे पास्से का नी हिन। "
JHN,8,48,"ए सुणी करी यहुदियां ने तिन्हा जो बोल्लेया, क्‍या असी ठीक नी बोलदे कि तू सामरिया प्रदेश रा है, ते तेरे बिच दुष्टात्मा है? "
JHN,8,49,"यीशु ने जवाब दित्ता, मेरे बिच दुष्टात्मा नी पर मै प्यो री बड़ाई करदा ते तुसी मेरी बेजती करदे, "
JHN,8,50,"पर मै अपणी बड़ाई नी कराणा चाह्‍ंदा, इक्क है जे चाह्‍ंदा कि मेरी बड़ाई हो, ते से इंसाफ करदा। "
JHN,8,51,"मै तुसां कने सच-सच बोलदा कि जे कोई मणु मेरी शिक्षा जो मनदा, तां तिसने कदी भी नी मरणा। "
JHN,8,52,"यहुदियां ने तिन्हा जो बोल्लेया, अवे असी जाणी लित्ता की तेरे अन्दर दुष्टात्मा है, अब्राहम मरी गेया, ते भविष्यद्वक्ता भी मरी गे, ते तुसी बोलदे जे कोई मेरे शिक्षा जो मनगा, तिसने कदी भी नी मरणा। "
JHN,8,53,"असां रे पुरखा अब्राहम तां मरी गेया, क्‍या तुसी तिन्हा का भी बड्डे हिन? ते भविष्यद्वक्ता भी मरी गे तुसी अपणे आप जो क्‍या दसदा? "
JHN,8,54,"यीशु ने जवाब दित्ता, जे अगर मै अप्पु अपणी बड़ाई करां, तां मेरी बड़ाई किच्‍छ नी पर मेरी बड़ाई करणे वाला मेरा पिता है, जिस जो तुसी बोलदे कि तुसी रा परमेश्‍वर है। "
JHN,8,55,"तुसी तां तिन्हा जो नी जाणदे: पर मै तिन्हा जो जाणदा, पर जे अगर मै बोल्लां कि मै तिन्हा जो नी जाणदा, तां मै तुसी सांइ झूट्टा ठैहरणा, पर मै तिन्हा जो जाणदा ते तिन्हेरी शिक्षा जो मनदा। "
JHN,8,56,"तुसां रा पुरखा अब्राहम मेरे दिन दिखणे तांइ उम्मीद कने बडा भारी मगन थिया, ते उन्निए दिख्खेया, ते बडा खुश होया। "
JHN,8,57,"यहुदियां ने तिन्हा जो बोल्लेया, हल्ले तिकर तुसी पजांह साल्ले रे भी नी हिन, फिरी भी तुसी अब्राहम जो दिख्खे रा है? "
JHN,8,58,"यीशु ने तिन्हा जो बोल्लेया, मै तुसी जो सच-सच बोलदा, कि अब्राहम रे पैदा होणे रे पैल्ले का भी मै है। "
JHN,8,59,"तां तिन्हा ने उन्हेरे जो मारणे तांइ बट्टे चुक्के, पर यीशु लुकी करी मन्दिर रे अंगण का निकली गे। "
JHN,9,1,"यीशु ने जान्दे होए इक्क मणु जो दिख्खेया, जे जन्म का अन्ना थिया। "
JHN,9,2,"ते तिसेरे चेल्‍लेयां ने तिसजो पुच्छेया, हे गुरु, कुसने पाप कित्तेया थिया कि ए अन्ना जम्मेया, इस मणु ने, या इसेरे माँ-प्यो ने? "
JHN,9,3,"यीशु ने जवाब दित्ता, ना इनिये ना इसेरे माँ-प्यो ने पर ए इस तांइ अन्ना पैदा होया ताकी परमेश्‍वर रे चमत्कारी कम्म इसेरी वजह कने लोक्कां सामणे प्रकट होन। "
JHN,9,4,"जिनिए मेरे जो भज्जे रा है, असां जो तिन्हेरा कम्म दिन रैहन्दे ही करणा जरुरी है। "
JHN,9,5,"जां तांइ मै दुनिया बिच है, तां तांइ दुनिया री लौं है "
JHN,9,6,"ए बोल्ली करी तिन्हा ने जमीन पर थूक्केया, ते तिस थुक्क कने मिट्टी सेड़ी, ते से मिट्टी तिस अन्ने री अख्खां पर लाई करी "
JHN,9,7,"तिसजो बोल्लेया, जा, शीलोह  रे तलाब बिच अपणा मुँह धोई ले उन्निए जाई करी धोया, ते दिखदे-दिखदे हटी आया। "
JHN,9,8,"तां तिस आदमी रे पड़ोसी ते जिन्हा ने पैल्ले तिसजो भिख मगंदे दिख्खेया थिया, बोलणा लग्गे, क्‍या ए से ही नी, जे बेई करी भिख मगेंया करदा थिया? "
JHN,9,9,"किच्‍छ लौक्कां ने बोल्लेया, ए से ही है, दुज्जेयां ने बोल्लेया, नी, पर तिस सांइ कोई होर है उन्निए बोल्लेया, मै से ही है "
JHN,9,10,"तां से तिसजो पुछणा लग्गे, तेरी आक्खियां री रौशनी किय्यां ठीक होई गी? "
JHN,9,11,"तिनिए जवाब दित्ता, यीशु नां रे इक्क मणु ने मिट्टी सेड़ी ते मेरी अख्खां पर लाई करी मेरे जो बोल्लेया, शीलोह रे त्ला बिच जाई करी धोई ले, अते मै गेया ते धोया, ते मेरी अख्खां री रौशनी ठीक होई गी। "
JHN,9,12,"तिन्हा ने तिसजो पुच्छेया, से मणु कूते है? तिनिये बोल्लेया, मेरे जो नी पता। "
JHN,9,13,"जिस दिन यीशु ने मिट्टी सेड़ी करी तिसेरी अख्खां खोल्ली थियां, से विश्राम दिन था। "
JHN,9,14,"मणु तिस आदमी जो पैल्ले अन्ना थिया, फरीसियां का लेइ गे। "
JHN,9,15,"फिरी फरीसी लोक्कां ने भी तिसका पुच्छेया कि तिसेरी अख्खां री रौशनी किय्यां ठीक होई गयी? तिन्निए फरीसी लोक्कां जो बोल्लेया, कि यीशु ने मेरी अख्खां पराल्ले मिट्टी लाई, फिरी मै से धोई लित्ती, ते अवे दिख्खी सकदा। "
JHN,9,16,"इस पर किच्‍छ फरीसी बोलणा लग्गे, ए मणु परमेश्‍वर रे पास्से का नी है किजोकी से विश्राम दिन नी मनदा, दुज्जेयां ने बोल्लेया, पाप्पि मणु इदेय चमत्कार किय्यां दिखाइ सकदा? अते तिन्हा बिच फूट पेइ गेइ। "
JHN,9,17,"तिन्हा ने तिस अन्ने जो फिरी बोल्लेया, तिन्निए तेरी हक्खाँ खोल्ली तू तिसेरे बारे बिच क्‍या बोलदा? तिन्निए बोल्लेया, ए भविष्यद्वक्ता है। "
JHN,9,18,"पर यहुदियां जो विश्वास नी होया कि से अन्ना थिया ते अवे दिखदा, जा तांइ तिन्हा ने तिसेरे, जिसेरी अख्खां खुली गई री थी, माँ-प्यो जो सदी करी "
JHN,9,19,"तिन्हा का नी पुछ‍छेया, क्‍या ए तुसी रा पुत्तर, जिस जो तुसी बोलदे कि अन्ना जम्मेया थिया? फिरी अवे ए किय्यां दिखदा? "
JHN,9,20,"तिसेरे माँ-प्यो ने जवाब दित्ता, “अस्सी तां जाणदे कि ए असां रा पुत्तर है ते अन्ना जम्मेया थिया।” "
JHN,9,21,"पर असी ए नी जाणदे कि अवे किय्यां दिखदा, ते ना ही ए जाणदे की कुन्निए इसेरी अख्खां खोल्ली हे समजदार है, तिसका ही पुछ्छि लेयो हे अपणे बारे बिच अप्पु ही बोल्ली सकदा। "
JHN,9,22,"ए गल्लां तिसेरे माँ-प्यो ने इस तांइ बोल्ली किजोकी से यहुदी अधिकारी का डरदे थिये, किजोकी यहुदी इक्क पास्से होई गे रे थिये कि जे कोई बोल्ले कि यीशु ही मसीह है, तां सभास्थल बिच का कड्डेया जाए। "
JHN,9,23,"इस तांइ तिसेरे माँ-प्यो ने बोल्लेया, से समजदार है, तिसका ही पुच्छि लेयो। "
JHN,9,24,"तां उन्हा ने तिस मणु जो जे अन्ना थिया, दुई बारी सद्दी करी तिसजो बोल्लेया, परमेश्‍वर री कसम खाई करी सच बोल किजोकी असी तां जाणदे कि से मणु पाप्पि है। "
JHN,9,25,"उन्निए जवाब दित्ता, मै नी जाणदा कि से पाप्पि है या नी मै इक्क गल्ल जाणदा कि मै अन्ना थिया ते अवे दिख्खी सकदा। "
JHN,9,26,"तिन्हा ने तिसजो फिरी बोल्लेया, तिनिए तेरे कने क्‍या कित्तेया? ते किय्यां तेरी अख्खां खोल्ली? "
JHN,9,27,"तिनिए तिन्हा जो बोल्लेया, मै तां तुसी जो बोल्ली चुके रा है ते तुसां ने सूणेया नी अवे दुई बारी किजो सुनणा चाह्‍ंदे? क्‍या तुसी भी तिन्हेरे चेल्‍ले बनणा चाह्‍ंदे? "
JHN,9,28,"तां से तिसजो बुरा भला बोलणा लग्गे, तु ही तिसेरा चेल्ला है, असी ता मूसा रे चेल्‍ले हिन "
JHN,9,29,असी जाणदे कि परमेश्‍वर ने मूसा कने गल्लां कित्ती पर इस मणु जो नी जाणदे कि ए कुते रा हैं? 
JHN,9,30,"उन्निए तिन्हेरे जो जवाब दित्ता, ए तां हैरानी वाली गल्ल है कि तुसी नी जाणदे कि हे कूते रा है, तां भी तिन्हा ने मेरी अख्खां खोल्ली दित्ती "
JHN,9,31,"असी जाणदे कि परमेश्‍वर पाप्पियां री नी सुणदा, पर जे कोई परमेश्‍वर रा भक्त हो, ते तिन्हेरी मर्जी पर चलदा हो, तां से तिन्हेरी सुणदा "
JHN,9,32,दुनिया री शुरूआत का लेई अब्बे तीकर ए कदी सुनणे बिच नी आया कि कुसकी ने जन्म रे अन्ने री अख्खां खोल्ली होण। 
JHN,9,33,"जे ए मणु परमेश्‍वर रे पास्से का नी हुन्दा, तां किच्‍छ भी नी करी सकदा "
JHN,9,34,"तिन्हा ने तिसजो जवाब दित्ता, तु तां बिल्कुल पाप्पां बिच जम्मे रा है, तु असां जो क्‍या सिखान्दा? ते तिन्हा ने तिसजो बाहर कड्डी दित्ता। "
JHN,9,35,"“यीशु ने सुणेया कि उन्हा ने तिसजो बाह्र कड्डी दित्ते रा है, ते जां तिस कने मूलाकात होई तां बोल्लेया, ‘क्‍या तू मणु रे पुत्तर पर विश्वास करदा?’” "
JHN,9,36,"उन्निए जवाब दित्ता, हे प्रभु, परमेश्‍वर रा पुत्तर कुण है, कि मै तिस पर विश्वास करां? "
JHN,9,37,"यीशु ने तिसजो बोल्लेया, तैं तिसजो दिख्खे रा भी है, ते जे तेरे कने गल्लां करेया करदा है, से हे ही है "
JHN,9,38,"उनिये बोल्लेया, हे प्रभु, मै तुसी पर विश्वास करदा, ते तिन्हा जो प्रणाम कित्ता। "
JHN,9,39,"तां यीशु ने बोल्लेया, मै इस दुनिया बिच हिसाब-किताब करणे तांइ आए रा है, ताकी जे नी दिखदे से दिखन, ते जे दिखदे से अन्ने होई जान। "
JHN,9,40,"जे फरीसी उन्हेरे कने थिये तिन्हा ने ए गल्लां सूणी करी तिन्हा जो बोल्लेया, तुसी रे बोलणे रा मतलब ए है कि असी भी अन्न हिन? "
JHN,9,41,"यीशु ने तिन्हा जो बोल्लेया, जे अगर तुसी अन्ने हुदें तां पाप्पि नी मन्ने जादें पर अवे बोलदे कि असी दिखदे, इस तांइ तुसी रा पाप माफ नी कित्ते गे। "
JHN,10,1,"मै तुसी जो सच-सच बोलदा कि जे कोई दुआर का गुआड़ बिच नी बड़दा, पर कुसकी दुए पास्से का चढ़दा, से चोर ते डाक्कु है। "
JHN,10,2,"पर जे दुआर का अन्दर जान्दा, से भेड्डां रा पुहाल है। "
JHN,10,3,"तिसेरे तांइ पैहरेदार दुआर खोल्ली दिंदा, ते भेड्डां तिसेरी अवाज सुणदी, ते से अपणी भेड्डां जो नां लेइ-लेइ करी सददा ते बाहर लेई जादां। "
JHN,10,4,"जिस बेल्ले से अपणी सारी भेड्डां जो बाहर कड्डी लिन्दा, तां से तिन्हेरे अग्गे-अग्गे चलदा, ते भेड्डां तिसेरे पिच्छे-पिच्छे चली पैंदी, किजोकी से तिसेरी अवाज पछाणदी। "
JHN,10,5,"पर तिन्हा ने पराए मणु का नी जाणा, पर तिसका नसणा किजोकी से पराए री अवाज नी पछाणदी। "
JHN,10,6,"यीशु ने तिन्हेरे जो ए उदारण सुणाया, पर से तिन्हेरी गल्लां रा मतलब नी समझे। "
JHN,10,7,"तां यीशु ने फिरी तिन्हा जो बोल्लेया, मै तुसां कने सच-सच बोलदा, कि भेड्डां रा दुआर मै है। "
JHN,10,8,"जिन्ने मेरे का पैल्ले आए से सारे चोर ते डाक्कु हिन, पर मेरी भेड्डां ने तिन्हेरी नी सूणी। "
JHN,10,9,"दुआर मै है, जे अगर कोई मेरे का अन्दर आए, तां छुटकारा पाणा, ते अन्दर बाहर आया जाया करणा ते चारा पाणा। "
JHN,10,10,"चोर कुसकी होर कम्म तांइ नी पर सिर्फ चोरी करणे, ते मारणे, ते तबाह करणे तांइ आदां। मै इस तांइ आया की हे जिन्दगी पाण ते रज्जि करी पाण। "
JHN,10,11,"खरा पुहाल मै है, खरा पुहाल अपणी भेड्डां तांइ हमेशा अपणी जान दैणे तांइ तयार रैहन्दा। "
JHN,10,12,"मजदूर भेड़िये जो आंदा दिख्खी करी न्हसि जांदा। किजोकी से ना तां तिन्हेरा पुहाल है ते ना ही भेड्डां रा मालक है, इधेरे तांइ तिन्हेरी परवाह नी करदा। भेड़िया तिन्हा भेड्डां पर हमला करी के तिन्हेरे जो बखेरी दिंदा। "
JHN,10,13,"खरा पुहाल मै है, मै अपणी भेड्डां जो ते मेरी भेड्डां मेरे जो तिय्यां ही जाणदी "
JHN,10,14,"जिय्यां प्यो मेरे जो जाणदा ते मै प्यो जो जाणदा, ते मै अपणी भेड्डां तांइ हमेशा जान दैणे तांइ तयार रैहन्दा। "
JHN,10,15,"मेरी होर भी भेड्डां हिन, जे इस गुआड़ री नी हिन मेरे जो तिन्हा जो भी लाणा जरुरी है तिन्हा ने मेरी अवाज सुणनी, तां इक्क ही झुण्ड ते इक्क ही पुहाल होणा। "
JHN,10,16,प्यो इस तांइ मेरे कने प्यार करदा किजोकी मै अपणी जान दिंदा ताकी मै फिरी जिन्दा होई जां। 
JHN,10,17,"कोई मेरी जिन्दगी मेरे का खुस्सेया नी है करदा, बल्कि मै अप्पु ही अपणी जिन्दगी  दिंदा, मेरे जो अपणी जिन्दगी दैणे रा भी हक्क है, ते तिसजो फिरी लेई लैणे रा भी हक्क है: ए हुकम मेरे जो मेरे पिता-परमेश्‍वर का मिल्ले रा है। "
JHN,10,18,इन्हा गल्लां री वजह कने यहुदियां बिच फिरी फुट पेइ गी। 
JHN,10,19,"तिन्हा बिच का मते सारे बोलण लग्गे, तिन्हा बिच दुष्टात्मा है, ते से पागल हिन, तिन्हेरी मत सुणो। "
JHN,10,20,"होर लौक्कां ने बोल्लेया, ए गल्लां इदेय मणु री नी जिसेरे बिच दुष्टात्मा हो, दुष्टात्मा अन्नेयां री हाक्खि नी खोल्ली सकदी। "
JHN,10,21,"यरूशलेम शहर बिच स्थापना रा त्यौहार मणाया जाया करदा थिया, सर्दियां रा मौसम थिया। "
JHN,10,22,यीशु मन्दिर बिच सुलैमान रे अंगण  बिच घुम्मेया करदे थिये। 
JHN,10,23,"तां यहुदियां रे अधिकारियां ने यीशु जो घेरी लित्ता ते पुच्छेया, तुसां ने असां रे मन जो लम्बे समय का उलझण बिच पाई रख्खे रा है। जे अगर तुसी मसीह हिन तां असां कने साफ-साफ बोल्ली देयो। "
JHN,10,24,"यीशु ने तिन्हा जो जवाब दित्ता, मै तुसां जो बोल्ली दित्ता पर तुसी विश्वास ही नही करदे, जे कम्म मै अपणे प्यो रे दित्ते रे अधिकार कने करदा, हे ही मेरे गवाह हिन "
JHN,10,25,पर तुसी इस तांइ विश्वास नी करदे किजोकी मेरी भेड्डां बिच का नी हिन 
JHN,10,26,"मेरी भेड्डां मेरी अवाज सुणदी, मै तिन्हा जो जाणदा, ते से मेरे पिच्छे-पिच्छे चलदी। "
JHN,10,27,"ते मै तिन्हा जो हमेशा री जिन्दगी दिंदा, से कदी भी बर्बाद नी होणी, ते कोई तिन्हा जो मेरे हथ का नी खुस्सि सकदा। "
JHN,10,28,"मेरा प्यो जिन्हा ने तिन्हेरे जो मेरे जो दित्ते रा है, सबका बड्डा है ते कोई तिन्हा जो मेरे प्यो का खुस्सि नी सकदा। "
JHN,10,29,मै ते प्यो इक्क ही हिन। 
JHN,10,30,यहुदियां ने यीशु जो मारणे तांइ फिरी बट्टे चुक्के। 
JHN,10,31,"इस पर यीशु ने तिन्हा जो बोल्लेया, मै तुसी जो अपणे प्यो रे पास्से का मते सारे ठीक कम्म दिखाए रे हिन तिन्हा बिच का कुस्स कम्म तांइ तुसी मेरे जो बट्टे मारदे? "
JHN,10,32,"यहुदियां ने तिन्हा जो जवाब दित्ता, ठीक कम्म तांइ असी तुसी जो बट्टे नी मारदे पर परमेश्‍वर री बेजती करणे री वजह ते इस तांइ की तुसी मणु होई करी अप्पु जो परमेश्‍वर बणादां। "
JHN,10,33,"यीशु ने तिन्हा जो जवाब दित्ता, क्‍या तुसी री पवित्रशास्त्र बिच नी लिख्खे रा है, “मै बोल्लेया, तुसी परमेश्‍वर हिन?” "
JHN,10,34,"जे अगर तिन्हा जो परमेश्‍वर बोल्लेया जिन्हेरे का परमेश्‍वर रा वचन पुज्जेया (ते पवित्रशास्त्र री गल्ल झुट नी होई सकदी), "
JHN,10,35,"तुसी किजो बोलदे कि ए परमेश्‍वर री बेजती है जां मै बोलदा, “मै परमेश्‍वर रा पुत्तर है”? आखरकार, मै से ही है जिस जो पिता-परमेश्‍वर ने मेरे जो अलग करी के इस दुनिया बिच भेज्जे रा है। "
JHN,10,36,"जे मै अपणे प्यो रे कम्म नी करदा, तां मेरा विश्वास मत करो "
JHN,10,37,"पर जे अगर मै से कम्म करदा, तां चाए मेरा विश्वास ना भी करो, पर उन्हा कम्मां रा तां विश्वास करो, ताकी तुसी जाणी सको ते समझो की प्यो मेरे बिच है ते मै प्यो बिच। "
JHN,10,38,तां तिन्हा ने फिरी यीशु जो पकड़ने री कोशीश कित्ती पर से तिन्हेरे हत्थां का निकली गे। 
JHN,10,39,"फिरी यीशु यरदन नदी रे पार तिस जगह पर चली गे जित्ते युहन्ना पैल्ले बपतिस्मा दिंदा थिया, ते उत्ते ही रे। "
JHN,10,40,"मते सारे लौक तिन्हेरे का आई करी बोलदे थे, युहन्ना ने तां कोई चिन्ह-चमत्कार नी दिखाया, पर जे किच्‍छ युहन्ना ने इन्हेरे बारे बिच बोल्लेया थिया, से सारा किच्‍छ सच थिया। "
JHN,10,41,ते उत्ते मते लौक्कां ने यीशु पर विश्वास कित्ता। 
JHN,11,1,मरियम ते उसेरी भैण मार्था रे ग्राँ बैतनिय्याह रा लाज़र ना रा इक्क मणु बिमार थिया 
JHN,11,2,"ए औ ही मरियम थी जिनिये प्रभु रे पैरां पर इत्र पाइ करी उन्हेरे पैरां जो अपणे बालां कने पुंजेया थिया, इसेरा ही भाई लाज़र बिमार थिया। "
JHN,11,3,"अते उसेरी भैण ने तिस जो कहलाई भेजेया, हे प्रभु, दिख, जिस जो तु प्यार करदे, औ बिमार है "
JHN,11,4,"ए सुणी करी यीशु ने बोल्लेया, ए बिमारी मरणे तांइ नी पर परमेश्‍वर री बड़ाई (बढाई) तांइ है, कि उस कने (उसदे जरिए) परमेश्‍वर रे पुत्तर री बड़ाई हो। "
JHN,11,5,यीशु मार्था ते तिसेरी भैण ते लाज़र जो प्यार करदा था। 
JHN,11,6,"पर जां तिनिये सुणेया कि से बिमार है, तां जिस जगह पर औ थिया, उत्ते दो दिनां तांइ होर रुकी गेया। "
JHN,11,7,"इसेरे बाद तिनिये चेल्‍लेयां जो बोल्लेया, आओ, असी फिरी यहुदियां प्रदेश जो चलदे। "
JHN,11,8,"चेल्‍लेयां ने तिस जो बोल्लेया, हे गुरु, अब्बे तां यहुदी अधिकारी तुसी जो बट्टे मारणा चाह्‍ंदे, ते क्‍या तु फिरी भी उत्ते ही जादां? "
JHN,11,9,"यीशु ने उत्तर दित्तेया, क्‍या दिन रे बारा घटें नि हुदें? अते जे कोई दिन अन्दर चले तां औ ठोक्कर नि खादां, किजोकी इस दुनिया री रौशनी दिखदा, "
JHN,11,10,"पर जे कोई रात्ति चले तां तिस जो ठोकर लगदी, किजोकी तिन्हा का रौशनी नी है। "
JHN,11,11,"उन्निए ए गल्लां बोली, अते इसेरे बाद उन्हा जो बोलणा लग्गेया, असां रा दोस्त लाज़र सोई गे रा है, पर मै तिस जो जगाणे जाया करदा है "
JHN,11,12,"तां चेल्‍लेयां ने तिस जो बोल्लेया, हे प्रभु, जे से सोई गे रा है, तां तिनिये ठीक भी होई जाणा "
JHN,11,13,"यीशु ने उसेरे मरणे रे बारे बिच बोल्लेया थिया, पर औ समजे की निद्रं कने सोणे रे बारे बिच है बोलदा "
JHN,11,14,"तां यीशु ने उन्हा जो साफ-साफ दस्सि दित्तेया, लाज़र मरी गे रा है "
JHN,11,15,"ते मै तुसां री तांइ कने खुश है कि मै उत्ते नी थिया जिस कने तुसी विश्वास करो, पर अवे आओ, असी तिस का चले "
JHN,11,16,"तां थोमा ने जे दिदुमुस कहलादां, अपणे साथी चेल्‍लेयां जो बोलदा, आओ, असी भी उस कने मरणे जो चलदे। "
JHN,11,17,जां यीशु बैतनिय्याह कस्बे बिच पुज्जे तां तिन्हा जो ए पता चलेया कि लाज़र जो कबर बिच रख्खे चार दिन होई गे रे हिन। 
JHN,11,18,बैतनिय्याह कस्बा यरूशलेम शहर का कोई लगभग दो मील  री दुरी पर थिया। 
JHN,11,19,मते सारे यहुदी मार्था ते मरियम जो उन्हेरे भाई रे मरणे पर शांती देणे तांइ आए रे थिये 
JHN,11,20,"जां मार्था ने यीशु रे आणे री खबर सुणी तां तिस जो मिलणे जो गयी, पर मरियम घरे ही बेई रेई। "
JHN,11,21,"मार्था ने यीशु जो बोल्लेया, हे प्रभु, जे तु इत्ते हुन्दा, तां मेरा भाई कदी नि मरदा। "
JHN,11,22,"ते अब्बे भी जाणदि कि जे किच्‍छ तु परमेश्‍वर का मगणा, परमेश्‍वर ने तेरे जो दैणा। "
JHN,11,23,"यीशु ने तिस जो बोल्लेया, तेर भाई फिरी जिन्दा होई जाणा। "
JHN,11,24,"मार्था ने तिस जो बोल्लेया, मै जाणदी कि हिसाब कताब होणे रे दिन पर फिरी जिन्दे होणे रे बेल्ले तिनिये फिरी जिन्दें होई जाणा जां सारे लोक्कां ने भी जिन्दे होई जाणा। "
JHN,11,25,"यीशु ने तिस जो बोल्लेया, फिरी जिन्दा होणा ते अब्बे री जिन्दगी मै ही है जै कोई मेरे पर विश्वास रखदा, से मरी भी जाए तां भी तिनिये जीणा, "
JHN,11,26,"ते जे कोई जिन्दा है ते मेरे पर विश्वास रखदा, तिनिए कदी नी मरणा, क्‍या तु इस गल्ल पर विश्वास करदी? "
JHN,11,27,"उन्निए तिस जो बोल्लेया, हाँ! हे प्रभु, मै विश्वास करदि कि परमेश्‍वर रा पुत्तर मसीह यीशु जे दुनिया पर आणे वाला थिया, से तु ही है "
JHN,11,28,"ए बोल्ली करी से चली गी, ते अपणी भैण मरियम जो सद्दी करी चुपचाणे दस्सेया, गुरु इत्ते ही है ते तेरे जो सद्देया करदा है। "
JHN,11,29,ए सुणदे ही औ झटपट उठी करी उस का आई 
JHN,11,30,यीशु हल्ले ग्राँ रे बाहर ही तिस्सी जगह पर थिये जिस जगह पर मार्था तिस जो मिल्ली थी। 
JHN,11,31,"तां जे यहुदी लोक मरियम कने घर अन्दर थिये, ते तिसजो तसल्ली थिये दिए करदे, ए दिख्खी करी कि मरियम झटपट उठी करि बाहर जो गे री है समझे कि औ कबर पर रोणे जो जाया करदी है, इस तांइ उसदे पिच्छे चली गे। "
JHN,11,32,"जां मरियम उत्ते पुज्जि जित्ते यीशु थिया, तां तिस जो दिखदे कने ही उसदे पैरां पर पेई गई, ते बोलणा लग्गि, हे प्रभु, जे तु इत्ते हुन्दा तां मेरा भाई नी मरदा। "
JHN,11,33,"जां यीशु ने तिस जो ते उन्हा यहुदियां जो जे उस कने आए रे थिए, रौंदें दिख्खेया, तां मन बिच बडा भारी उदास ते दुखी होई गे, "
JHN,11,34,"ते बोल्लेया, तुसी ने तिस जो कुते रख्खे रा है? उन्हा ने तिस जो बोल्लेया, हे प्रभु, चली करि दिख्खी ले। "
JHN,11,35,यीशु रोये। 
JHN,11,36,"तां यहुदी लोक बोलणा लग्गे, दिख्खो, औ उस कने किन्ना प्यार करदा थिया। "
JHN,11,37,"पर उन्हा बिच का किच्‍छ लोक्कां ने बोल्लेया, क्‍या जिनिये अन्नेया री आक्खियां री रौशनी ठीक कित्ती, औ इन्ना भी करी सकेया कि ए मणु नी मरदा? "
JHN,11,38,"यीशु मन बिच फिरी बडा ही उदास होई करि कबर पर आया, औ इक्क गुफा थी ते इक्क पत्थर उस तिस गुफा रे दुआर रख्खे रा थिया। "
JHN,11,39,"यीशु ने बोल्लेया, पत्थर हटाओ तिस मुर्दे रि भैण मार्था तिस जो बोलणा लग्गि, हे प्रभु, उस बिच का अवे तां मुस्क आंदि, किजोकी तिस जो मरे रे चार दिन होई गे रे हिन "
JHN,11,40,"यीशु ने तिस जो बोल्लेया, क्‍या मै तेरे जो नी बोल्लेया थिया कि जे तु विश्वास करगी, तां परमेश्‍वर री महिमा जो दिखगी? "
JHN,11,41,"तां उन्हा ने तिस पत्थर जो हटाया यीशु ने स्वर्ग रे पास्से हाख्खि चुक्कि करि बोल्लेया, हे पिता, मै तेरा शुक्रिया करदा कि तैं मेरी सुणि लित्ति रि है "
JHN,11,42,"मै जाणदा था कि तु हमेशा मेरी सुणदा, पर जै भीड़ नेड़े-तेड़े खड़िती रि है, उनहेरि वजह कने मै ए जादा जोरे बोल्लेया कि जिस कने ए विश्वास करण कि तैं मेरे जो भेज्जे रा है, "
JHN,11,43,"ए बोल्ली करि तिनिये बड़े जोर कने हक्क मारी, हे लाज़र, निकली आ! "
JHN,11,44,"जे मरी गेया था, औ कफन कने हात्थ-पैर भन्निते रे  ही बाहर आई गेया, ते उसदा मुँह कपड़े कने भन्निते रा थिया, यीशु ने उन्हा लोक्कां जो बोल्लेया कि तिस जो खोल्ली दयो ते जाणे दयो। "
JHN,11,45,"तां जे यहुदी लोक मरियम कने आए रे थिये ते तिन्हेरा ए कम्म दिख्खेया थिया, उन्हा बिच का मते जणेया ने उस पर विश्वास कित्तेया। "
JHN,11,46,पर किच्‍छ ने फरीसियां का जाई करी यीशु रे कम्मां री खबर दित्ती 
JHN,11,47,"इस पर बड्डे पुरोत्तां ते फरीसियां ने महासभा सद्दी, ते बोल्लेया, असी क्‍या करण? ए मणु तां मते चिन्ह-चमत्कार दिखांदा। "
JHN,11,48,"जे असी, तिस जो इय्यां ही छड्डी दिंदे, तां सारेयां ने तिसजो मसीह मन्नी लैणा, ते रोमियां ने आई करी हमारि जगह  ते जाति दोन्नां पर कब्जा करि लैणा। "
JHN,11,49,"तां उन्हा बिच काईफा नां रे इक्क मणु ने जे उस साल रा प्रधान पुरोत्त थिया, उन्हा जो बोल्लेया, तुसी किच्‍छ नि जाणदे, "
JHN,11,50,"ते ना ही ए समजदे कि तुसी रे तांइ ए ही भला होणा कि असां रे सब मणुआं तांइ इक्क मणु मरे, ते ना ए कि सारी जाति नाश (बर्बाद) हो, "
JHN,11,51,"ए गल्ल तिनिये अपणे पास्से का नि बोल्ली थी, पर उस साल रा प्रधान पुरोत्त होई करी भविष्यवाणी कित्ती, कि यीशु ने उस जाति तांइ मरणा। "
JHN,11,52,ते ना सिर्फ उस जाति तांइ पर इस तांइ भी परमेश्‍वर रे तित्तर-बित्तर बच्चेयां जो भी इक्क करि दे। 
JHN,11,53,अते उसी दिन का से यहुदी अधिकारी यीशु जो मारणे री तरकिब्बां बनाणा लग्गि पये। 
JHN,11,54,"इधेरे तांइ यीशु उस बेल्ले का यहुदियां प्रदेश बिच खुली करी नी घुम्मे, पर उत्ते का बणा रे नेड़े रे वाली प्रदेश रे इफ्राईम नां रे इक्क नगर जो चली गे ते अपणे चेल्‍लेयां कने उत्ते ही रेहणा लग्गे "
JHN,11,55,"यहुदियां रा फसह रा त्यौहार रा समय नेड़े थिया, ते मते लौक तयार का पैल्ले अपणे ग्राँ का यरूशलेम शहर जो गे कि अपणे आप जो अपणे रिवाज रे हिसाब कने मन्दिर बिच जाई करी शुद्व करण। "
JHN,11,56,"अते औ यीशु जो तोपणा लग्गे ते मन्दिर बिच आपस अन्दर खड़ी करी बोलणा लग्गे, तुसी क्‍या सोचदे? क्‍या तिनिये तयार पर नि आणा? "
JHN,11,57,"बड्डे पुरोत्तां ते फरीसियां ने ए हुकम देई रखे रा थिया कि जै जाणदा हो कि यीशु कुते है औ दस्से, ताकी औ तिस जो पकड़ी सकण। "
JHN,12,1,यीशु फसह रे त्यौहार का छे दिन पैल्ले बैतनिय्याह कस्बे जो आया जित्ते तिन्हा ने लाज़र जो मुर्देयां का फिरी जिन्दा कित्तेया था। 
JHN,12,2,"तित्ते तिन्हा ने यीशु रे सम्मान तांइ रात्ती बेल्ले रोट्टी बणाई, ते मार्था सेवा करदी थी, ते लाज़र उन्हा बिच का इक्क थिया जे रोट्टी खाणा थिये बैठे रे थिये। "
JHN,12,3,"तां मरियम ने जटामांसी रा आद्दा लीटर किमती इत्र लेइ करी यीशु रे पैरां पर उन्धेरी दित्तेया, ते अपणे बालां कने तिन्हेरे पैर पुन्जे, ते इत्र री खुशबू कने सारा घर खुशबूदार होई गेया। "
JHN,12,4,"पर उसदे चेल्‍लेयां बिच का यहूदा इस्करियोती जे तिस जो पकड़वाणे वाला थिया, बोलना लग्गेया, "
JHN,12,5,ए तिन सौ दीनार बिच बेचिकरी गरिबां जो किजो नि दित्तेया गेया? 
JHN,12,6,"तिनिये ए गल्ल इस तांइ नि बोल्ली कि तिस जो गरिबां री चिन्ता थी, पर इस तांइ किजोकी हे चोर थिया, ते उन्हेरी पैसे री थैल्ली हमेशा तिसका रैहंदी थी, ते जे किच्‍छ भी उस बिच पाया जादां थिया, हे कड्डी लिदां थिया। "
JHN,12,7,"यीशु ने बोल्लेया, तिस जो रैह्णा देयो, तिसने ए मेरे मरणे रे बाद मेरे शरीर जो कबर बिच रख्खे जाणे री तयारी बिच कित्तेया। "
JHN,12,8,"किजोकी गरिब तां तुसी रे कन्ने हमेशा रैन्हदे, पर मै तुसी रे कन्ने हमेशा नि रैह्णा "
JHN,12,9,"जां यहुदी लोक्कां री बड़ी भीड़ जो पता चली गेया कि से उत्ते है, तां से ना सिर्फ यीशु री वजह कने आए, पर इस तांइ भी कि लाज़र जो दिख्खे, जिस जो तिनिये मरेयां बिच का जिन्दा कित्तेया थिया। "
JHN,12,10,तां बड्डे पुरोत्तां ने लाज़र जो भी मारणे री तरकीब सोच्ची। 
JHN,12,11,"किजोकी तिसेरे वजह कने मते सारे यहुदी लोक्कां ने यहुदी अधिकारियां जो नक्कारी दित्तेया थिया, ते यीशु पर विश्वास करणा लगी पे थिये। "
JHN,12,12,अगले दिन मते लोक्कां ने जे तयार बिच आए थिए ए सुणेया कि यीशु यरूशलेम शहर बिच आया करदा है। 
JHN,12,13,"इस तांइ उन्हा ने खजुर री डालियां लित्ति ते उस कने मिलणे जो निकले, ते हक्का मारणा लग्गे, जय हो! धन्न इस्राएल रा राज्जा, जे प्रभु रे नां कने आंदा। "
JHN,12,14,"जां यीशु जो गधे रा बच्चा मिल्लेया तां से तिस पर बेइ गेया, जिय्यां कि पवित्रशास्त्र बिच लिख्खे रा है, "
JHN,12,15,"“हे सिय्योन री कुड़ी मत डर, दिख, तेरा राज्जा गद्हे रे बच्चे पर बेई करी चली आया करदा है।” "
JHN,12,16,"यीशु रे चेल्‍ले पैल्ले ए गल्ल नी समझे थिए, पर जां यीशु री बड़ाई सामणे आई तां तिन्हा जो याद आया कि ए गल्लां उसदे बारे बिच लिख्खी गई री हिन, ते लौकां ने उस कने इसी तरिक्के रा बर्ताव कित्तेया थिया। "
JHN,12,17,"तां भीड़ रे तिन्हा लौकां ने ग्वाही दित्ती, जे उस बेल्ले उस कन्ने थिये जां तिनिये लाज़र जो कबर का सद्दी करी मुर्देयां बिच का फिरी जिन्दा कित्तेया थिया। "
JHN,12,18,इसी वजह कने लौक तिस जो मिलणे जो आए थिये किजोकी उन्हा ने ए सुणेया थिया कि तिनिये ए चमत्कार दिखाए रा है। 
JHN,12,19,"तां फरीसियां ने आपस बिच बोल्लेया, सोच्चो तां सही कि असां रे का किच्‍छ नि बणदा दिख्खो दुनिया उसदे पिच्छे होई चल्लि री है। "
JHN,12,20,जे लौक उस पर्व बिच अराधना करणे जो आए थिए उन्हा बिच का किच्‍छ यूनानी थिये। 
JHN,12,21,"उन्हा ने गलील प्रदेश रे बैतसैदा रे रैहणेवाले फिलिप्पुस का आई करी उस का बिनती कित्ती की, श्रीमान, असी यीशु जो मिलणा चाह्‍ंदे। "
JHN,12,22,"फिलिप्पुस ने आई करी अन्द्रियास जो बोल्लेया, तां अन्द्रियास ते फिलिप्पुस ने जाई करी यीशु जो बोल्लेया "
JHN,12,23,"इस पर यीशु ने उन्हा जो बोल्लेया, हे वक्त आई गे रा है कि मणु रे पुत्तर री बड़ाई हो। "
JHN,12,24,"मै तुसां जो सच-सच बोलदा कि जा तिकर कणक रा दाणा जमीन पर पेई करी मरी नी जादां, औ किल्ला रेन्दां पर जां औ मरी जादां, तां बडा फल लान्दा। "
JHN,12,25,"जे अपणी जान जो प्यार करदा, औ तिस जो गुआई दिन्दा पर जे इस दुनिया बिच अपणे प्राण जो प्यार नी करदा, हे हमेशा री जिन्दगी तांइ उसेरी रक्षा करगा "
JHN,12,26,"जे कोई मेरी सेवा करे, तां मेरा चेल्ला बणी जाए, ते जित्ते मै है उत्ते तिनिये भी होणा, तां पिता ने उसदा आदर करणा "
JHN,12,27,"अवे मेरा मन बड़ा भारी दुखी है इस तांइ अवे मै क्‍या बोल्लां? हे पिता, मेरे जो इस दुख री घड़ी का बचा? पर मै इसी वजह कने इस दुख का घड़ी बिच पुज्जे रा है। "
JHN,12,28,"हे पिता, अपणे नां री बड़ाई कर। तां तिस बेल्ले स्वर्ग बिच का ए अवाज आई, मै उसेरी बड़ाई कित्ती, ते अग्गे भी करगा। "
JHN,12,29,"तां जे लोक खड़ित्ते रे सुणदे थिये उन्हा ने बोल्लेया कि बद्दल गरजेया, दुज्जयां ने बोल्लेया, कोई स्वर्गदूत उस कने बोल्लेया। "
JHN,12,30,"इस पर यीशु ने बोल्लेया, ए मेरे तांइ नी पर तुसी री मदद तांइ होए रा है। "
JHN,12,31,"अवे इस दुनिया रे लोक्कां रा हिसाब-किताब होणा, अवे इस दुनिया रा सरदार जे शैतान है, तिसजो कड्डी दित्तेया जाणा। "
JHN,12,32,ते जे अगर मै दुनिया का ऊच्चे पर चढ़ाया गेया तां सारेयां जो अपणे पास्से छिक्की लैणा। 
JHN,12,33,इय्यां बोलि करि तिनिये ए साफ करी दित्तेया कि उन्ने कदेई मौत कने मरणा। 
JHN,12,34,"इस पर लौक्कां ने तिस जो बोल्लेया, असां ने पवित्रशास्त्र री ए गल्ल सुणे री है, कि मसीह ने हमेशा जिन्दे रैह्णा, फिरी तु किय्यां बोलदा कि मणु रे पुत्तर जो ऊच्चे पर चढ़ाया जाणा ज़रुरी है? ए मणु रा पुत्तर, कुण है? "
JHN,12,35,"यीशु ने तिन्हा जो बोल्लेया, अवे थोड़ी देर तिकर तुसां रे मझाटे है, जां तिकर रौशनी तुसां रे कन्ने है, तां तिकर चलदे रेयो, इय्यां ना हो कि न्याहरा तुसां जो आई घेरे, जे न्याहरे बिच चलदा से नी जाणदा कि कुते जाया करदा है। "
JHN,12,36,"जां तिकर रौशनी तुसी रे कन्ने है, रौशनी पर विश्वास रख्खो ताकी तुसी रौशनी री सतांन बणो। ए गल्लां बोल्ली करी यीशु तित्ते का चली गे ते तिन्हा लोक्कां का दुर रे। "
JHN,12,37,तिनिये उन्हेरे सामणे इन्ने चमत्कार दिखाए। तां भी उन्हा ने उस पर विश्वास नि कित्तेया। 
JHN,12,38,"ताकी यशायाह भविष्यद्वक्ता रा बोल्ले रा वचन पुरा हो जे तिनिये बोल्लेया थिया: “हे प्रभु, हमारी खबर रा कुसने विश्वास कित्तेया? ते परमेश्‍वर री ताकत कुस पर प्रगट होए रा है?” "
JHN,12,39,"इस तांइ हे विश्वास नि करी सकें, किजोकी यशायाह ने ए भी बोल्लेया है: "
JHN,12,40,"“उन्नये उन्हेरी आख्खि अन्नि ते, उन्हेरा मन कठोर करि दित्तेया रा है, कुते इय्यां ना हो कि हे हाख्खि कने दिख्ण, ते मन कने समझण, ते फिरण, ते मै उन्हेरे जो ठीक करां।” "
JHN,12,41,"यशायाह ने ए गल्लां इस तांइ बोल्ली किजोकी उसने यीशु री आणे वाली महिमा दिख्खी थी, ते उसदे बारे बिच गल्लां कित्ती। "
JHN,12,42,"तां भी अधिकारियां बिच मते लौक्कां ने उस पर विश्वास कित्तेया, पर फरीसियां री वजह कने खुल्ली करी नी मणदे थिये, कि कुते ऐसा ना हो कि हे सभास्थल का बाहर कड्डी दित्ते जाण। "
JHN,12,43,किजोकी मणुआं रे पास्से री बड़ाई उन्हा जो परमेश्‍वर रे पास्से री बड़ाई का जादा प्यारी थी। 
JHN,12,44,"“यीशु ने हक्क मारी करी बोल्लेया, जे मेरे पर विश्वास करदा, हे मेरे पर नी पर परमेश्‍वर पर जिन्हा ने मेरे जो भेज्जे रा है तिन्हा पर विश्वास रखदा।” "
JHN,12,45,"ते जे मेरे जो दिखदा, हे मेरे भेजणे वाले जो दिखदा "
JHN,12,46,"मै दुनिया बिच रौशनी होई करी आए रा है, ताकी जे कोई मेरे पर विश्वास करे, हे न्याहरे बिच ना रे "
JHN,12,47,"जे कोई मेरी गल्लां सुणी करी ना मन्ने, तां मै तिस जो गलत नी ठैहरादां, किजोकी मै दुनिया जो गलत ठैहराणे तांइ नी, पर दुनिया रे लोक्कां छुटकारा दैणे तांइ आए रा है। "
JHN,12,48,"जे मेरे जो निक्कमा मनदा ते मेरी गल्लां नी मणदा, तिस जो गलत ठैहराणे वाला तां इक्क है उन्निए ही आखरी दिन बिच तिस जो गलत ठहराणा। "
JHN,12,49,"किजोकी मै अपणे पास्से का गल्लां नि कित्ती पर पिता जिनिये मेरे जो भेज्जे रा है, उन्ने ही मेरे जो हुकम दित्तेया कि क्‍या-क्‍या बोलणा? "
JHN,12,50,"ते मै जाणदा कि तिन्हेरे हुकम हमेशा री जिन्दगी रे रस्ते पर लेई चलदे, इस तांइ मै जे किच्‍छ भी बोलदा से ही बोलदा जैसा पिता मेरे जो बोलदे। "
JHN,13,1,"फसह रे त्यौहार का पैल्ले, जां यीशु ने जाणी लेया कि मेरा से बेल्ला आई गेया कि दुनिया जो छड्डी करी पिता का हटी जां। यीशु अपणी सेवकाई री शुरूआत का लेई आखर तीकर अपणे चेल्‍लेयां कने बड़ा प्यार करदे थिये। "
JHN,13,2,"जां शैतान शमौन इस्करियोती रे निक्के यहूदा रे मन बिच ए गल्ल पाई बैठ्ठे रा थिया, कि से तिन्हा जो पकड़वाए, तां फसह री रोट्टी खाणे रे बेल्ले "
JHN,13,3,"यीशु ने ए जाणी करी कि पिता ने सब किच्‍छ मेरे हक बिच देइ दित्ते रा है, ते से परमेश्‍वर रे पास्से का आया ते परमेश्‍वर का हटेया करदा है, "
JHN,13,4,"तां रोट्टी जो चुक्की करी अपणे चोग्गा उतारी दित्ता ते अंगोछा लेई करी अपणी कमर बन्नी, "
JHN,13,5,"तां भांडे बिच पाणी भरी करी अपणे चेल्‍लेयां रे पैर धोणे ते जिस अंगोछे, ते अपणी कमर बन्नी थी तिसी कने पुंजणे लगे "
JHN,13,6,"जां से शमौन पतरस का आये तां पतरस ने तिन्हा जो बोल्लेया, हे प्रभु क्‍या तुसी मेरे पैर धोया करदे हिन? "
JHN,13,7,"यीशु ने तिसजो जवाब दित्तेया, जे मै करदा, तू तिसजो हल्ले नी जाणदा, पर इधेरे बाद समझणा "
JHN,13,8,"पतरस ने तिन्हा जो बोल्लेया, तुसी मेरे पैर कदी भी नी धोई पाणे! ए सुणी करी यीशु ने तिसजो बोल्लेया, जे मै तेरे पैर ना धोआं, तां तेरा मेरे कने कोई सांझा नी "
JHN,13,9,"शमौन पतरस ने तिन्हा जो बोल्लेया, हे प्रभु जी, तां मेरे पैर ही नी, बल्कि हत्थ ते सिर भी धोई देयो "
JHN,13,10,"यीशु ने तिसजो बोल्लेया, जे न्हाई बैठ्ठे रा है तिसेरे पैर रे सवाये होर किच्‍छ भी धोणे री जरुरत नी है, पर से बिल्कुल सुच्चा है, ते कुसकी इक्क जो छड्डी करी तुसी सारे सुच्चे हिन। "
JHN,13,11,"से तां अपणे पकड़वाणे वाले जो जाणदे थिये इधेरे तांइ तिन्हा बोल्लेया, इक्क जो छड्डी करी तुसी सारे रे सारे सुच्चे हिन। "
JHN,13,12,"जां से तिन्हेरे पैर धोई बैठ्ठे तां से अपणे कपड़े पाई करी फिरी बेई गे, ते तिन्हा जो बोलणे लगे, क्‍या तुसी लोक समझे के मै तुसी कने क्‍या कित्तेया? "
JHN,13,13,"तुसी मेरे जो गुरु ते प्रभु बोलदे, ते ठीक ही बोलदे, किजोकी मै है भी। "
JHN,13,14,"जे मै प्रभु ते गुरु होई करी तुसी रे पैर धोये, तां तुसी जो भी इक्क दूये रे पैर धोणा चाएदे। "
JHN,13,15,"किजोकी मै तुसी जो इक्क नमूना दस्सी दित्तेया कि जिय्यां मै तुसी कने कित्तेया, तुसी भी तिय्यां ही करेया करो। "
JHN,13,16,"मै तुसी कने सच-सच बोल्दा, नौक्कर अपणे मालक का बड्डा नी, ते ना ही दूत अपणे भेजणे वाले का बड्डा हुंदा। "
JHN,13,17,"अवे तुसी ए गल्लां जाणदे हिन, ते जे उन्हा रे हिसाब कने चलो तां तुसी धन्न हिन। "
JHN,13,18,"मै तुसी सारे रे बारे बिच नी बोलदा; जिन्हा जो मै चुणी लित्तेया रा है तिन्हा जो मै जाणदा, पर ए इधेरे तांइ होया कि पवित्रशास्त्र रा से वचन पुरा हो, “जिनिये मेरी रोट्टी खाई, तिनिये मेरे कने धोखा कित्ता।” "
JHN,13,19,अवे मै तिसेरे होणे का पैल्ले तुसी जो जताई दिंदा कि जां ए होई जांगा तां तुसी विश्वास करो कि से मै ही है। 
JHN,13,20,"मै तुसी जो सच-सच बोलदा कि जे मेरे भेजे रे जो अपणाई लिंदा, से मेरे जो अपणाई लिंदा, अते जे मेरे जो अपनांदा, से मेरे भेजणे वालेयां जो अपणाई लिंदा। "
JHN,13,21,"ए गल्लां बोल्ली करी यीशु अपणे मन बिच बडा भारी उदास ते दुखी होई गे, ते बोलणा लग्गे, “मै तुसी जो सच-सच बोलदा तुसी बिच इक्क ने मेरे जो पकड़वाणा।” "
JHN,13,22,"चेल्‍ले शक्क कने, कि ए कुसेरे बारे बिच बोल्लेया करदे हिन, इक्क दूज्जे पास्से दिख्खणा लग्गे। "
JHN,13,23,"तिन्हेरे चेल्‍लेयां बिच का इक्क चेल्ला, जिस कने यीशु प्यार करदे थिये, यीशु नेड़े बैठ्ठे रा थिया। "
JHN,13,24,"शमौन पतरस ने तिसजो इशारा करी के पुच्छेया, दस्स, ए कुसेरे बारे बिच बोल्लेया करदे हिन? "
JHN,13,25,"तां तिसने तिय्यां ही यीशु रे पास्से झुकी तिन्हा जो पूछ्‌छेया, हे प्रभु, से कुण है? "
JHN,13,26,"यीशु ने जवाब दित्तेया, जिस जो मै ए रोट्टी रा टुकड़ा डुबाई करी दिंगा, से ही है, तां तिन्हा ने टुकड़ा डुबाई करी शमौन इस्करियोती रे निक्के यहूदा जो दित्तेया। "
JHN,13,27,"टुकड़ा लिंदे ही शैतान तिस बिच समाई गेया, तां यीशु ने तिसजो बोल्लेया, जे तू करेया करदा, झट कर। "
JHN,13,28,पर बैणे वालेयां बिच का कुन्ने नी जाणेया कि तिन्हा ने ए गल्ल तिसजो कुधेरे तांइ बोल्ली 
JHN,13,29,"यहूदा का इक्क थैली हुंदी थी, इधेरे तांइ कुसकी-कुसकी ने ए समझेया कि यीशु तिसजो बोल्लेया करदे हिन कि जे किच्‍छ असां जो तयार तांइ चाएदा से खरीदी लै, या ए कि कंगाला जो किच्‍छ दे "
JHN,13,30,"ते से रोट्टी रा टुकड़ा खाणे रे बाद झट बाहर पास्से चली गेया, ते ए रात्ती रा बेल्ला थिया। "
JHN,13,31,"जां से बाहर चली गेया तां यीशु ने बोल्लेया, अवे मेरी, यानी मणु रे पुत्तर री महिमा होई, अते परमेश्‍वर री महिमा मेरे अंदर होई है। "
JHN,13,32,ते जिय्यां परमेश्‍वर जो अपणे पुत्तर री वजह कने महिमा मिल्ले री है तिय्यां ही पिता-परमेश्‍वर ने भी अपणे पुत्तर जो जल्द ही महिमा दैणी। 
JHN,13,33,"हे मेरे प्रियों, मै होर थोड़ी हाण तुसी रे कने है: फिरी तुसी मेरे जो तोपणा, ते जिय्यां यहुदियां जो बोल्लेया, जित्ते जाया करदा है तित्ते तुसी नी आई सकदे, तिय्यां ही मै तुसी जो भी बोलदा "
JHN,13,34,"मै तुसां जो इक्क नौआ हुकम दिंदा कि इक्क दूए कने प्यार रख्खो, जिय्यां मै तुसां कने प्यार करदा, तिय्यां तुसी भी इक्क दूये कने दाह-पीड़ रख्खो। "
JHN,13,35,"जे अगर तुसी अप्पु मिते प्यार रखगे, तां इसी कने सारेयां जो पता चलणा कि तुसी मेरे चेल्‍ले हिन। "
JHN,13,36,"शमौन पतरस ने तिन्हा जो बोल्लेया, हे प्रभु जी, तुसी कुते जाया करदे हिन? यीशु ने जवाब दित्तेया, जित्ते मै जाया करदा है तू हल्ले तित्ते नी आई सकदा, पर इसेरे बाद मेरे पिच्छे आणा। "
JHN,13,37,"पतरस ने तिन्हा जो बोल्लेया, हे प्रभु जी, अब्बे मै तुसी रे पिच्छे किजो नी आई सकदा? मै तां तुसी तांइ अपणी जान दैणे तांइ भी तयार है। "
JHN,13,38,"यीशु ने जवाब दित्तेया, क्‍या तू मेरे तांइ अपणी जान देई दिंगा? मै तेरे कने सच-सच बोलदा कि मुर्गे रे बाहर बांग मारणे का पैल्ले ही तू मेरे जो पछानणे का त्रै बारी मुकरी जाणा। "
JHN,14,1,"तुसी रा मन दुखी ना हो। परमेश्‍वर पर विश्वास रख्खो, ते मेरे पर भी विश्वास रख्खो। "
JHN,14,2,"मेरे पिता रे घरे बड़ी सारी रैह्णे री जगह हिन, जे अगर जगह नी हुंदी तां मै तुसी जो बोल्ली दैणा थिया, किजोकी मै तुसी तांइ जगह तयार करणे तांइ चलेया। "
JHN,14,3,"मै जाणे रे बाद तुसां रे रैह्णे तांइ जगह तयार करणी, ताकी फिरी आई करी तुसी जो अपणे कने उत्ते लेई जांगा ताकी जित्ते मै रेयां तित्ते तुसी भी रेयो। "
JHN,14,4,"जित्ते मै जाया करदा है, तुसी तित्ते रा रस्ता जाणदे। "
JHN,14,5,"थोमा ने यीशु जो बोल्लेया, हे प्रभु जी, असां नी जाणदे कि तुसी कुते जाया करदे हिन, तां रस्ता किय्यां जाणगे? "
JHN,14,6,"यीशु ने तिसजो बोल्लेया, रस्ता अते सच्चाई ते जिन्दगी मै ही है, बगैर मेरे कोई पिता-परमेश्‍वर का नी पुज्जी सकदा। "
JHN,14,7,"जे तुसी मेरे जो जाणेया हुन्दा, तां मेरे पिता जो भी जाणी लैणा थिया: अते अव्वे तिन्हा जो जाणदे हिन, ते तिन्हा जो दिख्खेया भी है "
JHN,14,8,"फिलिप्पुस ने तिन्हा जो बोल्लेया, हे प्रभु जी, पिता जो असां जो दखाई देयो, ए ही असां तांइ बड़ा है। "
JHN,14,9,"यीशु ने तिसजो बोल्लेया, हे फिलिप्पुस, मै इत्तणे रोज्जे रा तुसी कने है, ते क्‍या तू मेरे जो नी जाणदा? जिनिये मेरे जो दिख्खेया तिसने पिता जो दिख्खेया है तां फिरी तू किजो बोल्लेया करदा है कि पिता जो असां जो दिख्खाओ? "
JHN,14,10,"क्‍या तू विश्वास नी करदा कि मै पिता बिच है ते पिता मेरे बिच हिन? ए गल्लां जे मै तुसां कने बोल्लेया करदा है, अपणे पास्से का नी है बोल्लेया करदा, बल्कि पिता मेरे बिच रही करी अपणा कम्म करेया करदे हिन। "
JHN,14,11,"मेरे विश्वास करो कि मै पिता बिच है ते पिता मेरे बिच हिन, नी तां कम्मां ही री वजह कने मेरे पर विश्वास करो। "
JHN,14,12,"मै तुसी कने सच-सच बोलदा, जे मेरे पर विश्वास रखदा, ए कम्म जे मै करदा, तिन्ने भी करणे पर तिन्ने इन्हा का भी बड्डे-बड्डे कम्म करणे किजोकी मै पिता का चलेया "
JHN,14,13,"जे किच्‍छ तुसी मेरे नां कने मंगणा, से मै करणे, ताकी पुत्तर रे जरिए पिता री बड़ाई हो। "
JHN,14,14,"जे तुसी मेरे नां च मंगगे, तां मै तिसजो करगा "
JHN,14,15,जे तुसी मेरे कने प्यार करदे तां मेरे हुकमा जो मन्नो। 
JHN,14,16,"मै पिता-परमेश्‍वर का प्रार्थना करगा, ते से तुसी जो इक्क मददगार दिंगा, कि से सदा तुसी कने रे। "
JHN,14,17,"मतलब से आत्‍मा, जे लोक्कां जो परमेश्‍वर रे सच रे बारे बिच एहसास दुआंदी, ते जिस जो दुनिया अपनाई नी सकदी, किजोकी से ना तां तिन्हा जो दिखदा ते से ना तिसजो जाणदा। तुसी तिसजो जाणदे, किजोकी से तुसी रे कने रैहन्दा, ते से तुसी बिच होणा। "
JHN,14,18,"मै तुसी जो अनाथ नी छड्डणा, मै तुसी का आन्दा "
JHN,14,19,"अवे थोड़ी ही देर बाद दुनिया रे लोक्कां ने मेरे जो नी दिख्खणा, पर तुसी ने मेरे जो दिख्खणा, किजोकी मै जिंदा है, इधेरे तांइ तुसी भी जिंदे रैह्णा। "
JHN,14,20,"तिस रोज जां मै वापिस हटणा, तुसी जाणना कि मै पिता बिच है, ते तुसी मेरे बिच हिन, ते मै तुसी बिच। "
JHN,14,21,"जे मेरे हुकमां जो जाणदा ते तिन्हा जो मनदा, से ही मेरे कने दाह-पीड़ रखदा अते जे मेरे कने दाह-पीड़ रखदा तिस कने मेरे पिता ने भी दाह-पीड़ रखणी, अते मै तिस कने प्यार करणा ते अप्पु जो तिसेरे सामणे जाहिर करणा। "
JHN,14,22,"तिस यहूदा ने जे इस्करियोती नी थिया, तिसने बोल्लेया, हे प्रभु जी, क्‍या होया जे तुसी अप्पु जो असां रे सामणे लियाणा चाह्‍ंदे पर दुनिया रे लोक्कां रे सामणे नी? "
JHN,14,23,"यीशु ने तिसजो जवाब दित्तेया, जे कोई मेरे कने प्यार रखगा तिनिये मेरे शिक्षा जो मनणा, ते मेरे पिता ने तिस कने दाह-पीड़ रखणी ते असां तिसका आणा, ते तिसेरे कन्ने रैह्णा। "
JHN,14,24,"जे मेरे कने प्यार नी करदे से मेरे हुकमां जो भी नी मनदा, अते जे हुकमां जो नी मनदा, से मेरे नी पर पिता-परमेश्‍वर रे हुकमां जो नी मनदा जिन्हा ने मेरे जो लोक्कां बिच भेज्जे रा है। "
JHN,14,25,ए गल्लां मै तुसां कने रैह्‍न्दे बेल्ले ही तुसां जो बोल्ली थी। 
JHN,14,26,"पर पिता ने मेरे नां कने भेजणा इक्क मददगार जो भेजणा जे पवित्रात्मा है, तिसने तुसी जो सब गल्लां सखाणी, अते जे किच्‍छ मै तुसी जो बोल्लेया से सब गल्लां तिन्ने तुसी जो चेत्ता कराणी। "
JHN,14,27,"“मै तुसां जो अपणी शांती देई करी जाया करदा है। जदेई शांती दुनिया रे लोक दिंदे तैसी शांती नी। तुसी रे दिल दुखी ना हो, ते ना ही डरे।” "
JHN,14,28,"तुसी सुणी चुके रे हिन जे मै तुसी जो बोल्लेया, मै जांदा, ते तुसी रे का फिरी आणा, जे तुसी मेरे कने सच्चा प्यार करदे तां इस गल्ल कने खुश हुन्दे कि मै पिता का जाया करदा है, जे मेरे का बड्डे हिन। "
JHN,14,29,"ते मै ए सब किच्‍छ होणे का पैल्ले तुसी जो बोल्ली दित्तेया, कि जां से होई जांगा, तां तुसी मेरे पर विश्वास करण। "
JHN,14,30,"मै अवे तुसी कने जादा गल्लां नी करणी, किजोकी इस दुनिया रा सरदार जे शैतान है, आया करदा है, मेरे पर तिसेरा कोई हक्क नी है, "
JHN,14,31,"पर ए इधेरे तांइ होया करदा है कि दुनिया रे लोक जाणे कि मै पिता कने प्यार करदा, ते जिय्यां पिता ने मेरे जो हुकूम दित्ते हिन मै तिय्यां ही करदा। उठ्ठो, इत्ते का चलदे। "
JHN,15,1,"“यीशु ने बोल्लेया, सच्ची अंगूर री बेल मै है, अते मेरे पिता तिसेरे माली हिन। "
JHN,15,2,"हर इक्क डाली जे मेरे बिच है ते जिस बिच फल नी लगदा, से तिसजो बड्डी दिन्दे, अते मेरी हर इक्क डाली जो जे फलदी, से तिसजो छांटदे हिन ताकी होर जादा फल लगन। "
JHN,15,3,मै जे शिक्षा तुसी जो दित्ते री है तुसी तिस कने पवित्र होई गे रे हिन। 
JHN,15,4,"तुसी मेरे बिच बणी रेयो ते मै तुसी रे बिच बणी रैहन्गा, जिय्यां से डाली जे अंगूर री बेल कने जुड़ी ना रे तां अप्पु से फली नी सकदी, तिय्यां ही तुसी भी जे मेरे कने जुड़ी नी रैहन्गे तां नी फली सकदे। "
JHN,15,5,"मै अंगूर री बेल है, तुसी डाली हिन जे मेरे कने जुड़ी रैहन्दा अते मै तिस कने, से बड़ा फलदा, किजोकी मेरे का बखरे होई करी तुसी किच्‍छ नी करी सकदे "
JHN,15,6,"जे कोई मेरे अंदर बणी नी रैहन्दा, तां तिसजो कट्टी करी सुट्टी दित्तेया जांदा ते जां से सूक्की जांदा तां मणु तिसजो बटोरी करी अग्ग करी बिच फूक्की दिंदे। "
JHN,15,7,"जे तुसी मेरे बिच बणी रैहन्गे, अते मेरी सिखाए री शिक्षा तुसी रे बिच बणी रैहन्गी, तां तुसी किच्‍छ भी मंगो, मेरे पिता ने तुसी री हर जरुरत जो पुरा करणा। "
JHN,15,8,जां तुसी मता फल लियांदे तां तिस कने ए साबित हुंदा कि तुसी मेरे चेल्‍ले हिन। इस कने मेरे पिता री बड़ाई हुंदी। 
JHN,15,9,"जदेया मेरे पिता ने मेरे कने प्यार कित्तेया, मै भी तिय्यां ही तुसी रे कने प्यार कित्तेया मेरे प्यार बिच बणी रेयो "
JHN,15,10,"जे तुसी मेरे हुकमां जो मंनगे, तां मेरे प्यार बिच बणी रैहन्गे, तिय्यां ही जिय्यां मै अपणे पिता रे हुकमां जो मनदा अते तिन्हेरे प्यार बिच बणी रैहन्दा। "
JHN,15,11,मै ए गल्लां तुसी रे कने इधेरे तांइ बोल्ली ताकी तुसी जो मेरे सांइ भरपुरी कने खुशी मिल्ले। 
JHN,15,12,"मेरा हुकम ए है कि जिय्यां मै तुसी रे कने प्यार कित्तेया, तिय्यां ही तुसी भी इक्क दूज्जे कने प्यार करो। "
JHN,15,13,"इसका बड्डा प्यार होर कुसकी रा नी, कि कोई अपणे दोस्तां तांइ अपणी जान देई देयो। "
JHN,15,14,"जे हुकम मै तुसी जो दित्तेया, जे तुसी तिसजो मनगे, तां ही तुसी मेरे दोस्त हिन। "
JHN,15,15,"अवे मै तुसी जो नौक्कर नी बोलणा किजोकी कोई नौक्कर नी जाणदा कि उसेरा मालक क्‍या करदा, पर मै तुसी जो दोस्त बोल्लेया, किजोकी से सब गल्लां जे मै अपणे पिता का सुणी तुसी जो दस्सी दित्ती री हिन। "
JHN,15,16,"तुसी मेरे जो नी चुणेया, पर मै तुसी जो इक्क मकसद कने चुणेया कि तुसी जाओ अते इदेय कम्म करण जे पिता-परमेश्‍वर जो पसंद आए ते तुसी रे ठीक कम्म बणी रे, ताकी मेरे नां कने तुसी जे किच्‍छ भी पिता का मंगो से तुसी री हर जरुरत जो पुरा करण। "
JHN,15,17,मै तुसी जो ए हुकम इधेरे तांइ देया करदा ए ताकी तुसी इक्क-दूज्जे कने प्यार करो।” 
JHN,15,18,जे अगर दुनिया रे लोक तुसी कने दुश्मणी करदी तां याद रख्खो से तुसी रे का पैल्ले मेरे का दुश्मणी करदी। 
JHN,15,19,"जे तुसी इस दुनिया रे लोक्कां सांइ हून्दे तां दुनिया रे लोक्कां ने तुसी कने अपणेयां सांइ प्यार करणा थिया, पर तुसी इस दुनिया रे लोक्कां सांइ नी हिन किजोकी मै तुसी जो इस दुनिया रे लोक्कां बिच का चुणी लित्ते रा है, अते इधेरे तांइ दुनिया रे लोक तुसी रे कने दुश्मणी रखदे। "
JHN,15,20,"मै जे गल्लां तुसां जो बोल्ली, तिन्हा जो याद रख्खो, इक्क नौक्कर अपणे मालक का बड्डा नी हुंदा, इधेरे तांइ जे तिन्हा मेरे पर जुल्म कित्तेया तां तुसी पर भी जुल्म करणा, अते जे अगर तिन्हा मेरी शिक्षा जो मन्नेयां, तां तुसां री भी मनणी। "
JHN,15,21,"पर तिन्हा लोक्कां ने तुसी पर भी जुल्म करणा किजोकी तुसी मेरे चेल्‍ले हिन, किजोकी से परमेश्‍वर जो नी जाणदे जिस ने मेरे जो भेज्जे रा है। "
JHN,15,22,जे मै नी आंदा अते तिन्हा कने गल्लां नी करदा तां से कुसकी भी पाप रे कसुरवार नी हून्दे पर अवे तिन्हा का तिन्हेरे पाप्पां तांइ कोई भी भाह्ना नी ए 
JHN,15,23,जे मेरे कने नफरत करदा से मेरे पिता कने भी नफरत करदा 
JHN,15,24,"जे मै तिन्हेरे बिच से चिन्हा-चमत्कार नी दसदा, जे कुसकी ने भी नी कित्ते, तां से पाप रे कसुरवार नी हून्दे, पर अवे जां से दिख्खी चुके रे हिन तां भी मेरे कने अते मेरे पिता दोन्नां का नफरत करदे हिन। "
JHN,15,25,पर ए इधेरे तांइ होया कि से वचन पूरा हो जे पवित्रशास्त्र बिच लिख्खे रा है: तिन्हा ने बेकार ही मेरे कने नफरत कित्ती। 
JHN,15,26,"जां तिस मददगार ने आणा, जिस जो मै पिता रे पास्से का तुसी का भेजणा, बल्कि सच्चाई री आत्‍मा, जे पिता रे पास्से का आंदी, तिसने मेरी गवाई दैणी। "
JHN,15,27,"अते तुसी ने भी गवाई दैणी, किजोकी तुसी शुरू का ही मेरे कने रे। "
JHN,16,1,"मै ए गल्लां इधेरे तांइ तुसी रे कने बोल्ली हिन, ताकी तुसी रा विश्वास डगमगाई नी जाओ। "
JHN,16,2,"तिन्हा तुसी जो सभास्थल का बाहर कड्डी दैणा, बल्कि से बेल्ला आया करदा ए जां तुसी रे बिच का कुसकी जो भी मारी करी हर कोई ने सोचणा कि से परमेश्‍वर री सेवा करेया करदा है। "
JHN,16,3,"अते तिन्हा ने इय्यां इधेरे तांइ करणा किजोकी तिन्हा ने ना ता स्वर्ग बिच रैह्णे वाले पिता जो जाणेया ते ना ही मेरे जो जाणेया, "
JHN,16,4,"अते ए गल्लां मै इधेरे तांइ बोल्ली कि जां से बेल्ला आये तां तुसी चेत्ता करेयो कि मै तुसी जो इधेरे बारे बिच दस्सी दित्तेया थिया, अते ए गल्लां मै तुसी जो शुरू बिच इधेरे तांइ नी दस्सी किजोकी मै तुसी रे कने थिया। "
JHN,16,5,"पर अवे मै अपणे भेजणे वाले का हटेया करदा है, जिनिये मेरे जो भेज्जे रा है, पर तुसी मेरे का नी पूच्छदे कि तू कुते चलेया? "
JHN,16,6,"किजोकी मै ए गल्लां तुसी जो दस्सी दित्ती हिन, ते तुसी दुखी होई गे रे हिन। "
JHN,16,7,"पर मै तुसी रे कने सच-सच बोलदा कि तुसी तांइ भला है कि मै जाया करदा है, किजोकी जे अगर मै नी जांगा तां पवित्रात्मा ने जे तुसी रा मददगार है, तुसी का नी आणा, पर जे अगर मै चली जांगा तां तिसजो तुसी रे का भेजी दिंगा। "
JHN,16,8,"अते जां पवित्रात्मा ने तुसी का आणा, तां तिन्हा ने पाप, परमेश्‍वर री धार्मिकता ते तिन्हेरे हिसाब-किताब रे बारे बिच दुनिया रे लोक्कां जो सच दसणा। "
JHN,16,9,"पाप रे बारे बिच इधेरे तांइ, किजोकी दुनिया रे लोक मेरे पर विश्वास नी करदे। "
JHN,16,10,"अते धार्मिकता रे बारे बिच इधेरे तांइ किजोकी मै पिता का चलेया, अते तुसी मेरे जो फिरी नी दिख्खी सकणा। "
JHN,16,11,"अते हिसाब-किताब रे बारे बिच, इधेरे तांइ कि दुनिया रे शासक, शैतान जो कसुरवार ठेहराई दित्तेया गे रा है। "
JHN,16,12,"मेरे जो तुसां कने होर भी मती सारी गल्लां करणे जो हिन, पर हल्ले तुसी उन्हा जो सैह्‍न नी सकदे। "
JHN,16,13,"पर जां सच्चाई री आत्‍मा ने आणा, तां तिसने तुसी जो परमेश्‍वर रे सच बारे बिच सिखाणा, किजोकी तिसने अपणे पास्से का किच्‍छ नी बोलणा, पर जे किच्‍छ तिसने परमेश्‍वर का सुणेया हो, से ही बोलणा अते होणे वाली गल्लां जो तुसी रे सामणे लियाणा। "
JHN,16,14,तिन्हा ने तुसी जो से सारी गल्लां मेरे का सुणी करी तुसी जो दसणी ते इय्यां करी के मेरे जो महिमा दैणी। 
JHN,16,15,"जे किच्‍छ पिता का है से सब मेरा है, इधेरे तांइ मै बोल्लेया कि जे किच्‍छ मेरा है, तिन्हा गल्लां जो सुणी करी पवित्रात्मा ने तुसी जो दस्सी दैणा। "
JHN,16,16,"थोड़ी देर बाद तुसी मेरे जो नी दिखणा, अते तिसेरे बाद तुसी मेरे जो फिरी दिखणा। "
JHN,16,17,"तां तिन्हेरे चेल्‍लेयां बिच का किच्‍छ ने अप्पु-मित्ते बोल्लेया, ए क्‍या गल्ल ए जे ए असां रे कने दस्सेया करदे हिन, थोड़ी देर बाद तुसी मेरे जो नी दिखणा, अते तिसेरे बाद तुसी मेरे जो फिरी दिखणा, किजोकी मै पिता का चलेया? "
JHN,16,18,"फिरी से बोलणा लग्गे, थोड़ी हाण बाद क्‍या है! जिसेरे बारे बिच ए दस्सेया करदे हिन ए क्‍या बोल्लेया करदे हिन असां जो नी ए लग्गेया करदा पता। "
JHN,16,19,"यीशु समझी गे कि से मेरे का पूच्छणा चाह्‍ंदे हिन, अते यीशु ने बोल्लेया, क्‍या तुसी इस गल्ल रे बारे बिच अप्पु-मित्ते सोच-विचार करेया करदे हिन, जे मै बोल्ली, थोड़ी देर बाद तुसी मेरे जो नी दिखणा, अते तिसेरे बाद तुसी मेरे जो फिरी दिखणा? "
JHN,16,20,"मै तुसी कने सच-सच बोलदा कि मेरे मरणे रे बाद तुसी रोणा ते पीटिणा, पर इस दुनिया रे लोक्कां ने खुश होणा। तुसी दुखी होणा, पर दुख खुशी बिच बदली जाणा "
JHN,16,21,"जां कोई जनानी बच्चा जमणा लगदी तां तिसजो पीड़ां हुंदी, किजोकी से तिसेरे बड़े भारी दर्द सैहणे रा बेल्ला हुदां, पर जां से बच्चे जो जन्म देई बैन्दी तां तिसेरा दुख खुशी बिच बदली जांदा किजोकी दुनिया बिच इक्क बच्चा पैदा होया, से तिस दुख जो भुली जादीं ते से तिसजो फिरी याद नी करदी। "
JHN,16,22,"तिस्सी तरिक्के कने अवे तुसी दुखी तां हिन, पर मै तुसी रे कने फिरी मिलणा, अते तुसी रे मन खुश होई जाणे, अते तुसां री खुशी जो कोई तुसी का खुस्सि नी सकदा। "
JHN,16,23,"तिस रोज तुसी मेरे का किच्‍छ नी मंगणा। मै तुसी रे कने सच-सच बोलदा, जे तुसी मेरे ना कने पिता का जे किच्‍छ भी मंगगे तिन्हा ने तुसी री हर जरुरत जो पुरा करणा। "
JHN,16,24,"हल्ले तांइ तुसी मेरे नां कने किच्‍छ भी नी मंगेया: मंगो, अते तुसी जो मिल्ली जाणा, ताकी तुसी खुश होई जाओ। "
JHN,16,25,"ए गल्लां मै तुसी कने उदारण बिच बोल्ली हिन, पर से बेल्ला आया करदा ए जां मै तुसी कने उदारण दैणे रे बजाए, साफ-साफ गल्लां करणी। "
JHN,16,26,"तिस बेल्ले तुसी मेरे ना कने मंगणा, अते मै तुसी कने ए नी बोलदा कि मै तुसी रे तांइ पिता का प्रार्थना करगा, "
JHN,16,27,"किजोकी पिता परमेश्‍वर अप्पु तुसां कने प्यार करदे, किजोकी तुसी ने मेरे कने प्यार कित्तेया अते ए विश्वास कित्तेया कि मेरे जो पिता ने भेजेया है। "
JHN,16,28,"मै पिता रे पास्से का आए रा है अते इस दुनिया बिच आया, मै फिरी दुनिया जो छड्डी करी पिता का चलेया "
JHN,16,29,"यीशु रे चेल्‍लेयां ने बोल्लेया, दिख्खो अवे तुसी बिना उदारण रे साफ-साफ गल्लां दस्सेया करदे हिन। "
JHN,16,30,"अवे असी समझी गे कि तुसी सब किच्‍छ जाणदे, अते तुसां जो जरूरत नी है कि कोई तुसां का सवाल करे, इसेरी वजह कने असी विश्वास करदे कि तुसां जो परमेश्‍वर ने भेज्जे रा है। "
JHN,16,31,"यीशु ने जवाब दित्तेया, क्‍या तुसी अवे विश्वास करदे? "
JHN,16,32,"दिख्खो, से बेल्ला आया करदा ए, बल्कि आई गेया कि तुसी तित्तर-बित्तर होई करी अपणे-अपणे रस्ते चली जाणा अते मेरे जो किल्ला छड्डी दैणा, फिरी भी मै किल्ला नी ए, किजोकी पिता मेरे कने हिन। "
JHN,16,33,"ए गल्लां मै तुसी रे कने बोल्ली हिन कि तुसी जो मेरे जरिए शांती मिल्लौ, दुनिया बिच तुसी जो तकलिफाँ मिल्ली हिन, पर हिम्मत रख्खो किजोकी मै इस दुनिया रे सरदार, शैतान जो हराई दित्ते रा है। "
JHN,17,1,"जां यीशु अपणे चेल्‍लेयां जो ए गल्लां बोल्ली बैठ्ठे, तां तिन्हा ने ऊपर आसमान पास्से दिख्खी करी बोल्लेया, हे पिता, से बेल्ला आई रेया, अपणे पुत्तर री बड़ाई कर ताकी पुत्तर भी तुसां री बड़ाई करे। "
JHN,17,2,"किजोकी तुसी ने अपणे पुत्तर जो पुरी मणु जाति पर हक दित्ते रा है कि से, हर इक्क जो, जिन्हा जो तुसी ने तिस जो दित्ते रा है, हमेशा री जिन्दगी देयो। "
JHN,17,3,ते इस तरिक्के कने हमेशा री जिन्दगी जो हासिल कित्तेया जाई सकदा कि मणु इकलौते सच्चे परमेश्‍वर जो ते यीशु मसीह यानी मेरे जो जाणे जिस जो तुसी दुनिया रे लोक्कां का भेज्जे रा है। 
JHN,17,4,"जे कम्म तुसी ने मेरे जो दित्ते थिये, उन्हा जो पूरा करी के दुनिया बिच मै तुसी रे नां री बड़ाई कित्ते री है "
JHN,17,5,"जदेई बड़ाई मेरी इस दुनिया रे बणाए जाणे का पैल्ले तुसी कने थी, तैसी ही बड़ाई तुसी फिरी मेरे जो देयो। "
JHN,17,6,"जिन्हा लोक्कां जो तुसी इस दुनिया रे लोक्कां बिच का मेरे जो सौंपेया थिया, मै तिन्हा जो तुसां रे बारे बिच दस्सेया। से हमेशा का तुसी रे ही हिन। से तुसी रे बोलणे रे हिसाब कने चलेया करदे हिन। "
JHN,17,7,"अवे इन्हा जो पता लगी गे रा है कि जे किच्‍छ भी तुसी ने मेरे जो दित्ते रा है , से सब किच्‍छ तुसी रे पास्से का ही है, "
JHN,17,8,"किजोकी मै तिन्हा जो से ही सारे उपदेश दित्ते, जे तुसी ने मेरे दित्ते थिये, अते तिन्हा ने तिस जो अपणाई लेया ते पक्के तौर पर जाणी ले रा है कि मै तुसी पास्से का आए रा है, अते उन्हा ने विश्वास कित्तेया कि तुसी ने ही मेरे जो भेज्जे रा है। "
JHN,17,9,"मै दुनिया रे लोक्कां तांइ प्रार्थना नी करदा जे गलत तौर-तरिक्के पर चलदे, पर सिर्फ तिन्हा लोक्कां तांइ जिन्हा जो तुसी मेरे जो सोपेंया, किजोकी से तुसी रे हिन। "
JHN,17,10,"अते सब किच्‍छ जे मेरा है, से तुसी रा है, अते जे तुसी रा है, से मेरा है अते मेरे जो उन्हेरे जरिए बड़ाई मिल्ली। "
JHN,17,11,"अवे मै दुनिया बिच नी रैह्णा, अवे मै तुसी का आया करदा है, पर मेरे चेल्‍लेयां ने इस दुनिया बिच रैह्णा, ते मै तुसी का आई जाणा, हे पवित्र पिता, अवे अपणे उस नां री ताकत कने तिन्हेरी रक्षा कर जे तुसी ने मेरे जो दित्तेया है, ताकी जिय्यां मै ते तुसी इक्क हिन, से भी इक्क होई सकण। "
JHN,17,12,"जां मै तिन्हेरे कने थिया, मै तुसां रे उस नां री ताकत कने जे तुसां ने मेरे जो दित्ते रा है, तिन्हेरी रखवाली कित्ती, सिवाय विनाश रे पुत्तर जो छड्डी उन्हा बिच कोई खत्म नी होया, इधेरे तांइ कि पवित्रशास्त्र बिच लिख्खे री गल्ल पूरी हो; "
JHN,17,13,"अवे मै तुसी रे का आया करदा है, पर ए गल्लां मै दुनिया रे लोक्कां बिच रेह्ई करी बोल्लेया करदा है, ताकी से लोक मेरी खुशी कने पुरी तरिक्के कने भरी जाण। "
JHN,17,14,"मै तुसी रा वचन दुनिया रे लोक्कां जो दित्तेया। दुनिया रे लोक्कां ने मेरे चेल्‍लेयां कने नफरत कित्ती, किजोकी जिय्यां दुनिया चलदी तिय्यां से नी चलदे, जिय्यां मै भी इस दुनिया रे हिसाब कने नी चलदा। "
JHN,17,15,मै ए प्रार्थना नी है करदा कि तुसी इन्हा जो दुनिया का चुक्की लेयो बल्कि ए कि तुसी उन्हेरी शैतान का रक्षा करो। 
JHN,17,16,"जिय्यां मै इस दुनिया रे लोक्कां बिच का इक्क नी है, तिय्यां ही से भी इस दुनिया रे लोक्कां बिच का नी हिन। "
JHN,17,17,"तुसी रा वचन सच्चा है, सच्चाई बिच तिन्हा जो पवित्र करो। "
JHN,17,18,"जिय्यां तुसी ने मेरे जो दुनिया अन्दर भेज्जेया, तिय्यां ही मै भी इन्हा जो दुनिया अन्दर भेज्जेया। "
JHN,17,19,ते मै अप्पु जो तिन्हेरी भलाई तांइ पवित्तर कुर्बानी बणी करी देई दिंदा। 
JHN,17,20,"पर मै सिर्फ अपणे चेल्‍ले तांइ ही प्रार्थना नी करेया करदा है, बल्कि उन्हेरे तांइ भी जे तिन्हेरे संदेश रे जरिए मेरे पर विश्वास करगे। "
JHN,17,21,"कि से सब इक्क होंन, तिय्यां ही जिय्यां, हे पिता जी, तुसी मेरे बिच हिन अते मै तुसी रे बिच है, से भी असां बिच का इक्क होंन, ताकी दुनिया रे लोक विश्वास करण कि तुसी ने मेरे जो भेज्जेया है। "
JHN,17,22,"से बड़ाई जे तुसी ने मेरे जो दित्ती है, मै उन्हा जो दित्ती, ताकी से भी तिय्यां ही इक्क होई सकण जिय्यां असी इक्क हिन। "
JHN,17,23,"मै उन्हा बिच होणा ते तुसी मेरे बिच होणा, ताकी से सिद्व होई करी इक्क होई जान, अते दुनिया जाणी जाये कि तुसी ने मेरे जो भेज्जेया है ते तुसी ने उन्हा कने भी तिय्यां प्यार कित्तेया जिय्यां मेरे कने प्यार करदे हिन "
JHN,17,24,"हे पिता जी! जे मणु तुसी मेरे जो दित्ते हिन, मै चाह्‍ंदा कि जित्ते मै है, से भी मेरे कने हो ताकी से मेरी उस बड़ाई जो दिख्खी सकण जे तुसी ने मेरे जो दित्ती है किजोकी दुनिया री रचना का भी पैल्ले तुसी मेरे कने प्यार करदे हिन "
JHN,17,25,"हे धार्मिक पिता, दुनिया रे लोक्कां ने मेरे जो नी जाणेया पर मै तुसी जो जाणेया ते मेरे चेल्‍लेयां ने भी जाणेया कि तुसी ने मेरे जो भेज्जे रा है। "
JHN,17,26,"मै तुसी रा नां इन्हा सामणे प्रकट कित्ते रा है, ते अग्गे भी दसदे रैह्णा ताकी जे प्यार तुसी जो मेरे कने थिया से तिन्हा बिच रेय, ते मै इन्हा बिच रेयां। "
JHN,18,1,"जां यीशु प्रार्थना करी बैठ्ठे, तां से अपणे चेल्‍लेयां कने किद्रोन नाले रे पार इक्क बगीचे बिच चली गे। "
JHN,18,2,"यहूदा भी जिनिये बाद बिच यीशु जो पकड़वाई दित्तेया थिया, से भी तिस जगह रे बारे बिच जाणदा थिया किजोकी यीशु अपणे चेल्‍लेयां कने तित्ते जांदे रैहन्दे थिये। "
JHN,18,3,"इधेरे तांइ यहुदा रोमी सिपाईयां रा इक्क झुन्ड़ अते बड्डे पुरोत्तां ते फरीसियां रे भेज्जे रे मणु, अते मन्दिर रे पैहरेदारां कने मशाल, दिये, अते हथियार लेई करी तित्ते आई गेया। "
JHN,18,4,"फिरी यीशु जे सब किच्‍छ जाणदे थिये कि तिन्हा कने क्‍या होणे वाला है, अग्गे आये अते तिन्हा जो बोल्लेया, तुसी कुस जो तोप्पेया करदे हिन? "
JHN,18,5,"उन्हा ने यीशु जो जवाब दित्तेया, नासरत कस्बे रे यीशु ने तिन्हा जो बोल्लेया, से मै है तित्ते तिन्हा जो पकड़वाणे वाला यहूदा भी तिन्हा कने खड़ितेरा थिया "
JHN,18,6,जिय्यां ही यीशु ने तिन्हा जो ए बोल्लेया से मै है से पिच्छे हटि करी थल्ले पेई गे। 
JHN,18,7,"तां यीशु ने तिन्हा का फिरी पुच्छेया, तुसी कुस जो तोप्पेया करदे हिन? तिन्हा बोल्लेया, नासरत कस्बे रे यीशु जो। "
JHN,18,8,"यीशु ने जवाब दित्तेया, मै तुसी जो बोल्लेया, से “मै है” जे तुसी मेरे जो तोप्पेया करदे हिन तां इन्हा जो जाणा देयो। "
JHN,18,9,"ए तिन्हा ने इधेरे तांइ बोल्लेया कि से वचन पुरा हो जे तिन्हा ने बोल्लेया थिया, मै उन्हा बिच का कुसकी जो नी गुआया, जे तुसी मेरे हवाले कित्ते थिये। "
JHN,18,10,"फिरी शमौन पतरस ने, जिस का तलवार थी, अपणी तलवार निकाली ते प्रधान पुरोत्त रे नौक्करां रा सीद्धा कान उड़ाई करी जख्मी करी दित्ता तिस नौक्कर रा नां मलखुश थिया। "
JHN,18,11,"फिरी यीशु ने पतरस जो बोल्लेया, अपणी तलवार म्यान बिच रखी ले। क्‍या मै दुख रा से कटोरा नी पियां जे परम पिता ने मेरे जो दित्तेया है? "
JHN,18,12,"फिरी रोमी सिपाईयां अते तिन्हेरे सुबेदारां, ते यहुदियां रे मन्दिर रे पैहरेदारां ने यीशु जो पकड़ी लेया। "
JHN,18,13,अते तिन्हा जो बन्नि करी पैल्ले हन्ना का लेई गे जे उस साल रे प्रधान पुरोत्त काईफा रा सौरा थिया 
JHN,18,14,ए काईफा सेह्ई मणु थिया जिनिए यहुदी मन्त्रियां जो सलाह दित्ती थी कि सब मणुआं तांइ इक्क रा मरणा खरा है 
JHN,18,15,"शमौन पतरस अते इक्क दुआ चेल्ला यीशु रे पिच्छे चली पे। प्रधान पुरोत्त तिस दुए चेल्‍ले जो अच्छी तरह जाणदा थिया, इधेरे तांइ से यीशु कने बड्डे पुरोत्त रे अंगणा अन्दर चली गेया। "
JHN,18,16,पर पतरस बाहर दरवज्जे का ही रूकी गेया। फिरी प्रधान पुरोत्त री जान-पछाण वाला चेल्ला बाहर गेया अते पैहरेदार जो बोल्ली करी पतरस जो अन्दर लेई आया। 
JHN,18,17,"तिस पैहरेदारणी ने पतरस जो बोल्लेया, कुते तू भी इस मणु रे चेल्‍लेयां बिच का इक्क तां नी? पतरस ने जवाब दित्तेया, ना, मै नी है। "
JHN,18,18,"किजोकी ठंड बड़ी थी नौक्कर अते मन्दिर रे पैहरेदार अग्ग बाली करी तित्ते खड़े अग्ग तप्पेया करदे थिये, पतरस भी तिन्हा कने खड़ा थिया अते अग्ग तप्पेया करदा थिया। "
JHN,18,19,फिरी प्रधान पुरोत्त ने यीशु का तिन्हेरी उपदेश अते चेल्‍लेयां रे बारे पूच्छेया। 
JHN,18,20,"यीशु ने तिसजो जवाब दित्तेया, मै हमेशा लोक्कां रे सामणे खुली करी गल्ल कित्ती, मै हमेशा सभास्थल बिच अते मन्दिर बिच, जित्ते सारे यहुदी इकठ्ठा हून्दे उपदेश दित्ती है मै किच्‍छ भी लुकाई करी नी बोल्लेया "
JHN,18,21,"फिरी तू मेरे का किजो पुच्छेया करदा है? मै क्‍या बोल्लेया है उन्हा का पुच्छ जिन्हा मेरे जो सुणेया मै क्‍या बोल्लेया, तिन्हा जो पता है "
JHN,18,22,"जां यीशु ने ए बोल्लेया तां मन्दिर रे इक्क पैहरेदार ने जे तित्ते ही खड़ा थिया, यीशु जो इक्क चांड मारी करी बोल्लेया, तू प्रधान पुरोत्त कने इय्यां गल्ल करणे री हिम्मत किय्यां कित्ती? "
JHN,18,23,"यीशु ने तिसजो जवाब दित्तेया, जे अगर मै कोई बुरी गल्ल कित्ती तां तिसजो साबित कर अते दस्स कि उस बिच बुरा क्‍या थिया, अते जे मै ठीक है बोलदा तां तू मेरे जो मारदा किजो है? "
JHN,18,24,फिरी हन्ना ने तिन्हा जो बन्ने होए रे ही प्रधान पुरोत्त काईफा का भेज्जी दित्तेया। 
JHN,18,25,"जां शमौन पतरस खड़ी करी अग्ग तप्पेया करदा थिया तां तिसका पुच्छेया, कुदखी तू भी इसेरे चेल्‍लेयां बिच का तां नी है? तिनिए इस गल्ल का मन्हा कित्तेया तिन्ने बोल्लेया ना मै नी है "
JHN,18,26,"प्रधान पुरोत्त रे नौक्करां बिच का इक्क सेवक ने जे उस मणु रा रिश्तेदार थिया जिसेरा पतरस ने कान उड़ाया थिया, पुच्छेया, दस्स क्‍या मै तिज्जो यीशु कने बगीचे बिच नी दिख्खेया थिया? "
JHN,18,27,"पतरस फिरी मुकरी गेया, अते तिस्सी बेल्ले मुर्गे ने बांग देई दित्ती। "
JHN,18,28,"फिरी से यीशु जो काईफा रे किले का रोमी राजपाल रे किला लेई गे। भ्याग रा बेल्ला थिया यहुदी मणु राजपाल रे किला बिच अप्पू नी जाणा चाह्‍ंदे थिये कि कुदखी से भिठ्ठे नी होई जाओ, अते फसह री रोट्टी नी खाई सको। "
JHN,18,29,"तां पिलातुस उन्हा का बाहर आया अते बोल्लेया, तुसी इस मणु पर क्‍या इल्जाम लगाया करदे हिन? "
JHN,18,30,"जवाब बिच तिन्हा ने तिस जो बोल्लेया, जे ए बेकसुर हून्दा तां असी इसजो तुसी रे हवाले किजो करणा थिया? "
JHN,18,31,"पिलातुस ने तिन्हा जो बोल्लेया, तुसी इसजो लेई जाओ अते अपणे नियम रे कानून रे हिसाब कने इसेरा हिसाब-किताब करो। यहुदी अधिकारियां ने तिस जो बोल्लेया, असां जो कुसकी जो मौत री सजा दैणे रा हक नी है। "
JHN,18,32,"ए इधेरे तांइ होया कि यीशु री गल्ल पूरी होई जाओ जे तिन्हा ने अपणे मरणे रे बारे बोल्ली थी, कि तिन्हेरी मौत कुस तरिक्के कने होणी। "
JHN,18,33,"तां पिलातुस अपणे किले बिच वापिस चली गेया अते यीशु जो सदवाई करी तिन्हा का पुच्छेया, क्‍या तू यहुदियां रा राजा है? "
JHN,18,34,"यीशु ने जवाब दित्तेया, क्‍या तू ए गल्ल अपणे पास्से का बोल्लेया करदा है या मेरे बारे अन्दर होरनियाँ ने तिज्जो दस्सी हिन? "
JHN,18,35,"पिलातुस ने जवाब दित्तेया, क्‍या तू सोचदा कि मै यहुदी है? तेरे मणुआं ने अते बड्डे पुरोत्तां ने तिज्जो मेरे हवाले कित्तेया है। तैं क्‍या है कित्ते रा? "
JHN,18,36,"यीशु ने जवाब दित्तेया, मेरा राज इत्ते रा नी है जे मेरा राज इत्ते रा हून्दा तां मेरे पिच्छे चलणे वाले ते मेरी शिक्षा पर चलणे वालेयां ने मेरे जो यहुदियां रे हवाले दैणे का बचाणे तांइ लड़ाई करणी थी पर असलियत बिच मेरा राज इत्ते रा नी है। "
JHN,18,37,"पिलातुस ने तिन्हा जो बोल्लेया, तां तू राज्जा है? यीशु ने जवाब दित्तेया, तू बोलदा कि मै राज्जा है मै इधेरे तांइ पैदा होया ताकी सच्चाई री गवाई देयाँ हर इक्क से मणु जे सच्चाई रे पास्से है, से मेरी गल्लां सुणदा। "
JHN,18,38,"पिलातुस ने यीशु जो बोल्लेया, सच क्‍या है? ए बोल्ली करी से फिरी यहुदी अधिकारियां का गेया अते उन्हा जो बोल्लेया, मेरे जो तां इस मणु अन्दर कोई गल्ती नी मिल्ली। "
JHN,18,39,अते तुसी रा ए रिवाज है कि फसह रे त्यौहार रे मौके बिच मै तुसी रे तांइ कुसकी इक्क जो छड्डी देयाँ। तां क्‍या तुसी चाह्‍ंदे कि मै इस यहुदियां रे राज्जे जो तुसी रे तांइ छड्डी देयाँ? 
JHN,18,40,"पर से चिन्डा मारी करी बोल्णा लगे, इसजो नी, बल्कि असां तांइ बरअब्बा जो छड़ी देयो (बरअब्बा इक्क डाक्कू थिया।) "
JHN,19,1,“तां पिलातुस ने यीशु जो पकड़वाई करी कोड़े मारणे रा हुकम दित्ता। 
JHN,19,2,"सिपाईयाँ ने कंडेया री डाली जो मोड़ी करी इक्क मुकूट बणाया अते तिन्हेरे सिर पर रख्खी दित्तेया, अते तिन्हा जो बैगणी रंग रे कपड़े पुआये, "
JHN,19,3,"अते तिन्हा का आई करी बोलणा लगे, हे यहुदियां रे राज्जे, नमस्कार!” ते तिन्हा जो चपेड़ां मारी। "
JHN,19,4,"पिलातुस इक्क बारी फिरी बाहर आया अते मणुआं जो बोल्लेया, दिख्खो, मै तिसजो तुसां का फिरी बाहर लेई आन्दा ताकी तुसी जाणी सकण कि मै तिस बिच कोई गलती नी मिल्ली। "
JHN,19,5,"“तां से यीशु जो बाहर लेई आये अते तिन्हा ने कंडेया रा मुकुट अते बैगणी रंग रा चोग्गा पाये रे थिया; अते पिलातुस ने तिन्हा जो बोल्लेया, इस मणु जो दिख्खो!” "
JHN,19,6,"जां तिन्हा ने दिख्खेया तां बड्डे पुरोत्तां अते मन्दिर रे पैहरेदारां ने चिन्डा मारी करी बोलणा लग्गे, इसजो सुली पर चढ़ाओ! इसजो सुली पर चढ़ाई देयो! पिलातुस ने तिन्हा जो बोल्लेया, तुसी ही इसजो लेई जाओ अते सुली पर चढ़ाई देयो, किजोकी मेरे जो इस बिच कोई गलती नी मिल्ली। "
JHN,19,7,"यहुदी अधिकारियां ने तिसजो जवाब दित्तेया, असां रे नियम हिन जे बोलदे हिन, इसजो मरणा पैणा किजोकी इसने अप्पु जो परमेश्‍वर रा पुत्तर दस्सेया है। "
JHN,19,8,"अवे जां पिलातुस ने ए गल्लां सुणी, तां से बड़ा डरी गेया। "
JHN,19,9,"अते फिरी राजपाल रे किले अन्दर जाई करी यीशु जो बोल्लेया, तू कुते का आया? पर यीशु ने तिसजो कोई जवाब नी दित्तेया। "
JHN,19,10,"फिरी पिलातुस ने तिसजो बोल्लेया, मेरे कने किजो नी है बोलदा? क्‍या तू मेरे कने गल्ल नी करणा चाह्‍ंदा? क्‍या तू नी जाणदा अते तिज्जो सुली पर चढ़ाणे ते छडणे रा भी हक्क मेरे जो है। "
JHN,19,11,"यीशु ने जवाब दित्तेया, जे अगर तिज्जो परम परमेश्‍वर का ए हक्क नी मिलदा, तां तेरा मेरे पर कोई हक नी हुन्दा। इधेरे तांइ मेरे जो तेरे हत्थां पकड़वाए रा है, से तेरे का भी बड्डा पापी है। "
JHN,19,12,"ए सुणी करी पिलातुस यीशु जो छड्डणे री कोशीश करणा लग्गेया, पर यहुदी चिंडा मारी-मारी करी बोलणा लग्गे, जे तुसी इसजो छड्डी दिन्गे, तां तुसी सम्राट रे दोस्त नी हिन, कोई भी जे अप्पु जो राज्जा बोलणे रा दावा करदा, से रोम रे सम्राट रे खिलाफ है। "
JHN,19,13,"ए गल्लां सुणी करी पिलातुस यीशु जो बाहर उस जगह लेई गेया, जिस जो कि पत्थर रा चबूतरा बोल्लेया जांदा थिया, अते इब्रानी भाषा बिच गब्बता अते तित्ते हिसाब-किताब री गद्दी पर बेई गेया। "
JHN,19,14,"फसह रे त्यौहार रे वेल्ले, विश्राम दिन री तयारी रे दिन रे कोई बारा बजे रे लगभग , पिलातुस ने यहुदी लोक्कां जो बोल्लेया, ए रेया तुसी रा राज्जा। "
JHN,19,15,"पर से फिरी चिंडा मारणा लग्गे, इसजो मारी देयो! इसजो मारी देयो! इसजो सुली पर चढ़ा़ओ! पिलातुस ने तिन्हा जो बोल्लेया, क्‍या तुसी चाह्‍ंदे कि मै तुसी रे राज्जे जो सुली पर चढ़ाऊँ? बड्डे पुरोत्तां ने जवाब दित्तेया, सम्राट जो छड्डी असां रा होर कोई राज्जा नी है। "
JHN,19,16,फिरी पिलातुस ने यीशु जो सुली चढ़ाणे तांइ उन्हेरे हवाले करी दित्ता। 
JHN,19,17,"तां सिपाई यीशु जो लेई गे, अते यीशु अपणी सुली चुक्की करी यरूशलेम शहर का बार, तिस जगह जो लेई गे जिस जो कि खोपड़ी री जगह बोल्लेया जांदा थिया, अते इब्रानी भाषा बिच गुलगुता। "
JHN,19,18,"तित्ते तिन्हा ने यीशु जो दो होर जणेया कने सुली पर चढ़ाया, इक्क जो सीद्धे हत्थ पास्से, अते दूये जो पूठ्ठे हत्थ पास्से ते मझाटे यीशु जो "
JHN,19,19,"पिलातुस ने इक्क तख्ती पर लिखी करी सुली पर लगाई दित्तेया, अते तिस बिच ए लिख्खे रा थिया, नासरत रे यीशु, यहुदियां रा राजा। "
JHN,19,20,"ए तख्ती बड़े जणे यहुदियां ने पढ़ेया, किजोकी से जगह जित्ते यीशु जो सुली पर चढ़ाया गेया थिया, यरूशलेम कने ही थी अते से तख्ती इब्रानी, लतीनी, ते यूनानी भाषा बिच लिखी गई थी। "
JHN,19,21,"तां यहुदियां रे बड्डे पुरोत्तां ने पिलातुस जो बोल्लेया, यहुदियां का राजा मत लिख्खो पर ए कि तिसने बोल्लेया, मै यहुदियां रा राजा है, "
JHN,19,22,"पिलातुस ने जवाब दित्तेया, मै जे लिख्खी दित्तेया, से लिख्खी दित्तेया। "
JHN,19,23,"जां सिपाई यीशु जो सुली पर चढ़ाई बैठ्ठे, तां तिन्हा ने यीशु रे कपड़े चार हिस्से बिच बंडी करी अप्पु मिते लेई लित्ते, तिन्हेरे चोग्गे बिच कोई सिलाई नी थी पर से उप्पर का थल्ले तीकर पुरा बुणे रा थिया, "
JHN,19,24,"इधेरे तांइ तिन्हा ने अप्पु-मिते बोल्लेया, इसजो फाड़ो मत बल्कि इस तांइ पर्ची पांदे कि कुन्ने लैणा, ए इधेरे तांइ होया ताकी पवित्रशास्त्र बिच लिख्खे रा ए वचन पूरा हो, “तिन्हा ने मेरे कपड़े अप्पु-मिते बंडी लेह् ते मेरे कपड़े तांइ पर्ची पाई।” इधेरे तांइ सिपाईयां इय्यां कित्तेया। "
JHN,19,25,"यीशु री सुली रे नेड़े तिन्हेरी माँ, अते तिन्हरी माँ री भैण, क्लोपास री लाड़ी मरियम ते मगदला शहर री मरियम खड़ितेरी थी। "
JHN,19,26,"जां यीशु ने अपणी माँ ते तिस चेल्‍ले जो जिस कने से प्यार करदे थिये, नेड़े खड़ितेरा दिख्खेया तां अपणी माँ जो बोल्लेया, हे माँ, दिख, ए तेरा पुत्तर है। "
JHN,19,27,"फिरी यीशु ने तिस चेल्‍ले जे तिन्हेरा नेड़े खड़ित्ते रा थिया, तिसजो बोल्लेया, अज्ज का ए तेरी माँ है, अते तिस्सी बेल्ले से चेल्ला मरियम जो अपणे घरे लेई गेया। "
JHN,19,28,"यीशु जाणदे थिये कि तिन्हा ने अपणा मकसद पुरा करी लित्ते रा है, ते इधेरे तांइ कि पवित्रशास्त्र बिच लिख्खे री गल्ल पुरी हो तिन्हा ने ए बोल्लेया, “मै प्यासा है।” "
JHN,19,29,"तित्ते सिरके कने भरितेरा इक्क भांडा रख्खे रा थिया, अते कुसकी ने इक्क पनसोख्ता जो सिरके बिच पुरा डूबाई करी जूफे री डाली पर रख्खी करी, तिन्हेरे मुँह कने लगाया। "
JHN,19,30,"जां यीशु ने से सिरके जो चख्खेया, तां बोल्लेया, पूरा होया, तां तिन्हा ने अपणा सिर झुकाई करी अपणे प्राण छड्डी दित्ते। "
JHN,19,31,"से फसह री तयारी रा रोज अते विश्राम दिन भी थिया, ते तिस दिन लाश सुली पर लटकी ना रेयो (किजोकी से विश्राम दिन बड़ा खास दिन थिया), इधेरे तांइ यहुदी लोक्कां ने पिलातुस जो बोल्लेया कि से हुकम देंन कि इन्हेरी लत्ता भन्नी दित्ती जान अते तिन्हेरी लास तित्ते का हटाई दित्ती जान। "
JHN,19,32,"अते सिपाईयाँ ने आई करी पैल्ले, पैल्ले वाले री अते फिरी दूज्जे वाले री जे यीशु कने सुली पर चढ़ाये थिये, लत्ता भन्नी "
JHN,19,33,"पर जां यीशु का आई करी दिख्खेया कि से मरी गे रे हिन, तां तिन्हेरी लता नी भन्नी "
JHN,19,34,"पर तिन्हा बिच का इक्क सिपाई ने यीशु री बख्खी पर बरछा मारी दित्तेया, अते तिस्सी बेल्ले तिस बिच का बिच का खून अते पाणी निकलेया। "
JHN,19,35,"जिनिये ए दिख्खेया थिया, तिसेरी गवाई सच्ची है अते से जाणदा है कि से सच बोल्लेया करदा है, ताकी तुसी भी विश्वास करो। "
JHN,19,36,"ए गल्लां इधेरे तांइ होई कि पवित्रशास्त्र बिच लिख्खे रा वचन पूरा हो, “तिसेरी कोई हड्डी तोड़ी नी जाणी।” "
JHN,19,37,"फिर पवित्रशास्त्र री इक्क होर हिस्से बिच लिख्खे रा है, जिस जो तिन्हा ने बरछे कने बेधेया, तिन्हा तिसजो तकणा "
JHN,19,38,"इन्हा गल्लां रे बाद अरिमतिया ग्रां रे यूसुफ ने जे यीशु रा चेल्ला थिया, पर यहुदी अधिकारियां रे डर मारे इस गल्ल जो छुपाई रखदा थिया, तिसने पिलातुस का यीशु री लाश लेई जाणे तांइ बिनती कित्ती अते पिलातुस ने तिसेरी अर्जी सुणी, अते से आई करी तिन्हेरी लास लेई गेया। "
JHN,19,39,"अते नीकुदेमुस भी, जे पैल्ले यीशु का राती आया थिया, लगभग से तेत्ती किलो इत्र वाला तेल अते एलवा रा घोल लियाया। "
JHN,19,40,"तां तिन्हा ने यीशु रे शरीर जो लेया अते यहुदी समाज रे दब्बणे रे रिवाज रे हिसाब कने, तिस छैल मुस्क वाली चीज कने (टलू बिच) कपड़े बिच लपेटेया। "
JHN,19,41,"तिस जगह रे नेड़े जित्ते यीशु जो सुली पर चढ़ाया गेया थिया, इक्क बगिच्चा थिया, अते तिस बगीच्चे बिच इक्क नौई कबर थी, जिस बिच हल्ले तांइ कुसकी जो भी नी रख्खे रा थिया। "
JHN,19,42,"किजोकी से यहुदी लोक्कां रे विश्राम दिन रे तयारी रा दिन थिया, अते से कबर बड़े नेड़े थी, इधेरे तांइ तिन्हा ने यीशु जो उस्सी बिच ही रख्खी दित्तेया। "
JHN,20,1,"हफ्ते रे पैल्ले रोज्जे , मगदला शहर री मरियम, भ्यागा-भ्यागा न्यहारे बिच ही कबर जो आई रेई, अते दिख्खेया कि कबर रे दुआर का पत्थर घिरे रा है। "
JHN,20,2,"फिरी से दौड़ी करी शमौन पतरस अते तिस दुज्जे चेल्‍ले का, जे यीशु जो प्यारा थिया, पुज्जी अते बोलणा लग्गी, तिन्हा लोक्कां ने प्रभु रे शरीर जो कबर का निकाली करी लेई गे अते असां जो नी है पता कि तिन्हा ने उन्हा जो कुते रख्खे रा है। "
JHN,20,3,तां पतरस अते दुज्जा चेल्ला निकली करी कबर पास्से चली गे 
JHN,20,4,"से दोनों कने-कने दौड़या करदे थिये, पर दुज्जा चेल्ला पतरस का अग्गे निकली करी कबर पर पैल्ले पुज्जेया। "
JHN,20,5,तिन्ने निह्ठ्ठा होई करी (टलू रे) कपड़े पे रे दिख्खे पर से अन्दर नी गेया। 
JHN,20,6,"तां शमौन पतरस बी, तिसेरे पीच्छे-पीच्छे आई पुज्जेया, अते कबर रे अन्दर चली गेया अते तिसने (टलू रे) कपड़े पे रे दिख्खे "
JHN,20,7,"अते से कपड़ा जे कबर बिच रखदे बेल्ले तिन्हेरे सिर कने लपेट्टेया गेया थिया, (टलू) से बाकी रे कपड़ेयाँ कने नी, बल्कि इक्क बखरी जगाह् पर तैह् लगाई करी रख्खे रा थिया, "
JHN,20,8,"तां दुज्जा चेल्ला भी जे कि कबर पर पैल्ले पुज्जेया थिया, अन्दर गेया अते तिन्ने दिख्खेया ते विश्वास कित्तेया कि यीशु मरे रे लोक्कां बिच का जिन्दा होई गे रे हिन। "
JHN,20,9,"किजोकी यीशु रे जिन्दे होणे रे पैल्ले तीकर से पवित्रशास्त्र बिच लिख्खे री इस गल्ल जो नी समझे थिये, कि तिन्हेरा मरे रेयां बिच का जिंदा होणा पक्का है। "
JHN,20,10,अते से चेल्‍ले फिरी अपणे घरे हटी गे। 
JHN,20,11,"पर मरियम कबर रे बाहर खड़ी होई करी रुन्दी रेह्ई, अते रुन्दे-रुन्दे से कबर अन्दर दिख्खणे तांइ झुकी। "
JHN,20,12,"अते जित्ते यीशु री शरीर जो रख्खे रा थिया, तित्ते तिसने दो स्वर्गदूतां जो चिट्टे कपड़ेयां बिच, इक्क जो सिराणे अते दुज्जे जो पैरा का बैठ्ठे रे दिख्खेया। "
JHN,20,13,"अते तिन्हा ने मरियम जो बोल्लेया, हे कुड़िये, तू किजो रुन्दी है? तिन्ने तिन्हा जो बोल्लेया, से मेरे प्रभु रे शरीर जो चुक्की लेई गे हिन अते मेरे जो नी है पता कि तिन्हा ने उन्हा जो कुते रख्खे रा है। "
JHN,20,14,"ए बोलदे ही से पिच्छे मुड़ी ते तिन्ने यीशु जो खड़ितेरा रा दिख्खेया, पर नी पछियाणेया कि से यीशु हिन। "
JHN,20,15,"यीशु ने तिसजो बोल्लेया, हे कुड़िये, तू किजो रुन्दी है? तू कुस जो तोपदी है? मरियम ने यीशु जो माली समझी करी तिन्हा जो बोल्लेया, श्रीमान, जे तुसी तिन्हा रे शरीर जो लेई गे रे हिन तां मेरे जो दस्सी देयो कि तिन्हा जो कुते रख्खेया रा है? मै तिन्हा जो लेई जांगी। "
JHN,20,16,"यीशु ने तिसजो बोल्लेया, मरियम! तिसने पिच्छे मुड़ी करी तिन्हा जो बोल्लेया, हे गरु! "
JHN,20,17,"यीशु ने तिसजो बोल्लेया, मेरे जो मत छू, किजोकी मै हल्ले तांइ पिता का ऊपर नी गेया, पर मेरे चेल्‍लेयां का जाई करी तिन्हा जो बोल्ली दे, मै अपणे ते तुसी रे परम पिता, अते अपणे ते तुसी रे परमेश्‍वर का ऊपर जाया करदा है। "
JHN,20,18,"मगदला शहर री मरियम ने जाई करी चेल्‍लेयां जो दस्सेया कि, मै प्रभु जो दिख्खेया, अते तिन्हा ने मेरे जो ए गल्लां दस्सी हिन "
JHN,20,19,"उसी रोज संझा बेल्ले, जे हफ्ते रा पैल्ला रोज थिया , उन्हेरे चेल्‍लेयां ने यहुदियां रे डर रे मारे दरवाज्जे बंद कित्ते रे थिये, उस्सी बेल्ले यीशु आई करी तिन्हेरे मंझाटे खड़े होई गे, अते तिन्हा जो बोल्लेया, तुसी जो शांती मिल्लौ। "
JHN,20,20,अते ए बोल्ली करी तिन्हा ने अपणे हत्थ अते अपणी बख्खी रे पर जख्म वाले भोक्क तिन्हा जो दस्से। चेल्‍लेयां ने जां यीशु जो दिख्केया तां बड़े खुश होये। 
JHN,20,21,"तां यीशु ने तिन्हा जो फिरी बोल्लेया, तुसी जो शांती मिल्लौ जिय्यां परम पिता ने मेरे जो भेज्जेया है, तिय्यां ही मे भी तुसी जो दुनिया रे लोक्कां का भेजदा। "
JHN,20,22,"ए बोल्ली करी तिन्हा ने तिन्हा पर फूक मारी अते तिन्हा जो बोल्लेया, पवित्रात्मा रौशनी "
JHN,20,23,"जिस कुसकी रे पाप तुसी माफ करदे, उन्हा जो माफी मिलदी अते जिन्हेरे पाप तुसी माफ नी करदे, से बगेर माफी मिल्ले रे रैह्‍न्दे हिन "
JHN,20,24,"थोमा जे बारहा चेल्‍लेयां बिच का इक्क थिया, अते जिस जो दिदुमुस बोलदे थिये, जां यीशु पैल्ले अपणे चेल्‍लेयां रे सामणे आये थिये तां से तिस बेल्ले तिन्हा कने नी थिया। "
JHN,20,25,"दूज्जे चेल्‍ले तिस कने बोलणा लगे, असां ने यीशु जो दिख्खेया पर थोमा ने बोल्लेया, जां तांइ मै उसेरे हत्थां बिच छेद ना दिख्खी लिंदा, अते उन्हा बिच अपणी उंगली नी पाई लिन्दा, अते उसेरी बख्खी बिच अपणा हत्थ नी पाई लिंदा, तां तांइ मेरे जो विश्वास नी होणा कि से जिन्दे होई गे रे हिन। "
JHN,20,26,"इक्क हफ्ते बाद तिन्हेरे चेल्‍ले फिरी घरे रे अन्दर थिये, अते थोमा तिन्हेरे कने थिया ते दुआर बन्द थिये, तां यीशु आई करी तिन्हेरे मझाटे खड़े होई गे अते बोल्लेया, तुसी जो शांती मिल्लौ। "
JHN,20,27,"फिरी यीशु ने थोमा जो बोल्लेया, अपणी उंगली पाई करी मेरे हत्थ दिख्ख, अपणा हत्थ चौड़ा कर अते मेरी बख्ख बिच पा, शक करणा छड्ड अते विश्वास कर। "
JHN,20,28,"ए सुणी करी थोमा ने जवाब दित्येया, हे मेरे प्रभु, हे मेरे परमेश्‍वर "
JHN,20,29,"यीशु ने तिसजो बोल्लेया, तू मेरे जो दिख्खी करी, मेरे पर विश्वास कित्तेया, पर धन्न हिन से जे बिना दिख्खे रे मेरे पर विश्वास रखदे हिन। "
JHN,20,30,"यीशु ने होर भी बड़े सारे चिन्ह-चमत्कारी कम्म अपणे चेल्‍लेयां जो दिखाए, जे इस कताब बिच नी लिख्खी हिन। "
JHN,20,31,"अते जे गल्लां लिख्खी हिन, से इधेरे तांइ हिन कि तुसी विश्वास करो कि यीशु ही परमेश्‍वर रे पुत्तर, मसीह हिन अते इधेरे तांइ विश्वास करणे रे जरिए तुसी जो उसेरे नां बिच हमेशा री जिन्दगी मिल्लौ। "
JHN,21,1,इन्हा गल्लां रे बाद यीशु ने खुद जो गलिली समुन्द्र (तिबिरियुस) रे कनारे चेल्‍लेयां रे सामणे प्रकट कित्तेया। अते इस तरिके कने सामणे आये; 
JHN,21,2,"शमौन पतरस अते थोमा जिस जो कि दिदुमुस भी बोल्लेया जान्दा, अते गलील प्रदेश रे काना कस्बे का नतनएल, जब्दी रे पुत्तर, अते यीशु रे चेल्‍लेयां बिच का दो जणे होर इकठ्ठे थिये, "
JHN,21,3,"शमौन पतरस ने तिन्हा जो बोल्लेया, मै मच्छी पकड़ने चलया तिन्हा ने तिसजो बोल्लेया, असी भी तेरे कने चलदे अते से निकली करी किश्ती पर चढ़ी गे, पर तिस राती किच्‍छ भी नी पकड़या "
JHN,21,4,भ्याग हुन्दे ही यीशु कनारे पर आये पर चेल्‍लेयां ने नी पछियाणेया कि से यीशु हिन। 
JHN,21,5,"तां फिरी यीशु ने तिन्हा जो बोल्लेया, हे मित्तरों, क्‍या तुसी का किच्‍छ मच्छियाँ हिन? तिन्हा ने जवाब दित्तेया, ना "
JHN,21,6,"यीशु ने उन्हा जो बोल्लेया, किश्ती रे सज्जे पास्से जाल पाओ तां किच्‍छ मिलणा इधेरे तांइ तिन्हा ने जाल पाया पर मच्छियाँ जादा होणे री वजह कने तिन्हा का जाल खिच्ची नी होया "
JHN,21,7,"तां तिस चेल्‍ले ने जिस कने यीशु प्यार करदे थिये, पतरस जो बोल्लेया, ए तां प्रभु हिन! शमौन पतरस ने ए सुणी करी कि से प्रभु हिन, चोग्गा पाई लित्तेया (किजोकी से नंगा थिया) अते समुन्द्र अंदर कुदी पेया। "
JHN,21,8,"पर दुज्जे चेल्‍ले किश्ती पर मच्छियाँ कने भरितेरा जाल छिकदे कनारे आये, किजोकी से कनारे का जादा नी, पर कोई लगभग सौ मीटर तक दूर थिये। "
JHN,21,9,जां से कनारे पुज्जे तां तिन्हा ने तित्ते भखे रे कौले अते तिन्हा पर मच्छी ते रोट्टी रख्खे री दिख्खी। 
JHN,21,10,"यीशु ने तिन्हा जो बोल्लेया, जे मच्छियां तुसी अवे पकड़ी हिन तिन्हा बिच का किच्‍छ लियाओ। "
JHN,21,11,"शमौन पतरस गेया अते किश्ती पर चढ़ी करी इक्क सौ त्रियुन्जा बड्डी मच्छियाँ कने भरितेरा जाल कनारे पर खिच्ची लियाया, अते इन्नी मच्छियाँ होणे पर भी जाल नी फट्टेया "
JHN,21,12,"यीशु ने तिन्हा जो बोल्लेया, आओ, रोट्टी खाओ, चेल्‍लेयां बिच का कुसकी री भी हिम्मत नी होई कि पुच्छे कि तू कुण है? किजोकी से जाणदे थिये कि ए प्रभु ही हिन। "
JHN,21,13,यीशु ने रोट्टी लेई करी तिन्हा जो दित्ती ते तिय्यां ही मच्छी भी। 
JHN,21,14,ए तिज्जी बारी ए कि यीशु मरे रे बिच का जिन्दा होणे का बाद चेल्‍लेयां जो लिब्बे। 
JHN,21,15,"रोट्टी खाणे का बाद यीशु ने शमौन पतरस जो बोल्लेया, हे शमौन, युहन्ना रे पुत्तर, क्‍या तू इन्हा सारेयां का बधी करी मेरे कने प्यार रखदा? पतरस ने तिन्हा जो बोल्लेया, हां प्रभु, तुसी तां जाणदे ही कि मै तुसी कने प्यार करदा। तिन्हा ने तिसजो बोल्लेया, मेरी शिक्षा पर चलणे वाले लोक्कां री छेल्लुआं सांइ अगुवाई। "
JHN,21,16,"तिन्हा ने फिरी दुज्जी बारी तिसजो बोल्लेया, हे शमौन, युहन्ना रे पुत्तर, क्‍या तू मेरे कने प्यार करदा? तिन्ने तिन्हा जो बोल्लेया, हां प्रभु, तुसी तां जाणदे हिन कि मै तुसी कने बड़ा प्यार करदा। तिन्हा ने तिसजो बोल्लेया, मेरी शिक्षा जो मनणे वाले लोक्कां री भेड़ा सांइ रखवाली कर। "
JHN,21,17,"तिन्हा ने तिज्जी बारी तिसजो बोल्लेया, हे शमौन, युहन्ना रे पुत्तर, क्‍या तू मेरे कने प्यार रखदा? पतरस उदास होई गेया कि यीशु ने तिसका तिज्जी बारी इय्यां बोल्लेया कि, क्‍या तू मेरे कने प्यार रखदा? अते तिसने बोल्लेया, हे प्रभु जी, तुसी तां सब किच्‍छ जाणदे तुसी जाणदे हिन कि मै तुसी कने प्यार रखदा यीशु ने तिसजो बोल्लेया, मेरी शिक्षा जो मनणे वाले लोक्कां री भेड्डां सांइ रखवाली कर। "
JHN,21,18,"मै तेरे कने सच-सच बोलदा, जां तू जुआन थिया तां तयार होई करी जित्ते चाह्‍ंदा थिया तित्ते चली जांदा थिया पर जां तू बूड्डा होणा तां तू अपणे हत्थ पसारणे, अते दुज्जे ने तिज्जो तयार करी के जित्ते तू नी चाह्‍ंदा तित्ते तिज्जो लेई जाणा। "
JHN,21,19,"यीशु ने ए सब पतरस री मौत रे पास्से ईशारा करणे तांइ बोल्लेया, जिस कने पतरस ने परमेश्‍वर री बड़ाई करणी। इन्ना बोली करी यीशु ने पतरस जो बोल्लेया, मेरा पिच्छे चल ते मेरा चेल्ला बणी रे! "
JHN,21,20,"पतरस मुड़ेया अते दिख्खेया कि से चेल्ला जिस कने यीशु प्यार करदे थिये, उन्हेरे पिच्छे आया करदा है। ए से ही थिया जिनिये रोट्टी खांदे बेल्ले तिन्हेरे नेड़े बैठ्ठे रा थिया ते झुकी करी पुच्छदा थिया, हे प्रभु, तुसां जो धोखा देई करी पकड़वाणे वाला कुण है? "
JHN,21,21,"तिसजो दिख्खी करी पतरस ने यीशु जो बोल्लेया, हे प्रभु जी, इसेरा क्‍या हुणा? "
JHN,21,22,"यीशु ने तिसजो बोल्लेया, जे मै चाए कि से मेरे आणे तक, ए इत्ते ही रे, तां तिज्जो इस कने क्‍या मतलब? तू मेरे पिच्छे चल ते मेरा चेल्ला बणे रे। "
JHN,21,23,"इय्यां ही ए गल्ल संगी विश्वासी बिच फैली गई कि तिस चेल्‍ले ने नी मरणा, पर यीशु ने तिस कने ए नी बोल्लेया थिया, कि तिसने नी मरणा पर तिन्हेरे बोलणा रा ए मतलब थिया कि जे मै ए चाए कि से मेरे आणे तक, ए इत्ते ही रे, तां तिज्जो इस कने क्‍या मतलब? "
JHN,21,24,"ए से ही चेल्ला ए जे इन्हा गल्लां री गवाई दिन्दा अते जिनिये इन्हा गल्लां जो लिख्खेया, अते असी जाणदे कि तिसेरी गवाई सच्ची है। "
JHN,21,25,"अते होर भी बड़े सारे कम्म हिन, जे यीशु ने कित्ते जे अगर उन्हा जो इक्क-इक्क करी के लिखदे, तां मै समझदा कि तिन्हा जो रखणे तांइ इस दुनिया री जगह भी घट पेई जाणी थी। "
ACT,1,1,"हे आदरणीय थियुफिलुस, मै पैल्ली कताब उन्हा सारी गल्लां रे बारे बिच लिख्खे री थी जे यीशु अपणी सेवकाई री शुरूआत का लेई करी अपणे स्वर्ग पर चुक्की लित्ते जाणे तीकर सिखांदे रे, "
ACT,1,2,अपणे स्वर्ग पर चुक्के जाणे का पैल्ले तिन्हा ने अपणे चुणे रे प्रेरितां जो पवित्रात्मा री ताकत कने हुकम दित्ते। 
ACT,1,3,"ते तिन्हा ने दुख झेलणे रे मरणे का बाद अप्पु जो अपणे प्रेरितां रे सामणे पक्के सबुतां कने ए साबित कित्ता कि से फिरी मरे रे लोक्कां बिच का जिन्दे होई गे रे हिन, ते चाली दिनां तिकर से तिन्हा सामणे प्रकट हुंदे रे, ते परमेश्‍वर रे राज री गल्लां करदे रे। "
ACT,1,4,"जां से सारे कठ्ठे थिया तां यीशु ने तिन्हा कने मिली करी तिन्हा जो हुकम दित्तेया, यरूशलेम शहर जो ना छड्डो, पर पिता रे तिस वादे रे पुरा होणे रा इतंजार करो, जिसेरी गल्ल तुसी मेरे का सुणी चुके रे हो। "
ACT,1,5,किजोकी युहन्ना ने तां पाणी बिच बपतिस्मा दित्ते रा है पर थोड़े रोज्जां बाद तुसी जो पवित्रात्मा रा बपतिस्मा मिलणा । 
ACT,1,6,"अते तिन्हा ने कठ्ठे होई करी तिन्हा का पुच्छेया, हे प्रभु, क्‍या तुसी अब्बे ही इस्राएल जो रोमी साम्राज्य री गुलामी का अजाद करी के इस्राएली राज जो फिरी स्थापित करी दैणा? "
ACT,1,7,"यीशु ने तिन्हा जो जवाब दित्तेया, “से कुस बेल्ले या कुस युग बिच होणी, से सिर्फ परमेश्‍वर रे हक बिच हिन ते से तुसी रे जानणे तांइ नी हिन। "
ACT,1,8,"पर जां पवित्रात्मा तुसी पर आणा तां तुसी ताकत पाणी ते तुसी यरूशलेम शहर ते सारी यहुदियां प्रदेश ते सामरिया प्रदेश बिच, ते दुनिया रे हर कुणे तिकर तुसी मेरे गवाह बनणा।” "
ACT,1,9,"ए बोल्ली करी हे तिन्हेरे दिखदे-दिखदे ही परमेश्‍वर ने तिन्हा जो स्वर्ग पर चुक्की लित्ता, ते बदलां ने तिन्हेरे जो प्रेरितां री अख्खां का लुकाई लित्तेया। "
ACT,1,10,"तिन्हेरे जाणे रे बेल्ले जां से आसमान पास्से दिख्खेया करदे थिये, तां चाणचक्के ही, दो मणु चिट्टे कपड़ेयां अंदर तिन्हेरे सामणे आई खड़ित्ते, "
ACT,1,11,"ते तिन्हेरे जो बोल्लेया, हे गलीली मणूओं, तुसी किजो खड़ी करी आसमान पास्से दिख्खेया करदे हिन? ए ही यीशु, जे तुसी रे का स्वर्ग पर चुक्कि लित्ते गे रे हिन, जिस तरिक्के कने तुसी उन्हा जो स्वर्ग पर जादें दिख्खेया तिसी तरिक्के कने उन्हा ने फिरी हटणा। "
ACT,1,12,“जां स्वर्गदूत तित्ते का हटी गे तां चेल्‍ले जैतून नां रे पहाड़ा का यरूशलेम शहर जो हटी आए जे तिस जगह का इक्क किलोमीटर री दुरी पर है।” 
ACT,1,13,"जां से यरूशलेम बिच पुज्जे, तां भोड़ी पर गे जित्ते पतरस ते युहन्ना ते याकूब ते अन्द्रियास ते फिलिप्पुस ते थोमा ते बरतुल्मै ते मत्ती ते हलफई रा मुडां याकूब ते शमौन जे जेलोतेस नां रे समुह रा मणु थिया ते याकूब रा मुडां यहूदा रैहन्दे थिये। "
ACT,1,14,ए सारे मती जनानियां ते यीशु री माँ मरियम ते तिन्हेरे अपणे भ्यालां कने इक्क मन होई करी प्रार्थना बिच लगी रेय। 
ACT,1,15,"तिन्हा ही दिनां बिच पतरस संगी विश्वासियां रे बिच जे इक्क सौ बी लौक्कां रे नेड़े-तेड़े थिये, खड़ी करी बोलणा लगेया, "
ACT,1,16,"हे विश्वासियों, जरूरी थिया कि पवित्रशास्त्र रा हे लेख पुरा हो जे पवित्रात्मा ने दाऊद रे जरिए का यहूदा रे बारे बिच पैल्ले का बोल्ले रा थिया, जिनिये यीशु रे पकड़णे वालेयां री मदद कित्ती थी, "
ACT,1,17,"किजोकी से ता असां बिच का इक्क थिया, ते इस सेवकाई बिच हिस्सेदार होया, "
ACT,1,18,"जिय्यां कि तुसी जाणदे तिन्निए पाप री कमाई कने इक्क खेत्तर खरीदी लित्ता, ते सरे रे भारे पेया ते तिसेरा पेट फटी गेया ते तिसेरी सारी आन्द्रां निकली आई।  "
ACT,1,19,"इस गल्ल जो यरूशलेम शहर रे सारे रैह्णे वाले जाणी गे, इत्ते तिकर कि तिस खेत्तर रा ना तिन्हेरी भाषा बिच हकलदमा मतलब की खून रा खेत्तर पेई गेया। "
ACT,1,20,"“‘जिय्यां की दाउद ने भजन सहिंता बिच लिख्खे रा है, तिसेरा घर उजड़ी जाए, ते तिसेरे बिच कोई ना बसे,’ ते भजन संहिता बिच दाउद ने लिख्खे रा है, तिसेरा औहदा कोई होर लेई ले,” "
ACT,1,21,"इधेरे तांइ जिन्ने लोक युहन्ना रे बपतिस्मा का लेई करी यीशु मसीह रे स्वर्ग पर चुक्के जाणे तीकर असां कने हर जगह बराबर रे, तिन्हा बिच का ही कोई इक्क तिसेरी जगह पर चुणेया जाए, "
ACT,1,22,ठीक है कि तिन्हेरे बिच का इक्क मणु हमारे कने यीशु रे मरे रे लोक्कां बिच का फिरी जिन्दे होणे रा गवाह होई जाए। 
ACT,1,23,"तां तिन्हा ने बाकी लोक्कां बिच का दो लोक्कां जो खड़ा कित्ता, पैल्ले यूसुफ जो जिस जो बरसब्बास कहलादां, जिसेरा दुआ ना यूस्तुस है, ते दुए मत्तियाह जो, "
ACT,1,24,"ते ए प्रार्थना कित्ती, हे प्रभु तुसी जे सारेयां रे मनां जो जाणदे, ए प्रकट करो कि इन्हा दोन्नां बिच का तुसी कुस जो चुणे रा है, "
ACT,1,25,"कि से इस सेवकाई ते प्रेरिताई रा हक्क ले, जिस जो यहूदा मरणे का बाद खाली छड्डी करी तिस जगह पर चली गेया जित्ते तिसजो अपणे कम्मां रे हिसाब कने होणा चाएदा। "
ACT,1,26,"तां तिन्हा ने तिन्हेरे नां री चिठ्ठियां पाई, ते चिठ्ठी मत्तियाह रे नां पर निकली अते से तिन्हा ग्यारह प्रेरितां कने गिणेया गेया। "
ACT,2,1,"जां यहुदी लोक्कां रे पिन्तेकुस्त रा त्यौहार रा दिन आया, तां से सारे इक्क जगह कठित्ते रे थिये। "
ACT,2,2,"चाणचक्के ही स्वर्ग का इक्क बड्डे तूफान जदेई सनसनाहट री अवाज होई, ते तिस कने सारा घर जित्ते से बैठ्ठे रे थिये, गुंजी गेया। "
ACT,2,3,ते तिन्हा जो इक्क इदेइ अग्ग दिस्सि जे दिखणे बिच जिब्बां सांइ थी ते से तिन्हा बिच का हर इक्क पर आई टिकी। 
ACT,2,4,"से सारे पवित्रात्मा बिच भरी गे, ते जिय्यां पवित्रात्मा ने तिन्हा जो बोलणे री ताकत दित्ती, से बखरी-बखरी भाषा बिच बोलणा लग्गे। "
ACT,2,5,"तिस बेल्ले तित्ते मते सारे परमेश्‍वर रा डर मनणे वाले यहुदी भक्त, पर्व मनाणे तांइ यरूशलेम शहर बिच देश-देश का आए रे थिये ते तित्ते रेया करदे थिये। "
ACT,2,6,"जां ए गरजणे जैसी अवाज लोक्कां जो सुणित्ती तां भीड़ कठ्ठि गई, ते लोक डरी गे, किजोकी हर इक्क ने प्रेरितां जो तिन्हेरे भाषा बिच बोलदे सुणेया थिया। "
ACT,2,7,"से सारे बड़े भारी हैरान होई करी बोलणा लग्गे, दिख्खो, ए जे बोल्लेया करदे हिन क्‍या सारे गलीलि प्रदेश रे रैह्णे वाले लोक नी हिन? "
ACT,2,8,तां फिरी असां बिच का हर इक्क अपणी-अपणी मातृ भाषा बिच गल्लां करदे होए किय्यां सुणेया करदा है? 
ACT,2,9,"असी जे पार्थी प्रदेश, मेदी, एलामी, मेसोपोटामिया, यहूदियां, कप्पदुकिया, पुन्तुस ते एशिया। "
ACT,2,10,"ते फ्रूगिया, पंफूलिया, मिस्र देश, लिबिया प्रदेश, जे कुरेने शहर रे नेड़े-तेड़े हिन, इन्हा सारे देश रे रैह्णे वाले ते रोम शहर रे रैह्णे वाले हिन, "
ACT,2,11,"मतलब की यहुदी ते यहुदी धर्म अपनाणे वाले अरबी लोक, क्रेते द्वीप रे लोक ते अरब देश रे लोक भी हिन, पर अपणी-अपणी भाषा बिच तिन्हेरे का परमेश्‍वर रे बड्डे-बड्डे चमत्कारां री गल्लां सूणदे। "
ACT,2,12,"ते से सारे हैरान होए ते डरी करी इक्क दुए जो बोलणा लग्गे, ए क्‍या होया करदा है? "
ACT,2,13,"पर होरनां ने मजाक उडा़ई करी बोल्लेया, हे तां नौई शराब रे नशे बिच हिन। "
ACT,2,14,"तां पतरस तिन्हा ग्याराह प्रेरितां कने खड़ित्ता ते उच्ची अवाज बिच बोलणा लग्गेया, हे यहुदियां ते हे यरूशलेम शहर रे सारे रैह्णे वालेयों, ए जाणी लेयो, ते कन्न लाई करी मेरी गल्लां सुणो, "
ACT,2,15,"जिय्यां तुसी समजेया करदे हिन, तैसी गल्ल नी है, ए लोक नशे बिच नी हिन, किजोकी हल्ले भ्यागे रे नौ ही बज्जे रे हिन। "
ACT,2,16,"पर ए से गल्ल है, जे योएल भविष्यद्वक्ता रे जरिए बोल्ली गई थी "
ACT,2,17,"परमेश्‍वर बोलदे, “आखरी दिनां बिच इय्यां होणा कि मै अपणा आत्‍मा सारे लोक्कां जो दैणा, ते तुसी रे मुडें ते तुसी री कुड़ियां ने भविष्यवाणी करणी, ते तुसी रे जवान्नां ने दर्शन दिखणे, ते तुसी रे बुजुर्ग लोक ने सुपणे दिखणे "
ACT,2,18,"इत्ते तिकर मै अपणे दास ते दासियां जो भी तिन्हा दिनां बिच अपणी आत्‍मा दिंगा, ते तिन्हा ने भविष्वाणीयां करणी। "
ACT,2,19,"ते मै उप्पर आसमान बिच अन्नौखे कम्म ते थल्ले दुनिया पर निशानी, खून, ते आग्ग, ते धुएं रा बद्दल दिखाणा। "
ACT,2,20,परमेश्‍वर रे महान ते तेजस्वी दिन रे आणे का पैल्ले सूरज न्याह्रा ते चाँद खून जदेया होई जाणा। 
ACT,2,21,ते जे कोई परमेश्‍वर रा नां लिदां उन्निए छुटकारा पाणा।” 
ACT,2,22,"हे इस्राएलियों, ए गल्लां सूणों: नासरत कस्बे रे यीशु, इक्क मणु थिये जिन्हेरा परमेश्‍वर रे पास्से का होणे रा सबूत तिन्हा चिन्ह-चमत्कारां, अनौखे कम्मां ते चमत्कारी चिन्ह कने अप्पु जो साबित कित्ता, जे परमेश्‍वर ने तुसी मझाटे तिन्हेरे का करी दिखाए, जिन्हेरे जो तुसी अप्पु ही जाणदे। "
ACT,2,23,"तिस्सी यीशु जो, जे परमेश्‍वर री ठेहराई री योजना ते पैल्ले ज्ञान रे मुताबिक पकड़वाए गे, तुसी अधार्मिक लोक्कां री मदद कने यीशु जो पकड़वाई करी ते सुली पर चढ़वाई करी मरवाई दित्ता, "
ACT,2,24,"पर तिन्हा ही जो परमेश्‍वर ने मौत रे बधंन का छुड़ाई करी जिन्दा करी दित्ता, किजोकी ए नामुमकिन थिया कि से तिसेरे बस बिच रैहन्दे, "
ACT,2,25,"किजोकी दाऊद यीशु मसीह रे बारे बिच बोलदा, “मै प्रभु जो हमेशा अपणे सामणे दिखदा रेया किजोकी से मेरे दैह्णे पास्से हिन, ताकी मै छुड़की ना पैय्यां। ” i "
ACT,2,26,इसी वजह कने मेरा मन खुश होया ते मेरी जिब्ब मगन होई बल्कि मेरा शरीर भी आस बीच बणी रैह्णा। 
ACT,2,27,किजोकी तुसी मेरे जान जो पताल बिच नी छडणा ते ना अपणे पवित्र मणु जो सड़णा ही दिंगा। 
ACT,2,28,"तुसी मेरे जो जिन्दगी रा रस्ता दस्से रा है, तुसी मेरे जो अपनी हजुरी कने खुशी कने भरी दैणा। "
ACT,2,29,"हे मेरे भाईयों, मै कुलपती दाऊद रे बारे बिच तुसी कने हिम्मत कने बोल्ली सकदा कि से ता मरी गेया ते दब्बेया भी गेया ते तिसेरी कबर अज्ज तिकर हमारे इत्ते पाई जादीं। "
ACT,2,30,"से भविष्यद्वक्ता थिया, से जाणदा थिया कि परमेश्‍वर ने तिस कने वादा कित्ते रा है कि तिसेरे ‍खानदान का इक्क मणु जो तेरे गद्दी पर बैठाणा। "
ACT,2,31,तिनिए भविष्य बिच होणे वाली गल्ल जो पैह्ल्ले का ही दिख्खी करी मसीह यीशु रे फिरी जिन्दे होणे रे बारे बिच भविष्यवाणी कित्ती की ना तां तिन्हा रा प्राण पताल बिच छड्डेया गेया ते ना तिन्हेरा जिस्म सड़ी पाया। 
ACT,2,32,"इसी यीशु जो परमेश्‍वर ने जिन्दा कित्तेया, जिसेरे असी सारे गवाह हिन "
ACT,2,33,"इस तरिक्के कने परमेश्‍वर रे सज्जे हत्थ का सबका बड्डा पदवी पाई करी, ते पिता का से पवित्रात्मा पाई करी जिसेरा वादा कित्ता गेया थिया, ते तिन्हा ने पवित्रात्मा असां जो देई दित्ता रा है, जे तुसी दिखदे ते सुणदे हिन। "
ACT,2,34,"किजोकी दाऊद तां स्वर्ग पर नी चढ़ेया पर से आप बोलदा, प्रभु परमेश्‍वर ने मेरे प्रभु जो बोल्लेया, मेरे दैहणे बैह्, "
ACT,2,35,जां तिकर की मै तेरे दुस्मणा जो झुकाई करी तेरे पैरां थल्ले रा पटरा नी बणाई देयां। 
ACT,2,36,"अते अवे इस्राएल रा सारे लोक ठीक तरिक्के कने जाणी लये कि परमेश्‍वर ने तिस्सी यीशु जो जिस जो तुसी सुली पर चढ़ा़ई दित्ता, प्रभु भी ठेहराया ते मसीह भी। "
ACT,2,37,"जां लोक्कां ने ए गल्लां सुणी तां से इदेय परेशान होई गे कि जिय्यां से गल्लां तिन्हेरे दिल रे आर-पार होई गयी होन, ते पतरस ते बाकी प्रेरितां का पुछणा लग्गे, हे भाईयों, असी क्‍या करण? "
ACT,2,38,"पतरस ने तिन्हा जो बोल्लेया, अपणे पाप्पां का तौबा करो, ते तुसी बिच का हर इक्क अपणे-अपणे पाप्पां री माफी पाणे तांइ मसीह यीशु रे नां कने बपतिस्मा ले तां तुसी पवित्रात्मा रा दान मिलणा। "
ACT,2,39,"किजोकी ए वादा तुसी तांइ, तुसी री औलादां तांइ, ते उन्हा सारे दुर-दुर रे लोक्कां तांइ भी है जिन्हा जो असां रे प्रभु परमेश्‍वर अपणे नेड़े सदगा। "
ACT,2,40,ते पतरस होर मती गल्लां कने भी गवाई देई-करी घड़ी-घड़ी समझाया कि अपणे आप जो इस टेड़ी जाति का बचाओ। 
ACT,2,41,"अते जिन्हा ने तिसेरा संदेश सुणेया ते विश्वास कित्ता, तिन्हा ने बपतिस्मा लित्ता ते तिसी दिन त्रै हजार लोक्कां रे लगभग तिन्हा विश्वासियां रे दल बिच मिली गे। "
ACT,2,42,"ते से प्रेरितां का शिक्षा पाणे, ते सगंती रखणे, ते प्रभु भोज मनाणे, ते प्रार्थना करणे बिच मगन रे। "
ACT,2,43,"ते यरूशलेम रे मते सारे लोक्कां पर भय ते भक्ति छाई गई, मते सारे अनौखे कम्म ते चिन्ह-चमत्कारां जो प्रेरितां रे जरिए दिखाए जांदे थिये। "
ACT,2,44,"ते सारे विश्वास करणे वाले कठ्ठे रैह्‍न्दे थिये, ते तिन्हेरी सारी चिज्जां आपस बिच साझे बिच थी। "
ACT,2,45,से अपणी जायदाद ते समान बेच्ची-बेच्ची करी जदेई जिसेरी जरुरत हुंदी थी बंडी देया करदे थिये 
ACT,2,46,"से हर रोज इक्क मन होई करी मन्दिर बिच कठिदें थिये, ते घर-घर रोट्टी तोड़दे होए खुशी ते मन रे सिद्देपन कने भोजन करेया करदे थे, "
ACT,2,47,"ते परमेश्‍वर री स्तुती करेया करदे थिये, ते सारे लोक तिन्हा का खुश थिये: ते जे छुटकारा पादें थिये, तिन्हेरे जो प्रभु हर दिन तिन्हा बिच मलाई दिदें थिये। "
ACT,3,1,पतरस ते युहन्ना त्रै बजे री प्रार्थना रे बेल्ले मन्दिर जो जाया करदे थिये। 
ACT,3,2,ते लोक इक्क पैदाईशी लट्टे मणु जो यरूशलेम मन्दिर रे “सुन्दर” कहलाए जाणे वाले दुआर पर भिख मंगणे तांइ लेई आंदे थिये ताकी से मन्दिर बिच आणे वाले लोक्कां का भिख मंगी सके। 
ACT,3,3,"जां तिन्निए पतरस ते युहन्ना जो मन्दिर बिच जादें दिख्खेया, तां तिन्हेरे का भिख मगीं। "
ACT,3,4,"पतरस ते युहन्ना कने तिसेरे पास्से ध्यान कने दिख्खी करी बोल्लेया, हमारे पास्से दिख्ख। "
ACT,3,5,"अते से तिन्हेरे का किच्‍छ पाणे री उम्मीद रख्खी करी तिन्हेरे पास्से दिखणा लग्गेया, "
ACT,3,6,"तां पतरस ने बोल्लेया, : चाँदी ते सोन्ना तां मेरे का नी है, पर जे मेरे का है से तेरे जो दिंदा, नासरत रे यीशु मसीह रे नां कने उठ, ते चल-फिर। "
ACT,3,7,"ते पतरस ने तिसेरा सीद्दा हत्थ पकड़ी करी तिसजो चुक्केया, ते तिस्सी बेल्ले तिसेरे पैरां ते गोड्डेयां बिच जोर आई गेया "
ACT,3,8,"से उटकी करी खड़ी गेया ते चलणे-फिरणे लग्गि पेया ते चलदा ते उटकदा, ते परमेश्‍वर री महिमा करदा होया तिन्हेरे कने मन्दिर रे अंगण बिच गेया। "
ACT,3,9,"सारे लोक्कां ने तिसजो चलदे-फिरदे ते परमेश्‍वर री महिमा करदे दिख्खी करी, "
ACT,3,10,तिसजो पेह्चाणी लित्तेया कि ए तां से ही लट्टा भिखारी है जे मन्दिर रे सुन्दर दुआर का बेइ करी भिख मंगदा थिया। ते तिस गल्ल कने जे तिस कने होई थी से बड़े हैरान होए। 
ACT,3,11,"जां तिन्निए पतरस ते युहन्ना जो पकड़े रा थीया, तां सारे लोक बड़े हैरान हुदें होए तिस बरांडे बिच जे सुलैमान रा केहलादां, तिन्हेरे का दोड़ी करी आए। "
ACT,3,12,"ए दिख्खी करी पतरस ने लोक्कां जो बोल्लेया, हे इस्राएलियों, तुसी इस मणु पर हैरान किजो होया करदे हिन, ते असां पास्से इय्यां किजो दिख्खेया करदे हिन कि मन्नों असां ही ने अपणी ताकत या भक्ति कने इसजो चलणे-फिरणे जोग्गा बणाई दित्ता। "
ACT,3,13,"अब्राहम ते इसहाक ते याकूब रे परमेश्‍वर, हमारे पुरखां रे परमेश्‍वर ने अपणे सेवक यीशु री महिमा कित्ती, जिन्हेरे जो तुसी यहुदी अधिकारियां रे हत्थां पकड़वाई दित्ता, ते जां पिलातुस ने तिन्हेरे जो छड्डी दैणे रा फैसला कित्ता, तां तुसी तिसेरे सामणे तिन्हेरा इन्कार कित्ता। "
ACT,3,14,"तुसी यीशु जो जे पवित्र ते धार्मिक मणु थिये नक्कारी दित्ता, ते बिनती कित्ती कि इक्क हथयारे जो तुसी वास्ते छड्डी दित्ता जाए। "
ACT,3,15,"ते तुसी ने हमेशा री जिन्दगी रे राजकुमार जो मारी रख्खेया, जिस जो परमेश्‍वर ने मुर्देयां बिच का जिन्दा कित्ता ते इस गल्ल रे असी गवाह हिन, ते तिन्निए तिसरा सीद्दा हत्थ पकड़ी करी तिसजो चुक्केया ते तिस्सी बेल्ले तिसेरे पैरां ते गोड्डेयां बिच जोर आई गेया। "
ACT,3,16,"“यीशु रे नां बिच विश्वास करणे री वजह कने ए मणु चंगा होया, ते तुसी जाणदे कि ए मणु कदेया लट्टा थिया, पर यीशु बिच विश्वास करणे री वजह कने ए तुसी री हाक्खि सामणे बिल्कुल ठीक होई गेया।” "
ACT,3,17,"अवे हे भाईयों, मै जाणदा कि ए कम्म तुसी नासमजी बिच कित्ता, ते तिय्यां ही तुसी रे सरदारां ने भी कित्तेया, "
ACT,3,18,"पर जिन्हा गल्लां जो परमेश्‍वर ने सारे भविष्यद्वक्ता रे जरिए पैल्ले ही दस्सि दित्ते रा थिया, कि तिन्हेरे मसीह ने दुख झेलणा ते मारे जाणे, तिन्हा गल्लां जो मसीह ने इस तरिक्के कने पुरा कित्ता। "
ACT,3,19,"इस तांइ, तौबा करो ते परमेश्‍वर रे पास्से हटी आओ की तुसी रे पाप मिटाए जाण, जिस कने तुसी जो परमेश्‍वर रे पास्से का सुख-चैन रे दिन मिलण, "
ACT,3,20,ते से यीशु जो भेज्जे जे तुसी वास्ते पैह्ल्ले ही का मसीह ठहराए गे रे हिन। 
ACT,3,21,"जरुरी है कि से स्वर्ग बिच तिस बेल्ले रैह्‍ण जां तिकर की से सारी चिज्जां जो दुबारा नौया ना बणाई लये, जिस गल्ल रा वादा परमेश्‍वर ने अपणे पवित्र भविष्यद्वक्ताओं कने बड़े पैल्ले कित्ता था। "
ACT,3,22,"जिय्यां कि मूसा ने बोल्लेया, प्रभु परमेश्‍वर तुसी रे भाईयां बिच का तुसी वास्ते मेरे सांइ इक्क भविष्यद्वक्ता जो भेजणा, जे किच्‍छ से तुसी जो बोल्ले, तिसजो मन्नेयो, "
ACT,3,23,"पर हर इक्क मणु जे तिस भविष्यद्वक्ता री ना सुणे, लोक्का बिच का नाश कित्ता जाणा "
ACT,3,24,ते शमूएल का लेई करी तिसेरे बाद वालेयां तिकर जिन्ने भविष्यद्वक्ता बोल्ले तिन्हा सारेयां ने इन्हा दिनां रा पैगाम दित्ते रा है 
ACT,3,25,"तुसी सारे भविष्यद्वक्ता री औलादां ते तिस वादे रे हिस्सेदार हो, जे परमेश्‍वर ने तुसी रे पुरखां कने कित्ता, जां तिन्हा ने अब्राहम कने बोल्लेया, तेरे ‍खानदान रे वजह कने दुनिया रे सारे घरां जो आशीष मिलणी। "
ACT,3,26,"परमेश्‍वर ने अपणे सेवक जो मरे रे लोक्कां बिच का जिन्दा करी के पैल्ले तुसी का भेज्जेया, कि तुसी बिच का हर इक्क जो तिन्हेरी बुराईयां का हटाई करी तिन्हेरे पास्से लेई आए ते आशीष दे। "
ACT,4,1,"“जां से लोक ए बोल्लेया करदे थिये, तां पुरोत्त ते मन्दिर रे सरदार ते सदूकी लोक तिन्हेरे पिच्छे पेइ गे।” "
ACT,4,2,से अधिकारी लोक बड़े गुस्से होए किजोकी चेल्‍ले लोक्कां जो मरे रे लोक्कां बिच का जिन्दा करणा जिय्यां तिन्हा ने यीशु जो फिरी जिन्दा कित्तेया थिया। 
ACT,4,3,तिन्हा ने प्रेरितां जो पकड़ी करी अगले दिन तिकर हवालात बिच रख्खेया किजोकी संझ होई गे रे थी। 
ACT,4,4,"पर संदेश रे सुनणे वालेयां बिच का मते जणेया ने यीशु पर विश्वास कित्ता, ते तिन्हेरी गिनती लगभग पँज हजार आदमियां तिकर होई गी। "
ACT,4,5,"किजोकी अगले दिन सरदार, बुजुर्ग ते शास्त्रि लोक यरूशलेम बिच कठिये। "
ACT,4,6,"ते प्रधान पुरोत्त हन्ना ते कैफा ते युहन्ना ते सिकदंर ते बाकी जिन्ने भी बड्डे पुरोत्त रे ‍खानदान रे थिये, सारे यरूशलेम शहर बिच कठी गे "
ACT,4,7,से तिन्हा जो बिच मझाटे खड़ेरी करी पुच्छणा लग्गे कि तुसी ने ए कम्म कुस ताकत ते कुस हक कने कित्तेया। 
ACT,4,8,"तां पतरस ने पवित्रात्मा बिच भरी करी तिन्हेरे जो बोल्लेया, "
ACT,4,9,"हे लोक्कां रे सरदारों ते बुजुर्ग लोक, इस कमजोर मणु कने जे भलाई कित्ती गे री है, जे अज्ज असां कने तिसेरे बारे बिच पुछ-ताछ कित्ती जादीं, कि से किय्यां ठीक होया। "
ACT,4,10,"तां तुसी सारे इस्राएली लोक्कां ने जाणी लैणा कि जिस नासरत कस्बे रे मसीह यीशु जो, तुसी ने सुली पर चढ़ाया थिया, ते जिस जो परमेश्‍वर ने मरे रे लोक्कां बिच का जिन्दा कित्ता, तिन्हेरे जरिए ए मणु तुसी रे सामणे ठीक-ठाक खड़ित्ते रा है। "
ACT,4,11,"मसीह यीशु से ही बट्टा है जिस जो तुसी राजमिस्त्रियां ने बेकार समझेया, ते से कुणे रे सिरे रा बट्टा बणी गेया। "
ACT,4,12,"यीशु जो छड्डी करी कुसकी दुए रे जरिए छुटकारा नी, किजोकी आसमान रे थल्ले मणुआं बिच यीशु छड्डी करी होर कोई दुआ नां नी दित्तेया गेया, जिसेरे जरिए असी छुटकारा पाइ सके। "
ACT,4,13,जां तिन्हा ने पतरस ते युहन्ना री हिम्मत दिख्खी ते ए दिख्खेया कि ए अनपढ़ ते आम लोक हिन तां हेरान होए फिरी तिन्हेरे जो पछाणेया कि ए यीशु कने रे हिन। 
ACT,4,14,"तिस मणु जो जे ठीक होया थिया, पतरस ते युहन्ना कने खड़ित्ते रा दिख्खी करी से तिन्हेरे खिलाफ किच्‍छ भी नी बोलि सके। "
ACT,4,15,पर इन्हा जो सभा का बाहर जाणे रा हुकम देइ करी से अप्पु बिच गल्ल-बात करणा लगे। 
ACT,4,16,"असी इन्हा लोक्कां कने क्‍या करण? किजोकी यरूशलेम शहर बिच रैह्णे वाले सारे लोक्कां जो पता है, कि इन्हेरे जरिए इक्क मसहूर चमत्कार दखाया गे रा है ते असी इसेरा इन्कार नी करी सकदे। "
ACT,4,17,पर इधेरे तांइ कि ए गल्ल लोक्कां बिच होर जादा फैलि ना जाए असी तिन्हेरे जो धमकादें कि से इस नां कने फिरी कुसकी कने गल्ल ना करण। 
ACT,4,18,तां तिन्हा जो अन्दर सद्देया ते चितौणी देइ करी तिन्हेरे जो ए हुकम दित्ता कि यीशु रे नां कने ना किच्‍छ बोलणा ते सखाणा 
ACT,4,19,"पर पतरस ते युहन्ना ने तिन्हा जो जवाब दित्ता, तुसी अप्पु ही इंसाफ करो, क्‍या ए परमेश्‍वर रे सामणे खरा है कि असी परमेश्‍वर का जादा तुसी री गल्ल मनण "
ACT,4,20,किजोकी ए तां असां का होई नी सकदा कि जे किच्‍छ असां ने दिख्खेया ते सुणे रा हे से ना बोलण 
ACT,4,21,"तां तिन्हा ने तिन्हेरे जो होर धमकाइ करी छड्डी दित्ता, किजोकी लोक्कां री वजह कने तिन्हेरे जो सजा दैणे रा कोई मोक्कां नी मिल्लेया, इधेरे तांइ जे गल्ल होए री थी तिसेरी वजह कने सारे लोक परमेश्‍वर री बड़ाई करेया करदे थिये। "
ACT,4,22,"से मणू, जिस जो ठीक करणे रा चमत्कार कित्तेया गेया थिया से चाली साल का जादा उमर वाला आदमी थिया। "
ACT,4,23,"से छुटिकरी अपणे साथियां का आए, ते जे किच्‍छ बड्डे पुरोत्तां ते बुजुर्ग लोक्कां ने तिन्हा जो बोल्ले रा थिया, तिन्हा जो सुणाई दित्ता "
ACT,4,24,"ए सुणी करी तिन्हा ने इक्क मन होई करी बड्डी अवाज बिच परमेश्‍वर जो बोल्लेया, हे स्वामी, तुसी से ही हिन जिन्हा ने आसमान ते जमीन ते समुन्द्र ते जे किच्‍छ तिस बिच है बणाया "
ACT,4,25,"तुसी पवित्रात्मा रे जरिए अपणे सेवक असां रे पुरखे, दाऊद रे मुँह का बोल्लेया, गैर यहुदियां रे लोक्कां ने हल्ला किजो मचाया ते देश-देश रे लोक्कां ने बेकार री गल्लां किजो सोच्चि। "
ACT,4,26,"प्रभु ते तिन्हेरे अभिषिक्त रे खिलाफ दुनिया रे राज्जे खड़ी पे, ते हाकिम कठी गे "
ACT,4,27,"किजोकी तुसी रे सेवक यीशु रे खलाफ, जिन्हेरा तुसी ने अभिषेक कित्तेया, हेरोदेस ते पुन्तियुस पिलातुस भी गैर यहुदियां ते इस्राएली लोक्कां कने इस शहर बिच कठ्ठे होए "
ACT,4,28,"कि जे किच्‍छ तुसी री ताकत ते सोच रे हिसाब कने ठेहरे, से ही करणे रा फैसला कित्ता। "
ACT,4,29,"अवे हे प्रभु, तिन्हेरी धमकियां जो सुणो, ते अपणे सेवकां जो ए वरदान देयो कि तुसी रा वचन बड़ी हिम्मत कने सुनाण, "
ACT,4,30,जिस बेल्ले ठीक करणे तांइ तुसी अपणा हत्थ बधाओ कि चिन्ह-चमत्कार ते अनौखे कम्म तुसी रे पवित्र सेवक यीशु रे नां कने कित्ते जाण। 
ACT,4,31,"जां से प्रार्थना करी बैठे, तां से जगह जित्ते से कठित्ते रे थिये, हिली गेया ते से सारे पवित्रात्मा बिच भरी गे, ते परमेश्‍वर रा वचन हिम्मत कने सुणादे रेय। "
ACT,4,32,"भरोसे करणे वालेयां री मडंली इक्क मन रे थिये, इत्ते तिकर कोई भी अपणी जायदाद जो अपणा नी बोलदा था, पर सारा किच्‍छ आपस रा थिया "
ACT,4,33,प्रेरित बड़ी ताकत कने प्रभु यीशु रे फिरी जिन्दे होई जाणे री गवाई दिदें रे ते तिन्हा सारेयां पर परमेश्‍वर रा बड़ा अनुग्रह थी। 
ACT,4,34,"तिन्हा बिच कोई भी गरीब नी थिया किजोकी जिन्हा का जमीन या घर थिये से तिन्हेरे जो बेचि-बेच्ची करी बिके री चिज्जां रा पैसा लेइ करी आदें ते प्रेरितां जो सौंपी दिदें थे, "
ACT,4,35,ते जदेइ जिसेरी जरुरत हुंदी थी तिसेरे हिसाब कने हर इक्क जो बंडी देया करदे थिये। 
ACT,4,36,यूसुफ नां रा इक्क साइप्रस रा लेवी गोत्र रा मणु थिया जिसेरा नां प्रेरितां ने बरनबास (मतलब कि शातीं रा पुत्तर) रख्खे रा थिया 
ACT,4,37,"तिसेरी किच्‍छ जमीन थी, जिस जो तिसने बेच्चेया ते दाम रे पैसे लाई करी प्रेरितां जो सौंपी दित्तेया ताकी से लोक्कां बिच तिन्हेरी जरुरत रे हिसाब कने बंडी सकण। "
ACT,5,1,"हनन्याह नां रे इक्क मणु ते तिसेरी लाड़ी सफीरा ने अपणी जायदाद रा किच्‍छ हिस्सा बेच्चेया, "
ACT,5,2,"ते तिस रक्म का अप्पु जो थोड़ा बचाइ लित्ता ते से गल्ल तिसेरी लाड़ी भी जाणदी थी, ते तिसेरा किच्‍छ हिस्सा अणी करी प्रेरितां जो सौंपी दित्तेया। "
ACT,5,3,"पतरस ने बोल्लेया, हे हनन्याह! शैतान ने ए गल्ल तेरे मन बिच किजो पाई की तू पवित्रात्मा कने झूठ बोल्ले, ते अपणी जायदाद बिच का थोड़ा हिस्सा बेच्चेया थिया, तिसेरे दाम बिच का किच्‍छ रख्खी छड्डे? "
ACT,5,4,"जां तीकर से तेरे का थी, क्‍या तेरी नी थी? ते जां से बिकी गी, क्‍या तेरे बस बिच नी थी? ए बुरी गल्ल तैं अपणे मन बिच किजो सोच्ची? तैं मणुआं कने नी पर परमेश्‍वर कने झूठ बोल्ले रा है। "
ACT,5,5,ए गल्लां सुणदे ही हनन्याह छुड़की पेया ते तिसेरी जान निकली गी ते सारे सुनणे वाले बड़े डरी गे। 
ACT,5,6,फिरी जवान लोक्कां ने आई करी तिसजो चुक्केया ते तिसेरी अर्थी बणाई ते बाहर ले जाई करी गाड़ी दित्ता। 
ACT,5,7,"लगभग त्रै घटें रे बाद तिसेरी लाड़ी, जे किच्‍छ होए रा थिया बगैर जाणे अन्दर आई "
ACT,5,8,"तां पतरस ने तिसजो बोल्लेया, मेरे जो दस्स क्‍या तुसी दोन्नां ने तिस जमीन इन्ने बिच ही बेचि थी? तिसने बोल्लेया, हां, इन्ने बिच ही। "
ACT,5,9,"पतरस ने तिसजो बोल्लेया, ए क्‍या गल्ल है कि तुसी दोन्नां ने प्रभु री आत्‍मा री परिक्षा तांइ इक्क मन बणाया? दिख, तेरे लाड़े रे गाड़णे वाले दुआर पर ही खड़ित्ते रे हिन ते तेरे जो भी बाहर लेइ जाणा "
ACT,5,10,तां से तिसि बेल्ले तिन्हेरे पैरां पर पेइ गी ते से मरी गी ते जवान लोक्कां ने अन्दर आई करी तिसजो मरे रा दिख्खेया ते बाहर लेइ जाई करी तिसेरे लाड़े रे नेड़े दब्बि दित्तेया। 
ACT,5,11,यरूशलेम शहर री सारी कलीसिया रे लोक ते इन्हा गल्लां जो मनणे वाले सब लोक बड़े भारी डरी गे। 
ACT,5,12,"प्रेरितां रे जरिए बड़े चमत्कार ते अनौखे कम्म लोक्कां बिच दिखाए जादें थे, ते से सारे विश्वासी लोक सुलैमान रे बरांड़े बिच कठिदें थे। "
ACT,5,13,"पर होर लोक्कां बिच का कुसकी जो ए हिम्मत नी हुदी थी कि तिन्हा प्रेरितां बिच जाई मिल्ले, तां भी लोक तिन्हेरी बड़ाई करदे थे। "
ACT,5,14,प्रभु बिच विश्वास करणे वाले मते सारे लोक प्रभु री कलीसिया बिच बड़ी भारी गिनती बिच मिलदे रे। 
ACT,5,15,प्रेरितां रे कम्म रा ए नत्तीजा रेया कि लोक बिमारां लोक्कां जो सड़कां पर अणी-अणी करी मज्जेयां ते झुल्लेयां पर लेटाई दिदें थिये ताकी जां पतरस आये तां तिसेरी परछाई ही तिन्हा बिच का कुसकी पर पेइ जाए। 
ACT,5,16,"यरूशलेम शहर रे नेड़े-तेड़े रे शहरां बिच का भी विश्वासी लोक बिमार ते दुष्टात्मा रे सताए रे लोक्कां जो लाई करी कठिदें थिये, ते से सारे प्रेरितां रे जरिए ठीक करी दित्ते जादें थिये। "
ACT,5,17,"तां प्रधान पुरोत्त ते तिसेरे सारे साथी जे सदूकियां रे पथं का थिये, हिर्स कने भरी गे। "
ACT,5,18,ते प्रेरितां जो पकड़ी करी जेलखाने बिच ढप्पि दित्ता। 
ACT,5,19,"पर रात्ती प्रभु रे इक्क स्वर्गदूत ने जेलखाने रे दुआर जो खोल्ली री तिन्हेरे जो बाहर लाइ करी बोल्लेया, "
ACT,5,20,"जाओ, मन्दिर बिच खड़ी करी इस हमेशा री जिन्दगी री गल्लां सारे लोक्कां जो सुणाओ। "
ACT,5,21,"जिय्यां तिन्हा जो बोल्लेया गेया थिया, तिस हिसाब कने से भ्यागा उठी करी मन्दिर बिच जाई करी ए उपदेश दैणा लगे, तां प्रधान पुरोत्त ते तिसेरे साथिया ने आई करी महासभा जो ते इस्राएली लोक्कां रे सारे बुजुर्ग लोक जो कठेरेया ते जेलखानेयां बिच ए बोल्ली भेज्जेया कि तिन्हेरे जो लेई आए, "
ACT,5,22,"पर मन्दिर रे पैहरेदारां जां तित्ते पुज्जि ते दिख्खेया कि से लोक तित्ते नी हिन, ते हटी करी तिन्हेरे जो खबर दित्ती, "
ACT,5,23,असां ने जेलखाने जो बड़ी सावधानी कने बंद कित्ते रा थिया ते पेहरे वालेयां जो बाहर खड़ित्ते रे पाया पर जां खोल्लेया तां अन्दर कोई ना मिल्लेया 
ACT,5,24,"जां मन्दिर रे पैहरेदारां रे सरदार ते बड्डे पुरोत्तां ने ए खबर सुणी, तां तिन्हेरे बारे बिच बड़ी चितां बिच पेइ गे कि तिन्हेरा क्‍या होया! "
ACT,5,25,"इन्ने बिच कुसकी ने आई करी तिन्हेरे जो दस्सेया, दिख्खो, जिन्हा जो तुसी जेलखाने बिच बंद करी के रख्खे रा थिया, से लोक मन्दिर बिच खड़ित्ते रे लोक्कां जो उपदेस देया करदे हिन "
ACT,5,26,"जां तिनिये सुणेया तां सरदार ने पैहरेदारां कने जाई करी, तिन्हेरे जो लेइ आया, पर जोर-जबरदस्ति कने नी, किजोकी से लोक्कां का डरदे थे कि असां पर बट्टे ना सुटण। "
ACT,5,27,"तिन्हा ने तिन्हेरे जो अणी करी महासभा रे सामणे खड़ेरी दित्ता, ते प्रधान पुरोत्त ने तिन्हा का पुच्छेया, "
ACT,5,28,"तां बड्डे पुरोत्त ने तिन्हेरे जो पुच्छेया, क्‍या असां ने तुसी जो चेतावनी देई करी हुकम नी दित्तेया थिया कि तुसी इस नां कने उपदेस मत करदे? तां भी तुसी ने सारे यरूशलेम शहर जो अपणे उपदेस कने भरी रख्खे रा है ते तिस मणु रा खून रा इल्जाम असां री सिर पर लाणा चाहंदे। "
ACT,5,29,"पर पतरस ते होर प्रेरितां ने जवाब दित्ता, मणुआं रे हुकम का बधी करी परमेश्‍वर रे हुकम जो मनणा ही असां री जिम्मेदारी है "
ACT,5,30,"असां रे बाबे-दादेयां रे परमेश्‍वर ने यीशु जो जिन्दा कित्तेया, जिस जो तुसी ने सुली पर लटकाई करी मारी रख्खेया थिया। "
ACT,5,31,तिसजो परमेश्‍वर ने प्रभु ते छुटकारा दैणे वाला बणाई करी अपने सज्जे हत्थ पास्से उच्चां करि दित्तेया कि से इस्राएलियां जो तौबा करी के ताकत ते पाप्पां री माफी देइ सके। 
ACT,5,32,"असी इन्हा गल्लां रे गवाह हिन ते तिय्यां ही पवित्रात्मा भी, जिस जो परमेश्‍वर ने तिन्हा जो दित्ते रा है जे तिन्हेरा हुकम मनदे "
ACT,5,33,ए सुणी करी सभा रे सदस्य लोक जलणा लगी पे ते प्रेरितां जो मारी रखणा चाएया। 
ACT,5,34,"पर गमलीएल नां रे इक्क फरीसी ने जे शास्त्रि लोक्कां ते सारे लोक्कां बिच बड़ा मन्नेया जादां था, न्यायालय बिच खड़ी करी प्रेरितां जो थोड़ी देर तांइ बाहर करी दैणे रा हुकम दित्तेया, "
ACT,5,35,"तां तिसने बोल्लेया, हे इस्राएल रे लोक्कों, तुसी जे कि हे इन्हा मणुआं कने करणा चाह्‍ंदे सोचि-समजि करी ही करेयो "
ACT,5,36,"किजोकी इन्हा दिनां का पैल्ले थियुदास ए बोलदा होया उठेया थिया, कि मै भी किच्‍छ है ते कोई चार सौ मणु तिसेरे कने होई गे, पर से मारेया गेया ते जिनिये लोक तिसजो मनदे थे, सारे तित्तर-बित्तर होई गे ते मिटी गे। "
ACT,5,37,"तिसेरे बाद नां लिखणे रे दिनां बिच गलील प्रदेश रा यहूदा आया, ते किच्‍छ लोक्कां जो अपणे पास्से करी लित्ता, ते से भी मुकी गेया ते जिनिये लोक तिसजो मनदे थे सारे तित्तर-बित्तर होई गे। "
ACT,5,38,इधेरे तांइ अवे मै तुसी जो बोलदा कि इन्हा मणुआं का दूर ही रेयो ते इन्हेरे कने किच्‍छ कम्म मत रख्खो किजोकी जे ए धार्मिकता रा कम्म मणुआं रे पास्से का हो तां मिटी जाणा 
ACT,5,39,पर जे परमेश्‍वर रे पास्से का है तां तुसी तिन्हेरे कदी मिटाई नी सकगे कुते इदेया ना हो कि उसी परमेश्‍वर कने भी लड़णे वाले बणी जाओ 
ACT,5,40,"तां तिन्हा ने तिसेरी गल्ल मन्नि लित्ति ते प्रेरितां जो सद्दि करी कुटवाया, ते ए हुकम देइ करी छड्डी दित्तेया कि यीशु रे नां कने फिरी कोई उपदेश मत करदे। "
ACT,5,41,"से इस गल्ल का खुश होई करी महासभा रे सामणे का चली गे, कि असी यीशु रे नां री बड़ाई होणे रे जोग्गे तां ठेहरे। "
ACT,5,42,"से हर रोज मन्दिर बिच ते घर-घर बिच प्रचार करणे, ते इस गल्ल रा शुभ संदेश सुनाणे का कि यीशु ही मसीह हिन, नी रुके। "
ACT,6,1,"तिन्हा दिनां बिच जां प्रेरितां री गिनती मती बदणा लग्गि, तां यूनानी भाषा बोलणा वाले चेल्‍ले इब्रानी भाषा बोलणे वाले प्रेरितां पर कुड़कुडा़णा लग्गे, कि हर दिन री सेवकाई  बिच असां री विधवा जनानियां री खैर-खबर नी लिदें। "
ACT,6,2,"तां तिन्हा बारां चेल्‍लेयां ने विश्वासी लोक्कां री मण्डली जो अपणे का सद्दि करी बोल्लेया, ए ठीक नी कि असी परमेश्‍वर रा वचन छड्डी करी खिलाणे-पिलाणे री सेवा बिच लग्गि रैह्‍ण। "
ACT,6,3,"इस तांइ, हे भाईयो, अपणे बिच का सत्त ठीक नां वाले मणुआं जो जे पवित्रात्मा ते समजदारी कने भरित्ते रे होण, चुणी लो कि असी तिन्हेरे जो इस कम्म पर ठहराई देण। "
ACT,6,4,पर असी तां प्रार्थना बिच ते वचन री सेवकाई बिच लग्गि रैह्णा। 
ACT,6,5,"ए गल्ल सारी मण्डली जो ठीक लग्गि, ते तिन्हा ने स्तिफनुस ना रे इक्क मणु जो जे विश्वास ते पवित्रात्मा कने भरित्ते रा थिया, ते फिलिप्पुस, ते प्रुखुरुस, ते निकाकोर, ते तिमौन, ते परमिनास, ते अन्ताकिया रे रैह्णे वाले निकुलाउस जे यहुदी मत बिच आई गे रा थिया, चुणी लित्ता "
ACT,6,6,इन्हा जो प्रेरितां सामणे खड़ेरेया ते तिन्हा ने प्रार्थना करी के तिन्हा पर हत्थ रख्खे ताकी से लोक तिस सेवकाई जो करण। 
ACT,6,7,परमेश्‍वर रा वचन फैलदा गेया ते यरूशलेम शहर बिच चेल्‍लेयां री गिनती मती बदद्धी गेइ ते मते सारे पुरोत्तां ने भी मसीह बिच विश्वास करणे रे इस संदेश जो अपणाया। 
ACT,6,8,स्तिफनुस अनुग्रह ते ताकत कने भरी करी लोक्कां बिच बड्डे अनौखे कम्म ते चिन्ह-चमत्कार दिखाया करदा थिया 
ACT,6,9,"तां तिस सभास्थल बिच किच्‍छ लोक जे कुरेनी ते सिकन्दरिया शहर ते किलिकिया ते एशिया रे प्रदेश बिच का थिये ते “दास्तव मुक्त” समुह रे कहलांदे थिये, से लोक स्तिफनुस कने बैह्स करणा लग्गे। "
ACT,6,10,से लोक तिन्हा गल्लां रा जवाब नी देई सके जे स्तिफनुस बोल्लेया करदा थिया किजोकी पवित्रात्मा ने तिसजो समझदारी कने जवाब दैणे री ताकत दित्ती थी। 
ACT,6,11,"इस पर “दास्तव मुक्त” समुह रे लोक्कां ने दुए होर लोक्कां जो स्तिफनुस रे खिलाफ झुठ बोलणे तांइ उकसाया, “से लोक बोलणा लग्गे, असी इसजो मूसा ते परमेश्‍वर री बेजती करदे सुणे रा है।” "
ACT,6,12,ते “दास्तव मुक्त” समुह रे लोक्कां ने दुए लोक्कां जो ते बुजुर्ग लोक्कां ते शास्त्रियां जो भड़काया ते तिन्हा ने स्तिफनुस जो पकड़ेया ते सभास्थल बिच लेई आए। 
ACT,6,13,"ते झुठ्ठे गवाह खड़े कित्ते, जिन्हा ने स्तिफनुस पर इल्जाम लाया, “ए मणु इस पवित्र जगह ते मूसा रे कानून रे विरोध बिच बोलदा रैहन्दा।” "
ACT,6,14,"किजोकी असी तिसजो ए बोलदे सुणे रा है कि ए ही नासरत कस्बे रे यीशु, ने इस मन्दिर जो ढाह्ई दैणा, ते तिन्हा रितीयां जो बदली दैणा जे मूसा ने असां जो सौंपी री हिन। "
ACT,6,15,"तां सारे लोक्कां ने जे सभा बिच बैठ्ठे रे थिये, तिस पर नजरां टिकाई ते तिसेरा मुँह स्वर्गदूत सांइ रौशनी कने चमकेया करदा थिया। "
ACT,7,1,"तां फिरी प्रधान पुरोत्त ने पुच्छेया, क्‍या ए इल्जाम सच हिन? "
ACT,7,2,"स्तिफनुस ने बोल्लेया, हे भाईयों, ते बुजूर्गों सुणो, असां रा बुजुर्ग अब्राहम हारान कस्बे बिच बसणे का पैल्ले जां मेसोपोटामिया बिच थिया, तां महीमामय परमेश्‍वर ने तिन्हा जो दर्शन दित्ता। "
ACT,7,3,"ते तिसजो बोल्लेया, तु अपणे देश ते अपणे रिश्तेदारां बिच का निकली करी तिस देश जो जा, जिस जो मै तेरे जो दिखाणा। "
ACT,7,4,"तां अब्राहम कसदियां रे देश जे मेसोपोटामिया रे नां कने भी जाणेया जांदा, का निकली करी हारान कस्बे बिच जाइ बसेया, तिसेरे पिता रे मौत रे बाद परमेश्‍वर ने तिसजो तित्ते का इस देश बिच ले आई करी बसाया जिस बिच अवे असी बसदे, "
ACT,7,5,"ते तिस बेल्ले परमेश्‍वर ने तिसजो किच्‍छ मिरास बल्कि पैर रखणे री जगह नी दित्ती, पर वादा कित्ता कि मै ए देश तेरे ते तेरे बाद तेरे वशं रे हत्थां करी दैणा हालांकि तां तिसेरा कोई पुत्तर भी ना थिया। "
ACT,7,6,"ते परमेश्‍वर ने इय्यां भी बोल्लेया, तेरे सतांन रे लोक्कां ने पराये देश बिच परदेसी होणा, ते तिन्हा ने तिन्हेरे जो गुलाम बनाणा ते चार सौ साल्लां तिकर दुख दैणा। "
ACT,7,7,"फिरी परमेश्‍वर ने बोल्लेया, जिस जाति रे से गुलाम होणे तिसजो मै सजा दैणी ते इसेरे बाद तिन्हा ने तिस देश का निकली करी इसी जगह बिच मेरी अराधना करणी। "
ACT,7,8,"ते परमेश्‍वर ने अब्राहम कने वादा कित्ता ते हुकम दित्ता कि अपणे टब्बर रे सारे मर्दां रा खतना करो ते से इस वादे री निशानी होणा, ते जां अब्राहम रे निक्का इसहाक पैदा होया ते अठमे दिन तिसेरा खतना कित्तेया गेया, ते इसहाक का याकूब ते याकूब का बारा मुंडे जे इस्राएल रे कुलपती होए, तिन्हेरे पैदा होणे तीकर ए परम्परा चलदी रेई। "
ACT,7,9,कुलपतियां ने तिन्हेरे भ्याल यूसुफ का हिर्स करी के तिसजो मिस्र देश जाणे वालेया जो बेच्ची दित्ता पर परमेश्‍वर तिसेरे कने थिये। 
ACT,7,10,"ते परमेश्‍वर ने युसूफ रे सारे दुखां का छुड़ाई करी मिस्र रे राजा फिरौन री नजर बिच दया ते समझ दित्ती, ते फिरौन राजा ने युसूफ जो मिस्र पर ते अपणे सारे घर पर राज्यपाल बणाया। "
ACT,7,11,"जां युसूफ राज्यपाल थिया, तां सारे मिस्र ते कनान देश बिच अकाल पेया ते जिस कने बड़ा भारी दुख होया ते असां रे पुरखां जो अनाज नी मिलदा थिया। "
ACT,7,12,पर याकूब ने ए सुणी करी कि मिस्र बिच अनाज है अपणे मुंडेया जो जे असां रे पुरखां जो पैल्ली बारी तित्ते अनाज लाणे तांइ भेज्जेया। से युसूफ कने मिल्ले ते तिसका अनाज भी खरिद्देया पर से लोक युसूफ जो पछाणी नी सके। 
ACT,7,13,दुई बारी जां से लोक अनाज लाणे तांइ गे तां यूसुफ अपणे भाईयां रे सामणे आई गेया ते यूसुफ रे टब्बर रे बारे बिच फिरौन जो पैल्ली बारी पता चलेया। 
ACT,7,14,"तां यूसुफ ने अपणे पिता याकूब ते अपणे सारे रिश्तेदारां जो जे पचत्तर जणे थिये, सद्दी लेया। "
ACT,7,15,तां बाद बिच याकूब मिस्र बिच गेया ते से ते असां रे पुरखे मरी गे। 
ACT,7,16,तिन्हेरी लाशां शेकेम बिच पूजाई करी तिस कबर बिच रखे गेईयां जिस जो अब्राहम ने चाँदी देइ करी शेकेम बिच हमोर रे बच्चेया का खरिदी लित्ती थी। 
ACT,7,17,"पर जां तिस वादे रे पुरे होणे रा बेल्ला नेड़े आया जे परमेश्‍वर ने अब्राहम कने कित्तेया थिया, तां मिस्र बिच से लोक बधी गे ते मते होई गे "
ACT,7,18,तां मिस्र बिच दुआ राजा होया जे यूसुफ जो नी जाणदा था 
ACT,7,19,तिसने असां री जाति कने चलाकी करी के असां रे पुरखां कने इत्ते तिकर बदसुलुकी कित्ती कि तिन्हा जो अपणे बच्चेयां जो सुट्टी दैणा पेया कि से मरी जाण। 
ACT,7,20,तिस बेल्ले मूसा पैदा होया से परमेश्‍वर री नजर बिच बड़ा ही छैल थिया से त्रै महिने तिकर लुकाई करी अपणे प्यो रे घरे पालेया गेया। 
ACT,7,21,जां तिसेरे माँ-प्यो तिसजो होर जादा दिनां तीकर लुकाई नी सके तां तिसजो नदी बिच रुढ़ाई दित्ता पर फिरौन री कुड़ी ने तिसजो नदी चुक्की लित्तेया ते तिसजो गोद लेई करी अपणा मुंडा करी के पालेया। 
ACT,7,22,"मूसा जो मिस्र देश री सारी शिक्षा दित्ती गयी, ते से गल्लां ते कम्मां, दोन्नां बिच ताकतवर थिया। "
ACT,7,23,जां मूसा चाली साल रा होया तां तिसेरे मन बिच आया कि मै अपणे इस्राएली भाईयां कने मिलां। 
ACT,7,24,"मूसा ने इस्राएल रे इक्क मणु पर जुल्म हुदें दिख्खी करी तिसजो बचाया, ते इक्क मिस्र देश रे रैह्णे वाले जो मारी करी तिस सताए रे इस्राएली मणु रा बदला लित्ता। "
ACT,7,25,"तिसने सोच्चेया कि तिसेरे इस्राएली भाई समझगे कि परमेश्‍वर ने तिसेरे जरिए तिन्हा जो गुलामी का छुटकारा दुआणा, पर इस्राएली मणुआं ने नी समझेया। "
ACT,7,26,"दुए दिन जां से अप्पु बिच लड़ेया करदे थिये, तां से तित्ते आया ते ए बोल्ली करी तिन्हेरी सुलाह कराणे तांइ समझाया, हे लोक्कों तुसी तां इक्क दुए भाई-बन्धु हिन, तां इक्क-दुए कने किजो लड़ेया करदे हिन? "
ACT,7,27,"पर जे अपणे पड़ौसी पर जुल्म करेया करदा थिया तिसने तिन्हा जो ए बोल्ली करी नक्कारी दित्ता, कि तेरे जो कुसने असां रा हाकिम बनाए रा है? "
ACT,7,28,जिस तरिक्के कने कल तैं तिस मिस्र देश रे मणु जो मारी रख्खेया थिया तिय्यां ही मेरे जो मारी रखणा चाह्‍ंदा? 
ACT,7,29,"ए गल्ल सुणी करी मूसा मिस्र देश का नह्सी गेया ते मिद्यान देश बिच परदेसी होई करी रैह्णे लग्गेया, ते तित्ते तिसेरे दो मुडें पैदा। "
ACT,7,30,"मिद्दान देश बिच चाली साल रैह्णे रे बाद, परमेश्‍वर ने इक्क स्वर्गदूत रे रुप बिच सीने पहाड़ रे बियाबान बिच तिसजो बखदी झाड़ी री अग्ग बिच दर्शन दित्तेया। "
ACT,7,31,"जां मूसा ने तिस बखदी झाड़ी जो दिख्खेया जे अग्ग कने फुकी करी खत्म नी होया करदी थी तां से हैरान होया, "
ACT,7,32,"मै तेरे बाबे-दादे, अब्राहम, इसहाक ते याकूब रा परमेश्‍वर है, तां फिरी मूसा डर कने कमीं पेया, इत्ते तिकर की तिसजो दिखणे री हिम्मत भी नी रेइ "
ACT,7,33,"तां प्रभु ने तिसजो बोल्लेया, अपणे पैरां का जुत्ती उतारी ले, किजोकी जिस जगह तू खडित्ते रा है, से पवित्र जमीन है। "
ACT,7,34,"मै सचमुच अपणे लोक्कां री जे मिस्र देश बिच हिन, बुरी हालत जो दिख्खे रा है ते तिन्हेरी आह ते तिन्हेरे रोणे जो सुणे रा है इधेरे तांइ तिन्हेरे जो छुड़ाणे तांइ उतरे रा है अवे आ, मै तेरे जो मिस्र देश बिच भेजणा। "
ACT,7,35,"जिस मूसा जो तिन्हा ने ए बोल्ली करी नक्कारेया थिया कि तेरे जो कुसने असां पर हाकिम या इंसाफ करणे वाला बणाए रा है? तिसी जो परमेश्‍वर ने हाकिम ते छुड़ाणे वाला बणाई करी, तिस स्वर्गदूत रे जरिए जिस ने तिसजो झाड़ियां बिच दर्शन दित्ते रा थिया, भेज्जेया "
ACT,7,36,ए ही मणु मिस्र देश ते लाल समुन्द्र ते बियाबान बिच चाली साल तिकर हैरान करणे वाले कम्म ते चमत्कार दिखाई-दिखाई करी तिन्हा जो कड्डी करी लेई आया 
ACT,7,37,"ए से ही मूसा है, जिनिये इस्राएल देश रे मणुआं जो बोल्लेया, परमेश्‍वर तुसी रे भाईयां बिच का तुसी बिच का मेरे सांइ इक्क भविष्यद्वक्ता जो ऊठाणा "
ACT,7,38,"ए से ही मूसा है, जिस ने बियाबान बिच इस्राएली मणुआं रे बिच-मझाटे तिस स्वर्गदूत कने सीने पहाड़ पर कने गल्लां कित्ती ते असां रे पुरखां कने थिया, तिसी जो जिन्दगी दैणे वचन मिल्ले कि असां तिकर पूजाए। "
ACT,7,39,"पर असां रे पुरखां ने तिसेरी गल्लां मनणी नी चाइ, बल्कि तिजसो नक्कारी करी मिस्र देश जो हटणा चाएया, "
ACT,7,40,"ते मूसा रे भाई हारून जो बोल्लेया, असां तांइ इक्क इदेइ बछड़े री मूर्ती बणा जे असां रे अग्गे-अग्गे चले किजोकी ए मूसा जे असां जो मिस्र देश का कड्डी लेइ आए रा है, असी नी जाणदे कि तिसजो क्‍या होया? "
ACT,7,41,तिन्हा दिनां बिच तिन्हा ने इक्क बछड़ा बणाइ करी तिसेरी मूर्ती रे अग्गे कुर्बानी चढ़ाई ते अपणे हत्थां रे कम्मां बिच मगन होणा लगी पे 
ACT,7,42,"इस कने परमेश्‍वर ने मूँह मोड़ी करी तिन्हा जो छड्डी दित्तेया ताकी आसमान रे तारेयां री भक्ति करण जिय्यां भविष्यद्वक्ता री कताबां बिच लिख्खे रा भी है, “हे इस्राएल रे लोक्कों, ‍क्या तुसी बियाबान बिच चाली साल्लां तिकर जानवर री कुर्बानी ते अनाज रा चढ़ावा सिर्फ मेरे जो ही चढ़ादें रेय?” "
ACT,7,43,"तुसी मोलेक रे तम्बु ते रिफान देवते रे तारे जो लेइ करी फिरदे थे मतलब तिन्हा छवियां जो जिन्हा जो तुसी अराधना करणे तांइ बणाए रा थिया, अते मै तुसी जो बाबेल देश का अपणे लेइ जाई करी बसाणा। "
ACT,7,44,"गवाई रा तम्बु बियाबान बिच असां रे बाबे-दादेयां रे बिच-मझाटे थिया, जिय्यां परमेश्‍वर ने ठेहराया जिनिये मूसा कने बोल्लेया, जे अकार तैं दिख्खे रा है, तिसेरे हिसाब कने इसजो बणा। "
ACT,7,45,"गवाई रे तम्बु जो मते साल्लां बाद असां रे बाबे-दादे पुराणे जमाने का पाई करी यहोशू कने इत्ते लेइ आए जिस बेल्ले कि तिन्हा ने तिन्हा जातीयां पर हक पाया, जिन्हा जो परमेश्‍वर ने असां रे बाबे-दादे रे सामणे का कड्डी दित्तेया, ते से तम्बु दाऊद राज्जा रे बेल्ले तिकर रेया। "
ACT,7,46,दाऊद राज्जा पर परमेश्‍वर ने दया कित्तेया अते तिसने बिनती कित्ती कि से याकूब रे परमेश्‍वर तांइ रैह्णे रा घर बणाए 
ACT,7,47,दाऊद राज्जे रे मुंडे सुलैमान ने परमेश्‍वर तांइ मन्दिर बणाया। 
ACT,7,48,"पर परमप्रधान रे हत्थां रे बणाए रे मन्दिर बिच नी रैहन्दा, जिय्यां कि यशायाह भविष्यद्वक्ता री कताब बिच लिख्खे रा है, "
ACT,7,49,"प्रभु बोलदे कि स्वर्ग मेरा सिहांसन ते दुनिया मेरे पैरां रे थल्ले री पिढ़ी है, मेरे तांइ तुसी कुस तरिक्के रा मन्दिर बणागें? ते मेरे अराम करणे री कुण सी जगह होणी? "
ACT,7,50,क्‍या ए सारी चिज्जां अप्पु नी बणाए रे हिन? 
ACT,7,51,"तुसी तिन्हेरी गल्ल मनणे का हमेशा टलदे, तुसी हमेशा पवित्रात्मा रा विरोध करदे जिय्यां तुसी रे बाबे-दादे करदे थिये, तिय्यां ही तुसी भी करदे। "
ACT,7,52,भविष्यद्वक्ता बिच का कुस जो तुसी रे बाबे-दादेयां ने नी तगं कित्ता? तिन्हा ने तिस धार्मिक रे आणे री खबर दैणे वाले तिन्हा पैल्ले जमाने रे लोक्कां जो मारी रख्खेया ते जां मसीह आए तां तुसी तिन्हा जो पकड़वाई करी मरवाई रखणे वाले लोक हिन। 
ACT,7,53,तुसी ने स्वर्गदूतां रे जरिए ठेहराए री मूसा रा कानून तां पाया पर तिसजो मन्नेया नी। 
ACT,7,54,ए गल्लां सुणी करी से यहुदी अधिकारी फुकी पे ते स्तिफनुस पर दादं पिह्णा लगी पये। 
ACT,7,55,पर तिसने पवित्रात्मा कने भरी करी स्वर्ग रे पास्से दिख्खेया ते परमेश्‍वर री महिमा जो ते यीशु जो परमेश्‍वर रे सज्जे पास्से खड़ित्ते रा दिख्खी करी 
ACT,7,56,"बोल्लेया, दिख्खो, मै स्वर्ग जो खुले रा ते मणु रे पुत्तर, जे मै ही है जो परमेश्‍वर रे सज्जे पास्से खड़ित्ते रा दिख्खेया करदा है "
ACT,7,57,"तां तिन्हा ने बड़ी जोरे लेर मारी करी कान्न बंद करी लित्ते, ते कठे ही तिस पर झपटे "
ACT,7,58,ते तिसजो यरूशलेम शहर रे बाहर कड्डी करी तिस पर बट्टे मारी करी तिन्हेरे जो जान का मारणा लगी पये। स्तिफनुस रे खिलाफ गुआइ दैणे वालेयां ने अपणे चोग्गे उतारी करी शाऊल नां रे इक्क जवान मणु का रख्खी दित्ते। 
ACT,7,59,"से स्तिफनुस पर बट्टे मारदे रे ते से ए बोलि करी प्रार्थना करदा रेया, हे प्रभु यीशु मेरी आत्‍मा जो अपणाई लेयो। "
ACT,7,60,"फिरी गोड्डे भारे बेइ करी बड़ी अवाज कने बोल्लेया, हे प्रभु, ए पाप इन्हा पर मत ला ते ए बोलि करी से मरी गेया शाऊल तिसेरे मारे जाणे बिच सहमत थिया। "
ACT,8,1,शाऊल स्तिफनुस रे मारे जाणे बिच सहमत थिया। तिस्सी दिन का यरूशलेम शहर री कलीसिया पर बड़ा अत्याचार होणा सुरु होई गेया ते प्रेरितां जो छड्डी करी बाकि सारे यहुदियां ते सामरिया प्रदेश बिच बिखरी गे। 
ACT,8,2,ते किच्‍छ भक्तां ने स्तिफनुस जो कबर बिच रख्खेया: ते तिसेरे तांइ अफसोस कित्तेया। 
ACT,8,3,पर शाऊल कलीसिया रे लोक्कां पर जुल्म करदा थिया ते सारे जनानियां ते मर्दां जो धृड़ी-धृड़ी करी जेल बिच पाया करदा थिया। 
ACT,8,4,पर जे विश्वासी बिखरी गे थिये से जित्ते भी गे तित्ते शुभ संदेश सुणादे गे। 
ACT,8,5,ते फिलिप्पुस सामरिया प्रदेश रे इक्क कस्बे बिच गेया ते तित्ते मसीह यीशु रे बारे बिच सारेयां जो दसणा लग्गेया। 
ACT,8,6,जां तित्ते भीड़ ने फिलिप्पुस री गल्लां जो सुणेया ते जे चिन्ह-चमत्कार से करदा थिया से दिख्खे तां तिन्हा ने तिसेरी गल्लां पास्से ध्यान लाया 
ACT,8,7,"किजोकी फिलिप्पुस रे हुकम दैणे पर लोक्कां बिच का दुष्टात्मा चिडां मारी करी निकली जादीं थी, ते मते सारे लोक जे लट्टे थिये ते जिन्हा जो अधरगं होए रा थिया से ठीक होई गे। "
ACT,8,8,ते तिस शहर बिच चारो पास्से खुशी फैली गयी। 
ACT,8,9,"तिस शहर बिच शमौन नां रा इक्क मणु रैहन्दा थिया, जे जादू-टोणा करी के सामरिया प्रदेश रे लोक्कां जो हैरान करी के ते तिन्हेरे सामणे अप्पु जो कोई बड्डा मणु दसदा थिया "
ACT,8,10,छोटे का लेई बड्डे तीकर सारे सामरी लोक तिसेरी इज्जत करदे थिये ते बोलदे थे कि ए परमेश्‍वर री से ताकत है जे बड़ी महान है 
ACT,8,11,"तिसने मते दिनां का तिन्हा सारेयां जो अपणे जादु-टोणे रे कम्मां कने हैरान करी के रख्खे रा थिया, इधेरे तांइ से तिसजो बड़ा मणदे थिये। "
ACT,8,12,"पर जां लोक्कां ने परमेश्‍वर रे राज ते मसीह यीशु रे नां रा विश्वास कित्तेया जिन्हेरा शुभ संदेश फिलिप्पुस सुणाया करदा थिया, तां मते सारे लोक तिसका बपतिस्मा लैणा लगे। "
ACT,8,13,तां शमौन ने अप्पु भी विश्वास कित्तेया ते बपतिस्मा लेई करी फिलिप्पुस कने रैह्णा लग्गेया ते चिन्ह-चमत्कार दिख्खी करी हैरान हुदां थिया। 
ACT,8,14,"जां यरूशलेम बिच रैह्णे वाले प्रेरितां ने सुणेया कि सामरिया प्रदेश रे लोक्कां ने परमेश्‍वर रे वचन जो अपणाई लित्ते रा है, तां तिन्हा ने पतरस ते युहन्ना जो तिन्हा का भेज्जेया। "
ACT,8,15,जां से तिन्हा बिच रेया करदे थिये तां तिन्हा ने तित्ते रे लोक्कां तांइ प्रार्थना कित्ती कि से लोक पवित्रात्मा पाई सकण। 
ACT,8,16,"किजोकी तिस बेल्ले तीकर पवित्रात्मा तिन्हा बिच का कुसकी पर नी उतरेया थिया, तिन्हा लोक्कां ने तां सिर्फ मसीह यीशु रे नां कने बपतिस्मा लित्तेया थिया। "
ACT,8,17,तां पतरस ते युहन्ना ने तिन्हा लोक्कां पर हत्थ रख्खे ते तिन्हा पर पवित्रात्मा उतरी गेया। 
ACT,8,18,"जां शमौन ने दिख्खेया कि प्रेरितां रे लोक्कां पर हत्थ रखणे कने पवित्रात्मा मिलदा तां से तिन्हा का पैसे लेई करी गेया ते बोलणा लग्गेया, "
ACT,8,19,"“ए ताकत मेरे जो भी देयो, कि जिस कुसकी मणु पर हत्थ रखां तिसजो पवित्रात्मा मिली जाए।” "
ACT,8,20,"पतरस ने तिसजो बोल्लेया, “तु ते तेरे पैसे मुकी जान, किजोकी तैं परमेश्‍वर रे दान जो पैसे कने खरिदणे री गल्ल सोच्चि। "
ACT,8,21,इस सेवकाई बिच तेरा कोई हिस्सा नी है किजोकी परमेश्‍वर रे अग्गे तेरा मन ठीक नी है। 
ACT,8,22,"इधेरे तांइ अपणे मन री इन्हा बुरी गल्लां का तौबा कर ते प्रभु का प्रार्थना कर, मुमकिन है कि तेरे मन री बुरी गल्लां जो माफ करी दित्ती जाए। "
ACT,8,23,किजोकी मै दिख्खेया करदा है कि तेरे अदंर बड़ी हिर्स भरे री है ते अधार्मिक रे बन्धन हिन।” 
ACT,8,24,"शमौन ने जवाब दित्तेया, “तुसी मेरे तांइ प्रार्थना करो कि जे गल्लां तुसी अब्बे बोल्लि, तिन्हा बिच का कोई मेरे गल्ल मेरे कने ना हो” "
ACT,8,25,अते से गवाई देई करी ते प्रभु यीशु रा वचन सुणाई करी ते सामरिया प्रदेश रे मते सारे ग्राँ बिच शुभ संदेश सुणादें-सुणादें यरूशलेम शहर जो वापस हटी गे। 
ACT,8,26,"फिरी परमेश्‍वर रे इक्क स्वर्गदूत ने फिलिप्पुस जो बोल्लेया, उठ ते दक्षिण रे पास्से तिस रस्ते पर जा, जे यरूशलेम शहर का गाज़ा शहर जो जादां, जे रेगीस्थानी रस्ता है। "
ACT,8,27,"से उठी करी चली पेया, ते कूश देश रा इक्क मणु आया करदा थिया जे किन्नर थिया, ते कूशियां री राणी कदांकिया रा मत्रीं ते खजांची थिया। से अराधना करणे जो यरूशलेम शहर आया थिया। "
ACT,8,28,"से अपणे रथ पर बैई करी अपणे देश जो हटेया करदा थिया, ते यशायाह भविष्यद्वक्ता री कताब जोरे-जोरे पढ़ेया करदा थिया। "
ACT,8,29,"तां पवित्रात्मा ने फिलिप्पुस जो बोल्लेया, जाई करी इस रथ रे नेड़े रे। "
ACT,8,30,"फिलिप्पुस दौड़ी करी तिस रथ रे नेड़े पुज्जेया, ते तिसजो यशायाह भविष्यद्वक्ता री कताब पढ़दे होये सुणेया, ते पुच्छेया, तु जे पढ़ेया करदा क्‍या तिसजो समजदा भी? "
ACT,8,31,"तिसने बोल्लेया, जां तिकर कोई मेरे जो ना समजाए तांइ तिकर मै किय्यां समजां? ते तिसने फिलिप्पुस का बिनती कित्ती की से रथ पर चढ़ी करी तिस कने बेई जाए। ते फिलिप्पुस रथ पर चढ़ी करी तिस कने बेई गेया। "
ACT,8,32,"पवित्रशास्त्र रा जे अध्याय से पढ़ेया करदा थिया से ए थिया: से भेड़ रे सांइ बडणे तांइ पूजाया गेया, “जिय्यां मेमना अपणे ऊन कुतरणे वालेयां रे सामणे चुपचाणे रैहन्दा, तिय्यां ही तिसने भी अपणा मुँह नी खोल्लेया।” "
ACT,8,33,"तिसजो नीचा दिखाया गेया ते तिस कने हिसाब-किताब नी होया, कुसकी ने भी तिसेरे वंश जो नी जानणा किजोकी तिसेरा वंश शुरु होणे का पैल्ले ही तिसजो मारी दित्तेया गेया। "
ACT,8,34,"इस पर किन्नर ने फिलिप्पुस का पुच्छेया, मै तेरे का बिनती करदा, ए दस्स कि भविष्यद्वक्ता ए कुसेरे बारे बिच बोल्लेया करदा है, अपणे या कुसकी होरसी रे बारे बिच? "
ACT,8,35,"तां फिलिप्पुस ने बोलणा शुरू कित्ता, ते इसी पवित्रशास्त्र का शुरू करी के तिसजो यीशु रा शुभ संदेश सुणाया ते तिस किन्नर ने तिन्हा गल्लां जो समझेया ते यीशु पर विश्वास कित्ता। "
ACT,8,36,"रस्ते बिच जादें-जादें से इक्क तलाब का गुजरेया करदे थिये, तां तिस किन्नर ने बोल्लेया, दिख्ख इत्ते तलाब है अवे मेरे जो बपतिस्मा लैणे बिच क्‍या रोक है? "
ACT,8,37,"फिलीप्पुस ने तिसजो बोल्लेया, जे अगर तू अपणे पुरे मन कने विश्वास करदा, तां ए होई सकदा: तिसने जवाब दित्तेया कि मै विश्वास करदा कि मसीह यीशु ही परमेश्‍वर रे पुत्तर हिन। "
ACT,8,38,"तां तिनिये रथ खड़ा करणे रा हुकम दित्ता, ते फिलिप्पुस ते किन्नर दोन्नों पाणी बिच उतरी गे, ते फिलिप्पुस ने तिसजो जो बपतिस्मा दित्ता। "
ACT,8,39,"जां से पाणी बिच निकली करी उप्पर आये तां प्रभु रा आत्‍मा फिलिप्पुस चुकी करी लेई गे, ते किन्नर ने फिरी तिसजो नी दिख्खेया, ते से खुशी मणादें-मणादें अपणे देश जो हटी गेया। "
ACT,8,40,"पर पवित्रात्मा ने फिलिप्पुस जो अश्दोद शहर बिच पुजाई दित्ता, ते जां तिकर कैसरिया बिच ना पुज्जेया तां तिकर शहर-शहर बिच शुभ संदेश सुणादां गेया। "
ACT,9,1,"शाऊल जे हल्ले तिकर प्रभु यीशु रे चेल्‍लेयां जो मारणे ते धमकाणे री धुन बिच थिया, प्रधान पुरोत्त का गेया। "
ACT,9,2,"ते तिसका दमिश्क कस्बे रे सभास्थल रे नां पर इस गल्ल पर चिट्ठियां मगीं कि क्‍या मर्द ते क्‍या जनानी, जे भी मसीह यीशु रे पंथ  पर चलदे, तिन्हा जो कैद करी के यरूशलेम शहर लेइ आए। "
ACT,9,3,"पर जां शाऊल ते तिसेरे साथी चलदे-चलदे से दमिश्क कस्बे रे नेड़े पुज्जेया, ते चाणचक्के ही आसमान का चारो पास्से रौशनी चमकी, "
ACT,9,4,"ते से जमीन पर पेइ गेया, ते प्रभु जो ए बोलदे सुणेया, “हे शाऊल, हे शाऊल, तू मेरे जो किजो तगं करेया करदा है।” "
ACT,9,5,"तिसने पुच्छेया, हे प्रभु जी, तुसी कुण हिन? तिन्हा ने बोल्लेया, मै यीशु है, जिस जो तू तगं करेया करदा है "
ACT,9,6,"पर अवे उठी करी कस्बे बिच जा, अते जे तेरे जो करणा है से तेरे जो दस्सि दित्तेया जाणा, "
ACT,9,7,"जे मणु तिस कने थिये से हैरान रेइ गे, किजोकी तिन्हेरे जो अवाज तां सुणिदीं थी पर किच्‍छ दिस्सेया नी करदा थिया। "
ACT,9,8,"तां शाऊल जमीन का उठेया ते जां हाक्खि खोल्ली तां तिसजो किच्‍छ भी नी दिस्सेया, ते से मणु तिसेरा हत्थ पकड़ी करी दमिश्क जो लेइ गे "
ACT,9,9,से त्रै दीनां तिकर किच्‍छ भी नी दिखि सकेया ते ना किच्‍छ खाया पित्ता 
ACT,9,10,"दमिश्क कस्बे बिच हनन्याह नां रा इक्क चेल्ला थिया तिसजो प्रभु यीशु ने दर्शन देइ करी बोल्लेया, हे हनन्याह तिसने बोल्लेया हाँ, प्रभु जी "
ACT,9,11,"तां प्रभु यीशु ने तिसजो बोल्लेया, उठ ते सिद्दि नां री गली बिच यहूदा रे घरे जा, तित्ते शाऊल नां रे इक्क तरसुस रे रैह्णे वाले मणु जो तोप, किजोकी से प्रार्थना करेया करदा है, "
ACT,9,12,अते तिसजो दर्शन बिच दिखाए रा है कि हनन्याह नां रे इक्क मणु आंदा ते तिसेरे पराल्ले हत्थ रखदा ताकी तिसेरी अख्खां री रौशनी ठीक होई जाए। 
ACT,9,13,"हनन्याह ने जवाब दित्तेया, हे प्रभु जी, मै इस मणु रे बारे बिच मते जणेया का सुणे रा है कि तिसने यरूशलेम शहर बिच तुसी रे परमेश्‍वर रे लोक्कां री बड़ी भारी बुराई कित्त्ते री है, "
ACT,9,14,ते इत्ते भी इसजो बड्डे पुरोत्तां का अधिकार मिल्ले रा है कि तिन्हा सारे लोक्कां जो पकड़ी लये जे तुसी पर विश्वास करदे तिन्हा। 
ACT,9,15,"पर प्रभु ने तिस बोल्लेया, जा, किजोकी शाऊल तां जो मै चुणी लित्ते रा है कि से गैर यहुदियां, राज्जेयां अते इस्राएल रे लोक्कां बिच मेरा प्रचार करे। "
ACT,9,16,ते मै तिसजो दसणा कि लोक्कां बिच मेरा प्रचार करणे री वजह कने तिसजो कदेया-कदेया दुख चुकणा पैणा। 
ACT,9,17,"तां हनन्याह उठी करी शाऊल रे घरे गेया, ते तिस पर अपणा हत्थ रखि करी बोल्लेया, हे भाई शाऊल, प्रभु यीशु ने मेरे जो भेज्जे रा है, जे तुसी जो रस्ते बिच दिस्से थिये, ताकी तू फिरी दिखि सके ते पवित्रात्मा कने भरी जाए। "
ACT,9,18,"ते तिसी बेल्ले तिसेरी हाक्खिया का छिलके जेय पेय ते से दिखणा लग्गेया ते उठी करी बपतिस्मा लित्तेया, "
ACT,9,19,"फिरी रोट्टी खाई करी तिसजो थोड़ा जोर आया, ते से दमिश्क कस्बे बिच रैह्णे वाले चेल्‍लेयां का ही थोड़े दिनां तीकर रेया। "
ACT,9,20,ते से तोले ही दमिश्क कस्बे रे सभास्थल बिच जाई यीशु रे बारे बिच प्रचार करणा लग्गेया कि से ही परमेश्‍वर रा पुत्तर हिन। 
ACT,9,21,"सारे सुनणे वाले ए सुणी करी हैरान होई करी बोलणे लग्गेया, क्‍या ए सेइ मणु नी है जे यरूशलेम बिच यीशु पर विश्वास करणे वालेयां जो मुकाई दिंदा थिया, ते इत्ते भी इधेरे तांइ ही आया थिया कि तिन्हेरे एजो बन्नि करी बड्डे पुरोत्तां का लेइ जाए? "
ACT,9,22,"पर शाऊल होर भी जोर-शोर कने प्रचार करदा गेया ते इस गल्ल जो साबित करी के कि मसीह यीशु इत्ते ही है, दमिश्क बिच रैह्णे वाले यहुदियां रा मुँह बंद करदा थिया, "
ACT,9,23,"जां शाऊल मते दिनां तांइ दमिश्क कस्बे बिच थिया, तां यहुदियां ने मिली करी तिसजो मारणे री योजना बणाई, "
ACT,9,24,पर तिन्हेरी योजना रा शाऊल जो पत लगि गेया से तां तिसजो मारी रखणे तांइ दिन-रात दरवाज्जेयां का बेइ रैहन्दे थिये। 
ACT,9,25,पर रात्ति चेल्‍लेयां ने तिसजो टोकरे बिच पाया ते शहर री दुआल का टगीं करी तिसजो उतारी दित्तेया। 
ACT,9,26,"यरूशलेम शहर जाणे का बाद शाऊल ने तित्ते रैह्णे वाले प्रेरितां बिच मिली जाणे री कोशीश कित्ती, पर सारे तिसका डरदे थिये, किजोकी तिन्हा जो शाऊल रा विश्वास नी हुदां थिया कि से भी इक्क चेल्ला है। "
ACT,9,27,"पर बरनबास ने तिसजो अपणे कन्ने प्रेरितां का लेइ जाई करी तिन्हेरे जो दस्सेया कि किय्यां तिसने दमिश्क कस्बे जाणे रे रस्ते बिच प्रभु जो दिख्खेया ते किय्यां प्रभु जी ने तिस कने गल्लां कित्ती, ते दमिश्क कस्बे बिच किय्यां तिस कने यीशु रा प्रचार कित्तेया। "
ACT,9,28,तां प्रेरितां ने बरनबास री गल्ल रा भरोसा कित्ता ते इसी तरिक्के कने शाऊल यरूशलेम शहर बिच तिन्हा कने रेया ते सारे यरूशलेम बिच तिन्हा कने-कने जांदा थिया। 
ACT,9,29,"ते बिना डरे प्रभु रे नां लेई करी प्रचार करदा थिया ते यूनानी भाषा बोलणे वाले यहुदियां कने गल्ल-बात ते बहस-बाजी करदा थिया, पर से तिसजो मारी रखणे री कोशीश करणा लग्गे "
ACT,9,30,ए जाणी करी संगी विश्वासी तिसजो कैसरिया शहर बिच लेइ आए ते तरसुस  जो भेजि दित्तेया। 
ACT,9,31,"इस तरिक्के कने सारे यहूदियां, गलील ते सारे सामरिया रे प्रदेशां बिच कलीसिया जो शांती मिल्ली अते तिसेरी तरक्कि हुंदी गेइ, ते से प्रभु रे डर ते पवित्रात्मा रे जरिए कलीसिया बिच लोक बदधे गे ते सारे खुशहाल रे। "
ACT,9,32,फिरी इय्यां होया कि पतरस तिन्हा प्रदेशां बिच घुमदा रेया ते तिन्हा यीशु पर विश्वास करणे वाले लोक्कां का भी पुज्जेया जे लुद्देया कस्बे बिच रैहन्दे थिये। 
ACT,9,33,से तिसजो एनियास नां रे इक्क अधरंग रे बिमारी वाला मणु मिल्लेया जे आठ्ठ साल्लां का बिस्तर पर पे रा थिया 
ACT,9,34,"पतरस ने तिसजो बोल्लेया, हे एनियास! मसीह यीशु तेरे जो खरा करदा उठ, पर बछाण बिछा तां से ऊठी बैठेया "
ACT,9,35,तां लुद्देया ते शारोन कस्बे रे सारे रैह्णे वालेयां ने तिसजो दिख्खी करी प्रभु यीशु पर विश्वास कित्ता। 
ACT,9,36,"याफा कस्बे बिच तबिता नां री यीशु री इक्क चेल्ली रैहन्दी थी, युनानी भाषा बिच जिस जो दोरकास बोलदे। से बड़े भले रे कम्म रे दान पुन्य करदी रैहन्दि थी। "
ACT,9,37,"जिस बेल्ले पतरस लुद्देया कस्बे बिच थिया, तिन्हा ही रोज्जां बिच से बिमार होई करी मरी गी, ते तिन्हा ने तिसजो नुहाई करी अटारी पर रख्खी दित्तेया "
ACT,9,38,"लुद्देया कस्बा याफा कस्बे रे नेड़े थिया, चेल्‍लेयां ने ए सुणी करी कि पतरस तित्ते है, दो जणेया जो भेजी करी तिसका बिनती कि असां का आणे बिच देर मत कर "
ACT,9,39,"तां पतरस उठी करी तिन्हेरे कने गेया ते जां से पुज्जेया तां से तिसजो तिस अटारी पर लेइ गे सारी विधवा जनानियां आई करी तिसका खड़ी गी, ते जे कपड़े दोरकास ने तिन्हेरे कने रेइ करी बणाए थिये से दिखाणा लगी "
ACT,9,40,"तां पतरस ने सारेयां जो बाहर करी दित्तेया, ते गोड्डे रे भारे बेइ करी प्रार्थना कित्ती ते लास रे पास्से दिख्खी करी बोल्लेया, तबिता, उठ तां तिसने अपणी अख्खां खोल्ली दित्ती ते पतरस जो दिख्खी करी उठी गेइ "
ACT,9,41,तिसने हत्थ देइ करि तिसजो खड़ेरेया ते परमेश्‍वर रे लोक्कां ते विधवा जनानियां जो सद्दी करी तिन्हेरे जो से जिन्दी दिखाई दित्ती 
ACT,9,42,ए गल्ल सारे याफा कस्बे बिच फैलि गी अते मते जणेया ने प्रभु यीशु पर विश्वास कित्तेया। 
ACT,9,43,ते पतरस याफा कस्बे बिच शमौन नां से कुसकी चमड़े रे कम्म करणे वाले रे घरे मते दिनां तांइ तित्ते रेया। 
ACT,10,1,"कैसरिया कस्बे बिच कुरनेलियुस नां रा इक्क मणु थिया, जे इतालियानी नां री पलटन रा सरदार थिया। "
ACT,10,2,"से परमेश्‍वर रा भक्त मणु थिया, ते सारा टब्बर परमेश्‍वर रा डर मन्दा थिया, ते गरीब यहुदियां जो बड़ा दान दिंदे थिये, ते लगातार परमेश्‍वर कने प्रार्थना करदे थिये। "
ACT,10,3,"इक्क दिन, धियाड़ी रे त्रै बजे तिसने इक्क दर्शन दिख्खेया तिसने साफ-साफ दिख्खेया कि परमेश्‍वर रा इक्क स्वर्गदूत तिसका आया ते बोल्लेया, हे कुरनेलियुस, "
ACT,10,4,"कुरनेलियुस ने ध्यान कने तिस स्वर्गदूत जो दिख्खेया, ते डरी करी बोल्लेया, हे प्रभु जी ए क्‍या है? स्वर्गदूत ने तिसजो बोल्लेया, तेरी प्रार्थना ते तेरे दान जो परमेश्‍वर ने ग्रहण कित्ते रा है। "
ACT,10,5,"ते अवे याफा कस्बे बिच मणुआं जो भेज्जी करी शमौन जो, जिस जो कि पतरस भी बोल्दे, सद्दी ले, "
ACT,10,6,"शमौन चमड़े रा धन्धा करणे वाले रे मणु रे घरे परोणा है, जिसेरा घर समुन्द्र कनारे है। "
ACT,10,7,"जां स्वर्गदूत तिन्हा जो से गल्लां दस्सी करी तित्ते का चली गेया, तां कुरनेलियुस ने अपणे दो नौक्करां जो सद्देया ते इक्क सिपाही जो सद्देया जे परमेश्‍वर रे बड़ा भक्त थिया, "
ACT,10,8,ते तिन्हा जो सब गल्लां दस्सी करी याफा कस्बे बिच पतरस जो सद्दणे तांइ भेज्जेया। 
ACT,10,9,"दुए दिन, धियाड़ी बेल्ले जां से सफर बिच थिये ते याफा कस्बे बिच का पुजणे वाले थिये, ते तिस्सी पतरस प्रार्थना करणे तांइ छत पर चढ़ी गेया। "
ACT,10,10,"ते तिसजो भूख लग्गी, ते किच्‍छ खाणा चाह्‍ंदा थिया, पर जां रोट्टी बणेया करदी थी, तिस्सी बेल्ले से बेहोश होई गेया, "
ACT,10,11,"ते पतरस ने दर्शन बिच दिख्खेया, कि स्वर्ग खुली गेया, ते इक्क बड्डी चाद्दर चारो कुणे का धरती पास्से टंगी दित्ती गयी। "
ACT,10,12,"जिस बिच धरती रे हर तरिक्के रे चौपाए ते रेगंणेवाले जानवर ते आसमान रे पक्षी थिये, जिन्हा बिच से जानवर भी थिये जे मूसा रे कानून रे हिसाब कने असुच्चे मन्ने जांदे थिये। "
ACT,10,13,"ते तिसजो इक्क इदेयी अवाज सुणिती, कि हे पतरस, उठ, मारी के खा! "
ACT,10,14,"पर पतरस ने बोल्लेया, नी प्रभु, कदी भी नी, किजोकी मै कदी कोई भिठ्ठी चीज नी खाई। "
ACT,10,15,"फिरी दूज्जी बारी तिसजो अवाज सुणिती, कि जे किच्‍छ परमेश्‍वर ने सुच्चा कित्ते रा है, तिसजो तू भिठ्ठा मत बोल। "
ACT,10,16,"त्रै बरी इय्यां ही होया, तां तिस्सी बेल्ले से चाद्दर आसमान जो चुक्की लित्ती गयी। "
ACT,10,17,"जां पतरस अपणे मन बिच सोच्चेया ही करदा था, कि इस दर्शन रा क्‍या मतलब होई सकदा, तां तिस्सी वेल्ले, से मणु जिन्हा जो कुरनेलियुस ने भेज्जेया थिया, शमौन री डेवढ़ी पर आई खड़े होये। "
ACT,10,18,"ते हक्क लाई कि क्‍या शमौन जिस जो पतरस भी बोलदे, परोणा बणी करी ईत्ते ही है ना रुके रा? "
ACT,10,19,"पतरस जे दर्शन रे बारे सोच्चेया ही करदा था, तिस बेल्ले पवित्रात्मा ने तिसजो बोल्लेया, दिख्ख, त्रै मणु तेरी तोप बिच हिन। "
ACT,10,20,"इधेरे तांइ थल्ले जा, ते बे-झिझक तिन्हा कने चली जा, किजोकी मै ही तिन्हा जो भेज्जे रा है। "
ACT,10,21,"तां पतरस ने थल्ले उतरी करी तिन्हा मणुआं जो बोल्लेया, दिख्खो, जिसेरी तोप तुसी पाये री है, से मै ही है, तुसी री आणे री वजह क्‍या है? "
ACT,10,22,"तिन्हा ने बोल्लेया, कुरनेलियुस हाकिम जे भला अते पवित्र कने परमेश्‍वर रा डर मनणे वाला ते सबणी यहुदियां बिच ठीक नां वाला मणु है, तिस स्वर्गदूत ने तिज्जो अपणे घरे सदणे तांइ ते जे किच्‍छ तुसी बोल्णा तिसजो असां जो सुनणे तांइ बोल्ले रा है "
ACT,10,23,"तां तिसने तिन्हा जो अन्दर सद्दी करी तिन्हेरी मेहमान नबाजी कित्ती ते दूज्जे रोज, से तिन्हा कने गेया, ते याफा रे भाईयां बिच का केई तिन्हा कने गे "
ACT,10,24,"त्रिये रोज से कैसरिया कस्बे बिच पूज्जे, ते कुरनेलियुस अपणे रिश्तेदारां ते अपणे प्यारे मित्रां कने तिन्हा जो भालेया करदा थिया। "
ACT,10,25,"जां पतरस अन्दर आया करदा थिया, तां कुरनेलियुस तिन्हा का आई करी मिल्लेया, ते पैर बंदी करी तिन्हा जो प्रणाम कित्ती "
ACT,10,26,"पर पतरस ने तिसजो उठाई करी बोल्लेया, “खड़ी जा, मेरे जो प्रणाम मत कर, किजोकी मै भी तां मणु है।” "
ACT,10,27,"ते तिस कने गल्ल-बात करदे-करदे अन्दर गेया, ते बड़े मणुआं को इकठ्ठ दिख्खी करी "
ACT,10,28,"तिन्हा जो बोल्लेया, तुसी जाणदे हिन, कि गैर यहुदियां कने मिल्णा-जुलणा या तिन्हेरे तित्ते जाणा असां यहुदी मणुआं तांइ तिन्हेरे विधान रे खिलाफ है, पर परमेश्‍वर ने मेरे जो दस्से रा है, कि कुसकी भी मणु जो अपवित्र या असुच्चा नी बोले। "
ACT,10,29,"इधेरे तांइ मेरे जो जां सद्देया, तां बिना किच्‍छ बोल्ले रे चली आया, अवे तुसी मेरे दस्सो कि मेरे जो कुस कम्म तांइ सद्दे रा है? "
ACT,10,30,"कुरनेलियुस ने बोल्लेया, कि इस बेल्ले पूरे चार रोज पैल्ले मै अपणे घरे त्रै बजे प्रार्थना करेया करदा थिया, कि तिस वेल्ले, इक्क मणु चमकीले कपड़े पाई करी, मेरे मुहाग्गर आई खड़ा होया। "
ACT,10,31,"ते बोलणे लग्गेया, हे कुरनेलियुस, तेरी प्रार्थना ते तेरे दान जो परमेश्‍वर ने ग्रहण कित्ते रा है, "
ACT,10,32,"इधेरे तांइ कुसकी जो याफा भेज्जी करी शमौन जिस जो कि पतरस भी बोल्दे, सद्द, से समुन्द्र रे कनारे शमौन नां रे चमड़े रा धन्धा करणे वाले रे घरे परोणा बणी करी रुके रा है। "
ACT,10,33,"तां मै झट तेरे का मणु भेज्जी दित्ते, ते तुसी खरा कित्ता, जे आई गे, अवे असां सब परमेश्‍वर रे सामणे हिन, ताकी जे किच्‍छ परमेश्‍वर ने तुसी कने बोल्लेया तिसजो सुनण। "
ACT,10,34,"तां पतरस ने बोल्लेया, अवे मेरे जो पक्का होई गेया कि परमेश्‍वर कुसकी कने भी भेदभाव नी करदा "
ACT,10,35,"पर परमेश्‍वर हर जाति जे रा डर मनदे ते भले कम्म करदे, तिन्हा जो से अपनाई लिंदे। "
ACT,10,36,"जे संदेश तिन्हा ने इस्राएल बिच भेज्जेया, हालाकिं तिन्हा ने मसीह यीशु, जे सबणी रे प्रभु हिन रे जरिए शांती रा शुभ संदेश सुणाया। "
ACT,10,37,से गल्लां तुसी जाणदे हिन युहन्ना रे बपतिस्मा रे प्रचार रे बाद गलील प्रदेश का शुरु होई करी सारे यहुदियां प्रदेश बिच फैली गेया। 
ACT,10,38,"परमेश्‍वर ने कुस तरिक्के कने नासरत कस्बे रे यीशु, जो पवित्रात्मा ते ताकत कने अभिषेक कित्तेया: से भलाई रे कम्म करदे, ते सारेयां जो जे शैतान रे सताए रे थिये, जाई-जाई करी ठीक करदे रे, किजोकी परमेश्‍वर तिन्हा कने थिये। "
ACT,10,39,"अते असां उन्हा सबणी कम्मां रे गवाह हिन, जे तिन्हा ने यहुदियां प्रदेश ते यरूशलेम शहर बिच भी कित्ते थिये, ते यहुदी अधिकारियां ने यीशु जो सुली पर टंगी करी मारी छड्डेया। "
ACT,10,40,पर परमेश्‍वर ने तिन्हा जो तिज्जे रोज मुर्देयां बिच का जिंदा करी दित्तेया। 
ACT,10,41,"सबणी मणुआं ने तिन्हा जो नी दिख्खेया पर तिन्हा गवाह जो जिन्हा जो परमेश्‍वर ने पैल्ले ही चुणी लेरा थिया, मतलब असां जो, जिन्हा ने तिन्हेरे मुर्देयां बिच का फिरी जिंदा होई जाणे का बाद, तिन्हा कने खाया-पित्तेया। "
ACT,10,42,"ते तिन्हा ने असां जो हुकुम दित्तेया, कि सारे मणुआं बिच प्रचार करो, ते गवाई देयो, कि यीशु ही परमेश्‍वर रे पुत्तर हिन, जिन्हा जो परमेश्‍वर ने मरे रे लोक्कां रा फैसला करणे तांइ चुणे रा है। "
ACT,10,43,"सब भविष्यद्वक्ता तिन्हेरी गवाई दिंदे, कि जे कोई तिन्हा पर विश्वास करगा, तिसजो मसीह यीशु रे जरिए पाप्पां री माफी मिलन। "
ACT,10,44,"पतरस ए गल्लां बोल्लेया ही करदा थिया, कि पवित्रात्मा वचन सब सुनणे वाले लोक्कां पर उतरी आया। "
ACT,10,45,"ते जितणे लोक्कां रा खतना होये रा थिया जे पतरस कने आये थिये, से सब हैरान होई गे कि गैर यहुदियां पर भी पवित्रात्मा रा दान दित्तेया गेया। "
ACT,10,46,किजोकी तिन्हा ने उन्हा जो अलग-अलग भाषा बोल्दे ते परमेश्‍वर री बड़ाई करदे सुणेया। इस पर पतरस ने बोल्लेया। 
ACT,10,47,"इस गल्ल पर पतरस ने बोल्लेया, क्‍या कोई इन्हा मणुआं जो बपतिस्मा दैणे का पाणी रोक्की सकदा? इन्हा जो भी परमेश्‍वर का पवित्रात्मा तिय्यां ही मिल्लेया, जिय्यां असां जो मिल्लेया थिया। तिसने हुकुम दित्तेया कि तिन्हा जो मसीह यीशु रे नां कने बपतिस्मा दित्तेया जाये, तां तिन्हा ने तिसेरे छन्दे कित्ते की कि किच्‍छ रोज असां कने रुकी जान "
ACT,10,48,"ते पतरस ने हुकम दित्तेया कि तिन्हा जो मसीह यीशु रे नां कने बपतिस्मा दित्तेया जाये, तां तिन्हा ने पतरस रे छन्दे कित्ते कि किच्‍छ रोज होर तिन्हा का रुकी जाये, ते से तिन्हा लोक्कां कने किच्‍छ दिनां तांइ रुके। "
ACT,11,1,"जे प्रेरित ते संगी विश्वासी ने यहुदियां प्रदेश बिच रैहन्दे थिये, तिन्हा ने सुणेया कि गैर यहुदियां ने भी परमेश्‍वर रे वचन जो मन्नी लेया। "
ACT,11,2,"अते जां पतरस यरूशलेम शहर बिच आया, ते यहुदी विश्वासी तिस कने बहस करणा लग्गे "
ACT,11,3,"कि तू गैर यहुदी घरे गेया ते तिन्हेरे कने खाया-पित्तेया, "
ACT,11,4,"तां पतरस ने तिन्हा जो सूरु का इक्क-इक्क गल्ल दस्सी, "
ACT,11,5,"कि मै याफा शहर बिच प्रार्थना करेया करदा थिया, ते बेहोश होई करी दर्शन दिख्खेया, कि इक्क बड्डी चाद्दर सांइ चारो कुणे का लटकेरा, आसमान का उतरी करी मेरे का आया। "
ACT,11,6,"जां मै तिस पर ध्यान दित्तेया, तां दुनिया रे सारे चार पैरा अते जंगली जानवर ते रेंगणे वाले जीव-जन्तु ते आसमान बिच उड़ने वाले पखेरु दिख्खे "
ACT,11,7,ते ए अवाज भी सुणी कि हे पतरस उठ मार अते खा 
ACT,11,8,"मै बोल्लेया, नी प्रभु कदी भी नी, किजोकी कोई भिठ्ठी चीज मै कदी नी खाई। "
ACT,11,9,"इस जवाब बिच आसमान का दूज्जी बारी अवाज आई, कि जे किच्‍छ परमेश्‍वर ने सुच्चा कित्तेया है तिसजो असुच्चा मत बोल "
ACT,11,10,"तिन बारी इय्यां ही होया, तां फिरी सब किच्‍छ आसमान जो खिच्ची लित्तेया "
ACT,11,11,ते तिस्सी बेल्ले कुरनेलियुस रे भेज्जे रे त्रै मणु कैसरिया कस्बे का मेरे का आई गे। 
ACT,11,12,"तां पवित्रात्मा ने मेरे जो तिन्हा कने जाणे जो बोल्लेया, ते ए छे भ्याल मेरे कने चली पे, अते असी तिस मणु रे घरे आये। "
ACT,11,13,"ते तिन्ने दस्सेया कि, मै इक्क स्वर्गदूत जो अपणे घरे खड़ा दिख्खेया, जिस ने मेरे जो बोल्लेया, कि याफा बिच मणुआं जो भेजी करी शमौन जो जिस जो पतरस भी बोलदे जो सद्दी लेईया। "
ACT,11,14,"तिन्ने तुसी कने इदेइ गल्लां बोलणी, जिन्हा कने परमेश्‍वर ने तिज्जो तेरे पुरे टब्बर जो छुटकारा दैणा। "
ACT,11,15,"जां मै गल्लां करणे लग्गेया, तां पवित्रात्मा तिस्सी ही तरिक्के कने उतरेया, जिस तरिक्के कने पिन्तुकुस्त रे दिन पर असां पर उतरेया थिया। "
ACT,11,16,"तां मेरे जो प्रभु रा से वचन चेत्ता आया, जे तिन्हा ने बोल्लेया थिया, कि युहन्ना ने तां पाणी कने बपतिस्मा दित्तेया थिया, पर तुसी ने पवित्रात्मा कने बपतिस्मा पाणा "
ACT,11,17,"हलांकि तिन्हा जो भी से ही दान मिल्लेया, जे असां जो मसीह यीशु पर विश्वास करणे रे जरिए मिल्लेया थिया, तां मै कुण है जे परमेश्‍वर जो रोकी सकदा? "
ACT,11,18,"ए सुणी करी, यहुदी विश्वासी चुप रे, ते परमेश्‍वर री बड़ाई करी के बोलणा लगे, तां परमेश्‍वर ने गैर यहुदियां जो भी हमेशा री जिन्दगी बिच तांइ अपणे पाप्पां का तौबा करणे ते मसीह यीशु पर विश्वास करणे रा मौक्का दित्ता। "
ACT,11,19,"स्तिफनुस रे मारे जाणे रे बाद, विश्वासियां पर बड़ा जुल्म कित्तेया गेया जिस कने से बिखरी करी फीनीके ते साइप्रस ते अन्ताकिया बिच जाई पुज्जे, पर यहुदी लोक्कां जो छड्डी करी होर कोई भी तिन्हेरे मसीह यीशु रा शुभ संदेश नी सुणादे थिये। "
ACT,11,20,"पर तिन्हा बिच का किच्‍छ साइप्रस द्वीप ते कुरेनी प्रदेश रे रैहणेवाले लोक थिये, जे अन्ताकिया शहर अन्दर आई करी यूनानीयां जो भी प्रभु यीशु री शुभ संदेश रा सुणाणा लग्गे। "
ACT,11,21,"ते प्रभु री ताकत तिन्हा पर थिया, ते मते सारे गैर यहुदी लोक प्रभु यीशु पर विश्वास करणा लग्गी पये। "
ACT,11,22,"तां तिन्हेरी चर्चा यरूशलेम री कलीसिया ने सुणी, ते तिन्हा ने बरनबास जो अन्ताकिया शहर जो भेज्जेया। "
ACT,11,23,"से तित्ते पुज्जी करी परमेश्‍वर रे अनुग्रह जो दिख्खी करी बड़ा खुश होया ते सब जो शिक्षा दित्ती की तन मन लगाई करी प्रभु यीशु कने लिपटी रेयो, "
ACT,11,24,"बरनबास इक्क भला मणु थिया, ते पवित्रात्मा रे बस बिच थिया, ते बड़े मणुआं ने प्रभु जी जो अपनाया "
ACT,11,25,"तां से शाऊल  जो तोपणे तरसुस कस्बे जो चली गेया, "
ACT,11,26,"ते जां तिन्हा कने मिल्लेया तां से तिन्हा जो अन्ताकिया शहर लेई आया, ते इय्यां होया कि पौलुस  ते बरनबास इक्क साल तांइ कलीसिया कने मिलदे ते बड़े जणेया जो मसीह यीशु रा उपदेश दिंदे रे, ते चेल्लेया बिच सबका पैल्ले अन्ताकिया बिच मसीही बोल्लेया गेया। "
ACT,11,27,"तिन्हा ही रोज्जा बिच किच्‍छ विश्वासी लोक जे भविष्यद्वक्ता भी थिये, यरूशलेम शहर का अन्ताकिया शहर जो आये। "
ACT,11,28,"तिन्हा बिच का अगबुस नां रे इक्क भविष्यद्वक्ता ने खड़े होई करी पवित्रात्मा रे गलाये ए दस्सेया, कि सारे रोम साम्राज्य बिच इक्क बड्डा अकाल पैणा, ते से अकाल क्लौदियुस सम्राट रे राज रे दौरान पेया। "
ACT,11,29,"तां चेल्‍लेयां ने फैसला लित्तेया, कि हर इक्क अपणी-अपणी पूंजी रे हिसाब कने यहुदियां प्रदेश बिच रैह्णे वाले हर इक्क संगी विश्वासी री सेवा तांइ किच्‍छ ना किच्‍छ भेजन। "
ACT,11,30,"ते तिन्हा ने तिय्यां ही कित्तेया, ते बरनबास ते शाऊल रे हत्थां बुजुर्ग लोक का किच्‍छ पैसे भेजी दित्ते। "
ACT,12,1,तिस बेल्ले हेरोदेस राज्जे ने कलीसिया रे केई मणुआं जो दुख दैणे तांइ तिन्हा जो कैदी बणाई लित्ता। 
ACT,12,2,तिसने प्रेरित युहन्ना रे भ्याल याकूब जो तलवार कने मरवाई छड़ेया। 
ACT,12,3,"ते जां तिसने दिख्खेया, कि यहुदी मणु तिसका खुश हुन्दे, तां तिसने पतरस जो भी पकड़ी लेया, से रोज अखमीरी रोट्टी रे तयार रे रोज थिये। "
ACT,12,4,"ते तिसने पतरस जो पकड़ी करी जेल बिच पाई दित्तेया, ते रखवाली तांइ, चार-चार सिपाईयां रे चौं पहरा बिच रख्खेया इस इच्छा बिच कि से फसह रे त्यौहार रे बाद तिसजो मणुआं रे सामणे तिस पर मुकद्दमा करे। "
ACT,12,5,"जेल बिच काफी दिनां तांइ पतरस पर पैहरा लाया गेया थिया, पर कलीसिया, तिसेरे तांइ लौ लाई करी परमेश्‍वर का प्रार्थना करेया करदी थी। "
ACT,12,6,"ते जां हेरोदेस तिसजो लोक्कां सामणे लियाणे जो थिया, तां तिसका इक्क रात पैल्ले पतरस दो संगलां कने बनितेरा दो सपाईयां रे बिच सोया करदा थिया, ते रखवाली करने वाले दुआर का जेल री रखवाली करेया करदे थिये। "
ACT,12,7,"ते तिस्सी बेल्ले प्रभु रा इक्क स्वर्गदूत पतरस रे नेड़े आई करी खड़ा होया ते तिस कोठरी बिच लौ चमकी ते तिसने तिसेरी पसली पर हत्थ मारी करी तिसजो जगाया, ते बोल्लेया, उठ फुर्ती मार, ते तिसेरे हत्थ का संगलां खुली करी पेई गई। "
ACT,12,8,"तां स्वर्गदूत ने तिसजो बोल्लेया, तयार होई जा, अपणे जुत्ते पाई लै, तिसने तिय्यां ही कित्ता, फिर स्वर्गदूत ने तिसजो बोल्लेया, अपणा चोग्गा पाई करी मेरे पिच्छे चल। "
ACT,12,9,"से निकली करी तिसेरे पिच्छे चली गेया पर ए नी जाणदा थिया, कि जे किच्‍छ स्वर्गदूत बोल्लेया करदा है, से सच्ची ही होया करदा है, पर ए समझेया, कि मै दर्शन दिख्खेया करदा है "
ACT,12,10,"तां से पैल्ले ते दूज्जे पहरे का निकली करी लोये रे दुआर का पुज्जे, जे शहर पास्से थिया, से तिन्हा तांइ अपणे आप ही खुली गेया, ते से निकली करी इक्क ही गली होई करी गे, इतणे बिच स्वर्गदूत तिसजो छड्डी करी चली गेया। "
ACT,12,11,"तां पतरस ने होश बिच आई करी बोल्लेया, अवे मेरे जो सच्ची पता लग्गी गेया कि प्रभु ने अपणा स्वर्गदूत भेजी करी मेरे जो हेरोदेस रे हत्थां का बचाई लेया, ते यहुदी अधिकारियां री उम्मीद तोड़ी दित्ती। "
ACT,12,12,"ते ए सोची करी कि परमेश्‍वर ने तिसजो हेरोदेस रे हत्थां का बचाए रा है, से तिस युहन्ना जिस जो मरकुस भी बोलदे, तिसेरी माँ मरियम रे घरे गेया। तित्ते बड़े विश्वासी लोक इकठ्ठा होई करी प्रार्थना करेया करदे थिये। "
ACT,12,13,"जां तिसने दुआर जो खटखटाया, तां रुदे नां री इक्क भक्तणी दिखणे जो आई "
ACT,12,14,"ते पतरस री अवाज सुणी करी पछाणी लेया, ते खुशी रे मारे दुआर भी नी खोल्लेया, पर दौड़ी करी अन्दर आई ते अन्दर तिन्हा जो दस्सेया कि पतरस दुआर पर खड़ा है "
ACT,12,15,"तिन्हा ने तिसजो बोल्लेया, तू पागल है, पर से निडर होई करी बोलणा लगी कि से पतरस ही है, तां तिन्हा लोक्कां ने बोल्लेया, “तिसेरा स्वर्गदूत होणा।” "
ACT,12,16,"पर पतरस दुआर खटखटांदा ही रेया, ते तिन्हा दुआर खोल्लेया, ते तिसजो दिख्खी करी हैरान होई गे। "
ACT,12,17,"तां तिसने हत्थां कने इसारा कित्तेया कि, से चुप रैह्‍ण, ते तिन्हा जो दस्सेया, कि प्रभु जी ने कुस तरिक्के कने मेरे जो जेल का कड्डेया, ते फिरी बोल्लेया, कि याकूब रे भ्यालां जो ए गल्ल बोल्ली देयां, तां से निकली करी दूज्जी जगाह् चली गेया "
ACT,12,18,"भ्यागा-भ्यागा ही सिपाहियां बिच बड़ी अफरा-तफरी पेई गई, कि पतरस कुते गेया? "
ACT,12,19,"जां हेरोदेस ने तिसेरी तोप रा हुकम दित्ता ते तां भी पतरस नी मिल्लेया, ते पैहरेदारां री जांच-पड़ताल रे बाद ए हुकुम दित्तेया गेया कि तिन्हा जो मारी दित्तेया जाये, इसका बाद हेरोदेस ने यहुदियां प्रदेश जो छड्डी करी कैसरिया शहर बिच जाई करी रैह्णे लग्गेया। "
ACT,12,20,हेरोदेस राज्जा सूर अते सैदा रे शहर रे मणुआं का गुस्सा थिया। से लोक इक्क मन होई करी हेरोदेस का आये ते बलास्तुस नां रे राज्जे रे इक्क कर्मचारी जो मनाई करी मेल कराणा चाहंदे थिये। किजोकी राज्जे रे देशां कने ही तिन्हेरे देशां रा पालन पोषण हुन्दा थिया। 
ACT,12,21,"ते तिस दिन जां हेरोदेस ने तिस शहर रे लोक्कां कने मिलणे री योजना बणाए री थी, हेरोदेस राजपहनावा पाई करी हिसाब-किताब री गद्दी पर बैठ्ठेया ते तिन्हा जो समझाणे लग्गेया। "
ACT,12,22,"ते मणु बोल्ली पे, कि ए तां मणु रा नी पर परमेश्‍वर रा वचन है "
ACT,12,23,"प्रभु रे इक्क स्वर्गदूत ने तिस्सी बेल्ले हेरोदेस जो मारेया ते से किड़े पेई करी मरी गेया, किजोकी तिनिये परमेश्‍वर री महिमा नी कित्ती "
ACT,12,24,पर परमेश्‍वर रा वचन ते फैलदा गेया ते विश्वासियां री गिनती हर दिन बधदी गयी। 
ACT,12,25,"जां बरनबास ते शाऊल अपणी सेवा  पूरी करी बैठ्ठे, तां युहन्ना जिस जो कि मरकुस भी बोल्दे कने लेई करी यरूशलेम का हटी आये। "
ACT,13,1,"अन्ताकिया शहर री कलीसिया बिच किन्ने भविष्यद्वक्ता ते शिक्षक थिये, मतलब बरनबास ते शमौन जिन्हा जो कि नीगर भी बोलदे, ते लूकियुस कुरेनी, ते देश रे चौथे हिस्से रा राज्जा हेरोदेस रा सक्के भ्याल मनाहेम ते शाऊल "
ACT,13,2,"जां से ब्रत्त समेत प्रभु री अराधना करेया करदे थिये, तां पवित्रात्मा ने बोल्लेया, मेरे तांइ बरनबास ते शाऊल जो तिस सेवकाई तांइ अलग करो जिस तांइ मै तिन्हा जो चुणी लेरा है। "
ACT,13,3,तां तिन्हा ने ब्रत्त ते प्रार्थना करी के तिन्हा पर हत्थ रख्खे ते तिन्हा जो परमेश्‍वर रा कम्म करणे तांइ भेज्जी दित्तेया। 
ACT,13,4,"ते पौलुस ते बरनबास पवित्रात्मा रे भेज्जे रे अन्ताकिया शहर का सिलूकिया शहर रे बंदरगाह जो गे, ते तित्ते का जहाज पर चढ़ी करी साइप्रस टापू जो चली गे। "
ACT,13,5,"ते सलमीस बिच पूज्जी करी, परमेश्‍वर रे वचन जो यहुदियां रे सभास्थल बिच सुणाया, ते युहन्ना मरकुस नां रा इक्क मणु तिन्हेरा सेवक थिया। "
ACT,13,6,"ते तिस सारे टापू बिच घूमदे-फिरदे, से पाफुस जाई पूज्जे तित्ते तिन्हा जो बारयीशु नां रा इक्क यहुदी जादू-टोणे करणे वाला झूठा भविष्यद्वक्ता इक्क मणु मिल्लेया। "
ACT,13,7,"हाकिम सिरगियुस शाऊल रा मित्तर थिया, जे समझदार मणु थिया, तिसने बरनबास ते पौलुस जो अपणे का सद्देया ते तिन्हा का परमेश्‍वर रा वचन सुनणा चाया। "
ACT,13,8,"पर इलीमास जे जादू-टोणे करणे वाला थिया, किजोकी ए ही तिसेरे नां रा मतलब है तिन्हेरे खिलाफ होई करी, हाकिम जो मसीह यीशु बिच विश्वास करणे का रोकणा लग्गेया। "
ACT,13,9,"तां शाऊल ने जिस जो की पौलुस भी बोल्दे, पवित्रात्मा रे बस बिच होई करी इलिमास पास्से दिख्खेया ते बोल्लेया, "
ACT,13,10,"हे सारी बुराई अते कपट कने भरितेरे, शैतान री ओलाद, तू हर इक्क नेक गल्ल रा दुश्मण है क्‍या तू परमेश्‍वर रे सिद्दे-सच्चे रस्ते जो टेढा करणा नी छडणा? "
ACT,13,11,"अवे दिख्ख, प्रभु तिज्जो सजा दैणे वाले हिन, तू तां तांइ अन्ने रैह्णा जां तांइ सूरज जो नी दिख्खी लिन्दा, ते तिस्सी बेल्ले तिस पर धुन्दलापन अते न्याहरा तिस पर छाई गेया, ते से ईत्ते-उत्ते हत्थ पैर मारणे लग्गेया, ताकी तिसेरा हत्थ पकड़ी करी तिसजो कोई लेई चले। "
ACT,13,12,"तां हाकिम ने जे किच्‍छ होया था, दिख्खी करी अते प्रभु री उपदेश का हैरान होई करी मसीह यीशु बिच विश्वास कित्तेया। "
ACT,13,13,पौलुस ते तिसेरे साथी पाफुस कस्बे का जहाज जो चलाई करी पंफूलिया प्रदेश रे पिरगा कस्बे बिच आये ते युहन्ना मरकुस तिन्हा जो छड्डी करी यरूशलेम शहर जो वापस हटी गेया। 
ACT,13,14,ते पिरगा कस्बे का अग्गे जाई करी गलातिया प्रदेश रे पिसिदिया जिले रे अन्ताकिया शहर जो पूज्जे ते विश्राम दिन सभास्थल बिच बेई गे। 
ACT,13,15,"ते मूसा रे कानून ते भविष्यद्वक्ता री कताबां रे पढ़ने का बाद सभास्थल रे सरदारा ने तिन्हा का बोल्ली भेज्जेया, कि हे भाईयों, जे मणुआं री उपदेश तांइ तुसी रे मन बिच कोई गल्ल है तां बोल्लो। "
ACT,13,16,"तां पौलुस ने हत्थ हिलाई करी तिन्हा जो चुप्प रैह्णे रा ईशारा कित्ता ते बोलणा लग्गेया, हे इस्राएलियों, ते परमेश्‍वर रा डर मनणे वालेयों, सुणों "
ACT,13,17,"इन्हा इस्राएलिय्याह ं रे परमेश्‍वर ने असां रे बाब्बे-दाद्देयां जो चुणी लेया, ते जां ए मिस्र देश बिच परदेसी होई करी रैहन्दे थिये, तां तिन्हेरी उन्नती कित्ती, ते अपणी महान ताकत कने तिन्हा जो तित्ते का निकाली लियाये "
ACT,13,18,हालांकी से लगातार तिन्हेरे हुकमां जो टालदे रे पर फिरी भी परमेश्‍वर चाली साल्लां तीकर तिन्हा जो सहंदे रे। 
ACT,13,19,ते कनान देश बिच सत्त जातीयां रा नाश करी के तिन्हेरा देश कोई साढे चार सौ साल बिच इन्हेरे हक बिच करी दित्तेया 
ACT,13,20,इसेरे बाद परमेश्‍वर ने इस्राएली लोक्कां तांइ शमूएल भविष्यद्वक्ता तीकर तिन्हा बिच हिसाब-किताब करणे वाले लोक ठेहराए। 
ACT,13,21,हल्ले जां शमूएल तिन्हा लोक्कां कन्ने ही थिया तां तिन्हा ने इक्क राज्जा मग्गेंया। परमेश्‍वर ने चाली साल्लां तांइ बिन्यामीन रे गौत्र बिच का कीश रे निक्के शाऊल जो तिन्हेरा राज्जा बणाई दित्तेया। 
ACT,13,22,"फिरी शाऊल जो राज्जे रे पद का हटाई करी दाऊद जो तिन्हेरा राज्जा बणाई दित्तेया, जिसेरे बारे बिच तिन्हा ने गवाई दित्ती, मेरे जो इक्क मणु यिशै रा निक्का दाऊद, मेरी मर्जी रे हिसाब कने चलणे वाला मिल्ली गेया तिन्ने ही जे मै चाह्‍ंदा से पूरा करणा। "
ACT,13,23,इसेरे ही वंश बिच का परमेश्‍वर ने अपणी कसम रे हिसाब कने इस्राएल रे मणुआं का इक्क छुटकारा दैणे वाला मतलब यीशु जो भेज्जेया 
ACT,13,24,जिन्हा रे आणे का पैल्ले युहन्ना ने सब इस्राएल रे मणुआं बिच तौबा करी के ते अपणे पाप्पां का माफी हासिल करणे तांइ बपतिस्मा लैणे रा प्रचार कित्तेया। 
ACT,13,25,"ते जां युहन्ना अपणी सेवा पुरी करणे वाला थिया, तां तिन्ने बोल्लेया, तुसी मेरे जो क्‍या समझदे? मै मसीह नी है! पर मेरे बाद इक्क आणे वाला है, से मेरे का इन्ने जादा महान हिन कि मै तिन्हेरे पैरां री मै जूत्ती खोलणे रे लायक भी नी है। "
ACT,13,26,"हे भाईयों, तुसी जे अब्राहम री औलाद हिन, ते जे तुसी परमेश्‍वर रा डर मनणे वाले हिन, परमेश्‍वर ने तुसी तांइ मसीह यीशु रे बारे बिच ए संदेश भेज्जे रा है जे लोक्कां जो बचांदे। "
ACT,13,27,यरूशलेम रे रैह्णे वाले लोक्कां ने ते तिन्हेरे अधिकारियां ने नी समझेया यीशु से ही हिन जिन्हेरे बारे बिच भविष्यद्वक्तां ने बोल्लेया थिया। पर तिन्हा जो पछानणे रे बजाए तिन्हा लोक्कां ने यीशु पर इल्जाम लाए ते इस तरिक्के कने भविष्यद्वक्तां री बोल्ली री तिन्हा गल्लां जो पुरा कित्ता जे असी हर विश्राम दिन पर पढ़दे। 
ACT,13,28,"हाकिम पिलातुस ने जां तिन्हा जो मारी दैणे लायक कोई कसुर नी पाया, तां भी पिलातुस रे छंदे कित्ते की, कि तिन्हा जो मारी दित्तेया जाये। "
ACT,13,29,तिन्हा ने यीशु जो सुली पर चढ़ाई करी मारी दित्तेया ते इसी तरिक्के कने शास्त्र बिच मसीह बारे लिख्खे री हर गल्ल जो पूरा करी दित्ता। ते जां से सब किच्‍छ पूरा करी बैठ्ठे तां तिन्हा जो सुली का उतारी करी इक्क कबर बिच रख्खी दित्तेया। 
ACT,13,30,पर परमेश्‍वर ने यीशु जो मुर्देयां बिच का जिंदा करी दित्तेया। 
ACT,13,31,"ते यीशु अपणे प्रेरितां जो जे तिन्हा कने गलील प्रदेश का यरूशलेम शहर जो आये थिये, मते दिनां तीकर दिसदे रे, लोक्कां रे सामणे अवे से लोक ही तिन्हेरे गवाह हिन। "
ACT,13,32,"ते असी तुसी जो तिस वादे रे बारे बिच, जे पुरखां कने कित्तेया गेया थिया, ए शुभ संदेश सुणांदे हिन। "
ACT,13,33,"कि परमेश्‍वर ने यीशु जो मुर्देयां बिच का जिंदा करी के, से वादा असां री औलाद तांइ पूरा कित्तेया, जिय्यां कि दूज्जे भजन बिच लिख्खे रा है, कि तू मेरा निक्का है, अज्ज मै तिज्जो जन्म दित्तेया। "
ACT,13,34,"ते तिन्हेरे इस तरिक्के कने मुर्देयां बिच का जिंदे होई जाणे रे बारे बिच भी, कि से कदी नी सड़न, तिन्हा ने इय्यां बोल्लेया: कि मै तिज्जो से पवित्र ते अटल कृपा दैणी जिन्हा जो दैणे रा वादा मै दाऊद जो दित्तेया थिया। "
ACT,13,35,इधेरे तांइ तिन्हा ने इक्क होर भजन बिच दाऊद ने बोल्ले रा है कि तू अपणे पवित्र मणु जो सड़णा नी दैणा। 
ACT,13,36,"किजोकी दाऊद तां परमेश्‍वर री मर्जी रे हिसाब कने अपणे बेल्ले बिच सेवा करी के मरी गेया, ते अपणे पुरखां कने जाई मिल्लेया ते सड़ी भी गेया। "
ACT,13,37,"जिस जो परमेश्‍वर ने मुर्देयां बिच का जिंदा कित्तेया, से नी सड़ेया। "
ACT,13,38,"इधेरे तांइ, हे भाईयों, तुसी जाणी लेयो कि इसेरे ही जरिए तुसी जो पाप्पां री माफी री शुभ संदेश दित्ती जाया करदी है "
ACT,13,39,"ते जिन्हा गल्लां कने तुसी मूसा रे कानून रे जरिए धार्मिक नी ठैहरी सकदे थिये, तिन्हा सबणी हर इक्क गल्ल कने इक्क विश्वास करणे वाला यीशु रे जरिए धार्मिक ठहरदा। "
ACT,13,40,"इधेरे तांइ तयार रेयो, इय्यां ना हो कि जे भविष्यद्वक्ता री कताब बिच लिख्खे रा है से तुसी कने भी होई जान "
ACT,13,41,"हे बेजती करणे वालेयों, दिख्खो, ते हैरान होई करी खत्म होई जाओ, किजोकी मै तुसी रे जुग बिच इक्क इदेया कम्म करदा, कि जे कोई तुसी कने तिसेरी चर्चा करण, तां तुसी कदी विश्वास नी करणा "
ACT,13,42,"जिस बेल्ले पौलुस ते बरनबास सभास्थल का बाहर निकलेया करदे थिये तिस से तिन्हेरे छंदे करणा लग्गे, कि अगले विश्राम दिन असां जो ऐई गल्लां सुणाई जान। "
ACT,13,43,"ते जां सभास्थल रे लोक उठी गे तां यहुदियां अते गैर-यहूदी भक्तां बिच का बड़े जणे पौलुस ते बरनबास ते पिच्छे चली पे, ते तिन्हा ने तिन्हा लोक्कां कने गल्लां करी के समझाया, कि परमेश्‍वर री अनुग्रह बिच बणी रेयो। "
ACT,13,44,अगले विश्राम दिन शहर रे सारे मणु परमेश्‍वर रा वचन सुनणे तांइ इकठ्ठा होई गे 
ACT,13,45,"पर यहुदी अधिकारियां री भीड़ जो दिख्खी करी रड़णा लग्गे, ते बेजती करदे पौलुस री गल्लां रे खिलाफ होई करी बोलणा लग्गे "
ACT,13,46,"तां पौलुस ते बरनबास ने निडर होई करी बोल्लेया, जरुरी था, कि परमेश्‍वर रा वचन पैल्ले तुसी जो सुणाया जांदा, पर हालांकि तुसी तिसजो नक्कारदे हिन, ते अप्पु जो हमेशा री जिन्दगी रे लायक नी समझदे, तां दिख्खो, असां गैर यहुदियां पास्से मुड़ेया करदे हिन। "
ACT,13,47,"किजोकी प्रभु ने असां जो हुकुम दित्तेया है, कि मै तिज्जो गैर यहुदियां रे लोक्कां री लौ ठहराया है, ताकी तू दुनिया रे हर कुणे तांइ छुटकारा रे रस्ते रा जरिया हो। "
ACT,13,48,"ए सुणी करी गैर यहुदियां रे मणु खुश होई गे, ते परमेश्‍वर रे वचन री बड़ाई करणा लग्गे, ते जित्तणे हमेशा री जिन्दगी तांइ ठहराये गे रे थिये, तिन्हा ने विश्वास कित्तेया "
ACT,13,49,तां प्रभु रा वचन सारे देश बिच फैलणे लग्गेया 
ACT,13,50,"पर यहुदी अधिकारियां ने भक्तां ते कुलीन जनानियां जो ते शहर रे बड़े मणुआं जो उकसाया, ते पौलुस ते बरनबास पर जोर जबरदस्ती करी के तिन्हा जो अपणे शहर का बाहर कड्डी दित्तेया। "
ACT,13,51,तां पौलुस ते बरनबास तिन्हेरे सामणे अपणे पैरा री धूल झम्मी करी इकुनियुम शहर जो गे। 
ACT,13,52,ते चेल्‍ले खुशी कने ते पवित्रात्मा कने भरपूर होई करी अन्ताकिया शहर जो गे। 
ACT,14,1,"इकुनियुम शहर बिच इय्यां होया कि से यहुदियां री सभास्थल जो इकठ्ठे गे, ते इदेइ गल्लां कित्ती की, कि यहुदियां ते यूनानियां बिच का केई जणेया ने विश्वास कित्तेया "
ACT,14,2,"पर नी मनणे वाले यहुदियां ने गैर यहुदियां मणुआं जो संगी विश्वासियां रे खिलाफ उकसाए, ते फूट पाइ दित्ती। "
ACT,14,3,"ते से बड़े रोज्जां तांइ तित्ते रे, ते प्रभु रे भरोसे पर हिम्मत कने गल्लां कने करदे थिये ते प्रभु तिन्हेरे जरिए का चिन्ह-चमत्कारी कम्म करवाई करी अपणे अनुग्रह रे वचनां पर गवाई दुआंदे थिये। "
ACT,14,4,"पर शहर रे मणुआं बिच फूट पेई गई थी, इस कने किन्ने ही तां यहुदियां रे पास्से, ते कितणे ही खास प्रेरितां रे पास्से होई गे, "
ACT,14,5,"पर जां गैर यहुदियां ते यहुदी तिन्हेरी बेजती ते तिन्हेरे पर बट्टे बरसाणे तांइ अपणे सरदारां समेत तिन्हा पर दौड़े, "
ACT,14,6,"ते इस गल्ल जो जाणी गे, ते लुकाउनिया प्रदेश रे लुस्त्रा ते दिरबे शहरां बिच, ते अख्खि-बख्खि रे देसां बिच दौड़ी गे "
ACT,14,7,ते तित्ते शुभ संदेश सुनाणा लग्गे। 
ACT,14,8,"लुस्त्रा बिच इक्क मणु थिया, जे पैरां का कमजोर थिया, से जन्म का ही लंगड़ा था, ते कदी भी नी चले रा नी थिया "
ACT,14,9,से पौलुस जो गल्लां करदे सुणेया करदा थिया ते पौलुस ने तिसेरे पास्से ध्यान कने दिख्खेया कि इस बिच ठीक होई जाणे रा विश्वास है। 
ACT,14,10,"ते पौलुस ने जोरे सणे बोल्लेया, अपणे पैरा रे भारे सिद्दा खड़ा होई जा, तां से उटकी करी खड़ी गे ते हंडणा-फिरणा लग्गेया "
ACT,14,11,"मणुआं ने पौलुस रा ए कम्म दिख्खी करी लुकाउनिया री भाषा बिच जोर सणे बोल्लेया, देवता मणु रे रुप अदंर असां का उतरी आये हिन। "
ACT,14,12,"ते लोक्कां ने तिन्हा जो युनानी देवता रे नां रे हिसाब कने बरनबास जो ज़्यूस, ते पौलुस जो हिर्मेस बोल्लेया, किजोकी से गल्लां करणे बिच मुख्य थिया। "
ACT,14,13,"ते ज़्यूस रे तिस मन्दिर रा पूजारी जे तिस कस्बे रे सामणे थिया, दान्द ते फूल्ला री माला फाटका पर लियाई करी मणुआं कने कुर्बानी करणा चांदा थिया। "
ACT,14,14,"पर बरनबास ते पौलुस ने जां सुणेया, तां से बड़े परेशान होए ते अपणे कपड़े फाड़े, ते मणुआं री भीड़ बिच बड़ी गे, ते अवाज देई करी बोलणा लग्गे, तुसी लोक ए क्‍या करेया करदे हिन? "
ACT,14,15,"असां भी तां तुसी सांइ दुख-सुख भोगणे वाले आम मणु हिन, ते तुसी जो शुभ संदेश सुणादे, कि तुसी इन्हा बेकार री चिज्जां का बखरे होई करी जिंदे परमेश्‍वर जो जाणो, जिन्हा ने आसमान ते जमीन ते समुन्द्र ते जे किच्‍छ तिस बिच है तिन्हा जो बणाया। "
ACT,14,16,तिन्हा ने पैल्ले सब जातीयां रे मणुआं जो अपणे-अपणे रस्ते चलणे दित्तेया 
ACT,14,17,"तां भी तिन्हा ने अपणी भले कम्मां रे जरिए अपणे वजूद रा सबूत दिंदे रे, पर से भलाई करदे रे। तिन्हा ने आसमान का बरखा ते फलवन्त मौसम देई करी, तुसी जो रोट्टी ते तुसी रे मनां जो खुशी कने भरदे रे। "
ACT,14,18,ए बोल्ली करी भी उन्हा ने मणुआं जो बड़ी मुस्किल कने रोकेया कि तिन्हा तांइ कुर्बानी ना करण 
ACT,14,19,"पर किन्ने ही यहुदियां अधिकारियां ने अन्ताकिया ते इकुनियुम रे शहरां बिच आई करी मणुआं जो अपणे पास्से करी लेया, ते पौलुस पर बट्टे भणकाये, ते मरे रा समझी करी तिसजो शहर का बाहर धरीड़ी लेई गे। "
ACT,14,20,"पर जां चेल्‍ले तिसेरे चौं पास्से आई खड़े होये, तां से उठी करी शहर बिच आया ते दूज्जे रोज बरनबास कने दिरबे कस्बे जो चली गेया। "
ACT,14,21,"ते पौलुस ते बरनबास तिस कस्बे रे मणुआं जो शुभ संदेश सुणाई करी, ते बड़े सारे चेल्‍ले बणाई करी, लुस्त्रा हटी करी ते तित्ते का इकुनियुम जो जाई करी अन्ताकिया जो हटी आये। "
ACT,14,22,"ते हर इक्क कस्बे बिच जाई करी चेल्‍ले रे मन जो मजबूत करदे रे ते ए उपदेश दिंदे थिये, कि विश्वास बिच बणे रेयो, ते ए बोलदे थिये कि असां जो बड़े दुख सहन करी के परमेश्‍वर रे राज बिच पुजणा है। "
ACT,14,23,"ते तिन्हा ने हर-इक्क कलीसिया बिच तिन्हेरे तांइ बुजुर्ग लोक रख्खे, ते ब्रत रख्खी करी प्रार्थना करी के, तिन्हा जो प्रभु रे हत्थां बिच सौंपेया जिन्हा पर तिन्हा ने विश्वास कित्तेया थिया। "
ACT,14,24,"ते पिसिदिया प्रदेश जो हुन्दे से पंफूलिया प्रदेश बिच पूज्जे, "
ACT,14,25,ते पिरगा  बिच वचन सुणाई करी अत्तलिया बंदरगाह पर बिच आये। 
ACT,14,26,ते तित्ते का जहाज बिच अन्ताकिया शहर जो तिस कम्म जो पुरा करी के हटी आये थिये जे करणे तांइ तिन्हा परमेश्‍वर रे अनुग्रह बिच सौंपेया थिया। 
ACT,14,27,"तिते पूज्जी करी, तिन्हा ने कलीसिया इकठ्ठी कित्ती ते दस्सेया, कि परमेश्‍वर ने असां कने होई करी कदेय बड्डे-बड्डे कम्म कित्ते ते किय्यां गैर यहुदी जो मसीह यीशु बिच विश्वास करणे तांइ दुआर खोल्ली दित्तेया। "
ACT,14,28,ते से चेल्‍लेयां कने बड़े रोज तांइ तित्ते ही रे। 
ACT,15,1,फिरी किच्‍छ लोक यहुदियां प्रदेश का आई करी संगी विश्वासियां जो सखाणे लग्गे कि मूसा रे कानून रे हिसाब कने तुसी रा खतना नी हो तां तुसी छुटकारा नी पाई सकदे। 
ACT,15,2,"जां पौलुस ते बरनबास रा तिन्हा कने मिलणे तांइ यरूशलेम शहर बिच आए तां तिन्हा कने बड़ी बैहस-बाजी होई, ते ए फैसला कित्ता कि पौलुस ते बरनबास, ते असां बिच का किच्‍छ मणु इस गल्ल रे बारे बिच यरूशलेम शहर बिच रैह्णे वाले खास प्रेरितां का ते बुजुर्ग लोक का जान। "
ACT,15,3,"तां सारी कलीसिया ने पौलुस ते बरनबास जो किच्‍छ पैसे जमा करी के दित्ते ताकी से थोड़ी दूर तीकर जाई सकण, ते से फीनीके ते सामरिया प्रदेशां का हुन्दे गैर यहुदी लोक्कां जो पाप का तौबा करणे रा शुभ संदेश सुणादे गे, ते सब संगी विश्वासी जो बड़ा खुश कित्तेया। "
ACT,15,4,"जां पौलुस ते बरनबास यरूशलेम शहर बिच पुज्जे, तां कलीसिया ते खास प्रेरितां ते बुजुर्ग लोक तिन्हा कने खुशी कने मिल्ले, ते तिन्हा ने दस्सेया कि परमेश्‍वर ने तिन्हा कने होई करी कदेय-कदेय कम्म कित्ते थिये "
ACT,15,5,"पर फरीसियां रे दल रे किच्‍छ लोक्कां ने उठी करी बोल्लेया, कि गैर यहुदियां जो खतना ते मूसा रे कानून जो मनणे रा हुकुम दैणा चाएदा। "
ACT,15,6,तां खास प्रेरित ते बुजुर्ग लोक इस गल्ल रे बारे सोच-विचार करणे तांइ कठी गे 
ACT,15,7,"तां पतरस ने बड़ी बैह्स-बाजी रे बाद खड़े होई करी तिन्हा जो बोल्लेया, हे भाईयों तुसी जाणदे कि बड़े रोज होये, कि परमेश्‍वर ने तुसी बिच का मेरे जो चुणी ले रा है, कि मेरे जरिए गैर यहुदी लोक्कां जो शुभ संदेश सुणाई करी तिन्हा जो विश्वास पर लियाऊँ। "
ACT,15,8,ते मन जो परखणे वाले परमेश्‍वर ने तिन्हा जो भी असां सांइ पवित्रात्मा देई करी तिन्हा जो अपणाई लित्ता। 
ACT,15,9,ते विश्वास रे जरिए तिन्हेरे मन सुच्चे करी के असां बिच ते तिन्हेरे बिच कोई भेद-भाव रख्खेया 
ACT,15,10,"तां अवे तुसी किजो चेल्‍लेयां पर बेमतलब जरुरतां रा बोझ पाई करी परमेश्‍वर जो परखेया करदे हिन, जिस जो कि न असां रे पित्र चुक्की सके थिये ते ना असां चुक्की सकदे, "
ACT,15,11,"इय्यां करणा सही नी है। असां रा ए मनणा है कि जिय्यां तिन्हा ने मसीह यीशु रे अनुग्रह कने छुटकारा पाणा, तिस्सी तरिक्के कने असी भी पाणा। "
ACT,15,12,"तां सारी सभा चुपचाप होई करी बरनबास ते पौलुस री सुनणे लग्गे, कि परमेश्‍वर ने तिन्हेरे जरिए गैर यहुदियां रे मणुआं बिच कदेइ-कदेइ निशानियां, ते अनौखे कम्म दिख्खाये "
ACT,15,13,"जां से बोल्ली बैठ्ठे, तां याकूब बोलणे लग्गेया, हे भाईयों, मेरी सुणो, "
ACT,15,14,शमौन ने जिस जो पतरस भी बोलदे असां जो समझाया कि परमेश्‍वर ने गैर यहुदी लोक्कां पर कदेई कृपा कित्ते री है कि तिन्हा बिच का किच्‍छ जो अपणे तांइ चुणी लित्तेया। 
ACT,15,15,ते गैर यहुदियां रे परमेश्‍वर रे पास्से फिरणे रे बारे बिच भविष्यद्वक्ता ने पवित्रशास्त्र बिच लिख्खे रा है: 
ACT,15,16,"इसेरे बाद मै फिरी आई करी दाऊद रे गिरे रे तम्बु जो फिरी खड़ा करणा, ते खंडरा जो फिरी बनाणा, ते तिन्हा जो खड़ा करणा। "
ACT,15,17,"इधेरे तांइ जे बचे रे लोक, मतलब अवे सारे गैर यहुदियां जो जे मेरे हिन, प्रभु जो तोपन। "
ACT,15,18,ए ओई प्रभु बोल्दे हिन जे दुनिया री शुरुआत का ही इन्हा गल्लां रा शुभ संदेश दिंदे आये रे हिन 
ACT,15,19,"इधेरे तांइ मेरा विचार ए है, कि गैर यहुदियां बिच का जे मणु परमेश्‍वर रे पास्से आई जांदे, असां तिन्हा पर जोर ना पाण कि से यहुदी रीती रिवाज रे हिसाब कने चले। "
ACT,15,20,"पर तिन्हा जो चिठ्ठी लिख्खी भेज्जो, कि से मूर्तां जो चढ़ाई री रोट्टी तुसी जो नी लैणी चाएदी ते व्यभिचार का बची रैह्‍ण गला घोटी करी मारे रे जानवर रा मांस ना खान ते खून जो कदी ना खान, "
ACT,15,21,"किजोकी पुराणे बेल्ले का शहर-शहर मूसा रे कानून रा प्रचार करणे वाले चली आया करदे हिन, मूसा रे कानून हर विश्राम दिन सभास्थल बिच पढ़े जांदे हिन। "
ACT,15,22,"जां यरूशलेम री सारी कलीसिया समेत खास प्रेरित ते बुजुर्ग लोक जो खरा लग्गेया, कि अपणे बिच का केई मणुआं जो चुनण, मतलब यहूदा जिस जो कि बरसब्बास भी बोल्दे, ते सीलास जो जे कि विश्वासियां बिच बड़े इज्जतदार भी थिये, ते तिन्हा पौलुस ते बरनबास रे कन्ने अन्ताकिया शहर री कलीसिया का भेज्जेया। "
ACT,15,23,"ते तिन्हेरे हत्थां ए चिठ्ठी लिख्खी भेज्जी, कि अन्ताकिया शहर ते सीरिया ते किलिकिया प्रदेश बिच रैह्णे वाले भाईयां जो जे कि गैर यहुदियां रे हिन, खास प्रेरितां ते बुजुर्ग लोक्कां रा नमस्कार। "
ACT,15,24,"असां ने सुणेया, कि असां बिच का कितणेयां ने जाई करी, तुसी जो अपणी गल्लां कने डराई दित्तेया, ते तुसी रे मन बदली दित्ते पर असां ने तिन्हा जो हुकुम नी दित्तेया थिया "
ACT,15,25,"इधेरे तांइ असां ने इक्क मन होई करी ठीक समझेया, कि असां रे चुणे रे प्यारे बरनबास ते पौलुस जो तुसी का भेज्जन। "
ACT,15,26,"ए तां मणु हिन, जिन्हा ने अपणे प्राण असां रे प्रभु मसीह यीशु तांइ मुस्किल बिच पाये रे हिन। "
ACT,15,27,"ते असां ने यहूदा ते सीलास जो भेज्जेया, ताकी से अप्पु तुसी जो ए सब गल्लां बोल्ली देंन। "
ACT,15,28,"पवित्रात्मा जो, ते असां जो ठीक लग्गेया, कि इन्हा जरुरी गल्लां जो छड्डी, तुसी पर होर कोई बोझ ना पान, "
ACT,15,29,"कि तुसी मूर्तां जो भेंट कित्ते री रोट्टी तुसी जो नी लैणी चाएदी ते व्यभिचार का बची रेंन गला घोटी करी मारे रे जानवर रा मांस ना खान ते खून जो कदी ना खान। इन्हा सबका दूर रेयो तां तुसी रा भला होणा, अग्गे विदा। "
ACT,15,30,"फिरी से विदा होई करी अन्ताकिया शहर पूज्जे, ते सभा इकठ्ठा करी के से चिठ्ठी तिन्हा जो देई दित्ती "
ACT,15,31,ते से पढ़ी करी तिस उपदेश री गल्लां का बड़े खुश होये 
ACT,15,32,"ते यहूदा ते सीलास ने जे खुद भी भविष्वाणी करणे वाले थिये, बड़ी गल्लां कने विश्वासियां जो उपदेश देई करी मजबूत कित्तेया। "
ACT,15,33,"यहुदा जिस जो बरसब्बास रे नां कने भी जाणेया जांदा थिया ते सिलास ने विश्वासियां कने किच्‍छ रोज शांती कने रैह्णा चाएया, पर यहुदा जिस जो बरसब्बास रे नां कने भी जाणेया जांदा से तित्ते का हटी गेया, "
ACT,15,34,(पर सीलास जो तित्ते रैह्णा खरा लग्गेया।) 
ACT,15,35,"ते पौलुस अते बरनबास अन्ताकिया बिच रुकी गे, ते बड़े होर मणुआं कने प्रभु यीशु रे वचन री उपदेश ते शुभ संदेश सुणादे रे। "
ACT,15,36,"किच्‍छ रोज्जां बाद पौलुस ने बरनबास जो बोल्लेया, कि जिन्हा-जिन्हा शहरां बिच असां ने प्रभु रा वचन सुणाया थिया, चलो, फिर तित्ते जाई करी अपणे विश्वासियां जो दिख्खदे, कि कदेय हिन। "
ACT,15,37,"ते बरनबास ने युहन्ना जो जिस जो कि मरकुस भी बोल्दे, कन्ने लैणे रे बारे अन्दर सोच्चेया। "
ACT,15,38,"पर पौलुस ने तिसजो जे कि पंफूलिया प्रदेश बिच तिन्हा का बखरे होई गे थिये, ते कम्म पर तिन्हा कने नी गे थिये, कने लेई जाणा ठीक नी समझेया "
ACT,15,39,"तां पौलुस ते बरनबास इक्क दूज्जे रे खिलाफ होई गे, ते इक्क दूज्जे का बखरे होई गे ते बरनबास, ते मरकुस जो लेई करी जहाज पर साइप्रस टापू जो चली गेया। "
ACT,15,40,"पर पौलुस ने सीलास जो चुणी लेया, ते विश्वासियां का परमेश्‍वर री अनुग्रह पर सौंपी दित्तेया ते अन्ताकिया शहर का चली गेया। "
ACT,15,41,ते से सीरिया ते किलिकिया प्रदेशां का हुन्दे होये कलीसिया रे लोक्कां जो मजबूत करदे होए निकली गेया। 
ACT,16,1,"फिरी से दिरबे ते लुस्त्रा रे शहरां बिच भी गेया, ते दिख्खो, तित्ते तीमुथियुस नां रा इक्क चेल्ला थिया, जे कुसकी विश्वासी यहुदी जनानी रा निक्का थिया, पर तिसेरा पुत्तर यूनानी थिया "
ACT,16,2,ते लुस्त्रा ते इकुनियुम रे शहर रे विश्वासियां बिच तिसेरी बोलचाल ठीक थी। 
ACT,16,3,"पौलुस ने चाह्‍ंदा थिया कि ए मेरे कने चलन, ते जे यहुदी मणु तिन्हा जगह बिच थिये तिन्हेरी वजह कने तिसेरा खतना कित्तेया, किजोकी से जाणदे थिये, कि तिसेरा प्यो यूनानी थिया "
ACT,16,4,ते शहर-शहर रा सफर करदे तिन्हा ने तित्ते रे विश्वासी लोक्कां जो तिन्हा नियमां जो दसदे थे जिन्हा जो यरूशलेम रे खास प्रेरितां ने ते बुजुर्ग लोक ने पक्का कित्तेया थिया। 
ACT,16,5,ते इय्यां तित्ते री कलीसिया रा विश्वास मजबूत हुन्दा गेया ते दिन-व-दिन तिन्हेरी गिनती बढ़ना लग्गी। 
ACT,16,6,से फ्रूगिया ते गलातिया प्रदेशां का होई करी निकले किजोकी पवित्रात्मा ने तिन्हा जो एशिया प्रदेश बिच वचन सुनाणे जो मना करी दित्तेया थिया। 
ACT,16,7,फिरी से जां मूसिया प्रदेश री सीमा पर पूज्जे तां तिन्हा ने बितूनिया प्रदेश जाणे री कोशीश कित्ती पर यीशु रे आत्‍मा ने तिन्हा जो तित्ते जाणे नी दित्तेया। 
ACT,16,8,तां से मूसिया प्रदेश का हुन्दे त्रोआस बंदरगाह पूज्जे। 
ACT,16,9,"रात्ती रे बेल्ले पौलुस ने दर्शन बिच दिख्खेया कि मकिदुनिया प्रदेश रा इक्क मणु तिस कने बिनती करी के बोलदा थिया, कि समुन्द्र रे पार आई मकिदुनिया प्रदेश बिच आ ते असां री मदद कर। "
ACT,16,10,"इस दर्शन जो दिख्खणे का बाद झट ही से फैसला लिन्दे कि परमेश्‍वर रे तिन्हा मणुआं बिच शुभ संदेश रा प्रचार करणे तांइ असां जो सद्देया, असां ने मकिदुनिया प्रदेश जाणे री ठाणी लेई। "
ACT,16,11,इधेरे तांइ त्रोआस शहर रे बंदरगाह का जहाज जो चलाई करी असी सिद्दे सुमात्राके टापू ते दुए दिन नियापुलिस शहर रे बंदरगाह बिच आये। 
ACT,16,12,"तित्ते का असां फिलिप्पी शहर पूज्जे जे मकिदुनिया प्रदेश रा इक्क मुख्य शहर थिया ते रोमियां री बस्ति है, इस शहर बिच असां किच्‍छ रोज गुजारे "
ACT,16,13,"फिरी विश्राम दिन पर ए सोच्ची करी कि प्रार्थना करणे तांइ तित्ते कोई सभास्थल नी होणा ते असां शहर रे फाटक रे बाहर दरया जो गे, असी तित्ते बेई गे ते इकठ्ठी होये री जनानियां कने गल्ल-बात करणा लग्गे। "
ACT,16,14,"थुआतीरा बिच ही लीदिया नां री इक्क जनानी थी, से बैंगणी रंग रे कपड़े बेचदी थी, से परमेश्‍वर री भक्तणी थी से बड़े ध्यान कने असां री गल्लां सुणेया करदी थी, प्रभु ने तिसेरे मन रे दुआर खोली दित्ते थिये ताकी जे किच्‍छ पौलुस बोल्लेया करदा थिया, से तिन्हा गल्लां पर ध्यान देई सकण "
ACT,16,15,अपणे सारे टब्बर समेत बपतिस्मा लैणे का बाद तिसने असां रे छन्दे कित्ते कि जे तुसी मेरे जो परमेश्‍वर री सच्ची भक्तण मनदे तां चलो मेरे घरे रुको ते से असां जो मनाई करी अपणे घरे लेई गई। 
ACT,16,16,"फिरी इय्यां होया कि जा असां प्रार्थना री जगाह् जो जाया करदे थिये, तां असां जो इक्क भक्तणी मिल्ली जिस बिच इक्क भविष्य दस्सणे वाली दुष्टात्मा थी, से मणुआं रा भाग्य दस्सी करी अपणे मालका जो बड़ा पैसा कमाई करी दिन्दी थी "
ACT,16,17,"से पौलुस ते असां रे पिच्छे-पिच्छे आई करी लेरां मारणा लग्गी कि ए मणु परमप्रधान परमेश्‍वर रे सेवक हिन, जे तुसी लोक्कां जो छुटकारा रे रस्ते तांइ शुभ संदेश सुणादे हिन। "
ACT,16,18,"से बड़े रोज्जां तांइ इय्यां ही करदी रेई पर पौलुस तिसका परेशान होई गेया, ते अपणा मुड़ी करी तिस दुष्टात्मा जो बोल्लेया जे तिस जनानी अन्दर थी, मै तिज्जो मसीह यीशु रे नां कने हुकुम दिंदा, कि इस बिच का निकली जा ते तिस्सी बेल्ले निकली गई। "
ACT,16,19,"जां तिसेरे मालकां ने दिख्खेया कि असां री कमाई री आस पर तां पाणी फिरी गेया, तां पौलुस ते सीलास जो पकड़ी करी बजार बिच अधिकारीयां का धरीड़ी करी लेई गे "
ACT,16,20,"ते तिन्हा जो सजा दैणे वालेयां का लेई जाई करी बोल्णा लग्गे, ए मणु यहुदी हिन ते असां रे शहरा बिच बड़ी कहला पाये करदे हिन "
ACT,16,21,ए इदेय रीति रवाजां री वकालत करेया करदे हिन जिन्हा जो अपनाणा या तिन्हा जो मनणा असां रोम देश रे रैह्णे वाले लोक्कां तांइ ठीक नी है। 
ACT,16,22,"तां लोक्कां री भीड़ पौलुस ते सिलास रे खिलाफ इकठ्ठे होई करी तिन्हा पर हमला करणा लग्गे, ते सजा दैणे वालेयां ने तिन्हेरे कपड़े फाड़ी करी खोली दित्ते, ते तिन्हा जो बेंत मारणे रा हुकुम दित्तेया "
ACT,16,23,"ते बड़े बेंत मारी करी तिन्हा जो जेल बिच पाई दित्तेया, ते जेल रे अधिकारी जो हुकुम दित्तेया कि इन्हा जो कड़ी निगरानी बिच रखण "
ACT,16,24,ते तिन्हा ने हुकुम रे मुताबिक तिन्हा जो जेल री अन्दरिली कोठरी बिच पाई दित्तेया ते तिन्हेरे पैरा लक्कड़ री बेड़ीयां कन्ने बन्नी दित्ते। 
ACT,16,25,"अद्दी रात्ती रे करीब पौलुस ते सीलास परमेश्‍वर रे भजन गान्दे ते प्रार्थना करेया करदे थिये, ते दुज्जे कैदी तिन्हा जो सुणेया करदे थिये "
ACT,16,26,"कि इतणे बिच इक्क हिलण गेया ते तिन्ने जेल री नियां तक हिलाई सुटी, अते झट ही जेल रे सारे दुआर खुली गे, ते सब री बेड़ियां खुली गई "
ACT,16,27,"अते जेल रा अधिकारी जागी होया, ते जेल रे दुआर खुल्ले दिख्खी करी से समझेया कि कैदी नस्सी गे, तां तिन्ने तलवार कड्डी करी अप्पु जो मारणा चाया "
ACT,16,28,"पर पौलुस ने जोरे सणे बोल्लेया, अप्पु जो कोई नुक्सान मत दे, किजोकी असी सब ईत्ते हिन "
ACT,16,29,"तां तिस जेल रे अधिकारी ने मशाल मंगवाई ते अन्दर चली गेया, ते कंमदा-कंमदा पौलुस ते सीलास रे पैरा पेई गेया "
ACT,16,30,"ते तिन्हा जो बाहर लियाई करी बोलणा लग्गेया, हे महान मणूओं, छुटकारा पाणे तांइ मै क्‍या करां? "
ACT,16,31,"तिन्हा ने बोल्लेया, प्रभु यीशु पर विश्वास कर, तां तु ते तेरे परिवार ने छुटकारा पाणा "
ACT,16,32,"ते तिन्हा ने तिसजो, ते तिसेरे सारे घरेतां जो प्रभु रा वचन सुणाया "
ACT,16,33,"फिरी जेल रा से अधिकारी तिस्सी रात ते तिस्सी बेल्ले तिन्हा जो तित्ते का लेई गेया तिसने तिन्हेरे जख्म धोये, ते तिसने अपणे घरेतां समेत बपतिस्मा लित्तेया "
ACT,16,34,फिरी से पौलुस ते सीलास जो अपणे घरे लेई गेया ते तिन्हा जो रोट्टी खुआई ते सारे घरेतां जो परमेश्‍वर पर विश्वास करणे री वजह कने खुशी होई। 
ACT,16,35,जां भ्याग होई तां सजा दैणे वालेयां ने अपणे सिपाहियां जो तित्ते भेज्जेया कि तिन्हा जो छड्डी दित्तेया जान 
ACT,16,36,फिरी जेल रे अधिकारी ने ए गल्लां पौलुस जो दस्सी कि सजा दैणे वालेयां ने तुसी जो छड्डी दैणे तांइ भेज्जेया है इधेरे तांइ अवे तुसी बाहर आई जाओ ते शांती कने चली जाओ। 
ACT,16,37,"पर पौलुस ने तिन्हा सपाह्ईया जो बोल्लेया, तिन्हा ने असां जो जे रोम देश रे मणु हिन, बगैर कसुरवार ठहराये, मणुआं रे सामणे मारेया, ते जेल बिच पाई दित्तेया, तां क्‍या अवे चुपचाणे असां जो भेजणा चाह्‍ंदे हिन? पर इय्यां नी होणा, हुणा तां इय्यां चाएदा की से अप्पु आई करी असां जो बाहर लेई जाण। "
ACT,16,38,"सिपाहियां ने ए गल्लां सजा दैणे वालेयां जो बोल्ली दित्ती, ते से सुणी करी कि से रोम देश रे लोक हिन, से डरी गेया। "
ACT,16,39,"ते आई करी से तिन्हा का माफी मंगणा लग्गे, ते बाहर लेई जाई करी छन्दे कित्ते कि से चली जान। "
ACT,16,40,पौलुस ते सीलास जेल रे बाहर निकली करी लीदिया रे घरे पूज्जे ते संगी विश्वासियां कने मिल्ले ते पौलुस ते सिलास ने तिन्हेरा हौंसला बद्धाया ते तित्ते का चली गे। 
ACT,17,1,"फिरी पौलुस ते सिलास अम्फिपुलिस ते अपुल्लोनिया कस्बेयां का होई करी थिस्सलुनीके शहर बिच आये, जित्ते यहुदियां री इक्क सभास्थल थिया। "
ACT,17,2,"ते पौलुस अपणे तरिक्के कने तिन्हा का गेया, ते त्रै विश्राम दिन पर पवित्रशास्त्र का तिन्हा कने बैह्स कित्ती। "
ACT,17,3,"ते तिन्हेरा मतलब खोली करी समझान्दा थिया, कि मसीह यीशु रा दुख उठाणा, ते मरे रे बिच का जिंदा होई जाणा जरूरी था, ते ऐई यीशु जिसेरी बारे बिच मै प्रचार करेया करदा है, से ही मसीह हिन। "
ACT,17,4,"तिन्हा बिच किन्ने यहुदी लोक्कां ने, ते परमेश्‍वर रे भक्त यूनानियां बिच का बड़े जणेया ने ते बड़ी सारी कुलीन जनानियां ने मन्नी लेया, ते पौलुस ते सीलास कने मिल्ली गे। "
ACT,17,5,"पर यहुदियां ने खून्दक बिच आई करी बजार का केई गुन्डेया जो अपणे कने लेया, ते भीड़ लाइ करी शहर बिच दंगे करणा लग्गे, ते यासोन रे घरे पर हमला करी के पौलुस ते सिलास जो सामणे लियाणा चाएया। "
ACT,17,6,"पर तिन्हा जो से नी मिल्ले तां तिन्हा ने यासोन ते कितणे ही दूज्जे संगी विश्वासियां जो शहर बिच राज्यपाल रे सामणे धृड़ी करी लेई आये, कि ए मणु जिन्हा ने सारी दुनिया बिच उथल-पुथल मचाई रख्खे री है, अवे ईत्ते आई गे। "
ACT,17,7,"ते यासोन ने इन्हा जो अपणे घरे रैह्णे री अनुमती दित्ते री है, ते ए सब सम्राट रे हुकुमां रे खिलाफ होई करी कम्म करदे हिन ते बोलदे, इक्क राजा होर है जिसेरा नां यीशु है। "
ACT,17,8,जां लोक्कां री भीड़ ते शहर रे अधिकारियां ने ए सुणेया तां से घबराई गे 
ACT,17,9,ते तिन्हा ने यासोन ते बाकी मणुआं का जुर्माना लेई करी तिन्हा जो छड्डी दित्तेया। 
ACT,17,10,"फिरी झट ही तिन्हा जो रातो रात संगी विश्वासियां ने पौलुस ते सीलास जो बिरीया कस्बे जो भेज्जी दित्तेया तित्ते पूज्जी करी, से यहुदियां रे सभास्थल बिच गे। "
ACT,17,11,"ए मणु थिस्सलुनीके शहर रे मणुआं का जादा ठीक थिये इन्हा ने पूरा मन लगाई करी वचन सुणेया ते हर रोज पवित्रशास्त्र जो उलटदे पलटदे ए जाँचदे रे कि पौलुस ने जे गल्लां दस्सी, क्‍या से सच हिन। "
ACT,17,12,तां तिन्हा बिच का बड़े जणे यहुदियां ने ते कुलीन यूनानी जनानी ते मर्दां ने विश्वास कित्तेया 
ACT,17,13,"पर जां थिस्सलुनीके शहर बिच रैह्णे वाले यहुदी जाणी गे, कि पौलुस बिरीया शहर बिच भी परमेश्‍वर रा वचन सुणाया करदा है, तां तित्ते भी आई करी मणुआं जो उकसाणे ते हल्ला मचाणा लग्गे "
ACT,17,14,"तां विश्वासियां ने झट पौलुस जो भेज्जी दित्तेया, कि समुन्द्र रे कनारे चली जा, पर सीलास ते तीमुथियुस बिरिया बिच ही रे। "
ACT,17,15,"पौलुस री मदद करणे वाले लोक तिसजो एथेंस शहर तक लेई गे, ते सीलास ते तीमुथियुस तांइ ए हुकुम देई करी कि से जल्दी का जल्दी मेरे का आई जान, तित्ते का चली पये। "
ACT,17,16,"जां पौलुस एथेंस शहर बिच तिन्हा जो भालेया करदा थिया, तां शहर जो मूर्तां कने भरितेरा दिख्खी करी तिसेरा कलेजा फूक्की गेया। "
ACT,17,17,"इधेरे तांइ से सभास्थल बिच यहुदियां ते गैर यहुदी परमेश्‍वर रे भक्तां कने ते चौक बिच जे मणु मिलदे थिये, तिन्हा कने हर रोज बैहस-बाजी करदा थिया। "
ACT,17,18,"तां इपिकुरी ते स्तोईकी पणतां बिच का किन्ने तिस कने तर्क करणे लग्गे, ते कितणेयां ने बोल्लेया, ए अंट-शंट बोलणे वाला क्‍या बोलणा चांदा? पर होरनियाँ ने बोल्लेया, से दूज्जे देवता रा प्रचारक लगदा, किजोकी ए यीशु रा, ते मरी करी फिरी जिन्दे होई जाणे रा शुभ संदेश सुणांदा। "
ACT,17,19,"तां से तिसजो अपणे कने अरियुपगुस नां रे इक्क महासभा जो लेई गे ते पूच्छेया, क्‍या असां जाणी सकदे, कि ए नौई उपदेश जे सूणान्दा, से क्‍या है? "
ACT,17,20,"किजोकी तू अनोखी गल्लां असां जो सुणान्दा, इधेरे तांइ असां जानणा चाह्‍ंदे कि इसेरा मतलब क्‍या है? "
ACT,17,21,तित्ते रैह्णे वाले एथेंस रे सब मणु ते परदेसी सिर्फ किच्‍छ नौआ सुनणे या तिन्हा गल्लां री चर्चा रे अलावा कुसकी होर गल्ल बिच अपणा वक्त नी जाया नी करदे थिये। 
ACT,17,22,"तां पौलुस ने अरियुपगुस रे मझाटे खड़ी करी बोल्लेया, हे एथेंस रे मणूओं मै दिख्खदा, कि तुसी हर गल्ल पर देवता जो बड़े मनणे वाले हिन "
ACT,17,23,"किजोकी घूमदे-फिरदे तुसी री भक्ति वाली चिज्जां जो दिख्खेया करदा थिया, तां इक्क वेदी दिख्खी जिस पर लिख्खे रा थिया, कि अनजाणे परमेश्‍वर तांइ तां तुसी जिस जो बिना जाणे अराधना करदे, पर मै तुसी जो तिसेरा शुभ संदेश सुणान्दा "
ACT,17,24,"जिस परमेश्‍वर ने दुनिया ते तिस बिच सब चिज्जां जो बणाए रा है, से आसमान ते दुनिया रा मालक होई करी भी हत्थां रे बणाये र मन्दिर बिच नी रैहन्दा। "
ACT,17,25,"न कुसकी चिज्जां तांइ मणु रे हत्थां री जरुरत है, किजोकी से तां अप्पु ही सब जो जिन्दगी ते होर किच्‍छ भी दिन्दा। "
ACT,17,26,"तिन्हा ने इक्क ही मणु का सारे मणुआं री सबणी जातियां, सारी दुनिया पर रैह्णे वालेयां तांइ बणाए री है, ते तिन्हा ने ही मणुआं रा वक्त पक्का करी दित्तेया है ते तिस जगह री, जित्ते से रैहन्दे, तिसेरी सीमाये बन्नी दित्ती। "
ACT,17,27,"परमेश्‍वर ने ए इधेरे तांइ कित्ता ताकी न्याहरे बिच रैह्णे वाले लोक तिन्हा जो तोपण, होई सकदा कि से तिन्हा का पुजी करी तिन्हा जो पाई लेंन, हालांकी से असां का कुसकी का भी से दूर नी हिन: "
ACT,17,28,"किजोकी से असां कने हिन इधेरे तांइ असी जिन्दे हिन, ते हन्डदे-फरदे, ते मजबूत रैहन्दे। जिय्यां तुसी रे किन्ने सारे कवियां ने ही बोल्ले रा है, कि असां तां तिसेरे ही वंश रे हिन। "
ACT,17,29,"इधेरे तांइ परमेश्‍वर री औलाद होई करी असां जो ए समझणा ठीक नी, कि से दिव्य सच्चाई सोने या चाँदी या पत्थर री बणे री मणु री सोच या मिस्रियां रे बणी री कुसकी मुर्ती जदेयी है। "
ACT,17,30,"इधेरे तांइ परमेश्‍वर लोक्कां री अज्ञानता रे बेल्ले बिच आनाकानी करी के, अवे हर जगाह् सब मणुआं जो अपणे पाप्पां का तौबा करी लैणे रा हुकुम दिंदे हिन। "
ACT,17,31,"किजोकी तिन्हा ने इक्क रोज पक्का कित्तेया है, तिन्हा मणुआं रे जरिए धर्म कने दुनिया रा हिसाब-किताब करणा, जिन्हा जो तिन्हा ने चुणे रा है तिन्हा जो मरे रेयां बिच का जिंदा करणा, ए गल्ल सबनियां पर प्रमाणित करी दित्ती गे री है। "
ACT,17,32,"मरे रेयां रे फिरी जिन्दा होई जाणे री गल्ल सुणी करी किन्ने ही मजाक उड़ाणा लग्गे, ते कित्तणेया ने बोल्लेया, ए गल्ल असां तुसी का फिरी कदी सुणगे "
ACT,17,33,तां पौलुस तिन्हेरे बिच का निकली गेया 
ACT,17,34,"पर केई मणु तिस कने मिल्ली गे, ते मसीह यीशु पर विश्वास कित्तेया, जिन्हा बिच का दियुनुसियुस अरियुपगी था, ते दमरिस नां री इक्क जनानी थी, ते तिन्हा कने होर भी किच्‍छ मणु थिये। "
ACT,18,1,इसेरे बाद पौलुस एथेंस शहर जो छड्डी करी कुरिन्थुस शहर बिच आए। 
ACT,18,2,"ते तिस जगह पर तिन्हा जो अक्विल्ला नां रा इक्क यहुदी मणु मिल्लेया, जिसेरा जन्म पुन्तुस प्रदेश बिच होए रा थिया। से अपणी लाड़ी प्रिस्किल्ला कने ईतालिया देश बिच हल्ले आया ही थिया, किजोकी क्लौदियुस सम्राट ने सारे यहुदी लोक्कां जो रोम देश छड्डी करी जाणे रा हुकम दित्तया थिया, इधेरे तांइ तिनिये कुरिन्थ शहर छड्डी दित्तेया। "
ACT,18,3,ते पौलुस तिन्हा जो दिखणे तांइ गेया किजोकी से तिन्हेरे सांइ तम्बु रे व्यापारी थिये ते से तित्ते रुकी करी तिन्हेरे कने कम्म करदा थिया। 
ACT,18,4,ते पौलुस हर इक्क विश्राम दिन पर सभास्थल बिच बैहस-बाजी करी के यहुदियां ते यूनानियां जो मसीह बिच विश्वास करणे तांइ समझांदा थिया। 
ACT,18,5,"जां सीलास ते तीमुथियुस मकिदुनिया प्रदेश का आये, तां पौलुस ने तम्बु बनाणा छड्डी करी वचन सुनाणे बिच मगन होई करी यहुदियां जो गवाई दिन्दा थिया कि यीशु ही मसीह है: "
ACT,18,6,"पर जां तिन्हा लोक्कां ने पौलुस रे खिलाफ होई करी तिसेरी बेजती करणा लग्गे, तां पौलुस ने अपणे कपड़े झाड़ी करी तिन्हा जो बोल्लेया, तुसी अपणी जिन्दगी तांइ अप्पु जिम्मेदार हिन, मै बेकसुर है, अव्वे मै गैर यहुदी रे मणुआं का जाई करी तिन्हा जो परमेश्‍वर रा संदेश सुनाणा। "
ACT,18,7,"ते तित्ते का चली गेया ते तीतुस यूस्तुस नां रे परमेश्‍वर रे भक्त रे घरे आया, जिसेरा घर सभास्थल रे कने ही थिया। "
ACT,18,8,"तां सभास्थल रे सरदार क्रिस्पुस ने ते तिसेरे टब्बर ने प्रभु पर विश्वास कित्तेया, ते बड़े कुरुन्थियों ने भी सुणेया ते विश्वास कित्तेया ते बपतिस्मा लित्तेया "
ACT,18,9,"राती प्रभु जी ने दर्शन रे जरिए पौलुस जो बोल्लेया, मत डर प्रचार करदा जा ते चुप मत हो "
ACT,18,10,"किजोकी मै तेरे कने है, ते कोई भी तिज्जो नुक्सान नी पूजाई सकदा, किजोकी इस शहर बिच मते मणु हिन जिन्हा ने मेरा भरोसा करणा। "
ACT,18,11,तां पौलुस तित्ते परमेश्‍वर रा वचन सुणादा रेया ते तित्ते डेढ़ साल रेया। 
ACT,18,12,"जां गल्लियो अखाया प्रदेश रा राज्यपाल थिया तां यहुदी मणु पौलुस रे खिलाफ होई गे, ते तिसजो हिसाब-किताब री गद्दी रे सामणे लियाई करी, बोल्णा लग्गे। "
ACT,18,13,"कि ए मणुआं जो समझान्दा, कि परमेश्‍वर री भक्ति इस तरिक्के कने करो, जे मूसा रे कानून रे उलट हो "
ACT,18,14,"जां पौलुस बोलणे वाला ही थिया, तां गल्लियो ने यहुदियां जो बोल्लेया, हे यहूदियों, जे ए किच्‍छ बे-न्यायी या बुराई री गल्लां हुंदी तां ठीक था ते मै तुसी री सुणदा "
ACT,18,15,"पर जे ए बैहस-बाजी री गल्लां, ते नां, ते तुसी रे ईत्ते रे मूसा रे कानून रे बारे बिच हिन, तां तुसी ही जाणो, किजोकी मै इन्हा गल्लां रा फैसला करणे वाला नी बनणा चांदा "
ACT,18,16,ते गल्लियो ने तिन्हा जो हिसाब-किताब री गद्दी रे सामणे का कड्डी दित्तेया 
ACT,18,17,"तां सब, मणुआं ने सभास्थल रे सरदार सोस्थिनेस जो पकड़ी करी हिसाब-किताब री गद्दी रे सामणे मारेया, पर गल्लियो ने इन्हा सब गल्लां री फिकर नी कित्ती। "
ACT,18,18,"तां पौलुस बड़े रोज्जां तांइ कुरिन्थ शहर बिच ही रेया, पौलुस ने किंखिया कस्बे बिच अपणे बाल मुण्डवाये किजोकी तिसने इक्क मन्नत मन्नी थी फिरी विश्वासियां का विदा लेई करी से किस्ती पर बेई करी सीरिया जो चली गेया तिसेरे कने प्रिस्किल्ला कने अक्विल्ला भी थिये। "
ACT,18,19,फिरी से त्रैन्नी जणे इफिसुस शहर बिच पूज्जे ते पौलुस ने प्रिस्किल्ला ते अक्विल्ला जो तित्ते ही छड्डी दित्तेया ते अप्पु सभास्थल बिच जाई करी यहुदियां कने बैह्स करणे लग्गेया। 
ACT,18,20,जां तित्ते रे मणुआं ने तिसजो किच्‍छ रोज होर रैह्णे तांइ जो बोल्लेया तां तिसने मना करी दित्तेया। 
ACT,18,21,"पर जांदे बेल्ले तिसने बोल्लेया, जे परमेश्‍वर री मर्जी हुन्गी तां मै तुसी का फिरी आंगा फिर तिसने इफिसुस शहर कने किस्ती बिच सफर कित्तेया "
ACT,18,22,"फिरी कैसरिया कस्बे पूज्जी करी से यरूशलेम शहर जो गेया ते कलीसिया रे मणुआं जो नमस्कार करी के, फिरी से अन्ताकिया शहर जो चली गेया। "
ACT,18,23,तित्ते किच्‍छ दिन रूकेया ते तिसेरे बाद तित्ते का चली गेया ते गलातिया ते फ्रूगिया रे प्रदेशां बिच इक्क जगह का दूज्जी जगह पर सफर करदे सबणी चेल्‍लेयां जो विश्वास बिच बधाणे लग्गेया। 
ACT,18,24,तित्ते ही अपुल्लोस नां रा इक्क यहुदी मणु थिया जिसेरा जन्म सिकन्दरिया शहर बिच होया थिया से विद्वान मणु थिया से इफिसुस शहर बिच आया पवित्रशास्त्र रा तिसजो पूरा ज्ञान थिया 
ACT,18,25,तिसजो प्रभु रे रस्ते री शिक्षा हासिल कित्ती थी ते से मन लाई करी यीशु रे बारे बिच खरी-खरी गल्लां सुणादां ते सखादां थिया पर तिसजो सिर्फ युहन्ना रे बपतिस्मा रे बारे अन्दर ही ज्ञान थिया 
ACT,18,26,"से सभास्थल बिच निडर होई करी बोलणा लग्गेया, पर प्रिस्किल्ला ते अक्विल्ला ने तिसेरी गल्लां सुणी करी, तिसजो अपणे घरे लेई आये ते परमेश्‍वर रा रस्ता तिसजो होर भी सह्ई-सह्ई बताया। "
ACT,18,27,"ते जां तिसने पक्का करी लित्तेया कि समुन्द्र रे पार उतरी करी से अखाया प्रदेश जो जान तां विश्वासियां ने तिसजो हिम्मत देई करी भेज्जेया ते तित्ते रे चेल्‍लेयां जो इसेरा स्वागत करणे तांइ चिठ्ठी लिख्खी भेज्जी, ते तिसने पूज्जी करी तित्ते तिन्हा मणुआं री बड़ी मदद कित्ती जिन्हा ने परमेश्‍वर री अनुग्रह री वजह कने विश्वास कित्तेया थिया। "
ACT,18,28,"किजोकी पवित्रशास्त्र का प्रमाण देई-देई करी कि यीशु ही मसीह हिन, से यहुदियां जो लोक्कां रे बिच-मझाटे शास्त्र बिच का जबरदस्त गल्लां बोल्ली करी चुप्प करांदा रेया। "
ACT,19,1,"ते जां अपुल्लोस कुरिन्थुस शहर बिच थिया, तां पौलुस तिन्हा प्रदेशां रे उपराल्ले हिस्सेयां बिच सफर करदे-करदे इफिसुस शहर बिच आई पूज्जेया तित्ते तिसजो किच्‍छ चेल्‍ले मिल्ले। "
ACT,19,2,"तिन्ने तिन्हा जो बोल्लेया, क्‍या तुसी जो जां तुसी विश्वास कित्तेया थिया तिस बेल्ले पवित्रात्मा मिल्लेया थिया? तिन्हा ने जवाब दित्तेया, असां ने तां सुणेया तक नी कि कोई पवित्रात्मा है भी। "
ACT,19,3,"पौलुस ने तिन्हा जो बोल्लेया तां फिरी तुसी कदेया बपतिस्मा लित्तेया? तिन्हा ने बोल्लेया, से बपतिस्मा जे युहन्ना दिंदा थिया। "
ACT,19,4,"पौलुस ने बोल्लेया, युहन्ना ने तिन्हा लोक्कां जो ही बपतिस्मा दित्ता जिन्हा ने पाप्पां का तौबा कित्तेया, पर तिनिये ए बोल्लेया कि जे मेरे का बाद आणे वाला है, तिस पर मतलब यीशु पर विश्वास करेयो जे मसीह हिन। "
ACT,19,5,यह सुणी करी तिन्हा ने प्रभु यीशु रे नां पर बपतिस्मा लित्तेया। 
ACT,19,6,"ते जां पौलुस ने तिन्हा पर हत्थ रख्खे, तां से लोक पवित्रात्मा कने भरी गे, ते से लोक अलग-अलग भाषा बोलणे लग्गे ते भविष्यवाणी करणे लग्गे। "
ACT,19,7,ए सब कोई बारह मणु थिये 
ACT,19,8,"ते पौलुस सभास्थल बिच जाई करी त्रै महिन्ने तांइ बेखोफ होई करी प्रचार करदा रेया, ते परमेश्‍वर रे राज रे बारे बिच बैह्स करदा ते समझान्दा रेया। "
ACT,19,9,"पर जां कितणेयां ने अपणा मन कठोर करी के विश्वास नी कित्तेया, ते मणुआं रे सामणे इस पंथ जो बुरा भला बोलणा लग्गे, ते तिसने तिन्हा जो छड्डेया ते चेल्‍लेयां जो लेई करी चली गेया, ते हर रोज तुरन्नुस री पाठशाला बिच बैह्स करदा थिया ते लोक्कां जो समझांदा थिया। "
ACT,19,10,"दो साल तांइ इय्यां ही हुन्दा रेया, ईत्ते तक कि एशिया प्रदेश रे रैह्णे वाले क्‍या यहुदी, क्‍या यूनानी सबने प्रभु रा वचन सुणेया "
ACT,19,11,ते परमेश्‍वर पौलुस रे जरिए का ताकत रे अनौखे चमत्कार करान्दे रे। 
ACT,19,12,इत्ते तक की तिसेरे छुत्ते रे रूमाल ते अँगोछेयां जो बिमार लोक्कां का लिन्दे थिये ते तिन्हेरी बिमारियां ठीक जान्दी थी अते दुष्टात्मा तिन्हा का निकली जान्दी थी। 
ACT,19,13,"पर किन्ने ही यहुदी लोक जे झाड़-फूंक करदे फिरदे थिये, ए करणे लग्गे, कि जिन्हा बिच दुष्टात्मा हो तिन्हा जो प्रभु यीशु रे नां कने ए बोल्ली करी कड्डो कि जिस यीशु रा प्रचार पौलुस करदा मै तुसी जो तिसेरे ही नां कने बाहर निकलणे रा हुकम दिंदा। "
ACT,19,14,"ते स्क्किवा रे इक्क यहुदी बड्डे पुरोत्त रे सत्त पुत्तर थिये, जे इय्यां ही करदे थिये "
ACT,19,15,"पर दुष्टात्मा ए जवाब दिंदी थी, कि यीशु जो असां जाणदे हिन, ते पौलुस जो भी पछाणदे, पर तुसी कुण हिन? "
ACT,19,16,"ते तिस मणु ने जिस बिच दुष्टात्मा थी, तिन्हा पर झपटी करी, ते तिन्हा जो अपणे बस बिच लियाई करी, तिन्हा कने इदेयी जोर-जबरदस्ती कित्ती, कि से नंगे ते जख्मी होई करी तिसेरे घरे का नस्सी गे "
ACT,19,17,"ते ए गल्ल इफिसुस शहर रे रैह्णे वाले यहुदी ते यूनानी भी जाणी गे, ते सब जणे बड़े डरी गे, ते प्रभु यीशु रे नां री बड़ाई होर जादा होणा लग्गी। "
ACT,19,18,"ते जिन्हा ने विश्वास कित्तेया थिया, तिन्हा बिच का बड़े जणेया ने आई करी अपणे-अपणे पाप्पां जो मन्नी लेया ते तिन्हा कम्मा जो मन्नी लेया। "
ACT,19,19,"ते जादू-टोणा करणे वालेयां बिच का बड़े जणेया ने अपणी-अपणी कताबां इकठ्ठी करी के सारेयां रे सामणे फूकी दित्ती, ते जा तिन्हेरी कीमत जोड़ी, तां पंजाह् हजार चाँदी रे सिक्के यां रे बराबर निकली "
ACT,19,20,ते प्रभु रा वचन जोरो-शोरो कने दूर-दूर तक फैलदा गेया 
ACT,19,21,"जां ए गल्लां होई गई, तां पौलुस ने अपणे मन बिच पवित्रात्मा रे जरिए मकिदुनिया प्रदेश ते अखाया हुन्दे यरूशलेम जाणे रा फैसला लित्ता ते बोल्लेया, कि मेरे जो तित्ते जाणे का बाद मेरे जो रोमी साम्राज्य री राजधानी रोम शहर जो भी जाणा जरूरी है। "
ACT,19,22,ते तिसने तिसेरी सेवा करणे वालेयां बिच का तीमुथियुस ते इरास्तुस जो मकिदुनिया प्रदेश तिसका पैल्ले भेज्जी करी किच्‍छ रोज एशिया प्रदेश रे इफिसुस शहर बिच रेया। 
ACT,19,23,तिन्हा रोज्जां बिच मसीही पंथ जो लेई करी बड़ी लड़ाई होई। 
ACT,19,24,किजोकी देमेत्रियुस नां रा सुनियारा अरतिमिस नां री युनानी देवी रे चाँदी रे मन्दिर रे ढांचे बणवाई करी मिस्त्रियां जो बड़ा कम्म दुआन्दा थिया ते तिन्हा जो पैसे देई करी कम्म करवांदा थिया। 
ACT,19,25,"देमेत्रियुस ने तिन्हा जो, ते तिस कम्म कने जुड़े रे होर भी दूज्जे मिस्त्रियां जो इक्कठा करी के बोल्लेया, हे भाईयों, तुसी जाणदे हिन, कि इस कम्म तांइ असां जो किन्ने पैसे मिलदे हिन "
ACT,19,26,"अते तुसी दिखदे सुणदे हिन, कि सिर्फ इफिसुस शहर बिच ही नी, बल्कि सारे एशिया प्रदेश बिच ए बोल्ली करी की इस पौलुस ने बड़े मणुआं जो बहलाया फुसलाया, कि मणुआं रे हत्थां कने बणाये रे देवते सच्चे देवते नी हिन "
ACT,19,27,"ते अवे सिर्फ इक्क ही गल्ल रा डर नी कि असां रा कम्म धंधा बदनाम होया करदा है, बल्कि ए भी कि महान देवी अरतिमिस रे मन्दिर जो भी घटिया समझेया जाणा जिस जो की सारा एशिया प्रदेश ते सारी दुनिया भक्ति करदी ते तिसेरा गौरव भी जान्दा रैह्णा "
ACT,19,28,"भीड़ ए सुणी करी बड़े भारी गुस्से कने भरी गई, ते जोरे जोरे बोलणा लग्गि, इफिसियों री अरतिमिस महान है "
ACT,19,29,"ते होर लोक्कां ने सारे शहर बिच बड़ी कहला रा शोर सुणी करी तिस भीड़ बिच मिली गे ते गयुस ते अरिस्तर्खुस मकिदुनिया प्रदेश जो, जे कि पौलुस रे कने सफर करेया करदे थिये पकड़ी लेया ते तिन्हा जो रंगशाला बिच लेई गे। "
ACT,19,30,जां पौलुस मणुआं रे सामणे जाणा चाह्‍ंदा थिया पर चेल्‍लेयां ने तिसजो जाणे नी दित्तेया 
ACT,19,31,"एशिया प्रदेश रे अधिकारियां ने जे तिसेरे मित्र थिये, तिन्हा जो ए बोल्ली भेज्जेया, कि रंगशाला बिच जाई करी कोई अपणी जान जो जोखिम बिच मत पांदा। "
ACT,19,32,"सारी रंगशाला बिच कहला पेई गे री थी ते कोई किच्‍छ होर बोल्लेया करदा थिया, ते कोई किच्‍छ होर, तिन्हा बिच का जादातर लोक ए नी जाणदे थिये कि से ईत्ते इकठ्ठा किजो होये रे हिन। "
ACT,19,33,"तां भीड़ बिच का किच्‍छ लोक्कां ने सिकन्दर जो, जिसेरा नां यहुदियां जो सूझ्झेया थिया, तिसजो अग्गे खड़ा कित्तेया, सिकन्दर ने अपणे हत्थां कने लोक्कां जो चुप्प होणे रा ईशारा कित्तेया ते मणुआं रे सामणे बचाव रा पक्ष रखणा चाएया। "
ACT,19,34,"पर जां तिन्हा जो पता चलेया कि से इक्क यहुदी है जे मूर्तां री पूजा नी करदा, तां से सब कोई दो घटें तांइ इक्क इस सुर बिच लेरां मारदे ए बोलदे रे, इफिसियों री देवी अरतिमिस महान है। "
ACT,19,35,"तां शहर रे मन्त्री ने मणुआं जो शांत करी के बोल्लेया, हे इफिसुस शहर रे रैह्णे वाले लोक्कों, कुण नी जाणदा, कि इफिसियों रे शहर री महान देवी अरतिमिस रे मन्दिर, ते स्वर्ग का पेई री मूर्ती री रखवालण है "
ACT,19,36,किजोकी इन्हा गल्लां का कोई मुकरी नी सकदा इधेरे तांइ तुसी जो सान्त रैह्णा चाएदा ते बिना सोच्चे समझे किच्‍छ नी बोल्णा चाएदा 
ACT,19,37,"किजोकी तुसी इन्हा मणुआं जो लियाये, जे ना मन्दिर जो लूटणे वाले हिन, ते ना असां री देवी री बेजती करदे "
ACT,19,38,इधेरे तांइ जे अगर देमेत्रियुस ते तिसेरे साथी मिस्त्रियां जो कुसकी कने कोई शिकायत है तां से कचेरी जाई सकदे। 
ACT,19,39,पर जे तुसी इसका होर जादा जानणा चाह्‍ंदे हिन तां तिसेरा फैसला शहर री सभा बिच कित्तेया जाणा। 
ACT,19,40,"किजोकी अज्ज रोमी अधिकारीयां रे खिलाफ विरोध होणा रे बाद, असां पर इल्जाम लगणे रा डर है, किजोकी इसेरी कोई वजह नी है, अते असी इस भीड़ रे कठीणे रा कोई जवाब नी देई सकणा। "
ACT,19,41,ते ए बोल्ली करी तिन्ने सभा जो भेज्जी दित्तेया। 
ACT,20,1,जां कहला मुक्की गेइ तां पौलुस ने चेल्‍लेयां जो हिम्मत बंधाई करी तिन्हा जो समझाया ते तिन्हा का विदा लेई करी से मकिदुनिया प्रदेश जो चली पेया। 
ACT,20,2,तिस पुरे प्रदेश बिच का होई करी ते प्रेरितां री हिम्मत बधाई करी से यूनान देश बिच आई गेया। 
ACT,20,3,"जां त्रै महिन्ने रेई करी से तित्ते का जहाज का सीरिया प्रदेश जाणे वाला थिया, तां तिनिये सुणेया कि रस्ते बिच किच्‍छ यहुदी अधिकारी तिसजो मारणे जो भालेया करदे थिये, इधेरे तांइ तिनिए सोच्चेया कि मै मकिदुनिया प्रदेश का होई करी हटि जाए। "
ACT,20,4,बिरीया कस्बे रे रैह्णे वाले पुरुर्स पुत्तर सोपत्रुस ते थिस्सलुनीकियां शहर बिच का अरिस्तर्खुस ते सिकुन्दुस ते दिरबे कस्बे रा गयुस ते लुस्त्रा कस्बे रा तीमुथियुस ते एशिया प्रदेश रा तुखिकुस ते त्रुफिमुस एशिया प्रदेश तांइ तिसेरे कन्ने आये। 
ACT,20,5,"से लोक असां का अग्गे जाई करी त्रोआस कस्बे बिच असां जो भालदे रे, "
ACT,20,6,"ते असी दोन्नों फिलिप्पी शहर जो चली गे। अखमीरी रोट्टी रे तयार रे दिनां का बाद फिलिप्पी शहर का जहाज पर चढ़ी करी पँज रोज्जां बिच त्रोआस बिच हटी गे ते तिसका पुज्जे, अते सत्त रोज्जां तांइ तित्ते ही रे। "
ACT,20,7,"हफ्ते रे पैल्ले रोज्जे, जां असी प्रभु भोज मनाणे तांइ कठिये, तां पौलुस ने, जे दुए रोज्जे जाणे वाला थिया, तिन्हा कने गल्लां कित्तियां अते आद्दि रात्ती तांइ गल्लां करदा रेया "
ACT,20,8,"जिस अटारी पर असी कठित्ते रे थिये, तिस बिच मते सारे दिये बलेया करदे थिये "
ACT,20,9,"ते यूतुखुस नां रा इक्क जवान मुन्ड़ा खिड़की पर बैठे रा गैहरी निदंर बिच टुलणी मारेया करदा थिया जां पौलुस बड़ी हाण तांइ गल्लां करदा रेया, तां निदंर री वजह कने तिसेरी आक्ख लगी गेइ ते से तिज्जी अटारी का पेई गेया, ते जां तिसजो चुक्केया तां से मरी चुके रा थिया। "
ACT,20,10,"पर पौलुस उतरी करी तिसका गेया ते तिसजो गले लाई करी बोल्लेया, फिकर मत करो किजोकी ए हल्ले जिन्दा ही है। "
ACT,20,11,फिरी उप्पर जाई करी प्रभु भोज मनाणे लग्गे ते इतणी देर तांइ तिन्हा कने गल्लां करदा रेया कि भ्याग होई गई। फिरी पौलुस चली गेया। 
ACT,20,12,ते से तिस जवान जो जिन्दा लेई आए ते तिन्हा जो बड़े भारी खुशी होई। 
ACT,20,13,"असी पैल्ले ही जहाज पर चढ़ी करी अस्सुस कस्बे पास्से का ए सोच्ची करी अग्गे चली गे कि तित्ते का असी पौलुस जो जहाज चढ़ाई लिगें, किजोकी तिनिए ए इधेरे तांइ ठैह्राया थिया कि से अप्पु ही पैदल जाणे वाला थिया। "
ACT,20,14,जां से अस्सुस कस्बे बिच असां जो मिल्लेया तां असी तिसजो चढ़ाई करी मितुलेने कस्बे जो लेइ आए। 
ACT,20,15,"दुए रोज्जे तित्ते का जहाज रा सफर करी असी खियुस रे सामणे पुज्जे, ते अगले रोज्जे सामुस बिच पुजी गे। फिरी दुए रोज्जे मिलेतुस शहर बिच आई रे। "
ACT,20,16,"किजोकी पौलुस ने इफिसुस शहर रे नेड़े का होई करी जाणे रा मन बणाए रा थिया कि इय्यां ना हो कि तिसजो एशिया प्रदेश बिच देर लगे, किजोकी तिसजो बड़ी तोल लग्गे री थी कि जे होई सको तां से पिन्तेकुस्त रे तयार रे रोज्जे यरूशलेम बिच रे। "
ACT,20,17,तिनिए मिलेतुस शहर का इफिसुस शहर बिच संदेश भेज्जी करी कलीसिया रे बुजुर्ग लोक्कां जो सदाया। 
ACT,20,18,"जिस बेल्ले से तिसेरे नेड़े आए तां से तिन्हा जो बोलणा लगेया, तुसी जो पता है कि पैल्ले दिन का ही, जां मै एशिया प्रदेश बिच पुज्जेया, मै हल्ले तीकर तुसी कन्ने किय्यां रेया। "
ACT,20,19,"मतलब कि बड़े निम्मते होई करी, ते अथरू कड्डी कड्डी करी, ते तिन्हा परिक्षां बिच का जे यहुदियां री चलाकी री वजह कने मेरे पर आई पेइ, मै प्रभु जी री सेवा करदा ही रेया "
ACT,20,20,"ते जे-जे गल्लां तुसी रे फैदे री थियां, तिन्हा जो दसणे ते मणुआं रे सामणे ते घरे-घरे जाई करी सखाणे का कदी भी नी झिजकेया, "
ACT,20,21,पर यहुदियां ते यूनानियां रे सामणे गवाई दिन्दा रेया कि परमेश्‍वर रे पास्से मन फेरणा अते असां रे प्रभु मसीह यीशु जी पर विश्वास करणा चाएदा। 
ACT,20,22,पर अवे मै पवित्रात्मा री गल्ल मन्नी करी यरूशलेम शहर जो जाया करदा है ते मेरे जो कोई पता नी है कि तित्ते मेरे कने क्‍या-क्‍या होणा। 
ACT,20,23,"सिर्फ ए ही कि पवित्रात्मा हर इक्क शहर बिच गवाही देई-देई करी मेरे जो बोलदा कि बंधन ते कहला तेरे तांइ तयार हिन, "
ACT,20,24,"पर मै अपणी जान जो किच्‍छ भी नी समझदा कि तिसजो प्यारा समजां, पर तां ए कि, मै अपणी दौड़ जो ते तिस सेवा जो पूरा करां, जे मै परमेश्‍वर रे अनुग्रह री शुभ संदेश पर गवाई दैणे तांइ प्रभु यीशु का पाए री है। "
ACT,20,25,"पर मेरे जो पता है कि तुसी सब जणे जिन्हा बिच मै परमेश्‍वर रे राज रा प्रचार करदा रेया, तुसी मेरे जो फिरी नी दिख्खणा। "
ACT,20,26,"इधेरे तांइ मै अज्ज रे दिन तुसी जो गवाई देई करी बोलदा, कि जे अगर तुसी मसीह बिच विश्वास कित्ते बगैर मरी जांदे तां मै तुसी री जिन्दगी तांइ जिम्मेदार नी है। "
ACT,20,27,किजोकी मै तुसी जो परमेश्‍वर री से सारी गल्लां दसणे का नी झिझकेया जे से तुसी जो दसणा चाह्‍ंदे। 
ACT,20,28,इधेरे तांइ अपणी ते अपणे सारे झुण्ड री चुकन्ने रेह्ई करी देख-रेख करो जिन्हा परमेश्‍वर रे लोक्कां बिच पवित्रात्मा ने तुसी जो कलीसिया रे मुखिया बणाए रा है कि तुसी परमेश्‍वर री कलीसिया री रखवाली करो जिस जो तिसने अपणे खून कने खरिदी लित्ते रा है। 
ACT,20,29,मै जाणदा कि खुंखार भेड़ियां जदेय झुठ्ठे शिक्षकां ने तुसी रे बिच-मझाटे मण्डली जो तोडणे तांइ घुसी जाणा। 
ACT,20,30,तुसी बिच मझाटे बिच इदेय-इदेय लोक आई जाणे जिन्हा ने चेल्‍लेयां जो भी भटकाई दैणे तांइ पुठ्ठी-सिद्दी गल्लां बोलणी। 
ACT,20,31,इधेरे तांइ चुकन्ने रेयो ते याद रख्खो कि मै तुसी कने त्रै साल रेया ते हर बेल्ले तुसी री फिकर कित्ती ते कदी भी समझाणा नी छड्डेया। 
ACT,20,32,"ते अवे मै तुसी जो परमेश्‍वर, ते तिन्हेरे अनुग्रह रे वचन जो सौंपी दिन्दा जे तुसी रे विश्वास बिच तरक्की करांदा ते सारे पवित्र कित्ते रे मणुआं बिच साझ्झी करी के परमेश्‍वर विरासत बिच दैणा। "
ACT,20,33,"मै कुसकी रे चाह्‍ंदी, सोन्ने या कपड़े रा लालच नी कित्तेया "
ACT,20,34,तुसी जो अप्पु ही पता है कि इन्हा ही हत्थां ने मेरी ते मेरे साथियां री जरूरतां पूरी कित्ती 
ACT,20,35,"मै तुसी जो सब किच्‍छ करी के दस्सेया कि इस तरिक्के कने मैह्नत करी के कमजोर मणुआं जो सम्भालना ते प्रभु यीशु रे वचनां जो याद रखणा जरूरी है, जे तिन्हा ने अप्पु ही बोल्ले रा है, लैणे का दैणा धन्न है "
ACT,20,36,ए बोल्ली करी तिनिये गोड्डे रे भारे बेई करी ते तिन्हा सबणी कने प्रार्थना कित्ती 
ACT,20,37,तां से सब बड़ा रोये ते पौलुस रे गले कने लिपटि करी तिसजो चूमणा लगे 
ACT,20,38,"से खास कर इस गल्ल कने दुखी थिये जे तिनिए बोल्ली थी कि, तुसी मेरे जो फिरी नी दिखणा तां तिन्हा ने तिसजो जहाज तिकर पूजाया। "
ACT,21,1,"जिस बेल्ले असां ने तिन्हा का बखरे होई करी जहाज खोल्लेया, तां सिधे रस्ते का कोस अन्दर आये, ते दुए रोज्जे रुदुस अन्दर अते तित्ते का पतरा अन्दर "
ACT,21,2,"तित्ते इक्क जहाज फीनीके जो जान्दा होया मिल्लेया, ते असां तिस पर चढ़ी करी तिसजो खोल्ली दित्तेया "
ACT,21,3,"जिस बेल्ले साइप्रस लिब्बेया, तां असां ने तिसजो खब्बे हत्थ छड्डी दित्तेया, ते सीरिया जो चली करी सूर अन्दर उतरी गे किजोकी उत्ते जहाज रा समान उतारणा थिया "
ACT,21,4,चेल्‍लेयां रे मिली जाणे का बाद असी तित्ते सत्त रोज्जां तांइ रे तिन्हा ने आत्‍मा रे सखाएरे पौलुस जो बोल्लेया कि यरूशलेम अन्दर पैर मत रखदे 
ACT,21,5,"जां से दिन पूरे होई गे, तां असी तित्ते का चली पे ते सबनां ने जनानियां अते निके-निकेयां समेत असां जो शहर का बाह्र तांइ पूजाया ते असां ने कनारे पर जाह्न्नु रे भारे बेई करी प्रार्थना कित्ती "
ACT,21,6,तां इक्क-दुज्जे का बखरे होई करी असी तां जहाज पर चढ़ी गे अते से अपणे-अपणे घरे हटि गे 
ACT,21,7,"तां असी सूर का पाणी रा सफर पूरा करी के पतुलिमयिस अन्दर पुज्जे, ते भ्यालां जो प्रणाम करी के तिन्हेरे कन्ने इक्क दिन रुके "
ACT,21,8,"दुए रोज्जे असी तित्ते चली करी कैसरिया अन्दर आये, ते फिलिप्पुस शुभ संदेश सुनाणे वाले रे घरे जे सत्त बिच का इक्क थिया जाई करी तिसका रे "
ACT,21,9,"तिसेरी चार कुंवारी कुड़ियां थी, जे भविष्यवाणी करदी थियां "
ACT,21,10,"जां असां जो तित्ते रुकेरे मते रोज होई गे, तां अगबुस नां रा इक्क भविष्यद्वक्ता यहुदिया का आया "
ACT,21,11,"तिनिए असां रे नेड़े आई करी पौलुस रा पटका लित्तेया, ते अपणे हत्थ पैर बन्नी करी बोल्लेया, पवित्रात्मा ए बोलदा कि जिस मणु रा ए पटका है, तिसजो यरूशलेम अन्दर यहुदी लोक्कां ने इय्यां ही बन्नणा, ते गैर यहुदी रे हत्थां सौंपी दैणा। "
ACT,21,12,"जां असां ए गल्लां सुणी, तां असां ते तित्ते रे लोक्कां ने तिसेरे छन्दे कित्ते कि यरूशलेम जो मत जान्दा "
ACT,21,13,"पर पौलुस ने जवाब दित्तेया, तुसी करदे क्‍या हिन कि रोई-रोई करी मेरा दिल तोड़ेया करदे हिन? मै तां प्रभु यीशु तांइ यरूशलेम अन्दर ना सिर्फ कैद होणे तांइ पर तां मरणे तांइ भी तयार है "
ACT,21,14,"जां से नी मन्नेया तां असी ए बोल्ली करी चुप्प होई गे, प्रभु जी री मरजी पूरी होई जाओ "
ACT,21,15,इन्हा रोज्जा का बाद असां तयारी कित्ती ते यरूशलेम जो चली गे 
ACT,21,16,"कैसरिया का भी किच्‍छ चेल्‍ले असां कने चली पे, ते असां जो मनासोन नां रे साइप्रस रे इक्क पुराणे चेल्‍ले का लेई आये, कि असी तिसका रुकण। "
ACT,21,17,"जां असी यरूशलेम अन्दर पुज्जे, तां भाई असां कने बड़ी खुशी कने मिल्ले "
ACT,21,18,"दूए रोज्जे पौलुस असां जो लेई करी याकूब का गेया, जित्ते सारे बुजुर्ग लोक कठ्ठित्तरे थिये "
ACT,21,19,"तां तिनिए तिन्हा जो प्रणाम करी के, जे जे कम्म परमेश्‍वर ने तिसेरी सेवा रे जरिए गैर यहुदी अन्दर कित्ते रे थिये, इक्क-इक्क करी के सब दस्से "
ACT,21,20,"तिन्हा ने ए सुणी करी परमेश्‍वर री महिमा कित्ती, फिरी तिसजो बोल्लेया, हे मेरे भाई तू दिखदा ही है कि यहुदियां बिच का केई हजारां लोक्कां ने विश्वास कित्तेया अते परमेश्‍वर मूसा रे कानून जो लेई करी बड़े भारी खुश हिन "
ACT,21,21,"उन्हा जो तेरे बारे अन्दर सिखाये रा थिया कि तू गैर यहुदी रे बिच रैह्णे वाले यहुदियां जो मूसा का हटी जाणे रे बारे अन्दर सखाया करदा है, ते बोल्लेया करदा है कि, नां तां अपणे निके-निकेयां रा खतना कराओ ते नां ही रीती-रिवाजां पर चलेया करो। "
ACT,21,22,तां फिरी क्‍या कित्तेया जाए? मणुआं ने ए जरूर सुनणा कि तू आए रा है 
ACT,21,23,"इधेरे तांइ जे असी तिज्जो बोल्लेया करदे हिन, से कर असां बिच का चार जणे हिन जिन्हा ने मन्नत मन्ने री है "
ACT,21,24,"तिन्हा जो लेई करी तिन्हेरे कने अप्पु जो भी सुद्ध कर ते तिन्हेरे सीर मुंड़ाणे तांइ खरचा दे तां सबणी जो पता लगणा कि जे गल्लां तिन्हा जो तेरे बारे अन्दर दस्सी गेइ, तिन्हा अन्दर कोई सच्चाई नी है पर, तू अप्पू भी मूसा रे कानून जो मन्नी करी तिसेरे हिसाब कने चलदा "
ACT,21,25,"पर, तिन्हा गैर यहुदी रे बारे अन्दर, जिन्हा ने विश्वास कित्तेया, असां ने ए फैसला करी के लिख्खी करी भेज्जे रा है कि से मूर्तां जो बली चढाए रा मांस का, ते खून का, ते गला घोट्टे रे मांस का, अते व्याभिचार का बची रैह्‍ण "
ACT,21,26,"तां पौलुस तिन्हा मणुआं जो लेई करी, ते दूए रोज्जे तिन्हा कने सुच्चे होई करी मन्दिर अन्दर गेया, ते तित्ते दस्सी दित्तेया कि सुच्चे होणे रे रोज्जे, मतलब कि तिन्हा बिच का हर इक्क जणे तांइ भेंट चढ़ाये जाणे तक रे रोज कधाड़ी पूरे होणे। "
ACT,21,27,"जां से सत्त रोज पूरे होणे वाले थिये, तां एशिया प्रदेश रे यहुदियां ने पौलुस जो मन्दिर अन्दर दिख्खी करी सबणी मणुआं जो भेकाया, ते इय्यां लेर मारी करी तिसजो पकड़ी लेया, "
ACT,21,28,"हे इस्राएलियों, मदद करो ए से ही मणु है, जे लोक्कां रे ते मूसा रे कानून रे अते इस जगह रे खिलाफ हर जगह सबणी मणुआं जो सखांदा, होर ता होर, यूनानी मणुआं जो भी मन्दिर अन्दर अणी करी तिनिए इस पवित्र जगह जो अपवित्र कित्तेया "
ACT,21,29,"उन्हा ने इसका पैल्ले इफिसुस शहर रे रैह्णे वाले त्रुफिमुस जो तिसेरे कन्ने शहर अन्दर दिख्खेया थिया, ते समझेया थिया कि पौलुस तिसजो मन्दिर अन्दर लेई आया, "
ACT,21,30,"तां सारे शहर अन्दर रोला पेई गेया, ते मणु दौड़ी करी कठ्ठी गे ते पौलुस जो पकड़ी करी मन्दिर का बाह्र घसीट्टी अन्देया, अते झट्ट दरवाज्जे बन्द करी दित्ते "
ACT,21,31,"जां से तिसजो मारी रखणा चाह्‍ंदे थिये, तां पलटन रे सरदार जो ए बसेख पुज्जेया कि सारे यरूशलेम अन्दर रोला पेई गे रा है, "
ACT,21,32,तां से झट-पट सिपाहियां ते हाकिमां जो लेई करी तिन्हेरे का थल्ले दोड़ी आया ते तिन्हा ने पलटन रे सरदार जो ते सिपाहियां जो दिख्खी करी पौलुस जो मारणा-कुटणा छड्डी दित्तेया 
ACT,21,33,"तां पलटन रे सरदार ने नेड़े आई करी तिसजो पकड़ी लेया ते दो संगलां कने बनणे रा हुकम देई करी पुछणा लगेया, ए कुण है ते इनिए क्‍या कित्ते रा है? "
ACT,21,34,"पर, भीड़ बिच का कोई किच्‍छ ते कोई किच्‍छ लेरां मारदा रेया जां ऐसी हालत री वजह कने से सच्चाई जो खरा करी नी जाणी सकेया, तां तिसजो अड्डे अन्दर लेई जाणे रा हुकम दित्तेया "
ACT,21,35,"जां से पैड़ी पर पुज्जेया, तां इय्यां होया कि भीड़ री वजह कने सपाईयां जो तिसजो चुक्की करी लेई जाणा पेया "
ACT,21,36,"किजोकी मणुआं री भीड़ ए लेरां मारदी तिसेरे पिच्छे पे री थी, इसेरा नाश करी देयो। "
ACT,21,37,"जिस बेल्ले से पौलुस जो अड्डे अन्दर लेई जाणे वाले थिये, तां तिनिए पलटन रे सरदार जो बोल्लेया, क्‍या मेरे जो हुकुम है कि मै तिज्जो किच्‍छ बोल्ली सकां? तिनिए बोल्लेया, क्‍या तिज्जो यूनानी भाषा इन्दी? "
ACT,21,38,"क्‍या तू से मिस्री नी है, जे इन्हा रोज्जां का पैल्ले दुस्मण बनाई करी, चार झार कटारबन्द मणुआं जो बणा अन्दर लेई गेया? "
ACT,21,39,"पौलुस ने बोल्लेया, मै तां तरसुस रा यहुदी मणु है! किलिकिया रे मस्हूर शहर रा रैह्णे वाला मै तेरे छन्दे करदा कि तू मेरे जो मणुआं कने गल्लां करणा दे "
ACT,21,40,"जां तिनिए हुकम दित्तेया, तां पौलुस ने पैड़ी पर खड़े होई करी मणुआं जो हत्थ कने इशारा कित्तेया, जां से चुप्प होई गे तां से इब्रानी भाषा अन्दर बोलणा लग्गेया। "
ACT,22,1,"हे संगी विश्वासियों, मेरा जवाब सुणो, जे मै तुसी रे सामणे बोलणा लग्गेया "
ACT,22,2,"से ए सुणी करी कि ए असां कने इब्रानी भाषा अन्दर गल्ल करेया करदा है, होर भी चुप्प होई गे तां तिनिए बोल्लेया: "
ACT,22,3,"मै ता यहुदी मणु है, अते मेरा जन्म किलिकिया प्रदेश रे तरसुस कस्बे बिच होया पर इस शहर अन्दर गमलीएल रे पैरां रे नेड़े बिठाई करी पढ़ाया गे रा है, ते बब्ब-दाद्देयां री परम्परा मेरे जो ठीक तरीके कने सखाई गे री है मेरे अन्दर परमेश्‍वर तांइ बड़ा जोश थिया जिय्यां अज्ज तुसी अन्दर है "
ACT,22,4,मै मसीह बिच विश्वास करणे वाले लोक्कां जो इन्ना जादा तंग कित्तेया कि उन्हेरे प्राण तक लेई ले मै जनानी अते मड़दा दोनां जो बन्नी करी जेला पाई दित्तेया। 
ACT,22,5,"इधेरे तांइ प्रधान पुरोत्त ते मन्दिर रे बुजुर्गां री पुरी महासभा इस गल्ल री गवाह है, कि तिन्हा का मै यहुदी विश्वासियां रे नां री चिठ्ठियाँ लेई करी दमिश्क कस्बे जो जाया करदा थिया ताकी जे अगर तित्ते कोई मसीह बिच विश्वास करणे मणु होण, तां तिन्हा जो भी सजा दुआणे तांइ बन्नी करी यरूशलेम अन्दर लेई आं। "
ACT,22,6,"जां मै चलदे-चलदे दमिश्क कस्बे रे नेड़े पुज्जेया, तां इय्यां होया कि कोई धियाड़ी बेल्ले चाणचक्के ही इक्क बड्डी रौशनी आसमान का मेरे चारो पास्से चमकी। "
ACT,22,7,"अते मै थल्ले जमीन पर पेई गेया ते ए अवाज सुणी, “हे शाऊल, हे शाऊल, तू मेरे जो किजो तंग करदा?” "
ACT,22,8,"मै जवाब दित्तेया, “हे प्रभु जी, तुसी कुण हिन?” तिन्हा ने मेरे जो बोल्लेया, मै नासरत कस्बे रा यीशु है, जिस जो तू तंग करदा। "
ACT,22,9,"जे मेरे कने थिये तिन्हा ने भी से लौ ता दिस्सि, पर तिस अवाज जो से समझी नी सके जे मेरे कने गल्ल करेया करदी थी। "
ACT,22,10,"तां मै बोल्लेया, हे प्रभु जी, मै क्‍या करां? प्रभु जी ने मेरे जो बोल्लेया, अवे उठी करी दमिश्क कस्बे अन्दर जा ते जे किच्‍छ तेरे करणे तांइ ठैह्राया गे रा है, तित्ते तिज्जो दस्सी दित्तेया जाणा। "
ACT,22,11,"जां तिस महीमामय लौ री वजह कने मेरे जो दिसणा बंद होई गेया, तां मै अपणे दोस्तां रा हत्थ पकड़ी करी दमिश्क कस्बे तीकर आया। "
ACT,22,12,"तां हनन्याह नां रे मूसा रा कानून रे हसाब्बे इक्क भग्त मणू, जे तित्ते रैह्णे वाले यहुदियां बिच का नामी थिया, मेरे का आया, "
ACT,22,13,"ते खड़ी करी मेरे जो बोलणा लगेया, हे भाई शाऊल, अवे दिख् तिस्सी बेल्ले मेरी आख्खियां खुली गेइ ते मै तिसजो दिख्खेया "
ACT,22,14,"फिरी तिसने बोल्लेया, असां रे पुरखां रे परमेश्‍वर ने तिज्जो इस तांइ चुणे रा है ताकी तू तिन्हेरी मरजी जो जाणे, ते तिस धार्मिक मसीह जो दिख्खे ते तिन्हेरे गल्लां सुणे। "
ACT,22,15,किजोकी तैं तिन्हेरे पास्से का सबणी मणुआं सामणे तिन्हा गल्लां रा गवाह होणा जे तैं दिख्खी ते सुणे री हिन 
ACT,22,16,"अवे ऐड्डी हाण किजो लाया करदा है? उठ, बपतिस्मा ले, ते तिन्हेरा नां ले ताकी तेरे पाप माफ होई जाण। "
ACT,22,17,"जिस बेल्ले मै फिरी यरूशलेम अन्दर आई करी मन्दिर बिच प्रार्थना करेया करदा थिया, तां मेरे जो अपणी कोई होश नी रेह्ई, "
ACT,22,18,"ते यीशु रा दर्शन दिख्खेया कि से मेरे जो बोल्दा, तोले ही यरूशलेम का झट निकली जा किजोकी इत्ते रैह्णे वाले लोक्कां ने मेरे बारे अन्दर तेरी गवाई नी मनणी। "
ACT,22,19,"मै बोल्लेया, हे प्रभु जी, तिन्हा जो ता पता है कि मै तुसी पर विश्वास करणे वालेयां जो जेल बिच पाई दिन्दा ते हर इक्क सभास्थल बिच कुटवांदा थिया। "
ACT,22,20,"जां तेरे गवाह स्तिफनुस रा खून रुड़ेया करदा थिया तां मै भी तित्ते खड़ित्ते रा थिया ते इस गल्ल कने सहमत थिया, अते तिसजो बट्टे मारणे वालेयां रे चोग्गे जो सम्भालेया करदा थिया। "
ACT,22,21,"ते प्रभु ने मेरे जो बोल्लेया, चली जा: किजोकी मै तिज्जो गैर यहुदी लोका रे बिच दूर-दूर तांइ भेजणा। "
ACT,22,22,"ते लोक इस गल्ल तांइ तिसेरी सुणदे रे, फिरी जोरे-जोरे बोलणा लगे, इदेय मणु जो मुकाई दैणा चाएदा, इसेरा जिन्दा रैह्णा खरा नी है। "
ACT,22,23,जिस बेल्ले से अपणा गुस्सा दिखाणे तांइ लेरां मारदे थे ते अपणे चोग्गे सुटदे ते आसमान अन्दर धूड़ उड़ाया करदे थिये 
ACT,22,24,"तां पलटन रे सरदार ने बोल्लेया, इसजो अड्डे अन्दर लेई जाओ, ते कोड़े मारी करी परखो, ताकी मेरे जो पता लग्गो कि मणु कुस वजह कने तिसेरे खिलाफ इय्यां लेरां मारेया करदे हिन "
ACT,22,25,"जिस बेल्ले तिन्हा ने तिस जो रस्सी कने बन्नेया तां पौलुस ने तिस सुबेदार जो, जे कि नेड़े ही खड़ित्ते रा थिया, बोल्लेया, क्‍या ए ठीक है कि तुसी इक्क रोमी मणु जो, ते से भी बगैर इल्जाम साबित होए रे, कोड़े मारो? "
ACT,22,26,"हाकिम ने ए सुणी करी पलटन रे सरदार जो जाई करी बोल्लेया, तू ए क्‍या करेया करदा है? ए तां रोमी मणु है "
ACT,22,27,"तां पलटन रे सरदार ने तिसेरे का आई करी बोल्लेया, मेरे जो दस्स, कि तू रोम रा है? तिनिए बोल्लेया, हाँ "
ACT,22,28,"ए सुणी के पलटन रे सरदार ने बोल्लेया, मै रोमी होणे रा दरजा मते सारे पैसे देई करी हासल कित्ते रा है पौलुस ने बोल्लेया, मै तां पैदा हुन्दे का ही रोमी है "
ACT,22,29,"तां जे मणु तिसजो परखणे वाले थिये, से झट तिसेरे नेड़े का हटि गे अते पलटन रा सरदार भी ए जाणी करी कि ए रोमी है ते मै इसजो बन्ने रा है, डरी गेया। "
ACT,22,30,"दूए रोज्जे पौलुस जो खरा करी जांचणे तांइ कि यहुदी इस पर किजो इल्जाम लांदे, तिसजो खोल्ली दित्तेया ते बड्डे पुरोत्तां अते सारी महा-सभा जो कठिणे रा हुकम दित्तेया, ते पौलुस जो थल्ले लेई जाई करी तिन्हेरे सामणे खड़ा करी दित्तेया। "
ACT,23,1,"पौलुस ने महासभा पास्से नझाई करी दिख्खेया ते बोल्लेया, हे संगी विश्वासियों, मै अज्ज तक परमेश्‍वर तांइ बिल्कुल सच्चे विवेक कने जिन्दगी बिताये री है। "
ACT,23,2,"पौलुस री बोल्ले री गल्लां जो सुणी करी हनन्याह प्रधान पुरोत्त ने तिन्हा जो जे तिसेरे नेड़े खड़ित्ते रे थिये, पौलुस रे मुहँ पर चन्ड़ मारणे रा हुकम दित्तेया, "
ACT,23,3,"तां पौलुस ने तिन्हा जो बोल्लेया, हे बेईमानों, परमेश्‍वर ने तुसी जो मारणा, तुसी मूसा रे कानून रे हिसाब कने मेरा हिसाब-किताब करेया करदे हिन, तां फिरी क्‍या मूसा रे कानून रे खिलाफ ही मेरे जो मारणे रा हुकम देया करदा है? "
ACT,23,4,"जे नेड़े खड़ित्ते रे थिये तिन्हा ने बोल्लेया, तू परमेश्‍वर रे प्रधान पुरोत्त री बेजती करदा। "
ACT,23,5,"पौलुस ने बोल्लेया, हे संगी विश्वासियों, मेरे जो पता नी था कि ए प्रधान पुरोत्त हिन, किजोकी पवित्रशास्त्र बिच लिख्खे रा है: अपणे मणुआं रे परधान जो बुरा नी बोलणा चाएदा "
ACT,23,6,"तां पौलुस ने ए जानणे का बाद कि तित्ते किच्छ सदूकी ते फरिसी लोक भी हिन, सभा बिच हक्क लाई करी बोल्लेया, हे संगी विश्वासियों, मै फरीसी है ते फरीसी लोक्कां रे टब्बर रा है, मुर्देयां रे फिरी जिन्दे कित्ते जाणे री गल्ल बिच आस रखणे री वजह कने मेरे पर मुकद्दमा होया करदा है। "
ACT,23,7,जां तिनिए ए गल्ल बोल्ली तां फरीसियां ते सदूकियां अन्दर अप्पु-मिते लड़ाइयाँ होणा लगी पेइ ते सभा अन्दर फूट पेई गई 
ACT,23,8,"किजोकी सदूकी मणु तां ए बोलदे कि, ना फिरी जिन्दे होई जाणा सच है, ना स्वर्गदूत अते ना ही दुष्टात्मा हुंदी पर फरीसी इन्हा सबणी गल्लां जो मन्दे "
ACT,23,9,"फिरी बड़ा रोला पेई गेया ते किच्‍छ शास्त्रि जे कि फरीसी थिये, उठी होए ते ए बोल्ली करी बैह्स-बाजी करणा लगी पये, असां जो इस मणु अन्दर कोई खराबी नी मिल्ली, शायद कुसकी दुष्टात्मा या स्वर्गदूत ने तिस कने गल्ल कित्ती हो। "
ACT,23,10,"जां बड़ी बैह्स-बाजी होई, तां पलटन रे सरदार ने इस डर कने कि से पौलुस रे टुकड़े-टुकड़े ना करी रखण, पलटन जो हुकम दित्तेया कि उतरी करी पौलुस जो महासभा बिच का जबरदस्ती कड्डी लेन, ते गढ़ अन्दर लेई जाण। "
ACT,23,11,"तिस्सी रात्ती प्रभु यीशु ने तिसेरे नेड़े खड़े होई करी बोल्लेया, हे पौलुस, हिम्मत कर किजोकी जिय्यां तैं यरूशलेम अन्दर मेरी गवाई दित्ती, तिय्यां गवाई तिज्जो रोम अन्दर भी दैणा पैणी। "
ACT,23,12,"जां संझ होई तां यहुदी लोक्कां ने साजिश कित्ती ते कसम खाई कि जां तांइ असी पौलुस जो मारी नी छडगे, तां तीकर असी किच्‍छ खान या पीन तां असां पर लाणत है। "
ACT,23,13,"तिन्हा ने अप्पु अन्दर ए कसम खाई थी, से चाली मणु का भी जादा थिये "
ACT,23,14,"तिन्हा ने बड्डे पुरोत्तां ते बुजुर्ग लोक्कां का जाई करी बोल्लेया, असां ने ए कसम खाए री है कि जां तांइ असी पौलुस जो मारी नी छडदे, तां तांइ अगर किच्‍छ चखन भी तां असां पर लाणत हो। "
ACT,23,15,"इधेरे तांइ अवे महासभा समेत पलटन रे सरदार जो समझाओ कि तिसजो तुसी का लेई आए, ते इय्यां लग्गे कि तू तिसेरे बारे अन्दर होर भी जांच-पड़ताल करणा चाह्‍ंदा ते असी तिसेरे पुजणे का पैल्ले ही तिसजो मारी रखणे तांइ तयार रैह्न्गे। "
ACT,23,16,"पर पौलुस रे भांजे ने सुणी लिया कि यहुदी अधिकारी तिसजो मारणे री तयारी अन्दर हिन, तां तिनिए गढ़ अन्दर जाई करी पौलुस जो से सारा किच्‍छ बोली दित्तेया "
ACT,23,17,"पौलुस ने हाकिमां बिच का इक्क जो अपणे नेड़े सद्दी करी बोल्लेया, इस जुआन जो पलटन रे सरदार का लेई जाओ, ए तिसजो किच्‍छ बोलणा चाह्‍ंदा "
ACT,23,18,"इधेरे तांइ सुबेदार ने पौलुस रे भांजे जो तिसजो पलटन रे सरदार का लेई जाई करी बोल्लेया, कैदी पौलुस ने मेरे जो सद्दी करी मेरे छन्दे कित्ते कि ए जुआन पलटन रे सरदार कने किच्‍छ बोलणा चाह्‍ंदा है इसजो तिसेरे का लेई जा "
ACT,23,19,"पलटन रे सरदार ने तिसेरा हत्थ पकड़ी करी ते तिसजो अलग लेई के पुच्छेया, तू मेरे जो क्‍या बोलणा चाह्‍ंदा? "
ACT,23,20,"तिनिए बोल्लेया, यहुदी अधिकारियां ने साजिश कित्ते री है कि तेरे का छन्दे करण कि कल पौलुस जो महासभा अन्दर अणन, ते इय्यां लग्गे कि से तिसेरे बारे अन्दर होर भी जांच-पड़ताल करणा चाह्‍ंदे होन। "
ACT,23,21,"पर तिन्हेरी गल्ल मत मनदा, किजोकी तिन्हा बिच का चाली का जादा मणु पौलुस जो मारणे री भाल्ला अन्दर हिन, जिन्हा ने ए कसम खाए री है कि जां तांइ से पौलुस जो मारी नी रखण, तां तांइ नां तां तिन्हा किच्‍छ खाणा ते ना ही किच्‍छ पीणा, ते अवे से तयार हिन ते तेरे बोलणे री भाल्ला अन्दर हिन। "
ACT,23,22,"तां पलटन रे सरदार ने तिस जुआन जो ए हुकम देई करी बिदा कित्तेया, कुसकी जो भी मत दस्दा कि तैं मेरे जो ए गल्लां बोल्ले री हिन। "
ACT,23,23,"तां पलटन रे सरदार ने दो हाकिमां जो सदवाइ करी बोल्लेया, दो सौ सैनिक, सत्तर सवार ते दो सौ भालैत, रात्ती रे नौ बजे का बाद कैसरिया कस्बे जो जाणे तांइ त्यार रख्खो। "
ACT,23,24,"ते पौलुस री सवारी तांइ घोड़े तयार रख्खो, कि तिसजो फेलिक्स हाकिम तांइ ठीक-ठाक पूजाई देण। "
ACT,23,25,पलटन रे सरदार ने फेलिक्स राज्यपाल जो इस तरिक्के कने इक्क चिठ्ठी भी लिखी: 
ACT,23,26,"महामहिम फेलिक्स हाकिम जो क्लौदियुस लूसियास री तरफ का प्रणाम, "
ACT,23,27,"इस मणु जो यहुदियां ने पकड़ी करी मारी दैणा चाह्या, पर जां मेरे जो पता लग्गेया कि ए रोमी है, तां मै पलटन लेई करी इसजो छुड़ाई करी लेई आया "
ACT,23,28,"मै पता लाणा चाह्‍ंदा थिया कि से इस पर किजो इल्जाम लाया करदे हिन, इधेरे तांइ तिसजो उन्हेरी महासभा अन्दर लेई गेया "
ACT,23,29,"तां मेरे जो पता लग्गेया कि से अपणी मूसा रे कानून री गल्लां री वजह कने इस पर इल्जाम लाया करदे हिन, पर मारी रखणे जोग्गी या बह्न्नी रखणे जोग्गी इस अन्दर कोई बुराई नी है "
ACT,23,30,जां मेरे कने गल्ल लाई गई कि से इस मणु जो मारणे री भाल्ला अन्दर हिन तां मै इसजो झट तेरे का भेज्जी दित्तेया ते आरोप लाणे वाले तिन्हा जो भी हुकम दित्तेया कि तेरे सामणे तिस पर इल्जाम लाण। 
ACT,23,31,"इधेरे तांइ जदेह्याँ सैनिकां जो हुकम दित्तेया थिया, तिय्यां ही से पौलुस जो रातो-रात यरूशलेम शहर का लेई करी अन्तिपत्रिस अन्दर आये, "
ACT,23,32,दूए रोज्जे से सवारां जो पौलुस कने जाणे जो छड्डी करी सिपाही अप्पु यरूशलेम शहर जो हटी आये। 
ACT,23,33,तिन्हा ने कैसरिया पुजी करी राज्यपाल जो चिठ्ठी दित्ती ते पौलुस जो भी तिसेरे सामणे खड़ेरी दित्तेया 
ACT,23,34,"फेलिक्स राज्यपाल ने चिठ्ठी पढ़ी करी पुच्छेया, ए कुस जगह रा है? ते जां पता लग्गेया कि किलिकिया प्रदेश रा है "
ACT,23,35,"तां तिसजो बोल्लेया, जिस बेल्ले तेरे आरोप लाणे वाले लोक भी आंगे, तां मै तेरा मुकद्दमा करणा, ते तिनिए पौलुस जो हेरोदेस रे किले अन्दर रखणे रा हुकम दित्तेया। "
ACT,24,1,पंज रोज्जा बाद हनन्याह प्रधान पुरोत्त मते सारे बुजुर्ग लोक जो ते तिरतुल्लुस नां रे कुसकी वकील जो कन्ने लेई करी कैसरिया कस्बे बिच आया तिन्हा ने राज्यपाल रे सामणे पौलुस पर इल्जाम लाए। 
ACT,24,2,"जां तिसजो सद्देया गया तां तिसतुल्लुस ने पौलुस पर इल्जाम लाणे का पैल्ले हाकिम जो बोल्लेया, “हे महाप्रतापी फेलिक्स, तुसी री दूरदृष्टी री वजह कने तुसी रे राज बिच बड़ी शांती बणे री है ते तुसी ने अपणे राज अंदर बड़े बदलाव कित्ते रे हिन। "
ACT,24,3,हे फेलिक्स असी हर जगह ते हर तरिक्के कने असी इस गल्ल तांइ शुक्रिया करदे। 
ACT,24,4,"मै तुसी जो होर कष्ट नी दैणा चाह्‍ंदा, मै तुसी का ए बिनती करदा कि रहम करी के असां री इक्क-दो गल्लां सुणी लेयो। "
ACT,24,5,"किजोकी असां ने इस मणु जो उधमी ते दुनिया रे सारे यहुदियां बिच दंगा कराणे वाला, ते नासरत अन्दर रैह्णे वालेयां रे कुपंथ रा प्रधान पाए रा है। "
ACT,24,6,"तिनिए मन्दिर जो असुध करणा चाह्या, पर असां तिसजो पकड़ी लेया असां तिसजो अपणी मूसा रा कानून रे साब्बे सजा दित्ते री होणी थी।” "
ACT,24,7,"पर पलटन रे सरदार लूसियास ने जबरदस्ती असां रे हत्थां का खुस्सि लेया, "
ACT,24,8,"ते आरोपी जो तेरे सामणे ईणे रा हुकम दित्तेया इन्हा सबणी गल्लां जो जिन्हेरे बारे अन्दर असी तिस पर इल्जाम लान्दे, तैं अप्पू ही तिसजो परखी करी सच्चाई रा पता लाई लैणा। "
ACT,24,9,"यहुदियां ने भी तिसेरा साथ देई करी बोल्लेया, ए गल्लां इदेय ही हिन। "
ACT,24,10,"जिस बेल्ले राज्यपाल ने पौलुस जो बोलणे रा इसारा कित्तेया, तां तिनिए जवाब दित्तेया: इस गल्ल रा पता लगणे का बाद कि तू मते साल्लां का इस देश रे मणुआं रा फैसला करेया करदा है इधेरे तांइ मै खुशी कने अपणा जवाब दिन्दा। "
ACT,24,11,"तू अप्पू ही पता लाई सकदा कि जां रा मै यरूशलेम शहर अन्दर अराधना करणे तांइ मन्दिर बिच आया, मेरे जो बारा दिनां का उप्पर नी होए "
ACT,24,12,"उन्हा ने मेरे जो ना मन्दिर अन्दर, ना सभास्थल अन्दर, ना शहर अन्दर कुसकी कने लड़ाई करदे या भीड़ कठेरदे दिख्खेया, "
ACT,24,13,"ते ना तां से तिन्हा गल्लां जो, जिन्हेरा से अब्बे मेरे पर इल्जाम लाया करदे हिन, तेरे सामणे सच साबित करी सकदे, "
ACT,24,14,"पर मै तेरे सामणे ए मन्नी लिन्दा कि जिस पंथ जो यहुदी अधिकारी कुपंथ बोलदे, तिसेरे ही नियम पर मै अपणे पुरखां रे परमेश्‍वर री भक्ति करदा अते जे गल्लां मूसा रे कानून ते भविष्यद्वक्ता करणे वालेयां री कताबां अन्दर लिख्खे री हिन, तिन्हा सबणी पर विश्वास करदा। "
ACT,24,15,"ते परमेश्‍वर का आस रखदा जे से अप्पू भी रखदे, कि परमेश्‍वर ने धार्मिक ते अधर्मी दोनो किस्मे रे मणुआं ने मुर्देयां बिच का फिरी जिन्दे कित्ते जाणे। "
ACT,24,16,"इस तांइ मै अप्पू भी कोशीश करदा कि परमेश्‍वर रे, ते मणुआं रे पास्से मेरा मन हमेशा बेकसूर रेयो "
ACT,24,17,"मते साल्लां बाद मै अपणे लोक्कां जो दान दैणा, ते परमेश्‍वर जो भेंट चढ़ाणे तांइ यरूशलेम शहर बिच आया थिया। "
ACT,24,18,"तिन्हा ने मेरे जो मन्दिर अन्दर, सुच्चे होणे री रीती पुरी करदे बेल्ले बगैर भीड़ रे ते बगैर शोर मचांदे, तित्ते भेंट चढांदे दिख्खेया, पर एशिया प्रदेश रे किच्‍छ यहुदी तित्ते थिये जे मेरे पर इल्जाम लाणा चाह्‍ंदे थिये, तिन्हेरे जो जरुरी थिया "
ACT,24,19,"कि अगर मेरे खिलाफ तिन्हा का कोई गल्ल हो तां इत्ते तेरे सामणे आई करी मेरे पर इल्जाम लाण, "
ACT,24,20,"या ए अप्पू ही दसन कि जिस बेल्ले मै महासभा रे सामणे खड़ित्ते रा थिया, तां तिन्हा ने मेरे अन्दर कुण जह्णी गलती दिख्खी? "
ACT,24,21,इस इक्क गल्ल जो छड्डी करी जे मै तिन्हेरे बिच खड़ी करी लेर मारी करी बोल्ली थी: परमेश्‍वर रे जरिए मुर्देयां रे फिरी जिन्दे होई जाणे रे बारे अन्दर अज्‍ज मेरा तुसी सामणे मुकद्दमा होया करदा है। 
ACT,24,22,"फेलिक्स ने, जेड़ा इस पंथ री गल्लां ठीक करी जाणदा थिया, तिन्हा जो ए बोल्ली करी टाली दित्तेया, जां पलटन रे सरदार ने लूसियास आणा, तां तुसी री गल्ल रा हिसाब-किताब करणा। "
ACT,24,23,ते हाकिम जो हुकम दित्तेया कि पौलुस जो अपणी गिरफ्त बिच रख्खे पर तिसजो थोड़ी अजादी देई रख्खे ते तिसेरे मित्रां बिच का कुसकी जो भी तिसेरी सेवा करणे का मत रोकदा। 
ACT,24,24,"थोड़े रोज्जा बाद फेलिक्स राज्यपाल अपणी लाड़ी द्रुसिल्ला जो, जेड़ी यहुदी जनानी थी, कैसरिया कस्बे बिच कन्ने लेई करी आया ते पौलुस जो सदुआई करी तिस भरोसे रे बारे अन्दर जे मसीह यीशु पर है, तिसका सुणेया। "
ACT,24,25,"जां पौलुस ने परमेश्‍वर री धार्मिकता, ते सबर, ते लोक्कां रा हिसाब-किताब करणे रे बारे बिच बोल्लेया करदा थिया, तां फेलिक्स ने डरी करी जवाब दित्तेया, अब्बे ता चली जा, मौक्का दिख्खी करी मै तिज्जो फिरी सद्दी लिन्गा। "
ACT,24,26,"तिसजो पौलुस का किच्‍छ पैसे मिलणे री भी आस थी, इधेरे तांइ से तिसजो घड़ी-घड़ी सद्दी करी तिस कने गल्लां करदा रैहन्दा थिया। "
ACT,24,27,"पर जिस बेल्ले दो साल होई गे, तां पुरकियुस फेस्तुस, फेलिक्स री जगह पर राज्यपाल बणी करी आया ते फेलिक्स यहुदियां जो खुश करणे री चाह्‍त अन्दर पौलुस जो कैद अन्दर ही छड्डी गेया। "
ACT,25,1,फेस्तुस रे तिस प्रदेश बिच राज्यपाल बणी करी पुजणे रे बाद से कैसरिया का यरूशलेम शहर तांइ निकलेया। 
ACT,25,2,तां बड्डे पुरोत्तां ते यहुदी अधिकारीयां ने तिसेरे सामणे पौलुस पर इल्जाम लाए। 
ACT,25,3,"ते से अप्पु तांइ तिसका छन्दे करी के पौलुस रे खिलाफ बोलणा लगे कि से तिसजो यरूशलेम अन्दर सदवाओ, किजोकी से तिसजो रस्ते अन्दर ही मारी रखणे री भाल बिच थिये। "
ACT,25,4,"फेस्तुस ने जवाब दित्तेया, पौलुस कैसरिया अन्दर कैद है, ते मै अप्पू तोले तित्ते जाणा "
ACT,25,5,"फिरी बोल्लेया, तुसी बिच का जे अधिकारी हिन, से कन्ने चलो, ते अगर इस मणु ने किच्‍छ गलत कम्म कित्ते रा ए ता इस पर इल्जाम लाओ "
ACT,25,6,तिन्हेरे बिच पौलुस कोई अठ्ठ-दस रोज रेह्ई करी कैसरिया कस्बे जो चली गेया ते दुए रोज्जे हिसाब-किताब री गद्दी पर बेई करी पौलुस जो अनणे रा हुकम दित्तेया। 
ACT,25,7,"जां से आया, तां जे यहुदी अधिकारी यरूशलेम का आए रे थिये, तिन्हा ने अपणे-अपणे खड़े होई करी पौलुस पर मते सारे बड्डे-बड्डे इल्जाम लाये, जिन्हेरा सबूत से नी देई सकदे थिये। "
ACT,25,8,"पर पौलुस ने जवाब दित्तेया, मै नां तां यहुदियां रे मूसा रे कानून रे, ते ना मन्दिर रे, अते नां ही सम्राट रे खिलाफ कोई कम्म कित्ते रा है। "
ACT,25,9,"तां फेस्तुस राज्यपाल ने यहुदी अधिकारियां जो खुश करणे री ईच्छा कने पौलुस जो बोल्लेया, क्‍या तू चाह्‍ंदा कि तू यरूशलेम जो जाओ ते तित्ते मेरे सामणे तेरा ए मुकद्दमा चलाया जाओ? "
ACT,25,10,"पौलुस ने बोल्लेया, मै सम्राट रे हिसाब-किताब री गद्दी रे सामणे खड़ित्ते रा है मेरे मुकदमे रा फैसला इत्ते ही होणा चाएदा जिय्यां तिज्जो खरा करी पता है, कि मै यहुदियां रे खिलाफ कोई गुनाह कित्ते रा नी है। "
ACT,25,11,"अगर मै गुन्हेगार है ते अगर मै मारी रखणे जोग्गी कोई गलती कित्ते री है, तां मै मरणे का नी मुकरदा पर जिन्हा गल्लां रा ए मेरे पर इल्जाम लाया करदे हिन, अगर तिन्हा बिच का कोई भी गल्ल सच साबित नी हुंदी, तां कुसकी जो भी मिन्जो तिन्हेरे हत्थां बिच सौंपणे रा अधिकार नी है, मै बिनती करदा कि मेरा हिसाब-किताब सम्राट द्वारा कित्तेया जाए। "
ACT,25,12,"तां फेस्तुस ने मन्त्रियाँ री सभा कने गल्लां करी के तिसजो जवाब दित्तेया, तैं अप्पु ही सम्राट का न्याय करवाणे तांइ बिनती कित्ते री है, तां तेरा न्याय सम्राट ने ही करणा। "
ACT,25,13,"थोड़े रोज्जां बाद अग्रिप्पा राज्जा ते तिसेरी छोटी भैण बिरनीके, कैसरिया कस्बे अन्दर आई करी फेस्तुस राज्यपाल कने मिल्ले। "
ACT,25,14,"तिन्हेरे मते रोज्ज रैह्णे का बाद फेस्तुस ने पौलुस रे बारे अन्दर राज्जे जो दस्सेया: इक्क मणु है, जिस जो फेलिक्स कैद अन्दर छड्डी गे रा है "
ACT,25,15,"जां मै यरूशलेम अन्दर थिया, तां बड्डे पुरोत्त ते यहुदियां रे बुजुर्ग लोक ने तिस पर इल्जाम लाए ते से चाह्‍ंदे थिये कि तिसजो सजा दित्ती जाओ "
ACT,25,16,पर मै तिन्हा जो जवाब दित्तेया कि रोमी मणुआं री ए रीत नी है कि कुसकी मणु जो सजा तांइ सोंपी देन से तां तांइ इय्यां नी करदे जां तांइ कि आरोपी जो अपणे मुद्देइयाँ रे सामणे खड़े होई करी इल्जामां रा जवाब दैणे रा मोका नी मिल्लो 
ACT,25,17,"इधेरे तांइ जिस बेल्ले यहुदी अधिकारी तित्ते कठित्ते, तां मै जरा भी हाण नी लाई, पर दुए ही रोज्जे हिसाब-किताब री गद्दी पर बेई करी पौलुस जो सामणे अनणे रा हुकम देई दित्ता। "
ACT,25,18,"जिस बेल्ले तिसेरे पर इल्जाम लाणे वाले खड़े होये, तां तिन्हा ने इदेय गलत गल्लां रा इल्जाम नी लाया, जदेया मै समझदा थिया "
ACT,25,19,"पर से लोक अपणे ही मत ते कुसकी होर यीशु नां रे मणु रे बारे बिच बैह्स करेया करदे थिये जे मरी गेया थिया, ते पौलुस पर ए इल्जाम लाया करदे थिये से ए बोलदा कि यीशु फिरी जिन्दा होई गे रा है। "
ACT,25,20,"किजोकी मै उलझन बिच थिया कि इन्हा गल्लां रा पता किय्यां लां? इधेरे तांइ मै पौलुस का पुच्छेया, के तैं यरूशलेम जो जाणा कि तित्ते जाई करी तेरी इन्हा गल्लां रा फैसला होई सको? "
ACT,25,21,"पर जां पौलुस ने बिनती कित्ती कि तिसेरे मुकद्दमे रा फैसला सम्राट का होये, तां मै हुकम दित्तेया कि जां तांइ तिसजो सम्राट का नी भेज्जां, तिसजो कैद अन्दर रख्खेया जाओ "
ACT,25,22,"तां अग्रिप्पा ने फेस्तुस जो बोल्लेया, मै भी तिस मणु री सुनणा चाह्‍ंदा तिनिए बोल्लेया, तैं कल्ल सुणी लैणा "
ACT,25,23,ते दूए रोज्जे जां अग्रिप्पा ते बिरनीके बड़ी धूम-धाम कने आये ते पलटन रे सरदारां ते शहर रे खास मणुआं कने दरबार अन्दर पुज्जे तां फेस्तुस ने हुकम दित्ता कि से पौलुस जो लेई आन 
ACT,25,24,"फेस्तुस ने बोल्लेया, हे राजा अग्रिप्पा, ते सब लोक जे इत्ते असां कने हिन, तुसी इस मणु जो दिखदे, जिसेरे बारे बिच सारे यहुदियां ने यरूशलेम बिच ते इत्ते भी लेरां मारी-मारी करी मेरे का बिनती कित्ती, कि इसेरा जिन्दा रैह्णा सही नी "
ACT,25,25,"पर मेरे जो पता लगी गेया कि इनिए इदेया किच्‍छ भी नी कित्ते रा है कि इसजो मारी रख्खेया जाओ अते हालांकि इनिए अप्पू ही सम्राट का अपणा न्याय करणे री बिनती कित्ती, तां मै इसजो रोम शहर जो भेजणे रा फैसला लित्तेया। "
ACT,25,26,"मै इसेरे बारे अन्दर कोई पक्की गल्ल नी दिख्खी कि अपणे सम्राट जो लिख्खां इधेरे तांइ मै इसजो तुसी रे सामणे ते खास कर राजा अग्रिप्पा, तुसी रे सामणे लेई आया ताकी परखणे का बाद मेरे जो किच्‍छ लिखणे जो मिलि जाओ। "
ACT,25,27,कुसकी कैदी जो तिसेरी गलती दस्से बगैर तिसजो रोम भेजणा मेरे जो बेमतलब लगदा। 
ACT,26,1,"अग्रिप्पा ने पौलुस जो बोल्लेया, तिज्जो अपणे बारे अन्दर बोलणे रा इजाज़त है तां पौलुस हत्थ अग्गे करी के जवाब दैणा लगेया, "
ACT,26,2,"हे राज्जा अग्रिप्पा, जितणी गल्लां रा यहुदी अधिकारी मेरे पर इल्जाम लान्दे, अज्ज तेरे सामणे तिन्हेरा जवाब दैणे अन्दर मै अप्पु जो धन्न समझदा, "
ACT,26,3,"किजोकी तुसी इन्हा गल्लां बिच निपुण हिन इधेरे तांइ मै अप्पु जो धन्न समझदा, किजोकी तू यहुदियां रे सारे बरताव अते कहला रे बारे अन्दर जाणदा इधेरे तांइ मै छन्दे करदा कि सबर कने मेरी सुण। "
ACT,26,4,"जवानी का ही मेरा चाल-चलन अपणे लोक्कां ते यरूशलेम शहर बिच कदेया थिया, तिस गल्ल जो सारे यहुदी लोक जाणदे। "
ACT,26,5,"अगर से गवाई दैणा चाण, तां जवानी का ही मेरे जो जाणदे कि मै फरीसी होई करी अपणे धर्म रे सबणी का बदिया पंथ रे हिसाब कने चलेया। "
ACT,26,6,"ते अवे तिस आस अन्दर उम्मीद री वजह कने जे परमेश्‍वर ने असां रे पुरखां कने कित्ती थी, मेरे पर मुकद्दमा चलेया करदा है। "
ACT,26,7,"तिस्सी आस रे पूरे होणे री उम्मीद लाई करी, असां रे बारा गोत्तर अपणे सारे मनां कने दिन-रात परमेश्‍वर री भक्ति करदे आये रे हिन, हे राजा, इस ही उम्मीद रे बारे अन्दर यहुदी मेरे पर इल्जाम लान्दे "
ACT,26,8,"तां पौलुस ने तित्ते खड़ित्ते सारे यहुदियां जो बोल्लेया, हालांकि तुसी लोक ए विश्वास करदे कि परमेश्‍वर मरी गे रे मणुआं जो जिन्दा करी दिन्दे, तां तुसी ए गल्ल किजो नी मनदे कि परमेश्‍वर ने यीशु जो मुर्देयां बिच का जिन्दा कित्ते रा है? "
ACT,26,9,"मै भी समझेया थिया कि नासरत कस्बे रे यीशु पर विश्वास करणे वालेयां रे खिलाफ मेरे जो मता किच्‍छ करणा चाएदा, "
ACT,26,10,"ते मै यरूशलेम अन्दर इय्यां ही कित्तेया ते बड्डे पुरोत्तां का अधिकार लेई करी मते सारे पवित्र मणुआं जो जेल अन्दर पाया, ते जां तिन्हा जो मारी रखदे थिये तां मै भी तिन्हेरे खिलाफ अपणी सैह्मती दिन्दा थिया। "
ACT,26,11,"हर इक्क सभास्थल अन्दर मै तिन्हा जो सजा दुआई-दुआई करी यीशु री बेजती करान्दा थिया ते होर तां होर, लैर री वजह कने इदेया पागल होई गेया कि दुए शहरां अन्दर भी जाई करी तिन्हा जो तंग करदा थिया। "
ACT,26,12,इस्सी धुन अन्दर जां मै बड्डे पुरोत्तां का अधिकार ते आज्ञा-पत्तर लेई करी दमिश्क कस्बे जो जाया करदा थिया। 
ACT,26,13,"तां हे राजा, रस्ते अन्दर धियाड़ी बेल्ले मै आसमान का सूरज रे तेज का भी बधी करी इक्क लौ जो, अपणे ते अपणे कन्ने चलणे वालेयां रे चौन्नी पास्से चमकदी दिख्खी "
ACT,26,14,"जिस बेल्ले असी सारे जणे जमीन पर छुड़की पे, तां मै इब्रानी भाषा अन्दर ए अवाज सुणी कि हे शाऊल, हे शाऊल, तू मेरे जो किजो तंग करेया करदा है? मेरी इच्छा रे खिलाफ लड़ी करी तु अप्पु जो ही बड़ी तकलीफ बिच पाया करदा है। "
ACT,26,15,"मै बोल्लेया, हे प्रभु जी, तुसी कुण हिन? प्रभु जी ने बोल्लेया, मै यीशु है, जिस जो तू तंग करदा "
ACT,26,16,"पर अवे उठी करी, अपणे पैरां पर खड़े होई जा किजोकी मै तिज्जो इधेरे तांइ दर्शन दित्ता कि तिज्जो तिन्हा गल्लां रा भी सेवक ते गवाह ठैह्रां, जे तैं दिख्खियां, ते तिन्हा गल्लां रा बी, जिन्हा तांइ मै तिज्जो दर्शन दैणा "
ACT,26,17,"ते मै तिज्जो तेरे लोक्कां का ते गैर यहुदी का बचान्दे रैह्णा, जिन्हा का मै अब्बे तिज्जो भेजणा "
ACT,26,18,"ताकी तू तिन्हेरी आख्खियां खोल्ले जिस कने से न्याहरे का रौशनी पास्से, ते शैतान रे अधिकार का निकली करी परमेश्‍वर पास्से फिरी जाण ताकी से तिन्हेरे पाप्पां जो माफ करण ते से लोक तिन्हा मणुआं कने जगह हासिल करण जे मेरे पर विश्वास करणे कने पवित्र कित्ते गे रे हिन। "
ACT,26,19,"इधेरे तांइ हे राजा अग्रिप्पा, मै तिस स्वर्ग रे दर्शन जो मन्नेया, "
ACT,26,20,"पर पैल्ले दमिश्क कस्बे रे, फिरी यरूशलेम शहर रे, ते फिरी तां यहुदियां प्रदेश रे सारे देश रे रैह्णे वालेयां जो ते गैर यहुदी लोक्कां बिच प्रचार करदा रेया, कि अपणे पाप्पां का तौबा करी के परमेश्‍वर का हटी आओ। "
ACT,26,21,इन्हा गल्लां री वजह कने यहुदी मेरे जो मन्दिर अन्दर पकड़ी करी मारणे री कोशीश करदे थिये 
ACT,26,22,"पर परमेश्‍वर री मदद कने मै अज्ज तांइ बणी रे रा है ते छोटे-बड्डे सबणी सामणे गवाई दिन्दा, ते तिन्हा गल्लां जो छड्डी करी होर किच्‍छ नी बोलदा जे भविष्यद्वक्ता ने अते मूसा ने भी बोल्लेया कि से होणे वालियां हिन, "
ACT,26,23,"कि मसीह यीशु जो जुल्म सैहणा पैणे, ते तिन्हा ने ही सबणी का पैल्ले जिन्दे होई करी, असां रे लोक्कां अन्दर ते गैर यहुदी लोक्कां अन्दर रौशनी रा प्रचार करणा ताकी से छुटकारा पाण। "
ACT,26,24,"जिस बेल्ले पौलुस इस तरिक्के कने जवाब देया करदा थिया, तां फेस्तुस ने उच्ची अवाज अन्दर बोल्लेया, हे पौलुस, तू पागल है मते सारे ज्ञान ने तिज्जो पागल करी दित्ते रा है। "
ACT,26,25,"पर पौलुस ने बोल्लेया, हे महामहिम फेस्तुस, मै पागल नी है, पर मै सच्ची ते बुद्वी री गल्लां बोलदा। "
ACT,26,26,"राज्जा बी, जिसेरे सामणे मै बगैर डरे रे बोल्लेया करदा है, इन्हा गल्लां जो जाणदा ते मेरे जो विश्वास है कि इन्हा गल्लां बिच का कोई भी गल्ल इन्हा का छुपेरी नी है, किजोकी ए घटना कुसकी कौणे अन्दर नी होई। "
ACT,26,27,"हे राजा अग्रिप्पा, क्‍या तू भविष्यद्वक्ता पर विश्वास करदा? हाँ, मेरे जो पता है कि तू विश्वास करदा "
ACT,26,28,"तां अग्रिप्पा ने पौलुस जो बोल्लेया, तू मेरे जो थोड़ा करी समझाई करी मसीही बनाणा चाह्‍ंदा? "
ACT,26,29,"पौलुस ने बोल्लेया, परमेश्‍वर का मेरी प्रार्थना है कि क्‍या थोड़े अन्दर क्‍या मते अन्दर, सिर्फ तू ही नी पर जितणे भी मणु अज्ज मेरी सुणदे हिन, इन्हा बन्धनां जो छड्डी करी से मेरे सांइ मसीही होई जान। "
ACT,26,30,"तां राज्जा ते राज्यपाल ते बिरनीके ते तिन्हेरे कन्ने बैह्णे वाले खड़ी उठ्ठे ते तित्ते का निकली गे, "
ACT,26,31,"ते जिय्यां से बाहर निकलेया करदे थिये से अप्पु-मिते बोलणा लगे, इस मणु ने इदेया तां किच्‍छ भी नी कित्ते रा है, कि इसजो मारणे री या जेल बिच ढ़पणे री सजा दित्ती जाओ। "
ACT,26,32,"अग्रिप्पा ने फेस्तुस जो बोल्लेया, अगर ए मणु सम्राट का अपणा न्याय कराणे री बिनती ना करदा तां छुटी सकदा थिया। "
ACT,27,1,"जां फेस्तुस राज्यपाल रे पास्से का ए गल्ल पक्की होई गयी कि असां जहाज पर ईतालिया प्रदेश जाणा, तां तिन्हा ने पौलुस अते थोड़े होरनी कैदियां जो भी यूलियुस नां री औगुस्तुस सम्राट री पलटन रे इक्क हाकिम रे हत्था देई दित्तेया। "
ACT,27,2,"अद्रमुत्तियुम शहर रे इक्क जहाज पर जे एशिया प्रदेश रे कनारे री जगह पर जाणे वाला थिया, जहाज पर चढ़ी करी असी तित्ते का निकली गे, ते अरिस्तर्खुस नां रा इक्क थिस्सलुनीके शहर रा इक्क मणु मकिदुनिया प्रदेश असां कने थिया। "
ACT,27,3,"दूए रोज्जे असां सैदा कस्बे बिच पुजी करी तित्ते रुके, ते यूलियुस ने पौलुस पर रहम करी के तिसजो मित्रां का जाणा दित्तेया कि तिसेरी आदर-खातर होई सको। "
ACT,27,4,तित्ते का जहाज पर चढ़ी करी अपणा सफर फिरी शुरू कित्तेया ते ब्यार कने रुकावट होणे री वजह कने असी साइप्रस टापू री आड़ अन्दर चले। 
ACT,27,5,ते किलिकिया ते पंफूलिया शहरां रे समुन्द्र रे किनारे का होई करी लूसिया प्रदेश रे मूरा शहर अन्दर उतरे। 
ACT,27,6,"तित्ते हाकिम जो सिकन्दरिया शहर रा इक्क जहाज ईतालिया प्रदेश जो जांदा मिल्लेया, ते तिनिए असां जो तिस पर चढ़ाई लित्तेया। "
ACT,27,7,"जां असी मते रोज्जा तांइ मठे-मठे चली करी बड़ी मुस्कला कने कनिदुस कस्बे रे सामणे पुज्जे, तां इधेरे तांइ कि ब्यार असां जो अग्गे बधणा नी देया करदी थी, असी सलमोन रे सामणे का होई करी क्रेते टापू री आड़ अन्दर चले। "
ACT,27,8,"ते तिसेरे कनारे-कनारे बड़ी मुस्कला कने चली करी शुभ लंगरबारी नां री इक्क जगह पुज्जे, जित्ते का लसया शहर नेड़े थिया। "
ACT,27,9,"किजोकी तौबा करणे रा पर्व अवे मुकी गे रा है ते तिस मौसम बिच समुन्द्र बिच तुफान बधी जांदे, इधेरे तांइ पौलुस ने तिन्हा जो बोल्लेया, "
ACT,27,10,"हे सज्जन मणूओ, मेरे जो इय्यां लग्गेया करदा है कि इस सफर अन्दर मुश्किल अते मता सारा नुक्सान होणे वाला है, जे कि सिर्फ माल ते जहाज रा ही नी होणा, पर असां री जान रा भी होणे वाला है "
ACT,27,11,पर हाकिम ने पौलुस री गल्लां का कप्तान ते जहाज रे मालक री गल्लां जो जादा बधी करी मन्नेया 
ACT,27,12,"से शुभ लंगरबारी ना रा बन्दरगाह सरदियां कटणे जोग्गा नी थिया, इधेरे तांइ मते जणेया ने सोच्चेया कि तित्ते का जहाज पर चढ़ी करी होई करी अगर कुसकी तरिक्के कने होई सके तां फिनिक्स बंदरगाह पुजी करी सरदियां कट्टी जान। ए तां क्रेते टापू रा इक्क बन्दरगाह् है जे दक्षिण-पश्चम ते उत्तर-पश्चम रे पास्से का खुले रा है। "
ACT,27,13,"जिस बेल्ले थोड़ी-थोड़ी ब्यार चलणा लगी, तां ए समझी करी कि असां रा मकसद पूरा करणे तांइ सही समय है तिन्हा ने जहाज रा लंगर चुक्केया ते कनारा पकड़ी करी क्रेते टापू रे नेड़े का जाणा लगे। "
ACT,27,14,"पर थोड़ी देर अन्दर जमीन पास्से का इक्क बड्डी आंधी आई, जिस जो यूरकुलीन भी बोलदे। "
ACT,27,15,"जां से आंधी जहाज पर लग्गी तां से तिस हवा रे सामणे टिकी नी सकेया, इधेरे तांइ असां ने जहाज जो हवा रे बहाव रुड़णा दित्तेया ते इय्यां ही हवा रे बहाव बही करी चली गे। "
ACT,27,16,तां कौदा नां रे इक्क छोटे जणे टापू री आड़ अन्दर रुड़दे-रुड़दे असी मुश्किल कने डोंगी जो बस अन्दर अणी सके। 
ACT,27,17,"फिरी जहाज चलाणे वालेयां ने तिसजो चुक्की करी मते तरिक्के लाई करी जहाज जो उप्पर का लेई करी थल्ले तीकर बन्नेया, ते सुरतिस रे खाड़ी रे बंदरगाह पर फसी जाणे रे डरा कने पाल ते समान उतारी दित्ता ते जहाज रा लंगर भी थल्ले उतारी दित्ता ते हवा रे बहाव बिच रुड़दे चली गे। "
ACT,27,18,"जां असां हवा कने मते सारे हिचकोले अते धक्के खाए, तां दूए रोज्जे से जहाज रा माल सुटणा लगे "
ACT,27,19,अते त्रिये रोज्जे तिन्हा ने अपणे हत्थां कने जहाज रा समान भी सुट्टी दित्तेया। 
ACT,27,20,"जां मते रोज्जा तांइ ना सूरज, ना तारे लिब्बे ते बड़ी हवा चलदी रेई, तां आखर अन्दर असां रे बचणे री सारी आस भी मुकी गई। "
ACT,27,21,"जां से मते रोज्जा तांइ भुख्खे रे, तां पौलुस ने तिन्हेरे बिच खड़े होई करी बोल्लेया, हे मणूओ, इय्यां करणा चाएदा थिया कि तुसी मेरी गल्ल मन्नी करी क्रेते टापू का जहाज नी चलांदे, ते फिरी नां ए मुश्किल आणी थी ते नां ए नुक्सान सैह्‍णा पैणा थिया। "
ACT,27,22,"पर अवे मै तुसी जो समझान्दा कि हिम्मत रखो, किजोकी तुसी बिच का कुसकी री भी जान नी जाणी, पर सिर्फ जहाज रा नुक्सान होई जाणा "
ACT,27,23,"किजोकी परमेश्‍वर जिन्हेरा मै है, ते जिन्हेरी भक्ति करदा, तिन्हेरे स्वर्गदूत ने पिछली रात्ती मेरे का आई के बोल्लेया, "
ACT,27,24,"हे पौलुस, डर मत! तिज्जो सम्राट रे सामणे खड़े होणा ही पैणा, परमेश्‍वर ने सबणी जो, जे तेरे कने सफर करेया करदे हिन, बचाए रा है। "
ACT,27,25,"इधेरे तांइ, हे सज्जन मणूओ, हिम्मत रखो किजोकी मै परमेश्‍वर रा विश्वास करदा, कि जदेया मेरे कने बोल्लेया गे रा है, तदेया ही होणा। "
ACT,27,26,पर असां जो कुसकी टापू पर जाई करी टिकणा पैणा। 
ACT,27,27,"जां चौह्दवीं रात आई, ते असी अद्रिया समुन्दर अन्दर भटकदे फिरेया करदे थिये, तां आद्दी रात्ती जो जहाज चलाणे वालेयां ने अंदाजा लाई करी पता लगाया कि कुसकी देश रे नेड़े पुज्जेया करदे हिन। "
ACT,27,28,"पाणी री गहराई नाप्पी करी ते तिन्हा जो सैंती मीटर डुग्गा मिल्लेया, ते थोड़े अग्गे बधि करी फिरी पाणी री गहराई तां सताई मीटर थिया। "
ACT,27,29,"तां पथरील्ली जगह कने टक्कर होणे रे डर कने तिन्हा ने जहाज री पिछाड़ी चार लंगर पाए, ते भ्याग होणे री भाल्ला बेइ रेय। "
ACT,27,30,"पर जे जहाज चलाणे वाले का नह्सणा चाह्‍ंदे थिये, ते जहाज रे सामणे वाले हिस्से का लंगर पाणे रे बहान्ने डोंगी जो समुन्दर अन्दर उतारी दित्ता। "
ACT,27,31,"तां पौलुस ने हाकिम ते सैनिकां जो बोल्लेया, अगर ए लोक जहाज पर नी रैह्न्गे, तां तुसी भी नी बची सकणा "
ACT,27,32,तां सैनिकां ने रस्से कटी करी डोंगी सुट्टी दित्ती। 
ACT,27,33,"जिस बेल्ले भ्याग होणे वाली थी, तां पौलुस ने ए बोल्ली करी, सबणी जो रोट्टी खाणे तांइ बिनती कित्ती, अज्ज चोदह रोज होई गे कि तुसी फिकर करी-करी के भुख्खे रे, ते किच्‍छ भी नी खाया। "
ACT,27,34,"इधेरे तांइ तुसी जो समझाया करदा है कि किच्‍छ खाई लेयो, जिस कने तुसी रा बचाव होई सको किजोकी तुसी बिच का कुसकी रे सरे रा इक्क भी बाल नी पैणा "
ACT,27,35,ए बोल्ली करी तिनिए रोट्टी लेई करी सबणा रे सामणे परमेश्‍वर रा धन्नवाद कित्तेया ते रोट्टी भन्नी करी खाणा लग्गेया। 
ACT,27,36,तां से सब जणे भी हिम्मत करी कने रोट्टी खाणा लगे। 
ACT,27,37,असी सारे जणे मिली करी जहाज पर दो सौ छिहत्तर मणु थिये। 
ACT,27,38,"जां से रोट्टी खाई करी रज्जी गे, तां कणक जो समुन्दर अन्दर सुट्टी करी जहाज जो पोला करणा लगे "
ACT,27,39,"जिस बेल्ले भ्याग होई तां तिन्हा ने तिस देश जो नी पछाणेया, पर इक्क खाली जगह दिख्खी, जिसेरा कनारा चौरस थिया, ते सोच्चेया कि अगर होई सको तां इस पर ही जहाज जो टिकाई देण। "
ACT,27,40,"तां तिन्हा ने लंगरां जो ढिल्ला करी के समुन्दर अन्दर छड्डी दित्तेया ते तिस्सी बेल्ले पतवारां रे बन्धन ढिल्ले करी दित्ते, ते ब्यार रे सामणे अगला पाल चढ़ाई करी कनारे पास्से चले। "
ACT,27,41,"पर दो समुन्दरां रे मिलणे री जगह पर तिन्हा ने जहाज जो टिकाया, ते जहाज रा अगला हिस्सा धक्का खाई करी टिकी गेया ते टली नी सकी पर पिच्छे पास्से री छलारां रे जोर कने टुटणा लगी। "
ACT,27,42,"तां सिपाईयां जो ए सोच आई कि कैदियां जो मारी रखदे, इय्यां ना हो कि कोई तैरी करी नह्सी जाओ "
ACT,27,43,"पर हाकिम ने पौलुस जो बचाणे री मरजी कने तिन्हा जो रोकणे तांइ ए बोल्लेया कि, जे तैरी सकदे, से पैल्ले छाल मारी करी कनारे जो चली जान "
ACT,27,44,"ते बाकी कोई पटरेयाँ पर, ते कोई जहाज री होरनी चिज्जां रे सहारे निकली जाण, इस तरिक्के कने सब जणे बची करी जमीन पर पुजी गे। "
ACT,28,1,जां असी बची करी किनारे पर पुजी गे तां असां जो पता लग्गेया कि इस टापू रा नां माल्टा है। 
ACT,28,2,"तिस टापू पर रैह्णे वाले लोक्कां ने असां कने बड़ा प्यार कित्तेया किजोकी तित्ते बड़ी बरखा ते ठण्ड थी, इधेरे तांइ तिन्हा ने अग्ग बाली करी असां सबणी जणेया जो रुकाई लित्ता। "
ACT,28,3,"जां पौलुस ने लकड़ीयां रा ढ़ेर कठेरी करी अग्ग पराल्ले रख्खेया, तां इक्क कीड़े जो सेख लगणे री वजह कने से तिन्हा लकड़ियां बिच का निकली करी पौलुस रे हत्थां कने लिपटी गेया। "
ACT,28,4,"जिस बेल्ले तित्ते रे रैह्णे वाले लोक्कां ने तिसेरे हत्था कीड़ा लिपटित्तेरा दिख्खेया, तां से अप्पु-मिते बोलणा लगे, सच्ची ए मणु खून्नी है किजोकी अगर समुन्द्र का बची गेया, तां भी असां री न्याय री देवी ने इसजो जिन्दा नी रैह्णा दित्तेया। "
ACT,28,5,"तां तिनिये कीड़े जो अग्ग अन्दर ठुड़की दित्तेया, ते पौलुस जो कोई नुक्सान नी होया। "
ACT,28,6,"पर से लोक भालदे थिये कि तिसेरा हत्थ सुजी जाणा या तिनिये चाणचक्के ही मरी करी छुड़की पैणा, पर जिस बेल्ले से बड़ी देर तांइ दिखदे रे अते दिख्खेया कि तिसेरा तां किच्‍छ भी नी बिगड़ेया, तां अपणी सोच बदली करी बोलणा लगे, ए तां कोई देवता है "
ACT,28,7,तिस जगह रे अरे-परे तिस टापू रे प्रधान पुबलियुस री जमीन थी तिनिये असां जो अपणे घरे लेई जाई करी त्रै रोज्जां तांइ बड़े प्यार कने देखभाल कित्ती। 
ACT,28,8,पुबलियुस रा प्यो बुखार अते आँव-लहू कने बिमार पे रा थिया इधेरे तांइ पौलुस ने तिसेरे कमरे अन्दर जाई करी प्रार्थना कित्ती ते तिस पर हत्थ रख्खी तिसजो खरा करी दित्तेया। 
ACT,28,9,"जां इय्यां होया तां, तिस टापू रे होर भी बिमार मणु पौलुस का आये ते ठीक कित्ते। "
ACT,28,10,"तिन्हा ने असां री बड़ा आदर कित्ता, ते त्रै महिन्ने बाद जिस बेल्ले असी चलणा लगे तां जे किच्‍छ भी असां तांइ जरूरी थिया, जहाज पर रख्खी दित्तेया। "
ACT,28,11,"त्रै महिन्ने बाद असी सिकन्दरिया शहर रे इक्क जहाज पर निकली गे, जे तिस टापू पर सर्दियां तांइ रुके रा थिया अते जिसेरी निशानी दियुसकूरी नां रा इक्क देवते रा जोड़ा थिया। "
ACT,28,12,सुरकूसा शहर अन्दर लंगर पाई करी असी त्रै रोज्जां तांइ टिकी रे। 
ACT,28,13,"तित्ते का असी घुम्मी करी रेगियुम अन्दर आये ते इक्क दिन बाद दक्षिण री ब्यार चली, तां असी दूए रोज्जे पुतियुली शहर अन्दर आये। "
ACT,28,14,"तित्ते असां जो किच्‍छ विश्वासी मिल्ले, ते तिन्हेरे बोलणे पर असी तिन्हा का सत्त रोज्जां तांइ रे अते इस तरीके कने असी रोम शहर जो चली पये। "
ACT,28,15,"रोम रे विश्वासी असां री आणे री खबर सुणी करी अप्पियुस रे बजार नां रे कस्बे ते तिन-सराए नां रे कस्बे तीकर असां कने मिलणे जो निकली आये, जिन्हा जो दिख्खी करी पौलुस ने हौंसला बन्नेया ते परमेश्‍वर रा शुक्रिया कित्तेया। "
ACT,28,16,"जिस बेल्ले असी रोम शहर पुज्जे, तां पौलुस जो इक्क सैनिक रे कन्ने जे तिसेरी दिख-रिख करदा थिया, किल्ले रैह्णे रा हुकम मिली गेया। "
ACT,28,17,"त्रै रोज्जां बाद तिनिये यहुदी अधिकारियां जो सदवाया, ते जां से कठी गे तां तिन्हा जो बोल्लेया, हे संगी विश्वासियों, मै अपणे लोक्कां रे या पुरखां रे बर्ताव रे खिलाफ किच्‍छ भी नी कित्तेया, तां भी कैदी बणाई करी यरूशलेम शहर का रोमी अधिकारियां रे हत्था सौंपेया गेया। "
ACT,28,18,"तिन्हा ने मेरे जो परखी करी छड़ी दैणा चाह्या, किजोकी मेरे अन्दर इदेय कोई भी गलती नी थी कि मेरे जो मारी दित्तेया जाओ "
ACT,28,19,"पर जां यहुदी इसेरे खिलाफ बोलणा लगे, तां मेरे जो सम्राट का न्याय कराणे री बिनती करणा पेई: इय्यां नी है कि मै अपणे मणुआं पर कोई इल्जाम लाणा थिया। "
ACT,28,20,इधेरे तांइ मै तुसी जो सदवाया कि तुसी कने मिलां ते गल्ल-बात करां किजोकी इस्राएल री आस री वजह कने जे मसीह हिन कने मै इस जंजीरा कने जकड़ित्ते रा है। 
ACT,28,21,"तिन्हा ने पौलुस जो बोल्लेया, असां ना तां असां जो तेरे बारे अन्दर यहुदियां प्रदेश रे लोक्कां रे पास्से का कोई चिठ्ठियां मिल्ली, ते ना तां विश्वासियां बिच का कुसकी ने आई करी तेरे बारे अन्दर किच्‍छ दस्सेया अते ना बुरा बोल्लेया। "
ACT,28,22,"पर तेरा क्‍या विचार है? सेह्ई असी तेरे का सुनणा चाह्‍ंदे, किजोकी असां जो पता है कि हर जगह इस गल्ल रे खिलाफ मणु गल्लां करदे "
ACT,28,23,"तां तिन्हा यहुदी अधिकारियां ने पौलुस कने मिलणे तांइ इक्क दिन चुणेया, ते मते सारे मणु तित्ते तिसका कठी गे, अते से परमेश्‍वर रे राज री गवाई दिन्दा, ते मूसा रे कानून अते भविष्यद्वक्ता री कताबां का यीशु रे बारे अन्दर समझाई-समझाई करी भ्यागा का लेई करी संझा तांइ गहराई कने दस्दा रेया "
ACT,28,24,"तां थोड़े जणेया ने तिन्हा गल्लां पर विश्वास करी लेया, अते किच्‍छ जणेया ने विश्वास नी कित्तेया। "
ACT,28,25,"जां से अप्पु-मिते इक्क मत नी होये, तां पौलुस री ए गल्ल बोलणे पर चली गे पवित्रात्मा ने यशायाह भविष्यद्वक्ता रे जरिए तुसी रे बाब्बे-दाद्देयाँ कने ठीक ही बोल्लेया, "
ACT,28,26,"जाई करी इन्हा मणुआं जो बोल कि तुसी सुणदे तां रैह्णा, पर समझणा नी, अते दिखदे तां रैह्णा, पर पछियाणी नी सकणा। "
ACT,28,27,"किजोकी इन्हा मणुआं रा मन मोटा अते इन्हेरे कन्न भारे होई गे रे हिन, ते इन्हा ने अपणी हाख्खियाँ बन्द कित्ते री हिन, इय्यां ना हो कि से कदी हाख्खियाँ कने दिखन ते कन्नां कने सुणन ते मनां कने समझन अते बदली जान, ते मै तिन्हा जो खरा करां "
ACT,28,28,"इधेरे तांइ तुसी जो पता लग्गो कि परमेश्‍वर रे इस छुटकारा री कहाणी गैर यहुदी का भेज्जेया गे री है, ते तिन्हा ने इसजो अपणाई लैणा। "
ACT,28,29,जिस बेल्ले तिनिये ए बोल्लेया तां यहुदी अप्पु-मिते बड़ी बैह्स करणा लगे ते तित्ते का चली गे 
ACT,28,30,से पूरे दो साल्लां तांइ कराये रे घरां अन्दर रेया 
ACT,28,31,"ते जे तिसका ईन्दे थिये, से तिन्हा सबणी कने मिलदा रेया ते बगैर रोक-टोक रे बड़ा निड़र होई के परमेश्‍वर रे राज रा प्रचार करदा ते प्रभु यीशु मसीह री गल्लां सखांदा रेया। "
ROM,1,1,"मै पौलुस, मसीह यीशु रा दास है, ते परमेश्‍वर ने मेरे जो प्रेरित बनणे तांइ चुणे रा है। ते तिन्हा ने तिस शुभ संदेश रा प्रचार करणे तांइ अलग कित्ते रा है, "
ROM,1,2,जिसेरा वादा तिन्हा ने मसीह यीशु रे आणे का बड़े पैल्ले ही पवित्रशास्त्र बिच अपणे भविष्यद्वक्तां रे जरिये कित्ता थिया। 
ROM,1,3,"ए शुभ संदेश असां रे प्रभु, मसीह यीशु रे बारे बिच है। से शारीरिक तौर पर राजा दाऊद रे ‍खानदान बिच पैदा होए थिये। "
ROM,1,4,"ते जां से पवित्रात्मा री ताकत कने मरे रे लोक्कां बिच का फिरी जिन्दे कित्ते गे, तां से परमेश्‍वर रे पुत्तर ठेहरे। "
ROM,1,5,"ते मसीह रे जरिये, परमेश्‍वर ने असां जो प्रेरित बनणे रा अनुग्रह ते हक दित्तेया, ताकी असी जगह-जगह गैर यहुदी लोक्कां जो से गल्लां दस्सि सकण, जे परमेश्‍वर ने तिन्हा लोक्कां तांइ कित्ते री हिन, ताकी से लोक मसीह पर विश्वास करण, ते तिन्हेरी शिक्षा जो मन्ने। "
ROM,1,6,तुसी रोम शहर बिच रैह्णे वाले विश्वासी तिन्हा लोक्कां बिच गिणे जांदे जिन्हा जो परमेश्‍वर ने मसीह यीशु रा होणे तांइ चुणे रा है। 
ROM,1,7,"मै ए चिठ्ठी रोम शहर बिच रैह्णे वाले तुसी सारे विश्वासियां जो लिख्खेया करदा है, जिन्हा जो परमेश्‍वर प्यार करदे ते जिन्हा जो तिन्हा ने अपणे लोक बनणे तांइ चुणे रा है। परमेश्‍वर पिता ते मसीह यीशु तुसी जो अनुग्रह ते शांती देण। "
ROM,1,8,"पैल्ले मै तुसी सारे वास्ते मसीह यीशु रे जरिए अपणे परमेश्‍वर रा शुक्रिया करदा, किजोकी जगह-जगह मसीह बिच तुसी रे विश्वास री गल्लां होया करदी हिन। "
ROM,1,9,"परमेश्‍वर, जिन्हेरी सेवा मै अपणे पुरे दिल कने, तिन्हेरे पुत्तर रे शुभ संदेश जो सुणाई करी करदा, से ही परमेश्‍वर मेरा गवाह हिन, कि मै तुसां जो हमेशा याद करदा रैह्न्दा, "
ROM,1,10,"ते लगातार अपणी प्रार्थना बिच बिनती करदा कि जे अगर परमेश्‍वर चाह्‍ण, तां मै जरूर तुसी कने मिलणे जो आं। "
ROM,1,11,"किजोकी मै तुसी का मिलणे री इच्छा करदा ताकी मै तुसी जो आत्मिक आशीषां देयां, जिस कने तुसी विश्वास बिच होर मजबूत होई जाओ, "
ROM,1,12,"मेरे बोलणे रा मतलब ए है कि जां असी मिलणा, तां तुसी जो तुसी रे विश्वास बिच उत्साहित करणा चाह्‍ंदा, पर मै ए भी चाह्‍ंदा कि तुसी रे विश्वास रे जरिये मै भी उत्साहित होई जां। "
ROM,1,13,"हे संगी विश्वासियों, मै चाह्‍ंदा कि तुसी इस गल्ल जो जाणो, कि मै मती बारी तुसी का आणा चाएया, कि जिय्यां मै गैर यहुदी लोक्कां जो आत्मिक रीती कने बद्दणे बिच मदद कित्ती, तिय्यां ही तुसी जो आत्मिक रीती कने बद्दणे बिच मदद करां, पर हल्ले तांइ मै रुके रेया। "
ROM,1,14,"किजोकी मै मसीह रा शुभ संदेश सुनाणे तांइ सभ्य लोक्कां रा ते असभ्य लोक्कां रा कर्जदार है, मै पढे-लिख्खे लोक्कां रा ते अनपढ़ां रा भी कर्जदार है। "
ROM,1,15,अते मै तुसी का रोम शहर बिच आई करी मसीह रा शुभ संदेश सुनाणे तांइ उत्सुक है। 
ROM,1,16,"किजोकी मै मसीह रा शुभ संदेश सुनाणे बिच गर्व करदा। ए शुभ संदेश परमेश्‍वर री से ताकत है जिनिए पैल्ले यहुदी लोक्कां जो छुटकारा दित्तेया, ते अवे गैर यहुदियां जो भी छुटकारा देया करदे हिन। "
ROM,1,17,"किजोकी शुभ संदेश रे जरिये परमेश्‍वर तिस हर इक्क मणु जो धार्मिक बणांदे, जे पुरे तरिक्के कने शुभ संदेश पर विश्वास करदे। जिय्यां कि भविष्यद्वक्ता ने पवित्रशास्त्र बिच भी लिख्खे रा है, “परमेश्‍वर जिस मणु जो धार्मिक बणांदे, से ही विश्वास रे जरिये जिन्दा।” "
ROM,1,18,"परमेश्‍वर स्वर्ग का अपणा गुस्सा तिन्हा लोक्कां पर दिखांदे, जे अपणी सारी दुष्टता ते अधार्मिक रे कम्मां कने परमेश्‍वर री सच्चाई जो नक्कारी दिंदे। "
ROM,1,19,"पर ए गल्ल सारी दुनिया रे लोक जाणदे कि परमेश्‍वर कदेय हिन, किजोकी परमेश्‍वर ने अप्पु ही सारे लोक्कां पर इस गल्ल जो ज़ाहिर कित्ते रा है। "
ROM,1,20,"परमेश्‍वर री ताकत ते स्वभाव दिख्खे नी जाई सकदे, पर दुनिया रे रचणे री शुरूआत का ही, परमेश्‍वर ने अप्पु ही इन्हा सारे गुण जो अपणे कम्मां रे जरिये ही दिखाए रा है, इधेरे तांइ इन्हा लोक्कां का अपणे तांइ कोई बहान्ना नी है कि से परमेश्‍वर जो नी जाणदे। "
ROM,1,21,"इधेरे तांइ कि तिन्हा ने परमेश्‍वर जो जाणदे होए भी ना ही तिन्हेरी महिमा कित्ती, ते ना ही तिन्हेरा शुक्रिया कित्ता, पर से लोक इदेइ बेवकुफी री गल्लां सोचणा लग्गि पये कि परमेश्‍वर कदेय दिसदे होणे। इसेरा अंजाम ए होया कि तिन्हेरी समझ पर पर्दा पेई गेया। "
ROM,1,22,"से अपणे आप जो समझदार दस्सि करी बेवकुफ बणी गे, "
ROM,1,23,"ते हमेशा-हमेशा तिकर रैह्णे वाले परमेश्‍वर री महिमा जो, इक्क मुकी जाणे वाले मणुआं, चिड़ी-पखेरुआं, डगंरा ते साप्प-किड़ेयां री मूर्तां री बराबरी बिच बदली करी तिन्हेरी अराधना कित्ती। "
ROM,1,24,"इस तरिक्के कने परमेश्‍वर ने तिन्हा जो तिन्हेरे मन री गलत इच्छा रे मुताबक अपणे शरीर कने गलत कम्म करणे ते व्यभिचार रे कम्म करणे तांइ छड्डी दित्तेया, कि से लोक तिन्हा कम्मां जो करणे कने आपस बिच अपणे शरीरां रा अनादर करण। "
ROM,1,25,"तिन्हा ने परमेश्‍वर रे बारे बिच सच्चाई जो नक्कारी दित्तेया, ते से झूठ्ठी गल्लां बिच विश्वास करदे, ते तिन्हा ने परमेश्‍वर री बणाए री चिज्जां री अराधना ते सेवा कित्ती, ना की तिन्हा चिज्जां जो बनाणे वाले परमेश्‍वर री, जिन्हेरी बड़ाई हमेशा हो! आमीन। "
ROM,1,26,"इस तांइ परमेश्‍वर ने तिन्हा जो अपणे गंदे कम्म करणे री इच्छा पर छड्डी दित्तेया, इत्ते तिकर की जनानियां ने आदमियां कने अपणे कुदरती रिश्ते जो छड्डी करी दुज्जी जनानियां कने शारीरिक सम्बध बणाया। "
ROM,1,27,"तिय्यां ही आदमियां ने भी जनानियां कने अपणे कुदरती रिश्ते जो छड्डी करी, दुए आदमियां कने शारीरिक सम्बध बनाणे री इच्छा रखदे। तिन्हा ने अप्पु-मिते बेशर्मी रे कम्म कित्ते, ते तिन्हा जो तिन्हेरे बेवकुफी रे कम्मां री सजा मिल्ली। "
ROM,1,28,"जां तिन्हा ने सोच्चेया कि परमेश्‍वर जो जानणा तिन्हा तांइ बेवकुफी री गल्ल है, तां परमेश्‍वर ने भी तिन्हा जो गलत कम्म करणे तांइ तिन्हेरे निकम्मे मन पर छड्डी दित्तेया। "
ROM,1,29,"इस तांइ से हर तरह रे अधर्म, ते दुष्टता, ते लालच, ते नफरत कने भरी गे। ते जलन, ते खून, ते झगड़े, ते धोखा, ते हिर्स कने भरी गे, ते चुगलखोर, "
ROM,1,30,"बदनाम करणे वाले, परमेश्‍वर कने नफरत करणे वाले, दुज्जेयां री बेजती करणे वाले, दुष्ट, घमंडी, डिगां मारणे वाले, बुरी-बुरी गल्लां बनाणे वाले, माँ-प्यो री गल्लां नी मनणे वाले बणी गे। "
ROM,1,31,"ते से नासमझ, धोखेबाज, प्यार ना करणे वाले ते तरस नी खाणे वाले बणी गे। "
ROM,1,32,"से ता परमेश्‍वर रे इन्हा धार्मिकता रे नियमां जो जाणदे कि इदेय-इदेय कम्म करणे वाले मौत री सजा रे जोग्गे हिन, ते फिरी भी ना सिर्फ इदेय कम्म करदे, पर इदेय कम्म करणे वालेयां का खुश भी हुदें। से ता जाणदे कि परमेश्‍वर इंसाफ करणा चाह्‍ंदे, ते इदेय कम्म करणे वाले लोक तिन्हेरी नजर बिच मौत री सजा रे जोग्गे हिन। "
ROM,2,1,"दुज्जेयां पर इल्जाम लाणे वाले लोक्कों, तुसी जे कम्म करदे तिस तांइ तुसी का कोई बहान्ना नी है किजोकी जिस गल्ल बिच तुसी दुज्जे लोक्कां पर इल्जाम लांदे, तिस बिच अप्पु जो गलत ठेहरांदे किजोकी तुसी दुज्जेयां पर जे इल्जाम लांदे, से ही कम्म अप्पु भी करदे। "
ROM,2,2,"असी जाणदे की परमेश्‍वर धार्मिक तरिक्के कने सारेयां रा हिसाब लिंदे, ते इदेय-इदेय कम्म करणे वालेयां जो परमेश्‍वर तिन्हा रे कम्मां रे हिसाब कने तिन्हा जो सजा दिंदे। "
ROM,2,3,"हे इल्जाम लाणे वाले लोक्कों, तुसी जे दुज्जेया पर इल्जाम लांदे ते अप्पु ही से कम्म करदे, तुसी क्‍या ए समझदे कि परमेश्‍वर ने तुसी जो सजा नी दैणी? "
ROM,2,4,"क्‍या तुसी परमेश्‍वर री भलाई, सहनशीलता, ते सबर करणे रे धन्न जो बेकार समझदे? क्‍या तू ए नी समझदा कि परमेश्‍वर री भलाई तुसी जो पाप्पां का तौबा करणे जो सिखांदी? "
ROM,2,5,"पर किजोकी तुसी ढीठ हिन ते अपणे पाप्पां का तौबा करणे का इन्कार करणे कने तुसी अपणे तांइ बड़ी भारी सजा कठेरेया करदे हिन। किजोकी परमेश्‍वर रे गुस्सा करणे रा से दिन आया करदा है, जा तिन्हेरा धार्मिक इन्साफ लोक्कां पर ज़ाहिर होणा। "
ROM,2,6,परमेश्‍वर ने हर इक्क जो तिन्हेरे कम्मां रे हिसाब कने बदला दैणा। 
ROM,2,7,"जे ठीक कम्मां बिच टिके रेइ करी महीमा, इज्जत ते हमेशा री जिन्दगी री खोज बिच हिन, परमेश्‍वर ने तिन्हा लोक्कां जो हमेशा री जिन्दगी दैणी। "
ROM,2,8,"पर जे लोक मतलबी हिन ते सच्चाई जो नी मनदे, पर बुरे कम्म करणा चाह्‍ंदे, तिन्हा पर परमेश्‍वर रा गुस्सा ते कहर भड़कणा। "
ROM,2,9,दुख ते मुसीबत बुरे कम्म करणे वाले हर मणु पर पैणे। परमेश्‍वर ने पैल्ले यहुदी लोक्कां रा हिसाब लैणा ते फिरी गैर यहुदी लोक्कां रा। 
ROM,2,10,"पर परमेश्‍वर ने हर इक्क भला कम्म करणे वाले, पैल्ले यहुदी फिरी गैर यहुदी मणु जो महीमा, सम्मान ते शांती दैणी। "
ROM,2,11,किजोकी परमेश्‍वर हर इक्क मणु का इक्क-बराबर हिसाब लिंदे। 
ROM,2,12,"इस तांइ जिन्हा गैर यहुदियां ने मूसा रे कानून जो जाणे बगैर पाप कित्ता, परमेश्‍वर ने तिन्हा जो कानून रे बगैर ही सजा दित्ती जाणी, ते जिन्हा यहुदी लोक्कां ने मूसा रा कानून पाणे रे बाद भी पाप कित्ता, तिन्हेरी सजा कानून रे हिसाब कने होणी। "
ROM,2,13,"किजोकी मूसा रे कानून जो सुनणे वाले लोक नी, पर कानून जो मनणे वाले लोक धार्मिक ठेहराए जांदे। "
ROM,2,14,"फिरी जां गैर यहुदी लोक जिन्हा का मूसा रा कानून नी है, फिरी भी कुदरती ही कानून रे हुकमां री समझ होणे री वजह कने तिन्हा पर चलदे, इस कने से ए साबित करदे कि मूसा रा कानून तिन्हेरे दिल बिच है। "
ROM,2,15,"किजोकी से लोक अपणे जिन्दगी जीणे रे तरिक्के कने इस गल्ल जो साबित करदे कि कानून रे हुकम, तिन्हेरे दिल बिच लिखित्ते रे हिन। तिन्हेरा विवेक भी इस गल्ल रे बारे बिच गवाई दिंदा। तिन्हेरा विवेक तिन्हा जो कदी सही ते कदी गलत ठेहरांदा रैहन्दा। "
ROM,2,16,"ए सारा किच्‍छ तिस दिन ज़ाहिर कित्तेया जाणा, जां परमेश्‍वर ने तिस शुभ संदेश रे मुताबिक जिसेरा मै प्रचार करदा, मसीह यीशु रे जरिये लोक्कां रे लुके री गल्लां रा हिसाब लैणा। "
ROM,2,17,"जां की तु अप्पु जो यहुदी दसदा, ते मूसा रे कानून पर विश्वास रखदा, ते ए घमंड करदा कि तू परमेश्‍वर रे खास लोक्कां बिच का है। "
ROM,2,18,"ते ए जाणदा हो कि परमेश्‍वर री तेरे तांइ क्‍या इच्छा है, ते जाणदा हो कि क्‍या सही है, किजोकी तिज्जो कानून री शिक्षा दित्ती गे री है, ते खरी-खरी गल्लां जो पसंद करदा हो, "
ROM,2,19,"ते तिज्जो अपणे पर ए हौंसला हो, कि तू तिन्हा लोक्कां जो परमेश्‍वर रा रस्ता दिखांदा, जे अन्नेयां सांइ परमेश्‍वर रे रस्ते का भटकी गे रे हिन, ते तू न्याहरे बिच पये रे लोक्कां तांइ रौशनी सांइ है। "
ROM,2,20,"ते तू ए सोचदा कि तू नासमझ लोक्कां रा शिक्षक, बच्चेयां जो परमेश्‍वर रा रस्ता सिखाणे वाला है। किजोकी तिज्जो इस गल्ल रा पुरा भरोस्सा है कि मूसा रा कानून तिज्जो हर गल्ल रा ज्ञान ते सच्चाई दिंदे। "
ROM,2,21,"इधेरे तांइ जां तु दुज्जेयां जो सिखांदा, तां तू अप्पु जो किजो नी सिखांदा? तु जे चोरी ना करणे जो बोलदा, अप्पु ही चोरी करदा, "
ROM,2,22,"तु जे बोलदा व्यभिचार मत करदे, अप्पु ही व्यभीचार करदा, तु जे मूर्तां का नफरत करदा, अप्पु ही मन्दिर जो लुटदा, "
ROM,2,23,"तु जे अप्पु का परमेश्‍वर रा कानून होणे बिच घंमड करदा, तिसजो ना मन्नी करी परमेश्‍वर रा अनादर करदा। "
ROM,2,24,"जिय्यां कि पवित्रशास्त्र बिच लिख्खे रा भी है, “तुसां यहुदियां री वजह कने गैर यहुदी लोक्कां बिच परमेश्‍वर रे नां री बेजती कित्ती जांदी।” "
ROM,2,25,"जे अगर तू मूसा रे कानून पर चले, तां ता खतने रा फायदा है, पर जे अगर तू कानून जो नी मन्ने, तां तुसी खतना वाले यहुदी लोक, बगैर खतने वाले गैर यहुदियां रे ही बराबर हिन। "
ROM,2,26,"ते जे अगर बिना खतने वाले गैर यहुदी लोक कानून जो मन्ने, तां परमेश्‍वर ने तिन्हा लोक्कां जो खतना कित्ते रे लोक्कां रे बराबर ही दिखणा। "
ROM,2,27,"हर इक्क मणु ने जिसेरा कदी खतना नी होया हो पर फिरी भी कानून जो मनदा हो, तुसी पर इल्जाम लाणा। हालांकी तुसी रा खतना भी होया ते तुसी का परमेश्‍वर रा कानून भी है पर तुसी फिरी भी तिसेरा पालन नी करदे। "
ROM,2,28,"इय्यां नी है कि तुसी यहुदी लोक्कां बिच पैदा होए या तुसी रा खतना होए रा है तां तुसी सच्चे यहुदी बणी गे, "
ROM,2,29,"पर सच्चा यहुदी से ही है जिसेरा मन परमेश्‍वर री नजरां बिच धार्मिक हो। ते सच्चा खतना सिर्फ मूसा रे कानून बिच लिख्खे री गल्लां जो मनणा ही नी है, पर परमेश्‍वर रे आत्‍मा रे जरिये अपणे दिल रा बदलणा है। इदेय मणु जो मणुआं रे पास्से का नी पर परमेश्‍वर रे पास्से का प्रशंसा मिलदी। "
ROM,3,1,ते फिरी यहुदी बनणे ते खतने कराणे रा क्‍या फायदा? 
ROM,3,2,हाँ! इसेरे मते फायदे हिन। सबका पैल्ली गल्ल ता ए है कि तिन्हा पर परमेश्‍वर रे संदेश जो ज़ाहिर कित्ता गेया। 
ROM,3,3,जे अगर किच्‍छ यहुदी मणु परमेश्‍वर कने भरोसेमंद ना रे तां क्‍या होया? तिन्हेरे भरोसेमंद ना होणे रे बावजुद भी परमेश्‍वर ने तिन्हा कने अपणे वादे जो पुरा करणे बिच भरोसेमंद रैह्णा। 
ROM,3,4,"हालांकी, हर कोई झुठ्ठा है, पर परमेश्‍वर हमेशा सच बोलदे। जिय्यां कि पवित्रशास्त्र बिच परमेश्‍वर रे बारे बिच लिख्खे रा है, “जिस कने तु अपणी गल्लां बिच सही साबित हो, ते लोक्कां रा हिसाब लिंदे बेल्ले तू जीत हासिल करे।” "
ROM,3,5,"जे अगर असां रे अधर्मी कम्म परमेश्‍वर री धार्मिकता जो ज़ाहिर करदे, तां असी क्‍या बोलणा? क्‍या असी ए बोल्ली सकदे कि परमेश्‍वर असां जो सजा दैणे अंदर गलत हिन? (ए मै इन्सानी तौर पर बोल्लेया करदा है।) "
ROM,3,6,"बिल्कुल भी नी! जे अगर परमेश्‍वर असी यहुदी लोक्कां रा हिसाब लैणे बिच धार्मिक नी हिन, तां परमेश्‍वर दुनिया रे लोक्कां रा हिसाब नी लेई सकदे। "
ROM,3,7,"पर कोई अगर इय्यां बोल्ले, “जे मेरे झूठ्ठ री वजह कने परमेश्‍वर री सच्चाई तिन्हेरी महिमा तांइ, बद्दी-चढ़ी करी सामणे आंदी, तां फिरी परमेश्‍वर किय्यां मेरे पर इल्जाम लाई करी पापी सांइ सजा रे काबिल ठैहरांदे?” "
ROM,3,8,"किच्‍छ लोक असां पर ए इल्जाम लांदे कि असी लोक्कां जो इय्यां सिखांदे, “आओ असी बुराई करदे रैह्‍ण, ताकी जादा भलाई हो। पर इदेइ इल्जाम लाणे वाले लोक सजा जोग्गे हिन।” "
ROM,3,9,"तां फिरी क्‍या असी यहुदी लोक, गैर यहुदियां का जादा ठीक हिन? ना, बिल्कुल भी नी, किजोकी भले ही कोई यहुदी हो या गैर यहुदी हो, असी सारे जणेया पर इल्जाम लाया गे रा है, कि असी सारे पाप रे काबू बिच हिन। "
ROM,3,10,"जिय्यां कि पवित्रशास्त्र बिच लिख्खे रा है, “कोई भी मणु परमेश्‍वर रे सामणे धार्मिक नी है, इक्क भी नी। "
ROM,3,11,"कोई भी मणु समझदार नी है, कोई भी मणु परमेश्‍वर जो जानणा नी चाह्‍ंदा। "
ROM,3,12,"सारे मणुआं परमेश्‍वर रे रस्ते जो छड्डी दित्ते रा है, हर इक्क मणु निकम्मा बणी गे रा है, इक्क भी मणु खरा कम्म करणे वाला नी है, इक्क भी नी। "
ROM,3,13,"तिन्हेरी गल्लां, खुली कबर री मुस्क सांइ हिन। से धोखा दैणे वाली गल्लां बोलदे, तिन्हेरी गल्लां जहरिल्ले सप्प सांइ खतरनाक है। "
ROM,3,14,तिन्हेरा गल्लां लाणतां ते कड़वाट कने भरे री है। 
ROM,3,15,"से लोक्कां जो चोट पुजाणे ते खून करणे तांइ उताले रैहन्दे, "
ROM,3,16,"से लोक जित्ते भी जांदे तित्ते बुरे कम्म ते जुल्म करदे, "
ROM,3,17,तिन्हा जो लोक्कां कने लड़ाई-झगड़ा कित्ते बगैर रैह्णा नी आंदा। 
ROM,3,18,से लोक परमेश्‍वर का बिल्कुल भी नी डरदे।” 
ROM,3,19,"असी जाणदे की मूसा रा कानून, जे किच्‍छ भी बोलदा, सिर्फ तिन्हा जो ही बोलदा जे तिस कानून थल्ले हिन, ताकी कोई भी मणु बहान्ने ना बणाई सके, ते परमेश्‍वर दुनिया रे सारे लोक्कां जो पापी ठैहराए ते तिन्हा जो सजा दे। "
ROM,3,20,"किजोकी मूसा रे कानून जो मनणे कने कुसकी भी मणु ने परमेश्‍वर रे सामणे धार्मिक नी ठैहरणा, किजोकी मूसा रे कानून री वजह कने ए पता चलदा हुंदा कि असां ने पाप कित्ते रा है। "
ROM,3,21,"पर अवे मूसा रे कानून जो मन्ने बगैर परमेश्‍वर ने असां जो धार्मिक ठैहराए रा है, जिसेरे बारे बिच बड़े पैल्ले ही मूसा रे कानून ते भविष्यद्वक्तां री किताबां बिच लिख्खे गे रा है कि कुस तरिक्के कने परमेश्‍वर ने असां जो धार्मिक ठैहराए रा है। "
ROM,3,22,"मतलब जां असी मसीह यीशु बिच विश्वास करदे, तां परमेश्‍वर असां जो धार्मिक ठैहरांदे, ते ए मसीह यीशु बिच विश्वास करणे वाले हर इक्क मणु तांइ है। किजोकी परमेश्‍वर सारे मणुआं कने इक्क-बराबर ही बर्ताव करदे। "
ROM,3,23,किजोकी सारेयां ने पाप कित्तेया ते परमेश्‍वर री महिमा का दूर होई गे रे हिन। 
ROM,3,24,पर अवे परमेश्‍वर ने अपणे अनुग्रह री वजह कने असां जो धार्मिक ठैहराया। ते तिन्हा ने असां जो मसीह यीशु रे जरिये असां रे पाप्पां री सजा का मुफ्त बिच अजाद कित्ता। 
ROM,3,25,"परमेश्‍वर ने मसीह जो असां रे पाप्पां री कीमत चुकाणे तांइ कुर्बान होणे तांइ भेज्जेया। मसीह ने अपणा खून बहाई करी अपणी जान देई दित्ती, ताकी असी तिन्हा पर विश्वास करणे कने परमेश्‍वर रे नेड़े आई सकण। ते परमेश्‍वर ने ए सारा किच्‍छ ए दिखाणे तांइ कित्ता, कि पैल्ले जमाने बिच से पापी लोक्कां कने सबर कने रैह्णे बिच, ते तिन्हा जो माफ करणे बिच धार्मिक थिये जे मसीह यीशु बिच विश्वास करदे, बल्कि अब्बे ही परमेश्‍वर री धार्मिकता ज़ाहिर होई जाओ, जिस कने से अप्पु ही धार्मिक ठैहरे, ते जे मसीह यीशु बिच विश्वास करदे होण, तिन्हा जो भी धार्मिक ठैहराणे वाले होण। "
ROM,3,26,फिरी असां तांइ धार्मिकता पर घमंड करणा बिल्कुल ही नामुमकिन है किजोकी परमेश्‍वर असां रे पाप्पां रे लेखे-जोखे जो मूसा रे कानून जो मनणे री वजह कने नी पर मसीह बिच विश्वास करणे री वजह कने मिटांदे। 
ROM,3,27,ते ए गल्ल साफ है कि परमेश्‍वर कुसकी भी मणु जो मूसा रे कानून ते नियमां जो मनणे कने नी पर मसीह बिच विश्वास करणे कने धार्मिक ठैहरांदे। 
ROM,3,28,"परमेश्‍वर सिर्फ यहुदी लोक्कां रे परमेश्‍वर नी हिन, पर से गैर यहुदियां रे भी परमेश्‍वर हिन। "
ROM,3,29,"किजोकी इक्क ही परमेश्‍वर है जिन्हा ने खतना वाले लोक्कां जो, ते बगैर खतना वाले लोक्कां जो भी मसीह बिच विश्वास करणे कने ही धार्मिक ठैहरांदे "
ROM,3,30,"तां क्‍या मसीह बिच विश्वास करणा मूसा रे कानून जो रद्द करदा? बिल्कुल भी नी, पर विश्वास करणे रे जरिये असी मूसा रे कानून जो पुरा करदे। "
ROM,4,1,तां फिरी असां जो यहुदी होणे रे नाते अपणे पुरखे अब्राहम रे बारे बिच क्‍या बोलणा चाएदा? कुस वजह कने तिन्हा जो धार्मिक गिणेया गेया? 
ROM,4,2,"किजोकी जे अगर अब्राहम ठीक कम्मां कने धार्मिक ठेहराया जादां, तां तिन्हा का घंमड करणे री वजह होई सकदी थी, पर से परमेश्‍वर रे सामणे घमंड नी करी सकदे। "
ROM,4,3,किजोकी पवित्रशास्त्र ए बोलदा कि अब्राहम ने परमेश्‍वर रे कित्ते रे वादे पर विश्वास कित्ता ते परमेश्‍वर ने तिन्हा जो इस तांइ धार्मिक ठेहराया। 
ROM,4,4,कम्म करणे वाले जो मजुरी दैणा दान नी पर हक्क समझेया जांदा। 
ROM,4,5,पर लोक अपणे कम्मा री वजह कने नी पर दुष्ट लोक्कां जो धार्मिक बनाणे वाले परमेश्‍वर बिच विश्वास रे जरिये धार्मिक ठैहराये जांदे। 
ROM,4,6,"तिय्यां ही दाऊद बोलदा कि परमेश्‍वर ने तिन्हा लोक्कां जो किय्यां आशीष दित्ते री है, जिन्हा लोक्कां जो तिन्हा ने बिना कम्मां रे धार्मिक बणाए रा है। "
ROM,4,7,"जिय्यां कि तिनिये पवित्रशास्त्र बिच लिख्खे रा है: “धन हिन से जिन्हा रे अधार्मिक माफ होए, ते जिन्हेरे पाप ढकी दित्ते गे। "
ROM,4,8,धन्न हिन से लोक जिन्हेरे पाप परमेश्‍वर नी गिणदे।” 
ROM,4,9,"तां ए धन्न वचन, क्‍या खतने वालेयां तांइ ही है, या बगैर खतने वालेयां तांइ भी है? जे पवित्रशास्त्र बिच लिख्खे रा है असी से ही बोलदे आया करदे हिन, कि अब्राहम ने परमेश्‍वर रे वादे पर विश्वास कित्ता ते परमेश्‍वर ने तिन्हा जो इस तांइ धार्मिक ठेहराया। "
ROM,4,10,ए सब किच्‍छ कुस बेल्ले होया? खतना होणे का पैल्ले या खतना होणे रे बाद? ए खतना करणे रे बाद नी पर खतना होणा का पैल्ले ही होया। 
ROM,4,11,"परमेश्‍वर ने पैल्ले ही अब्राहम जो धार्मिक ठेहराई करी अपणाई लित्तेया थिया, जां हल्ले तिन्हेरा खतना भी नी होए रा थिया। खतने रा निशान परमेश्‍वर द्वारा अपणाए जाणे री निशानी है। इधेरे तांइ अब्राहम तिन्हा लोक्कां रे आत्मिक पुरखे हिन जिन्हेरा खतना ता नी होए रा है पर तिन्हा जो परमेश्‍वर बिच विश्वास है। से लोक अपणे विश्वास रे जरिए धार्मिक बणाए गे रे हिन। "
ROM,4,12,"अते अब्राहम खतने वालेयां रे भी आत्मिक पुरखे हिन, पर सिर्फ तां ही जां से लोक परमेश्‍वर पर तिय्यां ही विश्वास करदे हो, जिय्यां खतना होणे का पैल्ले अब्राहम जो परमेश्‍वर बिच थिया। "
ROM,4,13,"परमेश्‍वर ने अब्राहम ते तिन्हेरे ‍खानदान कने वादा कित्तेया थिया तिन्हा ने दुनिया रे वारिस होणा, परमेश्‍वर ने अब्राहम कने ए वादा इधेरे तांइ नी कित्तेया, किजोकी तिन्हा ने मूसा रे कानून रा पालन कित्तेया, पर इधेरे तांइ किजोकी तिन्हा ने परमेश्‍वर बिच विश्वास कित्तेया थिया ते इस तांइ से धार्मिक ठेहराए गे। "
ROM,4,14,"जे अगर अब्राहम ते तिसेरे ‍खानदान कने इधेरे तांइ वादा कित्तेया गेया किजोकी तिन्हा ने मूसा रे कानून रा पालन कित्तेया, तां विश्वास बेकार ते वादा बेमतलब ठैहरदा। "
ROM,4,15,"किजोकी परमेश्‍वर ने तिस हर मणु जो सजा दैणी जे कानून जो पुरे तरिक्के कने नी मनदा। जित्ते कानून नी, तित्ते तिसेरा कोई उल्लंघन भी नी। "
ROM,4,16,"इधेरे तांइ वादा, परमेश्‍वर पर विश्वास करणे पर आधारित है, ताकी परमेश्‍वर रा वादा तिन्हा रे अनुग्रह रे मुताबक हो, परमेश्‍वर रा ए वादा सिर्फ अब्राहम ते तिन्हेरे वशंजा तांइ ही नी है जिन्हा का मूसा रा कानून है, ए तिन्हा सारे मणुआं तांइ है जिन्हा बिच अब्राहम जदेया ही विश्वास है, जे असी सारे मणुआं रे पुरखे हिन। "
ROM,4,17,"जिय्यां कि पवित्रशास्त्र बिच लिख्खे रा है, “मै तेरे जो मती जातीयां रा पुरखे ठैहराए रा है।” परमेश्‍वर री नजर बिच अब्राहम असां रे पुरखे हिन। तिन्हा ने तिस परमेश्‍वर पर विश्वास कित्तेया, जे मुर्देयां जो जिन्दा करदे, ते तिन्हा जो अस्तित्व बिच लांदे, जिन्हेरा कोई अस्तित्व नी है। "
ROM,4,18,"परमेश्‍वर ने अब्राहम जो बोल्लेया कि तिन्हा मती जातियां रा पुरखे बनणा। अब्राहम जो ए लग्गेया कि से पिता बनणे तांइ बड़ा जादा बुड्डा होई गे रा है किजोकी से इक्क-सौ साल्ले रा होई गेया थिया, ते सारा अप्पु भी अवे बच्चे नी जम्मी सकदी थी। हालांकी हर गल्ल कने ए ही लग्गेया कि से मते लोक्कां रा पिता नी बणी सकदा, पर फिरी भी तिन्हा ने आस नी छड्डी ते विश्वास करदे रे। "
ROM,4,19,"पर अब्राहम ने कदी भी परमेश्‍वर रे वादे पर शक नी कित्ता ते ना ही तिस पर कोई सवाल चुक्केया, बल्कि तिसेरा विश्वास होर मजबूत होई गेया ते तिनिये परमेश्‍वर री महिमा कित्ती। "
ROM,4,20,"ते पक्का जाणी लित्ता की जिस गल्ल रा परमेश्‍वर ने वादा कित्ता, से तिन्हा जो पूरा करणे रे भी काबिल हिन। "
ROM,4,21,किजोकी अब्राहम ने परमेश्‍वर रे वादे पर विश्वास कित्ता ते परमेश्‍वर ने तिन्हा जो इस तांइ धार्मिक ठेहराया। 
ROM,4,22,"ते ए वचन, “अब्राहम ने परमेश्‍वर रे वादे पर विश्वास कित्ता ते परमेश्‍वर ने तिन्हा जो इस तांइ धार्मिक ठेहराया,”  सिर्फ तिन्हा तांइ ही नी लिख्खेया गेया, "
ROM,4,23,"बल्कि असां लोक्कां तांइ भी लिख्खेया गेया, किजोकी तिन्हा पर विश्वास करणे री वजह कने तिस परमेश्‍वर ने असां जो धार्मिक ठैहराणा, जिन्हा ने मसीह यीशु जो मुर्देयां बिच का जिन्दा कित्ता। "
ROM,4,24,"मसीह यीशु असां रे पाप्पां तांइ पकड़वाए गे ते मारे गे, ते असां जो धार्मिक ठैहराणे तांइ परमेश्‍वर ने तिन्हा जो जिन्दा भी कित्ता। "
ROM,5,1,इधेरे तांइ परमेश्‍वर ने असां जो मसीह बिच विश्वास करणे रे जरिये धार्मिक ठैहराया। ते प्रभु यीशु मसीह रे जरिये असां रा परमेश्‍वर कने मेल-मिलाप होया। 
ROM,5,2,"असां रे विश्वास रे जरिये मसीह ने असां जो अनुग्रह दित्ते रा है, जिस बिच असी अज्ज टिके रे हिन, ते असी बड़ी हिम्मत ते खुशी कने परमेश्‍वर री महिमा जो बंडणे तांइ उत्सुक हिन। "
ROM,5,3,"सिर्फ ए ही नी, पर असी ए सोच्ची करी दुख-तकलिफां सहणे बिच भी खुश हिन, कि दुख-तकलीफ सहणे कने सबर बद्दधा, "
ROM,5,4,"ते सबर बद्दणे कने खरा स्वभाव बणदा, ते खरा स्वभाव बनणे कने असां री आस बद्दधी। "
ROM,5,5,"ते इस आस कने असां जो निराशा नी हुंदी, किजोकी परमेश्‍वर ने असां जो पवित्रात्मा दित्ते रा है, जे असां रे मन जो परमेश्‍वर रे प्यार कने भरी दिंदा। "
ROM,5,6,"किजोकी जां असी कमजोर ही थिये, तां मसीह यीशु, परमेश्‍वर रे ठैहराए रे समय पर दुष्ट लोक्कां तांइ मरे। "
ROM,5,7,कुसकी धार्मिक मणु तांइ अपणी जान दैणा ता कुसकी तांइ मुश्किल होई सकदा। पर शायद कोई जणा कुसकी भले मणु तांइ अपणी जान दैणे तांइ तयार होई भी जाए। 
ROM,5,8,पर जां असी पाप्पी ही थिये तां परमेश्‍वर ने असां तांइ अपणे पुत्तर री कुर्बानी देई करी ए ज़ाहिर कित्ता कि से असां कने किन्ना प्यार करदे। 
ROM,5,9,"ते किजोकी मसीह यीशु रा असां रे पाप्पां तांइ अपणा खून बहाई करी कुर्बानी दैणे रे जरिये परमेश्‍वर ने असां जो धार्मिक ठैहराया, इधेरे तांइ मसीह ने असां जो परमेश्‍वर रे गुस्से का जरुर बचाणा। "
ROM,5,10,"पर जां हल्ले असी परमेश्‍वर रे खिलाफ ही थिये, तां ही असी परमेश्‍वर रे इकलौत्ते पुत्तर री मौत री वजह कने असां रा परमेश्‍वर कने मेल जोल कराई दित्ता गेया, पर अवे जां मसीह यीशु जिन्दे हिन तां तिन्हा ने असां जो छुटकारा जरुर दैणा। "
ROM,5,11,"ते सिर्फ ए ही नी, असां रा प्रभु यीशु मसीह रे जरिए, परमेश्‍वर कने मेल जोल होए रा है, इधेरे तांइ असी परमेश्‍वर बिच खुश रैह्‍न्दे। "
ROM,5,12,"जिय्यां कि परमेश्‍वर रे बणाए रे इक्क मणु, आदम री वजह कने पाप दुनिया बिच आया, ते से पाप करणे री वजह कने से मरेया, ते इसी तरिक्के कने लोक्कां रे पाप करणे री वजह कने मौत सारेयां बिच फैल्ली गयी, किजोकी आदम री सतांन होणे री वजह कने से पापी स्वभाव असां सारेयां बिच चलदा रेया। "
ROM,5,13,"परमेश्‍वर रे मूसा जो कानून दैणे रे पैल्ले का भी पाप दुनिया बिच ता था, पर जित्ते मूसा रा कानून नी थिया, तित्ते पाप नी गिणेया गेया। "
ROM,5,14,"तां भी आदम का लेइ करी मूसा तीकर जिन्ने लोक्कां ने पाप कित्ता ते से सारे मरी गे, इत्ते तीकर से लोक भी मरी गे जिन्हा ने परमेश्‍वर रे हुकमां जो नी टालेया, जिय्यां आदम ने टालेया थिया। जां आदम आया, तां तिसेरे पाप करणे री वजह कने सारे लोक्कां री जिन्दगी पर असर पेया, पर जां मसीह यीशु दुनिया बिच आए तां पाप्पां का छुटकारा दैणे री वजह कने सारे लोक्कां री जिन्दगी पर असर पेया। "
ROM,5,15,पर आदम रे पाप ते परमेश्‍वर रे अनुग्रह रे दान बिच बड़ा बड्डा फर्क है। किजोकी आदम रे पाप करणे री वजह कने मते लोक्कां बिच मौत फैल्ली गयी। पर तिसका जादा बधी करी मसीह यीशु रे जरिये मते लोक्कां जो परमेश्‍वर रा बड़ा अनुग्रह ते धार्मिकता रा दान मिल्लेया। 
ROM,5,16,"परमेश्‍वर ने जे दान असां जो दित्तेया से आदम रे पाप रे अंजाम सांइ नी है, किजोकी इक्क मणु रे पाप करणा, सजा दैणे री वजह बणेया, पर असां रे मते पाप करणे रे बावजूद भी परमेश्‍वर ने असां जो धार्मिकता रा दान दित्तेया। "
ROM,5,17,"इक्क मणु रे पाप करणे री वजह कने मौत सारे लोक्कां बिच फैल्ली गेइ, पर तिसका जादा बद्दी करी परमेश्‍वर री अनौखा अनुग्रह ते धार्मिकता रा दान है, किजोकी जिन्हा ने भी ए दान पाणा, तिन्हा ने मसीह यीशु रे जरिये पाप ते मौत पर जीत हासिल करी के हमेशा री जिन्दगी पाइ लैणी। "
ROM,5,18,"इधेरे तांइ जिय्यां की आदम रा पाप करणा, सजा दैणे री वजह बणेया, तिय्यां ही मसीह यीशु रे धार्मिकता रे कम्म करणे री वजह कने लोक्कां जो नौई जिन्दगी मिल्ली ते से परमेश्‍वर री नजर बिच धार्मिक ठेहराए गे। "
ROM,5,19,"किजोकी इक्क मणु रे परमेश्‍वर रे हुकम जो ना मनणे री वजह कने मते लोक पापी ठैहराए गे, तिय्यां ही इक्क मणु रे परमेश्‍वर रे हुकम जो मनणे री वजह कने मते लोक धार्मिक ठेहराए गे। "
ROM,5,20,"परमेश्‍वर ने लोक्कां जो मूसा रे जरिये कानून इधेरे तांइ दित्तेया गेया ताकी से जाणी सके कि से किन्ने पाप कने भरे रे थिये, पर जां लोक जादा का जादा पाप करणा लग्गे, तां परमेश्‍वर रा अनुग्रह भी जादा बद्दी करी होया। "
ROM,5,21,"इक्क मणु रे पाप करणे री वजह कने मौत सारे लोक्कां बिच फैल्ली गइ, पर असां रे प्रभु यीशु मसीह रे जरिए परमेश्‍वर रे अनुग्रह ने तिन्हा जो धार्मिक ठैहराणा ते तिन्हा जो हमेशा री जिन्दगी दैणी। "
ROM,6,1,"तां फिरी, क्‍या असां जो पाप करदे रैह्णा चाएदा ताकी परमेश्‍वर जादा का जादा अपणा अनौखा अनुग्रह करदे रैह्‍ण? "
ROM,6,2,"नी! बिल्कुल भी नी, असी जे पाप तांइ मरी गे रे हिन तां फिरी अग्गे जो पाप बिच जिन्दगी नी बिताई सकदे। "
ROM,6,3,"असी जाणदे कि जां असां ने मसीह यीशु रा बपतिस्मा लित्ता, तां असी तिय्यां ही मरी गे जिय्यां मसीह यीशु मरे थिये। "
ROM,6,4,"जां असां ने बपतिस्मा लित्तेया, तां ए इदेया थिया कि जिय्यां असी मसीह यीशु कने मरी गे, ते तिन्हा कने दब्बि दित्ते गे, ते जिय्यां पिता परमेश्‍वर री अनौखी महिमा ने मसीह यीशु जो जिन्दा कित्ता, तिय्यां ही असी भी तिन्हेरे सांइ नौई जिन्दगी जीण। "
ROM,6,5,"किजोकी जे अगर असी बपतिस्मा लेई करी तिन्हेरे सांइ मरी गे, तां जिय्यां से फिरी जिन्दे कित्ते गे तिय्यां ही असी भी फिरी जिन्दे कित्ते जाणे। "
ROM,6,6,"किजोकी असी ए जाणदे कि असां रा पापी स्वभाव मसीह यीशु कने ही सुली पर चढ़ाई दित्तेया गेया थिया, ताकी असां रे शरीर बिच जे पापी स्वभाव है, से मुकी जाओ, ते असी अग्गे जो पाप रा गुलाम ना बणी रैह्‍ण। "
ROM,6,7,"जां असी मसीह यीशु कने मरी गे, तां असी पाप रे काबू का आजाद करी दित्ते गे थिये। "
ROM,6,8,"इधेरे तांइ जे अगर असी मसीह यीशु सांइ मरी गे, तां असां रा विश्वास है कि असी तिसेरे कने जीणा भी। "
ROM,6,9,"किजोकी असी जाणदे मसीह यीशु मरे रे लोक्कां बिच का जिन्दा होए, ते तिन्हा ने फिरी कदी नी मरणा। मौत रा तिन्हा पर कोई काबू नी है। "
ROM,6,10,"किजोकी मसीह जे मरी गेया तां असां रे पाप्पां तांइ इक्क ही बारी मरेया, पर अवे जे जिंदा हिन, तां परमेश्‍वर री महिमा तांइ जिंदा हिन। "
ROM,6,11,इय्यां ही तुसी जो अप्पु जो पाप रे काबू तांइ ता मरे रा ते मसीह यीशु रे जरिये परमेश्‍वर री महिमा तांइ जिन्दा समझणा चाएदा। 
ROM,6,12,"इधेरे तांइ तुसी पाप करणे री इच्छां जो अपणी जिन्दगी पर काबू मत करणा देयो, ताकी तुसी पाप री मर्जी रे हिसाब कने जिन्दगी ना जियो। "
ROM,6,13,"अते अपणे जिस्म रे कुसकी भी अंग जो बुरे कम्मां री सेवा करणे तांइ हवाले मत करो, बल्कि, अप्पु जो पुरे तरिक्के कने परमेश्‍वर रे हवाले करी देयो। किजोकी तुसी मरी गे थिये, पर अवे तुसी का नौई जिन्दगी है। इधेरे तांइ अपणे पुरे जिस्म जो इक्क औजार रे तौर पर परमेश्‍वर री महिमा तांइ इस्तेमाल करो। "
ROM,6,14,"तुसी पर पाप रा कोई काबू नी है, किजोकी तुसी मूसा रे कानून रे हेठ नी पर परमेश्‍वर रे अनुग्रह बिच जिन्दे। "
ROM,6,15,"किजोकी असी जाणदे कि असी मूसा रे कानून रे हेठ नी पर परमेश्‍वर रे अनुग्रह बिच जिन्दे, इधेरे तांइ असां जो पाप बिच जिन्दगी नी जिणी चाएदी। "
ROM,6,16,"तुसी जाणदे कि जां तुसी अप्पु जो कुसकी रा गुलाम बनणे तांइ सौंप्पि दिंदे, तां से मणु तुसी रा मालिक बणी जांदा। जे अगर तुसी चाओ ता पाप रे गुलाम बणी सकदे जे मौत दिंदा, या तुसी अप्पु जो परमेश्‍वर रे हुकम मनणे तांइ सौंप्पि सकदे जे तुसी जो धार्मिक ठेहरांदे। "
ROM,6,17,"पर परमेश्‍वर रा शुकर हो, कि तुसी जे पाप रे गुलाम थिये, अवे मन कने तिन्हा शिक्षां जो मनणे वाले बणी गे रे हिन, जे मै तुसी जो मसीह रे बारे बिच सिखाई थी। "
ROM,6,18,"परमेश्‍वर ने तुसी जो पाप रे काबू का आजाद कित्तेया, ते अवे तुसी धार्मिक कम्म करणे तांइ परमेश्‍वर रे गुलाम बणी गे रे हिन। "
ROM,6,19,"तुसी री आत्मिक गल्लां जो समझणे री कमी री वजह कने मै आमतौर री जिन्दगी बिच का ए उदारण देया करदा है, कि जिय्यां तुसी अपणे जिस्म रे हिस्सेयां जो गलत ते अधार्मिक कम्म करणे तांइ गुलाम्मां सांइ सौंप्पि दित्तेया थिया, तिय्यां ही अवे अप्पु जो धार्मिकता रे कम्म करणे तांइ सौंप्पि देयो, ताकी तुसी पवित्र जिन्दगी जी सको। "
ROM,6,20,किजोकी जां तुसी पाप रे गुलाम थिये तां तुसी धार्मिकता रा कोई कम्म नी करी पांदे थिये। 
ROM,6,21,तुसी पैल्ले बुरे कम्म कित्ते पर अवे तिन्हा पर शर्मिंदा हिन। तुसी जे से कम्म करी के कोई फायदे नी होया किजोकी तिन्हा कम्मां रा अंजाम सिर्फ मौत है। 
ROM,6,22,पर अवे तुसी पाप रे काबू का आजाद होई गे रे हिन ते परमेश्‍वर रे गुलाम बणी गे रे हिन। तुसी अवे पवित्र कम्म करदे जिस कने तुसी जो हमेशा री जिन्दगी मिलदी। 
ROM,6,23,"किजोकी पाप री मजदूरी ता मौत है, पर परमेश्‍वर री दान कने असां जो प्रभु यीशु मसीह रे जरिये हमेशा री जिन्दगी मिलदी। "
ROM,7,1,"हे मेरे संगी विश्वासियों, तुसी जाणदे कि  जां तांइ कोई मणु जिंदा है, तां तांइ से कानूनां रे हेठ है। "
ROM,7,2,"उदारण रे तौर पर, इक्क जनानी जो अपणे लाड़े कने मरदे दम तीकर रैह्णा चाएदा। पर जां तिसेरा लाड़ा मरी जांदा, तां से कानून तिस जनानी पर लागू नी हुंदा। "
ROM,7,3,"इधेरे तांइ जे अगर से जनानी अपणे लाड़े रे जिन्दे-जी, कुसकी होर कने ब्याह करी ले तां से व्यभिचार करदी। पर जां तिसेरा लाड़ा मरी जाए, तां से तिस कानून का छुटी जांदी, ते कुसकी होर कने ब्याह करणे पर व्यभिचार नी करदी। "
ROM,7,4,"तां हे मेरे संगी विश्वासियों, जां तुसी मसीह यीशु कने मरी गे, तां तुसी कानूनां रे काबू का आजाद होई गे। अवे तुसी मसीह यीशु रे होई गे रे हिन जे मुर्देयां बिच का जिन्दे होई गे रे हिन ताकी तुसी तिन्हा कने परमेश्‍वर तांइ धार्मिक जिन्दगी जी सको। "
ROM,7,5,"किजोकी जां असी अपणे पाप करणे रे स्वभाव रे काबू बिच थिये, तां असां री पाप करणे रे स्वभाव, असां बिच कम्म करेया करदा थिया, ते कानूनां ने तिसजो होर बढ़ावा दित्ता ते तिस कने इदेय कम्म होए, जिसेरा नतिज्जा मौत हुंदा। "
ROM,7,6,"पर अवे असी कानूनां रे काबू बिच नी हिन जिस ने असां जो कैदियां सांइ रख्खे रा थिया, किजोकी असी तिस तांइ मरी गे रे हिन। अवे असी परमेश्‍वर री सेवा कानूनां जो मनणे रे पुराणे तरिक्के कने नी, पर पवित्रात्मा बिच जीणे कने करी सकदे। "
ROM,7,7,"तां असी क्‍या बोलण? क्‍या मूसा रा कानून पाप है? बिल्कुल भी नी! बल्कि मूसा रे कानून री वजह कने ही मै अपणे पाप जो पैछाणेया: मूसा रा कानून अगर नी बोलदा, कि लालच मत कर, तां मै नी जानणा थिया कि लालच करणा पाप है। "
ROM,7,8,"पर पाप ने मूसा रे कानून रा फायदा चुक्की करी मेरे अंदर हर तरिक्के रा लालच पैदा कित्ता! अगर कोई कानून नी हुंदा, तां पाप ने इक्क मुर्दे रे बराबर होणा थिया। "
ROM,7,9,"पैल्ले मै मूसा रे कानून जो जाणे बगैर जिन्दा थिया, पर जां मै मूसा रा कानून जाणेया, तां पाप ने मेरे पर काबू करणा शुरू करी लित्तेया, ते मै परमेश्‍वर का बखरा होई गेया। "
ROM,7,10,"ते से ही कानून जे मेरे जो जिन्दगी दैणे तांइ थिया, से ही कानून मेरे मौत री सजा री वजह बणी गेया। "
ROM,7,11,"किजोकी पाप ने मूसा रे कानून रा फायदा चुक्की करी मेरे जो धोखा दित्ता, तिस ही पाप ने मेरे जो परमेश्‍वर का बखरा कर दित्ता। "
ROM,7,12,"पर फिरी भी मूसा रा कानून ते तिस बिच लिख्खे गे हुकम, धार्मिक, ठीक ते पवित्र हिन। "
ROM,7,13,"तां क्‍या से कानून जे ठीक हिन, मेरे मरणे री वजह बणी? बिल्कुल भी नी! पर पाप तिस ठीक कानून रा फायदे चुक्की करी मेरे तांइ मौत री सजा रा वजह बणेया, ताकी असी जाणी सके कि हकिकत बिच पाप बड़ा ही बुरा है। "
ROM,7,14,"असी जाणदे कि मूसा रा कानून तां आत्मिक है, पर मै सिर्फ इक्क इन्सान है, ते पाप रे हत्थां गुलाम बणाई करी बेच्चेया गे रा है। "
ROM,7,15,"ते जे कम्म मै करदा तिसजो नी जाणदा, किजोकी जे मै चाह्‍ंदा से नी करदा, पर जिस कम्म का मेरे जो घिन्न आंदी से ही कम्म करदा। "
ROM,7,16,"जे अगर मै से ही बुरे कम्म करदा जिस जो पसदं नी करदा, तां मै मन्नी लिदां कि मूसा रा कानून खरा है। "
ROM,7,17,"तां ऐसे हाल बिच से बुरा कम्म करणे वाला मै नी बल्कि पाप है, जे मेरे बिच बसे रा है। "
ROM,7,18,किजोकी मै जाणदा कि मेरे पापी स्वभाव बिच कोई ठीक गल्ल नी है। मै ठीक कम्म करणा ता चाह्‍ंदा पर से मेरे का नी हुदें। 
ROM,7,19,"किजोकी मै जे ठीक कम्म जो करणा चाह्‍ंदा, से ता मै करदा नी, पर जे बुरे कम्म मै नी करणा चाह्‍ंदा, से ही करदा। "
ROM,7,20,"अते जे अगर मै से ही बुरे कम्म करदा जे मै नी करणा चाह्‍ंदा ता तिन्हा जो करणे वाला मै नी, पर मेरे अंदर बसे रा पाप है। "
ROM,7,21,"मै जिन्दगी रे इस सिद्वांत जो समझे रा है कि जां मै ठीक कम्म करणा चाह्‍ंदा, तां मेरे का बुरे ही कम्म हुंदे। "
ROM,7,22,"मै पुरे दिल कने परमेश्‍वर रे कानून कने तां बड़ा खुश रैहन्दा, "
ROM,7,23,"पर मेरे शरीर रे हर हिस्से बिच इक्क इदेइ कानून मिलदा जे मेरे दिल कने परमेश्‍वर रे कानून रे खिलाफ लड़ेया करदी है, ते ए मेरे जो पाप रे स्वभाव रा गुलाम बणाई रखदा जे हल्ले भी मेरे अंदर है, ते तिस हर इक्क कम्म जो काबू करदा, जे मै करदा। "
ROM,7,24,मै किन्ना अभागा मणु है। कुनिये मेरे जो परमेश्‍वर का अलग होणे का बचाणा? 
ROM,7,25,"मै परमेश्‍वर रा शुक्रिया करदा कि तिन्हा ने मेरे जो मसीह यीशु रे जरिये छुड़ाइ लित्ता। हालांकी अपणे पाप रे स्वभाव री वजह कने मै पाप रा गुलाम है, पर मै अपणे मन कने परमेश्‍वर रे कानून जो मनणा चाह्‍ंदा। "
ROM,8,1,"इधेरे तांइ अवे जे प्रभु यीशु मसीह बिच विश्वास करदे, तिन्हा पर सजा रा हुकम नी है। "
ROM,8,2,किजोकी पवित्रात्मा ने तिन्हा जो मसीह यीशु रे जरिये पाप ते मौत रे काबू का अजाद करी दित्ते रा है ते नौई जिन्दगी दित्ते री है। 
ROM,8,3,"असां रे पापी स्वभाव री वजह कने मूसा रा कानून कमजोर होई करी जे नी करी सकेया, से परमेश्‍वर ने कित्ता। तिन्हा ने अपणे इकलौत्ते पुत्तर जो असां पाप्पि लोक्कां का इक्क इन्सान रे रूप बिच भेज्जेया। ते परमेश्‍वर ने अपणे पुत्तर जो असां रे पाप्पां तांइ कुर्बानी रे रूप बिच देई करी, असां रे पाप्पां री सजा तिन्हेरे शरीर पर पाई दित्ती ते असां पर पाप री ताकत जो मुकाई दित्ता। "
ROM,8,4,"तिन्हा ने ए इधेरे तांइ कित्ता ताकी असी अपणी मर्जी करणे रे बजाए, पवित्रात्मा री गल्ल मन्नी करी मूसा रे कानून जो पुरा करण। "
ROM,8,5,"जे लोक पाप रे स्वभाव रे काबू बिच हिन, से पाप री गल्लां सोचदे, ते इसेरा अंजाम मौत है, पर जे लोक पवित्रात्मा रे काबू बिच हिन, से लोक आत्मिक गल्लां रे बारे बिच सोचदे, ते इसेरा अंजाम सच्ची जिन्दगी ते शांती है। "
ROM,8,6,"किजोकी पाप रे स्वभाव रे काबू बिच रैह्णा ता परमेश्‍वर कने दुश्मणी रखणा है, किजोकी पाप रा स्वभाव ना परमेश्‍वर रे कानून रे हेठ है, ते ना ही होई सकदा। "
ROM,8,7,"अते जे पाप रे स्वभाव रे काबू बिच हिन, से परमेश्‍वर जो खुश नी करी सकदे। "
ROM,8,8,"पर जां कि पवित्रात्मा तुसी रे बिच बसदा, तां तुसी पाप रे स्वभाव रे काबू बिच नी, बल्कि पवित्रात्मा रे काबू बिच रैहन्दे। ते जे अगर कुसकी मणु बिच मसीह रा आत्‍मा नी है, तां से परमेश्‍वर रा मणु नी है। "
ROM,8,9,"जे अगर मसीह तुसी बिच वास करदे, तां भले ही पाप री वजह कने शरीर रे मरी जाणे पर भी, पवित्रात्मा तुसी जो जिन्दगी दिंदी, किजोकी तुसी परमेश्‍वर रे सामणे धार्मिक ठैहराए गे रे हिन। "
ROM,8,10,"पवित्रात्मा तुसी बिच रैहन्दा जिन्हा ने मसीह यीशु जो मुर्देयां बिच का जिन्दा कित्ता। ते जिय्यां परमेश्‍वर ने मसीह यीशु जो मुर्देयां बिच का जिन्दा कित्ता, तिय्यां ही तुसी जो भी तिस्सी पवित्रात्मा रे जरिये मुर्देया बिच का जिन्दा करणा जे तुसी बिच रैहन्दा। "
ROM,8,11,"हे मेरे संगी विश्वासियों, असां का निभाणे तांइ किच्‍छ जिम्मेदारियां हिन, पर असां रा पाप रा स्वभाव नी चाह्‍ंदा कि असी तिन्हा जो निभाण। "
ROM,8,12,"किजोकी जे अगर तुसी पाप रे स्वभाव रे काबू बिच जिन्दगी जिंगे, तां परमेश्‍वर का बखरे कित्ते जाणे, ते जे अगर तुसी पवित्रात्मा री ताकत कने से कम्म करणा छड्डी देयो जे पाप रे स्वभाव कने हुंदा, तां तुसी ने जीणा। "
ROM,8,13,"इधेरे तांइ जे लोक पवित्रात्मा रे हिसाब कने चलदे हिन, से ही परमेश्‍वर रे औलाद्दां हिन। "
ROM,8,14,"किजोकी तुसी जो गुलामी री आत्‍मा नी मिल्ले री है कि तुसां जो डर बिच जिन्दगी बिताओ, पर जां परमेश्‍वर ने तुसी जो अपणी औलाद्दां बणाई करी गोद लेई लित्ता, तां तुसी जो पवित्रात्मा मिल्लेया। अवे असी परमेश्‍वर जो पिता बोलदे। "
ROM,8,15,पवित्रात्मा अप्पु ही असां री आत्‍मा कने ए गवाई दिंदी कि असी परमेश्‍वर री औलाद्दां हिन। 
ROM,8,16,"ते जे अगर असी परमेश्‍वर री औलाद्दां हिन तां असी तिन्हेरे वारिस भी हिन। बल्कि असी मसीह यीशु कने परमेश्‍वर री महिमा रे वारिस हिन। जे अगर असी मसीह यीशु सांइ जुल्म सैह्‍ंदे, जे असी अब्बे सहन करेया भी करदे हिन, तां असां ने भी तिन्हेरी महिमा बिच हिस्सा पाणा। "
ROM,8,17,"मेरे जो ए गल्ल पक्के तरिक्के कने पता है कि इस बेल्ले असी जे दुख-तकलिफां सहन करेया करदे हिन, से तिस महिमा रे सामणे किच्‍छ भी नी है जे परमेश्‍वर असां जो दैणे वाले हिन। "
ROM,8,18,किजोकी परमेश्‍वर री सारी रचना बड़ी उम्मीद तिस दिन जो भालेया करदे हिन जां परमेश्‍वर ने ज़ाहिर करणा कि कुण तिन्हेरे असली औलाद्दां हिन। 
ROM,8,19,पर परमेश्‍वर री बणाए री हर इक्क रचना ने अपणे बणाए जाणे रा मकसद गवाई दित्ता। ए तिसेरी अपणी मर्जी कने नी होया पर परमेश्‍वर ने इय्यां होणा दित्ता। पर फिरी भी आस है। 
ROM,8,20,"परमेश्‍वर री बणाए री हर इक्क रचना बड़ी उम्मीद कने तिस दिन जो भालेया करदी है, जां तिसने मौत ते बर्बादी का छुटकारा पाई करी परमेश्‍वर री औलाद्दां कने महीमामय अजादी बिच शामिल होई जाणा। "
ROM,8,21,"असी जाणदे कि परमेश्‍वर री बणाए री हर इक्क रचना, आदम रे पाप करणे रे बेल्ले का लेई करी आज तीकर इक्क दुपराणी जनानी सांइ लोकीणे री पीड़ां कने तड़पेया करदी है। "
ROM,8,22,"सिर्फ परमेश्‍वर री रचना ही नी तड़पेया करदे हिन, पर असी भी, जिन्हा जो परमेश्‍वर रा पैल्ला दान, पवित्रात्मा, जे परमेश्‍वर रे वादे री निशानी है, मिलणे रे बावजूद भी तिस दिन री भाल बिच अंदर ही अंदर तड़पेया करदे हिन जां असां जो हर बुराई का छुटकारा मिली जाणा। "
ROM,8,23,"असां जो महिमा मिलणे री उम्मीद तिस बेल्ले दित्ती गयी थी, जां परमेश्‍वर ने असां जो बचाया थिया, पर जे अगर असां का से पैल्ले का ही है जिसेरी असी आस रखदे, तां असां जो तिस तांइ अग्गे जो उम्मीद लाए रखणे री जरूरत नी है। "
ROM,8,24,पर असी तिस ही चीज री आस रखदे जिन्हा जो हल्ले असी दिख्खे रा ना हो। ते असां जो सबर ते हौंसले कने तिसजो भालणा भी चाएदा। 
ROM,8,25,"इस्सी तरिक्के कने पवित्रात्मा भी असां री आत्मिक कमजोरी बिच असां री मदद करदा, किजोकी असी अप्पु नी जाणदे कि परमेश्‍वर क्‍या चाह्‍ंदे कि असां जो कुस गल्ल तांइ प्रार्थना करणा चाएदी, पर पवित्रात्मा अप्पु ही असां तांइ रुआंसे मन कने इदेइ बिनती करदे जिस जो लफ्ज़ां बिच बयान नी कित्तेया जाइ सकदा। "
ROM,8,26,"ते परमेश्‍वर जे मन री गल्लां जो जाणदे, से समझी जांदे कि पवित्रात्मा क्‍या बोल्लेया करदे हिन, किजोकी से पवित्र मणुआं तांइ परमेश्‍वर री ईच्छा रे हिसाब कने बिनती करदे। "
ROM,8,27,असी जाणदे कि परमेश्‍वर हर गल्ल बिच तिन्हा लोक्कां कने भलाई करदे जे तिन्हा कने प्यार करदे। परमेश्‍वर ने तिन्हा लोक्कां जो अपणे मकसद तांइ चुणे रे हिन। 
ROM,8,28,"किजोकी परमेश्‍वर अपणे लोक्कां जो पैल्ले का जाणदे, ते परमेश्‍वर ने तिन्हा लोक्कां जो अपणे पुत्र सांइ बनणे तांइ चुणे रा है, ताकी मसीह यीशु परमेश्‍वर रे बाकी मती औलाद्दां बिच तिन्हेरे जेठे पुत्तर ठैहरे। "
ROM,8,29,"जिन्हा मणुआं जो परमेश्‍वर पैल्ले का जाणदे, परमेश्‍वर ने तिन्हा मणुआं जो चुणी लेया, ते जिन्हा मणुआं जो परमेश्‍वर ने चुणी लेया, तिन्हा जो परमेश्‍वर ने धार्मिक भी ठैहराए रा है, जिन्हा मणुआं जो परमेश्‍वर ने धार्मिक ठैहराया, तिन्हा जो परमेश्‍वर ने अपणी महिमा भी दित्ती। "
ROM,8,30,"अते इन्हा गल्लां जो ध्यान बिच रखदे होए असी इस अंजाम पर पुजदे, कि जां परमेश्‍वर असां रे पास्से है, तां कोई भी असां जो हराई नी सकदा। "
ROM,8,31,"परमेश्‍वर ने अपणे इकलौत्ते पुत्र जो भी नी छड्डेया, पर तिन्हा जो असां रे खातिर अपणे दुश्मणा रे हत्थां बिच भी सौंप्पि दित्तेया। परमेश्‍वर ने असां जो से सब किच्‍छ जरुर दैणा जिसेरा तिन्हा असां कने वादा कित्ते रा है। "
ROM,8,32,"कोई भी परमेश्‍वर रे सामणे असां पर इल्जाम नी लाइ सकदा, किजोकी परमेश्‍वर ने असां जो धार्मिक ठैहराए रा है। "
ROM,8,33,"इदेया कोई नी है जे असां पर सजा रा हुकम देई सके, किजोकी से मसीह यीशु ही हिन जे असां तांइ मरे ते मुर्देयां बिच का जिन्दे होई गे, ते परमेश्‍वर रे सज्जे पास्से बैठ्ठे रे हिन, ते असां तांइ बिनती करेया करदे हिन। "
ROM,8,34,"कोई असां जो मसीह यीशु रे प्यार का अलग नी करी सकदा। ना दुख-तकलिफां, ना मुसीबतां, ना लड़ाई-झगड़े, ना अकाल, ना नगांपन, ना खतरा ते ना ही मौत। "
ROM,8,35,"जिय्यां कि पवित्रशास्त्र बिच लिख्खे रा है, जित्ते दाऊद ने परमेश्‍वर जो बोल्ले रा है “असी तेरे तांइ हमेशा मौत रे खतरे बिच रैहन्दे, असी मारे जाणे वाली भेड्डां सांइ गिणे गे रे हिन।” "
ROM,8,36,"पर असी मसीह यीशु रे जरिये हर इक्क गल्ल बिच इक्क विजेता का बधी करी हिन, किजोकी मसीह यीशु असां कने प्यार करदे। "
ROM,8,37,"किजोकी मै पक्के तौर पर जाणदा, कि ना मौत, ना जिन्दगी, ना स्वर्गदूत, ना स्वर्ग बिच रैह्णे वाले शासक, ना आज्‍ज, ना आणे वाला कल, ना ताकत, ना ही ऊंचाई असां जो मसीह रे प्यार का बखरा नी करी सकदे। "
ROM,8,38,"ना कोई असां रे ऊपर, ना कोई असां रे थल्ले, ना परमेश्‍वर री बणाए री कोई होर रचना, असां जो परमेश्‍वर रे उस प्यार का बखरा करी सकदा जे तिन्हा ने असां पर प्रभु यीशु मसीह रे जरिये ज़ाहिर कित्ता। "
ROM,9,1,"मै सच बोलदा किजोकी मै मसीह यीशु रा मणु है, मै झूठ नी बोल्लेया करदा है, मेरा विवेक पवित्रात्मा रे जरिये इस गल्ल जो पक्का करदा, "
ROM,9,2,"मेरे जो बड़ा भारी दुख है, अते मेरे जो अपणे लोक्कां तांइ बड़ी काली हुंदी। "
ROM,9,3,"किजोकी मै यहुदी लोक्कां जो, जे मेरे अपणी जाति रे लोक हिन, छुटकारा दुआणे तांइ श्रापित कित्ते जाणे, ते मसीह का अलग करी दित्ते जाणे तांइ भी तयार है। "
ROM,9,4,"से लोक मेरे सांइ इस्राएल देश रे लोक हिन, से परमेश्‍वर रे गोद लित्ते री औलाद्दां बनणे तांइ चुणे गे थिये, परमेश्‍वर ने तिन्हा पर अपणी महिमा ज़ाहिर कित्ती। तिन्हा ने तिन्हा लोक्कां कने वाचा बन्नी। तिन्हा जो परमेश्‍वर रा कानून, ते तिन्हेरी अराधना करणे रा सोभाग्य मिल्लेया। "
ROM,9,5,"अब्राहम, इसहाक ते याकुब तिन्हेरे पुरखे हिन। ते मसीह यीशु भी इन्सानी तौर पर इक्क इस्राएली मणु थिये। परमेश्‍वर जो महिमा मिलदी रे जे सारेयां पर राज करदे। आमीन! "
ROM,9,6,"पर इय्यां नी है कि परमेश्‍वर अपणे वादे जो निभाणे बिच नाकाम होई गे, किजोकी इस्राएल रे ‍खानदान रा हर मणु परमेश्‍वर रा मणु नी है। "
ROM,9,7,"अते अब्राहम रे ‍खानदान बिच पैदा होणे री वजह सारे तिन्हेरी सच्ची औलाद्दां नी बणी जांदे, किजोकी जिय्यां कि पवित्रशास्त्र बिच परमेश्‍वर ने अब्राहम जो बोल्लेया, “इसहाक का ही तेरा वंश गिणेया जाणा।” हालांकी अब्राहम रे होर भी बच्चे थिये। "
ROM,9,8,"मतलब की इन्सानी तौर पर अब्राहम री जे औलाद्दां होए री हिन, से सारे परमेश्‍वर री औलाद्दां नी केहलांदी। पर परमेश्‍वर रे वादा कित्ते रे औलाद्दां ही अब्राहम री औलाद्दां गिणी जांदी। "
ROM,9,9,"किजोकी परमेश्‍वर ने ए वादा कित्तेया थिया, मै अगले साल फिरी हटणा, ते सारा जो इक्क मुंडा होणा। "
ROM,9,10,"अते इन्ना ही नी, पर असां रे पुरखे इसहाक ते रिबेका जो जुड़वे बच्चे होये। "
ROM,9,11,"पर तिन्हेरे पैदा होणे रे पैल्ले या तिन्हेरे बिच किच्‍छ भी खरा या बुरा होणे का पैल्ले ही परमेश्‍वर ने रिबेका जो दस्सेया, “बड्डे मुंडे ने छोटे मुंडे री सेवा करणी।” परमेश्‍वर ने ए गल्ल ए ज़ाहिर करणे तांइ बोल्ली कि से अपणे मकसद तांइ लोक्कां जो चुणदे, ते ए तिन्हा दोन्नां रे किच्‍छ करणे री वजह कने नी थिया। "
ROM,9,12,"जिय्यां कि पवित्रशास्त्र बिच लिख्खे रा है, “मै एसाव का बधी करी याकूब जो चाएया।” "
ROM,9,13,तां फिरी असी क्‍या बोलन? क्‍या परमेश्‍वर तिन्हा जो चुनणे बिच ना नाइन्साफी करदे जिन्हा जो से चुनणा चाह्‍ंदे? बिल्कुल भी नी। 
ROM,9,14,"किजोकी परमेश्‍वर ने मूसा कने बोल्लेया थिया, “मै जिस पर भी दया करणा चाह्‍ंगा, तिस पर दया करणी, ते जिस कुसकी पर अनुग्रह करणा चाह्‍ंगा, तिस पर अनुग्रह करणा।” "
ROM,9,15,"इधेरे तांइ परमेश्‍वर तिन्हा जो चुणदा, जिन्हा पर से दया करणा चाह्‍ंदे, ते ए सारा किच्‍छ असां री मर्जी या कम्मां पर निर्भर नी करदा, पर सिर्फ परमेश्‍वर री दया पर निर्भर करदा। "
ROM,9,16,"किजोकी पवित्रशास्त्र बिच परमेश्‍वर ने मिस्र रे फिरौन जो बोल्लेया थिया, “मै तिज्जो इधेरे तांइ राज्जा बणाया थिया, ताकी मै तेरे जरिये अपणी ताकत दिखाई सकां, ते मेरे नां रा प्रचार सारी दुनिया बिच हो।” "
ROM,9,17,"इधेरे तांइ परमेश्‍वर जिस पर दया करणा चाह्‍ंदे तिस पर दया करदे, अते जिस जो जिद्दी बनाणा चाह्‍ंदे तिसजो जिद्दी बणाई दिंदे। "
ROM,9,18,"तां फिरी किच्‍छ लोक्कां ने मेरे कने बोलणा, “जे अगर ऐसी गल्ल है, तां परमेश्‍वर असां जो गलत किय्यां ठैहराई सकदे?” किजोकी कोई भी परमेश्‍वर जो से करणे का नी रोक्की सकदे जे से करणा चाह्‍ंदे। "
ROM,9,19,"ना, इय्यां मत बोल। तू इक्क मामुली इन्सान होई करी, किय्यां परमेश्‍वर जो जवाब देई सकदा? क्‍या मिट्टी जो अपणे बनाणे वाले कुम्हार का ए पुच्छणे रा हक है, कि तू मेरे जो इदेया किजो बणाया? "
ROM,9,20,"क्‍या इक्क कुम्हार जो ए हक नी है कि इक्क ही साँचे का बदिया कम्मां तांइ भांडे बणाए, ते तिस्सी साँचे बिच का आम इस्तेमाल रे भी भांडे बणाए? "
ROM,9,21,"परमेश्‍वर अपणी ताकत ते गुस्सा तिन्हा लोक्कां पर ज़ाहिर करणा चाह्‍ंदे थिये जे मुकाई दित्ते जाणे रे जोग्गे थिये, पर इसेरे बजाए परमेश्‍वर तिन्हा लोक्कां कने सबर कने रे। "
ROM,9,22,"परमेश्‍वर ने तिन्हा लोक्कां पर अपणी महिमा ज़ाहिर करी कित्ता, जिन्हा जो तिन्हा ने अपणी महिमा दैणे तांइ चुणेया थिया। "
ROM,9,23,"मतलब असी लोक, जिन्हा जो परमेश्‍वर ने ना सिर्फ यहुदी लोक्कां बिच का, पर गैर यहुदियां बिच का भी चुणेया। "
ROM,9,24,"गैर यहुदियां रे बारे बिच सोचदे होए परमेश्‍वर ने भविष्यद्वक्ता होशे री कताब बिच बोल्ले रा है, “‘मते जणे जे मेरे लोक नी थिये, तिन्हा जो मै अपणे लोक बोलणा।’ मते लोक जिन्हा जो मै पैल्ले प्यार नी कित्तेया, तिन्हा जो मै अवे प्यार करणा।” "
ROM,9,25,"ते जिस जगह पर परमेश्‍वर ने बोल्लेया “तुसी मेरे लोक नी हिन, तित्ते ही जिन्दे परमेश्‍वर ने तिन्हा जो अपणी औलाद्दां बोल्लेया।” "
ROM,9,26,"अते यशायाह भविष्यद्वक्ता ने पवित्रशास्त्र बिच इस्राएल देश रे लोक्कां रे बारे बिच रोई करी बोल्लेया, “भले ही इस्राएल रे औलाद्दां समुन्द्र री रेत रे कणां सांइ अणगिणत हिन, तां भी तिन्हा बिच का थोड़े जणेया ने ही बचणा।” "
ROM,9,27,किजोकी प्रभु ने तौले ही दुनिया रे सारे लोक्कां का सख्ती कने हिसाब लैणा। 
ROM,9,28,"अते जिय्यां कि यशायाह भविष्यद्वक्ता ने पैल्ले भी बोल्लेया थिया, “जे अगर सबका जादा ताकतवर परमेश्‍वर असां रे औलाद्दां जो नी बक्शदे, तां असां री हालत सदोम ते आमोरा प्रदेश रे लोक्कां सांइ होई जाणी थी, जिन्हा जो परमेश्‍वर ने मुकाई दित्तेया थिया।” "
ROM,9,29,"तां फिरी असी क्‍या बोलन? गैर यहुदी लोक परमेश्‍वर री नजरां बिच धार्मिक बनणे री कोशीश नी करेया करदे थिये, पर परमेश्‍वर ने तिन्हा लोक्कां जो धार्मिक ठैहराया, किजोकी तिन्हा लोक्कां ने मसीह बिच विश्वास कित्तेया। "
ROM,9,30,"इस्राएल रे मणु चाह्‍ंदे थिये कि परमेश्‍वर तिन्हा लोक्कां जो मूसा रे कानूनां जो मनणे कने धार्मिक ठैहराई देण, पर तिन्हा जो धार्मिक नी ठैहराया गेया। "
ROM,9,31,"इय्यां किजो नी होया? किजोकी से लोक परमेश्‍वर पर विश्वास करणे कने नी, पर मूसा रे कानून जो मन्नी करी धार्मिक ठैहरणा चाह्‍ंदे थिये। से लोक अपणे रस्ते बिच बड्डे बट्टे कने ठोकर खाइ करी  छुड़की पये। "
ROM,9,32,"जिय्यां कि पवित्रशास्त्र बिच लिख्खे रा है, “दिख्खो, मै सिय्योन  बिच इक्क बट्टे जो रखणा, जिस कने ठोकर लगदी, अते इक्क इदेइ टोल, जिस कने ठोकर खाई करी लोक्कां ने छुड़कणा, पर से जे कोई मणु तिस पर विश्वास करे, तां तिसजो कदी शर्मसार नी होणा पैणा।” "
ROM,10,1,"हे मेरे संगी विश्वासियों, मै ए चाह्‍ंदा, ते परमेश्‍वर का मेरी ए ही प्रार्थना है कि से इस्राएल रे लोक्कां जो छुटकारा दे। "
ROM,10,2,"किजोकी मै गवाई दिंदा कि तिन्हा लोक्कां बिच परमेश्‍वर तांइ जोश है, पर से लोक ए नी समझदे कि परमेश्‍वर री सेवा कुस तरिक्के कने करणी चाएदी। "
ROM,10,3,"किजोकी से परमेश्‍वर रे धार्मिक ठैहराणे रे तरिक्के जो नी समझदे। से परमेश्‍वर रे तरिक्के जो छड्डी करी, अपणे तरिक्के कने धार्मिक ठैहरणा चाह्‍ंदे, इधेरे तांइ से परमेश्‍वर री धार्मिक बनाणे रे तरिक्के जो मनणा नी चाह्‍ंदे थिये। "
ROM,10,4,"मसीह यीशु ने मूसा रे कानूनां जो पुरा कित्तेया जिस मकसद तांइ से दित्ते गेया थिया, ताकी हर इक्क मणु जे मसीह यीशु बिच विश्वास करे, से परमेश्‍वर री नजर बिच धार्मिक ठैहरे। "
ROM,10,5,"मूसा परमेश्‍वर री नजर बिच धार्मिक ठैहरणे रे बारे बिच पवित्रशास्त्र बिच ए लिखदा, “जे मणु इन्हा गल्लां जो मनदा, तिनिये तिन्हा री वजह कने जिन्दे रैह्णा।” "
ROM,10,6,"पर विश्वास कने मिलणे वाली धार्मिकता रे बारे बिच पवित्रशास्त्र बिच ए लिख्खे रा है, “अपणे मन बिच ए मत बोलदा कि मसीह जो दुनिया बिच थल्ले लाणे तांइ स्वर्ग पर कुसने चढ़णा, "
ROM,10,7,"या मसीह जो मुर्देयां बिच का जिन्दा करणे तांइ, थल्ले पताल बिच कुसने उतरणा?” "
ROM,10,8,"पर ए लिख्खे गे रा है, “परमेश्‍वर रा संदेश, तुसी रे नेड़े है, तुसी इस संदेश जो अपणी जुबान कने मन्नी सकदे, जे तुसी रे दिल बिच है” मतलब कि, ए परमेश्‍वर बिच विश्वास करणे रा से संदेश है, जिसेरा असी प्रचार करदे। "
ROM,10,9,"जे अगर कोई भी मणु सारेयां सामणे, अपणे दिल कने यीशु जो प्रभु मन्नी ले, ते अपणे मन बिच ए विश्वास करे कि परमेश्‍वर ने तिन्हा जो मुर्देयां बिच का जिन्दा कित्ता, तां परमेश्‍वर ने तिसजो तिसेरे पाप्पां का बचाणा। "
ROM,10,10,"किजोकी जां असी अपणे मन कने विश्वास करदे तां परमेश्‍वर असां जो धार्मिक ठैहरांदे, ते असी जिन्हा ने विश्वास कित्ते रा है, तिसजो अपणे मुंह कने मन्नी लैणे री वजह कने असी बचाए जाणे। "
ROM,10,11,"यशायाह ने पवित्रशास्त्र बिच मसीह रे बारे बिच लिख्खे रा है, “जे कोई उस बिच विश्वास करदा तिसजो शर्मसार नी होणा पैणा।” "
ROM,10,12,"किजोकी यहुदी ते गैर यहुदियां बिच कोई फरक नी है। किजोकी परमेश्‍वर सारेयां रे प्रभु हिन, ते जे तिन्हेरा नां लिंदा, से तिन्हा जो बचांदे। "
ROM,10,13,"किजोकी पवित्रशास्त्र बिच लिख्खे रा है, “हर इक्क मणु बचाया जाणा, जे परमेश्‍वर रा नां लिंदा।” "
ROM,10,14,"“पर इसका पैल्ले की लोक प्रभु रा नां लेई करी तिन्हा का मदद मंगी सके, तिन्हा जो प्रभु बिच विश्वास करणा जरुरी है; ते इसका पैल्ले कि से तिन्हा बिच विश्वास करी सके, तिन्हा जो प्रभु रे बारे बिच सुनणा जरूरी है, ते इसका पैल्ले कि से प्रभु रे बारे बिच सुनण, कुसकी जो तिन्हा लोक्कां जो प्रभु रे बारे बिच दसणा जरूरी है।” "
ROM,10,15,"ते इसका पैल्ले कि कोई तिन्हा जो प्रभु रे बारे बिच दस्से, कुसकी रा भेज्जेया जाणा जरूरी है। इधेरे तांइ पवित्रशास्त्र बिच लिख्खे रा है, “शुभ संदेश लाणे वाले मणुआं रे पैर किन्ने छैल हिन।” "
ROM,10,16,"पर बड़े घट जणेया ने शुभ संदेश पर विश्वास कित्ता। जिय्यां कि यशायाह भविष्यद्वक्ता ने पवित्रशास्त्र बिच बोल्ले रा है, “हे प्रभु, बड़े घट लोक्कां ने असां रे संदेश पर विश्वास कित्ता।” "
ROM,10,17,"शुभ संदेश जो सुनणे कने विश्वास हुंदा, अते शुभ संदेश मसीह रे बारे बिच है। "
ROM,10,18,"पर मै बोलदा कि इस्राएल रे लोक्कां ने मसीह रे बारे बिच संदेश सुणे रा ही है। जिय्यां कि पवित्रशास्त्र बिच लिख्खे रा है, “तिन्हेरा संदेश पूरी दुनिया बिच फैल्ली गेया, ते तिन्हेरा संदेश, दुनिया रे इक्क कुणे का दुज्जे का कुणे तीकर पुज्जी गेया।” "
ROM,10,19,"पर मै ए बोलदा, कि ए सच है कि इस्राएल रे लोक मसीह रे शुभ संदेश जो समझी गे रे हिन। जिय्यां कि प्रभु ने मूसा रे जरिये ए बोल्लेया, “मै तुसी यहुदी लोक्कां जो, गैर यहुदियां तांइ अपणा प्यार दिखाई करी हिर्स कराणी। मै बेवकूफ गैर यहुदियां रे जरिये तुसां रे गुस्से जो भड़काणा।” "
ROM,10,20,"फिरी यशायाह ने बड़ी हिम्मत कने पवित्रशास्त्र बिच लिख्खेया कि परमेश्‍वर ने इय्यां बोल्लेया, “मेरे जो तिन्हा लोक्कां ने हासिल करी लित्तेया, जे मेरे जो तोप्पेया नी करदे थिये, मै अप्पु जो तिन्हा लोक्कां पर ज़ाहिर कित्ता, जे मेरे बारे बिच पुच्छेया नी करदे थिये।” "
ROM,10,21,"पर इस्राएली लोक्कां रे बारे बिच परमेश्‍वर ने ए बोल्लेया, “मै सारा दिन, मेरा हुकम ना मनणे वाले, ते मेरे खिलाफ रैह्णे वाले लोक्कां अग्गे तिन्हा जो फिरी अपणाई लैणे तांइ अपणे हत्थ फलाई रख्खे।” "
ROM,11,1,"इधेरे तांइ मै पुच्छदा, क्‍या परमेश्‍वर ने अपणी प्रजा जो छड़ी दित्तेया? बिल्कुल भी नी! मै भी तां इस्राएली मणु है, ते अब्राहम रे ‍खानदान ते बिन्यामीन रे गोत्तर बिच का है। "
ROM,11,2,"परमेश्‍वर ने अपणे तिन्हा लोक्कां जो नी छड्डेया, जिस जो तिन्हा ने पैल्ले का ही चुणी लित्ते रा है। क्‍या तुसी जो पता नी है, कि पवित्रशास्त्र एलिय्याह भविष्यद्वक्ता रे बारे बिच क्‍या दसदा? से परमेश्‍वर कने इस्राएल रे लोक्कां री शिकायत करी के ए बोलदा, "
ROM,11,3,"“हे प्रभु, तिन्हा ने तुसी रे भविष्यद्वक्तां जो मारी दित्तेया, ते तुसी री बेदियां जो ढाई दित्ते रा है, ते तुसी बिच विश्वास करणे वाला मै ही इकलौता मणु बचे रा है, ते से मेरे जो भी जान का मारणे तांइ तोप्पेया करदे हिन।” "
ROM,11,4,"पर तां परमेश्‍वर ने एलिय्याह जो ए जवाब दित्तेया, “मै अप्पु तांइ सत्त हजार मणुआं जो बचाई रख्खे रा है, जिन्हा ने बाल देवता री मूर्ती री अराधना नी कित्ती।” "
ROM,11,5,ठीक इसी तरिक्के कने परमेश्‍वर ने अपणे अनुग्रह कने इस्राएल रे किच्‍छ मणुआं तिन्हेरे अपणे लोक बनणे तांइ चुणे रा है। 
ROM,11,6,"जे अगर परमेश्‍वर ने तिन्हा जो अपणे अनुग्रह कने चुणे रा है, तां फिरी जे अगर ए ठीक कम्मां जो करणे कने होया हुंदा, तां अनुग्रह ने अनुग्रह नी रैह्णा थिया। "
ROM,11,7,"इधेरे तांइ इसेरा नतिज्जा ए होया, हालांकी इस्राएल रे लोक परमेश्‍वर रे सामणे धार्मिक ठैहरणा चाह्‍ंदे थिये, पर से कामयाब नी होए। पर परमेश्‍वर ने अपणे चुणे रे लोक्कां जो अपणी नजर बिच धार्मिक ठैहराया। दुए लोक जिद्दी बणी गे ते तिन्हा ने परमेश्‍वर री गल्ल मनणी नी चाइ। "
ROM,11,8,"जिय्यां कि यशायाह भविष्यद्वक्तां ने पवित्रशास्त्र बिच लिख्खे रा है, “परमेश्‍वर ने अज्ज तांइ तिन्हेरी समझ जो मंद करी रख्खे रा है, तुसी सुणदे तां रैह्णा, पर तुसां री समझ बिच नी आणा, अते दिख्खदे तां रैह्णा, पर तुसी जो किच्‍छ भी सूझणा नी।” "
ROM,11,9,"ते पवित्रशास्त्र बिच दाऊद राज्जा बोलदा, “जिय्यां इक्क चिड़ी जाल बिच फसी जांदी या जिय्यां इक्क जानवर कुसकी गड्डे बिच छुड़की पैंदा, तिय्यां ही से लोक भी जां धाम बिच हो तां जाल बिच फसी जाण ताकी तिन्हा जो ठीक तरिक्के कने सजा मिल्लो। "
ROM,11,10,"तिन्हेरी आख्खियां पर न्याहरा छाई जाओ ताकी से दिख्खी ना सकण, ते तू हमेशा तिन्हरी पिठ जो तिन्हेरी मुसिबतां रे भार कने हमेशा झुकाई करी रखणा।” "
ROM,11,11,"इधेरे तांइ मै पुच्छदा, क्‍या यहुदी लोक्कां ने इधेरे तांइ ठोकर खाई कि से दुबारा उठी ना सके? बिल्कुल भी नी! पर तिन्हेरे परमेश्‍वर री गल्लां जो ना मनणे री वजह कने गैर यहुदियां जो छुटकारा मिल्लेया, कि यहुदियां जो इस गल्ल री वजह कने हिर्स हो। "
ROM,11,12,"इधेरे तांइ अगर यहुदी लोक्कां रा परमेश्‍वर री गल्ल जो ना मनणा, गैर यहुदियां तांइ आशीष मिलणे री वजह बणदा, ते जां यहुदियां ने परमेश्‍वर का हटी आणा, तां गैर यहुदियां जो होर भी आशीषां मिलणी। "
ROM,11,13,"मै तुसी गैर यहुदी लोक्कां जो ए गल्लां बोलदा किजोकी मै गैर यहुदियां तांइ प्रेरित है, ते मै अपणी सेवा बिच घमंड करदा, "
ROM,11,14,"ताकी कुसकी तरिक्के कने मै अपणे यहुदी लोक्कां बिच हिर्स पैदा करवाई करी, तिन्हा बिच का मते जणेया रा छुटकारा करवां। "
ROM,11,15,"किजोकी इस्राएल रे लोक्कां रा छड्डेया जाणा, दुनिया रे लोक्कां तांइ परमेश्‍वर कने मेल जोल होणे री वजह बणेया। जां तिन्हा ने यीशु जो मसीह मन्नी करी अपणाइ लैणा, तां से गल्ल मरे रे मणु जो फिरी जिन्दे करणे रे बराबर होणा। "
ROM,11,16,"जां भेंट रा पैल्ला पेड़ा परमेश्‍वर जो चढ़ाणे री वजह कने पवित्र ठैहरेया, तां पूरा गुन्नेरा आटा भी पवित्र है। ते जे अगर जड़ पवित्र ठैहरी, तां डाल भी पवित्र हिन। "
ROM,11,17,"इस्राएल देश रे लोक जैतून रे बुट्टे री डालियां सांइ हिन। ते तिन्हेरी जड़ तिन्हेरे पुरखा अब्राहम, इसहाक ते याकुब हिन। ते जे अगर किच्‍छ डालियां तिस बिच का कट्टी भी दित्ती गयी हो, ते अगर तू इक्क जंगली बुट्टे री डाली होणे रे बावजूद भी तिन्हा बिच साट्टेया गेया हो, तां जिय्यां कोई साट्टे रे डाली तिस बुट्टे री चिकनेपन री हिस्सेदार बणदी, तिय्यां ही तू भी यहुदियां जो मिलणे वाली तिन्हा आशीषां रा हिस्सेदार बणेया, जिसेरा वादा परमेश्‍वर ने अब्राहम कने कित्तेया थिया। "
ROM,11,18,"ते ए गल्ल सोच्ची करी घमंड मत करदा कि तू तिन्हा डालियां का जादा बदिया है जिन्हा जो कट्टी दित्ते गेया थिया। ते जे अगर तू घमंड करे भी ता ए याद रख्खे, कि जड़ ने तिज्जो सम्भाले रा है, ना कि तू जड़ा जो। "
ROM,11,19,"अपणे मन बिच ए मत सोचदा, कि से डालियां इधेरे तांइ कट्टी गयी कि मै साट्टेया जां। "
ROM,11,20,"ए गल्ल सच है कि से तां विश्वास नी होणे री वजह कने कट्टी गयी, पर तू इधेरे तांइ घमंडी मत हो कि विश्वास बिच बणी रैहन्दा, पर डर रख्खेया कर। "
ROM,11,21,"किजोकी जां परमेश्‍वर ने अपणी असली डालियां पर दया नी कित्ती, तां जे अगर तुसी घमंड करगे तां परमेश्‍वर ने तुसी पर भी दया नी करणी। "
ROM,11,22,"इधेरे तांइ परमेश्‍वर री दया ते सख्ती पर ध्यान देयो। जे डालियां कट्टी गयी तिन्हा पर ता सख्ती होई, पर तेरे पर दया होई, जिस जो तिन्हा ने साट्टेया। तिन्हेरी दया बिच बणी रेयो, नी तां तू भी कट्टी दित्तेया जाणा। "
ROM,11,23,"जे अगर से यहुदी लोक भी तौबा करी के दुबारा विश्वास करे, तां दुबारा साट्टी दित्ते जाणे, किजोकी परमेश्‍वर तिन्हा जो फिरी साट्टी सकदे। "
ROM,11,24,"किजोकी जे तुसी जंगली बुट्टे री डालियां होणे रे बावजूद भी इस बुट्टे बिच साट्टे गे, तां से डालियां इस बुट्टे बिच वापिस किजो नी साट्टी जाणी जे इस बुट्टे री अपणी असली डालियां हिन। "
ROM,11,25,"हे संगी विश्वासियों, मै चाह्‍ंदा कि तुसी इस रहस्य री गल्ल जो समझी जाओ ताकी तुसी जो अप्पु पर घमंड ना हो। इस्राएल रे किच्‍छ लोक्कां ने तां तांइ इदेया ही सख्त रैह्णा जां तांइ गैर यहुदी लोक पूरी तरिक्के कने मसीह बिच विश्वास नी करी लिंदे। "
ROM,11,26,"ते इसका बाद इस्राएल रे सारे लोक्कां ने छुटकारा पाणा, जिय्यां कि पवित्रशास्त्र बिच लिख्खे रा है, “छुड़ाणे वाले ने सिय्योन का आणा, ते तिनिए दुष्टता जो याकूब रे ‍खानदान का दूर करणा। "
ROM,11,27,"जां मै तिन्हेरे पाप्पां जो माफ करी दैणा, तां मै तिन्हा कने मेरी वाचा बनणी।” "
ROM,11,28,"यहुदी लोक परमेश्‍वर रे दुश्मण बणी गे, किजोकी से लोक शुभ संदेश पर विश्वास नी करणा चाह्‍ंदे, ते से तुसी तांइ फायदे री गल्ल बणी गे री है। पर परमेश्‍वर तिन्हा कने प्यार करदे किजोकी तिन्हा ने तिन्हा लोक्कां जो अप्पु तांइ चुणे रा है। परमेश्‍वर ने तिन्हेरे पुरखां कने इसी गल्ल रा वादा कित्तेया थिया। "
ROM,11,29,किजोकी परमेश्‍वर अपणे दित्ते रे वरदान ते बुलाहट का कदी नी बदलदे। 
ROM,11,30,"किजोकी पैल्ले तुसी परमेश्‍वर रा हुकम नी मन्नेया, पर अवे इस्राएल रे लोक्का रा परमेश्‍वर रे हुकम जो नी मनणे री वजह कने तुसी गैर यहुदियां पर दया होए री है। "
ROM,11,31,"तिय्यां ही तिन्हा ने भी अवे हुकम नी मन्नेया, कि तुसी पर जे दया होया करदी है, इस कने तिन्हा पर भी दया होई जाओ। "
ROM,11,32,"किजोकी सारेयां ने परमेश्‍वर रे हुकम री नाफरमानी कित्ते री है, ताकी परमेश्‍वर सब जणेया पर दया करे। "
ROM,11,33,वाह! परमेश्‍वर रा धन्न ते बुद्धी अते ज्ञान किन्ने जादा गम्भीर हिन! कोई भी तिन्हेरे फैसलेयां जो नी समझी सकदा ते कोई भी तिन्हेरे रस्तेयां जो नी समझी सकदा! 
ROM,11,34,"किजोकी पवित्रशास्त्र बिच लिख्खे रा है, “प्रभु रे मन जो कोई नी जाणी सकदा? ते कोई भी इन्ना समझदार नी है कि तिन्हा जो सलाह देई सके। "
ROM,11,35,"ते कुसकी ने भी पैल्ले तिन्हा जो किच्‍छ नी दित्तेया, जिसेरे बदले तिसजो किच्‍छ दैणा पेयो। "
ROM,11,36,"किजोकी परमेश्‍वर रे ही पास्से का, ते तिन्हेरे ही जरिए, ते तिन्हेरे तांइ ही सब किच्‍छ है। तिन्हेरी महिमा हमेशा-हमेशा तांइ हुंदी रेयो: आमीन।” "
ROM,12,1,"इधेरे तांइ हे संगी विश्वासियों, मै तुसी जो परमेश्‍वर रे दया जो याद दुआई करी तुसी का छन्दे करदा, कि अप्पु जो जिन्दा, ते पवित्र अते परमेश्‍वर जो भाणे वाले कुर्बानी रे रूप बिच चढ़ाओ। परमेश्‍वर री सेवा करणे रा ए ही सही तरिक्का है। "
ROM,12,2,"इस दुनिया रे लोक्कां सांइ मत बणो, पर तुसी रे मन रे बदली जाणे री वजह कने तुसी रा चाल-चलन भी बदलदा रे, जिस कने तुसी परमेश्‍वर री भली, ते ठीक लगणे वाली, ते सिद्ध ईच्छा जो तजुरबे कने जाणदे रेयो। "
ROM,12,3,"किजोकी जे अनुग्रह मेरे जो मिल्ले रे तिस अनुग्रह री वजह कने मै तुसी बिच का हर इक्क जो बोलदा कि जिन्ना अप्पु जो समझणा चाएदा, अप्पु जो कोई तिसका जादा ना समझे पर जिय्यां परमेश्‍वर ने हर इक्क जणे जो दित्ते रा तिस विश्वास रे नाप रे हिसाब कने, ठीक समझ कने अप्पु जो तिन्ना ही समझे। "
ROM,12,4,"किजोकी जिय्यां असां रे इक्क जिस्म रे मते सारे अंग हिन, ते तिन्हा सबणी अगां रा इक्क जदेया कम्म नी हुंदा, "
ROM,12,5,"तिय्यां ही असी विश्वासी लोक मिली करी मसीह यीशु रे जिस्म रा हिस्सा बणी गे रे हिन, ते असी आपस बिच इक्क-दुए कने जुड़े रे हिन। "
ROM,12,6,"हालांकी असां जो परमेश्‍वर का मिल्ले रे तिस अनुग्रह रे हिसाब कने, बखरे-बखरे वरदान मिल्ले रे हिन। तां जिस जो भविष्यवाणी करणे रा वरदान मिल्ले रा हो, तिसजो पुरे भरोस्से कने से भविष्यवाणी करणा चाएदी जे गल्लां परमेश्‍वर ने तिसजो दस्से री हिन। "
ROM,12,7,"अगर कुसकी जो लोक्कां री सेवा करणे रा वरदान मिल्ले रा हो, तां सेवा करणे बिच लगी रेयो। जे अगर कुसकी जो शिक्षा दैणे रा वरदान हो, तां से शिक्षा दैणे बिच लगी रेयो। "
ROM,12,8,"जे अगर कुसकी जो लोक्कां प्रोत्साहित करणे रा वरदान मिल्ले रा हो, तां से लोक्कां जो प्रोत्साहित करणे बिच लगी रेयो। जिस जो दान दैणे रा वरदान मिल्ले रा हो, ता से खुले मन कने दान दे। जिस जो लोक्कां री अगुवाई करणे रा वरदान मिल्ले रा हो, से पुरी मेहनत कने लोक्कां री अगुवाई करे। जिस जो दया करणे रा वरदान मिल्ले रा हो, से खुशी कने करेया करे। "
ROM,12,9,"प्यार करणे बिच कदी कोई दिखावा ना हो, पर दिल कने प्यार करेया करो। बुराई कने नफरत रख्खो। भले कम्म करणे बिच लगी रेयो। "
ROM,12,10,भाईचारे रे प्यार कने इक्क-दुज्जे कने लगाव रख्खो। अप्पु-मिते इक्क दुए री इज्जत दैणे बिच इक्क-दुज्जे का बधदे चलो। 
ROM,12,11,मेहनत करेया करो ते आलसी मत बणो। आत्मिक जोश कने भरित्ते रे रेयो। पुरे दिल कने प्रभु री सेवा करदे रेयो। 
ROM,12,12,"जे परमेश्‍वर ने असां तांइ करणा तिस आस बिच खुश रेयो, मुसीबतां बिच सबर रख्खो, प्रार्थना बिच लगातार लगी रेयो। "
ROM,12,13,"पवित्र मणुआं तांइ जे किच्‍छ भी जरूरी हो, तिस अन्दर तिन्हेरी मदद करो। अजनबी लोक्कां री खातिर दारी करणे बिच लगी रेयो। "
ROM,12,14,जे तुसी पर जुल्म करदे तिन्हा जो श्राप नी पर सिर्फ आशीष ही देयो। 
ROM,12,15,"खुशियां मनाणे वालेयां कने खुशी मनाओ, ते रोणे वालेयां कने रोओ। "
ROM,12,16,"हर इक्क मणु कने इक्क जदेया ही बर्ताव करो, ते घमंड मत करो, पर आम लोक्कां कने संगत रख्खो, अप्पु जो जादा ही समझदार मत समझो। "
ROM,12,17,"बुराई रे बदले कुसकी कने बुराई मत करो, जे गल्लां सबणी मणुआं तांइ भली हो, तिन्हेरा ध्यान रख्खेया करो। "
ROM,12,18,"जित्ते तांइ होई सको, तुसी सारे लोक्कां कने मेल-मिलाप रख्खो "
ROM,12,19,"हे प्यारे लोक्कों, अप्पु कदी बदला मत लिन्दे, पर परमेश्‍वर जो तुसी तांइ बदला लैणे देयो, किजोकी पवित्रशास्त्र बिच परमेश्‍वर ने बोल्ले रा है, “बदला लैणा मेरा कम्म है; मै ही बदला लैणा।” "
ROM,12,20,"पर जिय्यां पवित्रशास्त्र बिच इय्यां भी लिख्खे रा है, “जे अगर तेरा दुश्मण भुख्खा हो, तां तिसजो रोट्टी खुआ, जे अगर तिसजो त्रेह लग्गे री हो, तां तिसजो पाणी पिआ, किजोकी इय्यां करणे कने तू तिसजो शर्मसार करी दैणा।” "
ROM,12,21,"बुराई का मत हारो, पर भलाई कने बुराई जो जीत्ती लियो। "
ROM,13,1,"हर इक्क मणु अपणे शासन करणे वाले अधिकारियां रे अधीन रेयो, किजोकी हर इक्क हक परमेश्‍वर रे पास्से का हुंदा, ते से सारे हक परमेश्‍वर ने ठैहराए रे हिन। "
ROM,13,2,"इधेरे तांइ जे अगर कोई मणु अपणे अधिकारियां रे शासन रे अधीन रैह्णे का मना करदा, तां से मणु परमेश्‍वर री विधी रा विरोध करदा, ते विरोध करणे वाले लोक्कां जो सजा मिलणी। "
ROM,13,3,"किजोकी जे अगर कोई मणु खरा कम्म करेया करदा हो, तां तिज्जो अपणे अधिकारी का डरणे री जरुरत नी है। पर जे अगर कोई मणु गलत कम्म करेया करदा हो तां तिसजो अपणे अधिकारी का डरणे री जरुरत है। इधेरे तांइ ठीक कम्म कर तां तुसी रे अधिकारियां ने तुसी री तारीफ करणी। "
ROM,13,4,"किजोकी अधिकारी लोक तुसी री मदद करणे तांइ परमेश्‍वर रे दास हिन, पर जे अगर तू गलत कम्म करे, तां तिन्हा का डरो। किजोकी से परमेश्‍वर रे दास हिन ते तिन्हा का परमेश्‍वर रे पास्से का तिन्हा लोक्कां पर सजा रे हुकम सुनाणे रा हक है, जे गलत कम्म करदे। "
ROM,13,5,"इधेरे तांइ ना सिर्फ सजा का बचणे तांइ, पर अपणे विवेक जो साफ रखणे तांइ भी तुसी जो तिन्हेरे अधीन रैह्णा चाएदा। "
ROM,13,6,"इधेरे तांइ चुंगी भी देया करो, किजोकी शासन करणे वाले परमेश्‍वर रे दास हिन ते हमेशा अपणी जिम्मदारियां जो निभाणे बिच लगे रैह्‍न्दे। "
ROM,13,7,"इधेरे तांइ तुसी जो तिन्हा अधिकारियां जो से सारी चिज्जां दैणा चाएदी जे तिन्हेरा हक है। तुसी जो हर तरिक्के री चुंगी, आदर ते सम्मान दैणा चाएदी। "
ROM,13,8,"प्यार जो छड्डी करी होर कुसकी चीज बिच कुसकी रे कर्जदार मत बणो। किजोकी जे दुज्जे कने प्यार रखदा, तिनिये मूसा रे कानून रे तिन्हा सारे हुकमां जो मन्नी लेया, जे परमेश्‍वर ने दित्ते री हिन। "
ROM,13,9,"किजोकी मूसा रे कानून बिच इदेय मते सारे हुकम हिन, जिय्यां, “व्याभिचार नी करणा, खून नी करणा, चोरी नी करणी, लालच नी करणा, ते इन्हा हुकमां रे अलावा इन्हा सारे हुकमां रा निचोड़ इस हुकम बिच है, अपणे पड़ोसी कने अप्पु बराबर प्यार रख।” "
ROM,13,10,"प्यार पड़ोसी री कोई बुराई नी करदा, इधेरे तांइ जे अगर असी प्यार करदे तां असी मूसा रे कानूनां जो पूरा करदे। "
ROM,13,11,"तुसी बिच का हर इक्क जणे जो इक्क दुए कने प्यार करदे रैह्णा चाएदा, किजोकी से समय आई गे रा है जां परमेश्‍वर ने असां जो इस दुष्ट दुनिया का बचाई लैणा। असां रे मसीह बिच विश्वास करणे रे तिस बेल्ले का अवे ए छुटकारे रा समय अवे होर भी तौले पुजणे वाला, असां जो इस गल्ल जो समझी करी असां जो चुकन्ने ते होशियार रैह्णा जरुरी है। "
ROM,13,12,"असां रा इस बुरी दुनिया बिच रैह्णे रा समय तिय्यां ही मुकणे वाला है जिय्यां कि रात मुकणे वाली हुंदी। मसीह यीशु रे हटणे रे समय बड़ा नेड़े है। इधेरे तांइ असां जो न्याहरे रे कम्मां जदेय तिन्हा बुरे कम्म करणा छड्डी दैणे चाएदे, जे कम्म इस दुनिया रे लोक करदे, ते असां जो रौशनी रे ठीक कम्मां जदेय हथियार बन्नी लैणे चाएदे। "
ROM,13,13,"असां जो रौशनी बिच रैह्णे वाले लोक्कां सांइ अपणे चालचलन जो खरा बणाई करी रखणा चाएदा। पर न्याहरे बिच रैह्णे वाले लोक्कां सांइ मतवाल्ले, पियक्कड़, रंगरेलियां, व्यभीचार करणे वाले, अश्लील, झगड़े करणे वाले ते हिर्स करणे वाले ना बणे। "
ROM,13,14,"बल्कि प्रभु यीशु मसीह जो इक्क कवच सांइ पाई लेयो, ते अपणी पाप रे स्वभाव कने जिन्दगी मत जियो। "
ROM,14,1,"जे लोक विश्वास बिच कमजोर हिन, तिन्हा जो अपणी संगती अन्दर लेई लेयो, पर तिन्हेरी तुसी का अलग राय होणे तांइ तिन्हा री बहस मत करो। "
ROM,14,2,"इक्क जो विश्वास है कि सब किच्‍छ खाणा ठीक है, पर जे विश्वास बिच कमजोर है, से साग पात ही खांदा। "
ROM,14,3,"माँस-मच्छि खाणे वाला मणु, साग-पात खाणे वाले मणु जो तुच्छ ना समझे, ते साग-पात खाणे वाला मणु, माँस-मच्छि खाणे वाले पर इल्जाम ना लाए, किजोकी परमेश्‍वर ने तिन्हा दोन्नां जो अपणाए रा है। "
ROM,14,4,तुसी कुसकी होर मणु रे नौक्कर पर इल्जाम लाणे वाले हुंदे कुण? तिसेरी कामयाबी या नाकामयाबी तिसेरे मालक रे ही हत्थां बिच है। ते तिसने कामयाब ही होणा किजोकी परमेश्‍वर तिन्हा जो कामयाब करी सकदे। 
ROM,14,5,"कोई मणु ता इक्क दिन जो दुज्जे दिन का बधी करी मनदा, ते कोई मणु सबणी दिनां जो इक्क बराबर मनदा। इसी तरिक्के कने हर इक्क मणु जो अपणे मन अंदर इस गल्ल जो पक्का करी लैणा चाएदा कि जे से सोच्चेया करदा है, से ही किजो सही है। "
ROM,14,6,"जे अगर कोई मणु कुसकी दिन जो मनदा, ता से प्रभु जो आदरमान दैणे तांइ मनदा। जे अगर कोई मणु माँस-मच्छि खांदा, ता से प्रभु जो आदरमान दैणे तांइ खांदा, किजोकी से परमेश्‍वर रा शुकर करदा, ते अगर कोई मणु साग पात खांदा, ता से भी प्रभु जो आदरमान दैणे तांइ खांदा, ते परमेश्‍वर रा शुकर करदा। "
ROM,14,7,"असी सारे परमेश्‍वर रे हिन। इधेरे तांइ असां जो अपणे जीणे-मरणे बिच अप्पु जो नी, पर परमेश्‍वर जो खुश करणा चाएदा। "
ROM,14,8,"किजोकी मसीह यीशु इधेरे तांइ ही मरे, अते मुर्देयां बिच का जिन्दे भी होई गे, ताकी से मरे रे ते जिन्दे, दोन्नां रे प्रभु ठैहरे। "
ROM,14,9,तां तू अपणे संगी विश्वासी पर इल्जाम किजो लांदा? या तू फिरी किजो अपणे संगी विश्वासी जो तुच्छ समझदा? असी सारे जणेया ने परमेश्‍वर री हिसाब-किताब री गद्दी रे सामणे खड़िणा। 
ROM,14,10,"किजोकी पवित्रशास्त्र बिच, “प्रभु बोलदे कि मै अपणी जिन्दगी री कसम खाई करी बोलदा, कि हर इक्क मणु ने मेरे सामणे अपणे गोड्डे टेकणे, ते हर इक्क मणु ने अपणी जुबान कने मन्नी लैणा कि मै परमेश्‍वर है।” "
ROM,14,11,"इधेरे तांइ, असां बिच का हर इक्क मणु जो अपणे अपणे कम्मां रा हिसाब परमेश्‍वर जो दैणा पैणा। "
ROM,14,12,"इधेरे तांइ, अग्गे का असी इक्क-दूए पर इल्जाम ना लाण, पर तुसी ए पक्का सोच्ची लेयो कि कोई अपणे संगी विश्वासी तांइ पाप करणे री वजह ना बणे। "
ROM,14,13,"मेरे जो पता है, ते प्रभु यीशु रे जरिये मेरे जो ए पक्का होई गे रा है, कि हर इक्क खाणे रे चीज सुच्ची है। पर जे तिसजो भिठ्ठा समझदा, तिस तांइ से भिठ्ठा है। "
ROM,14,14,"जे अगर तू अपणे संगी विश्वासी जो अपणी रोट्टी री वजह कने दुखी करदा, तां तू मसीह रे प्यार री रीती पर नी चलदा। इधेरे तांइ से रोट्टी मत खाओ, किजोकी मसीह ने तिस मणु तांइ अपणी जान दित्ती थी। "
ROM,14,15,"इधेरे तांइ, भले ही जे तुसी करेया करदे हिन तिसजो सही समझदे होण, पर जे अगर कोई तिसजो गलत समझदा हो, ता से कम्म मत करो। "
ROM,14,16,"किजोकी परमेश्‍वर रे राज बिच खाणा-पीणा नी है, पर धार्मिकता, मेल जोल ते से शांती है, जे पवित्रात्मा कने हुन्दा। "
ROM,14,17,"जे कोई इस तरिक्के कने मसीह यीशु री सेवा करदा, से परमेश्‍वर जो खुश करदा, ते लोक भी तिसेरा आदरमान करदे। "
ROM,14,18,"इधेरे तांइ असां जो तिन्हा गल्लां जो करणे बिच लगी रैह्णा चाएदा, जिन्हा कने लोक मिली जुली करी रे, ते सारेयां रा विश्वास मजबूत हो। "
ROM,14,19,"रोट्टी री वजह कने परमेश्‍वर रा कम्म मत बिगाड़ो, सब खाणे रे चिज्जां ता सुच्ची हिन, पर जे अगर तिस मणु रे विश्वास तांइ रूकावट री वजह बणदा, तां से रोट्टी खाणा सही नी है। "
ROM,14,20,"भला ता ए है कि तुसी ना माँस-मच्छि खाओ, ना ही दाखरस पीयो, ते ना ही इदेया किच्‍छ करो, जिस कने तुसी रे संगी विश्वासी रे विश्वास बिच रूकावट बणे। "
ROM,14,21,"तुसी ए विश्वास करदे होणे कि जे तुसी करदे से सही है, पर तिसजो अपणे ते परमेश्‍वर रे बिच रख्खो। धन्न है से जे अप्पु जो तिस गल्ल बिच मुजरिम नी ठैहरणा दिंदे जिस जो से सही समझदे। "
ROM,14,22,"पर जे अगर तुसां रे मन बिच तिस रोट्टी रे बारे बिच कोई शक हुंदा, कि से तुसी जो खाणा चाएदा या नी, तां तुसी तिसजो खाई करी पाप करेया करदे हिन। जे किच्‍छ भी असी करदे, ते जे अगर से परमेश्‍वर बिच विश्वास कने नी हुंदा, तां से असां तांइ पाप है। "
ROM,15,1,"असी जाणदे कि इन्हा गल्लां कने कोई फर्क नी पैंदा, इधेरे तांइ असी जे विश्वास बिच मजबूत हिन, कमजोरां मणुआं री मदद करण, ना कि अपणे आप जो खुश करण। "
ROM,15,2,"असां जो अपणे संगी विश्वासियां रे भले तांइ सोचणा चाएदा। ते से चिज्जां करणी चाएदी जिस कने से लोक खुश हुंदे, ते दुज्जेया री मदद करणी चाएदी, ताकी तिन्हेरा विश्वास मजबूत हो। "
ROM,15,3,"किजोकी मसीह यीशु ने अपणे आप जो खुश नी कित्तेया, पर जिय्यां पवित्रशास्त्र बिच लिख्खे रा है: “जिन्हा लोक्कां ने तेरी बेज्जती कित्ती, तिन्हा ने मेरी भी बेज्जती कित्ते री है।” "
ROM,15,4,"जिन्नी गल्लां पैल्ले पवित्रशास्त्र बिच लिख्खी गे री हिन, से असां जो शिक्षा दैणे तांइ ही लिख्खी गे री हिन, कि असी सबर ते पवित्रशास्त्र का मिलणे वाले प्रोत्साहन कने ए आस बणाई रखण, कि परमेश्‍वर ने वादा कित्ते रा है तिसजो तिन्हा ने पुरा करणा। "
ROM,15,5,"मै परमेश्‍वर का प्रार्थना करदा कि से तुसी जो सबर ते शांती दे ताकी तुसी अप्पु मिते मिली जुली होई करी रेई सको, जिय्यां कि असां जो मसीह यीशु विश्वास बिच करणे वालया जो जचदा भी। "
ROM,15,6,ताकी तुसी सारे कठी करी असां रे परमेश्‍वर री बड़ाई करो जे असां रे प्रभु यीशु मसीह रे पिता हिन। 
ROM,15,7,"इधेरे तांइ तुसी इक्क-दुए जो अपणाई लेयो जिय्यां मसीह यीशु ने तुसी जो ग्रहण कित्ते रा है, ताकी लोक परमेश्‍वर री महिमा करण। "
ROM,15,8,"मै तुसी जो बोलदा, कि मसीह यीशु यहुदी लोक्कां रे दास रे रूप बिच आए, ताकी से ए ज़ाहिर करी सके कि परमेश्‍वर विश्वासयोग्य हिन, ते तिन्हा वादेयां जो पुरा कित्तेया, जे परमेश्‍वर ने तिन्हेरे पुरखां कने कित्ते थिये। "
ROM,15,9,"अते गैर यहुदी जाति भी दया री वजह कने परमेश्‍वर री स्तुती करे, जिय्यां कि पवित्रशास्त्र लिख्खे रा है, “इधेरे तांइ मै गैर यहुदियां अन्दर तेरी स्तुती करणी, ते तेरे नां रे भजन गाणे।” "
ROM,15,10,"पवित्रशास्त्र री अलग जगह बिच ए भी लिख्खे रा है, “हे गैर यहुदियों, परमेश्‍वर री प्रजा कने खुशियां मनाओ।” "
ROM,15,11,"पवित्रशास्त्र री इक्क होर अलग जगह बिच ए भी लिख्खे रा है, “हे गैर यहुदियों, प्रभु री स्तुती करो, ते हे देश देश रे सारे लोक्कों, परमेश्‍वर जो सराहो।” "
ROM,15,12,"ते फिरी यशायाह भविष्यद्वक्ता ने पवित्रशास्त्र बिच लिख्खे रा है, “यिशै  रे ‍खानदान बिच का इक्क मुंडे ने पैदा होणा, ते तिन्हा ने गैर यहुदी जाति रा शासक बनणा, गैर यहुदियां ने तिन्हा पर आस रखणी कि तिन्हा ने तिन्हा लोक्कां जो बचाणा।” "
ROM,15,13,"मै आस दैणे वाले परमेश्‍वर का प्रार्थना करदा, कि तुसी जो विश्वास करणे बिच पुरे तरिक्के खुशी ते शांती दे, ताकी पवित्रात्मा री ताकत कने तुसी री उम्मीद बधदी जाओ। "
ROM,15,14,"हे मेरे संगी विश्वासियों, मै अप्पु ही तुसी रे बारे बिच पक्के तरिक्के कने जाणदा, कि तुसी अप्पु भी भलाई कने भरपूर हिन, ते जे गल्लां परमेश्‍वर जे तुसी का चाह्‍ंदे, तिन्हा जो जाणदे, ताकी इक्क दुए जो सिखाइ सको। "
ROM,15,15,"तां भी मै किच्‍छ गल्लां तुसी जो याद दुआणे तांइ खुली करी लिख्खि। ए तिस अनुग्रह री वजह कने होया, जे परमेश्‍वर ने मेरे जो दित्ते रा है, "
ROM,15,16,"कि मै गैर यहुदियां तांइ मसीह यीशु रा दास होई करी, परमेश्‍वर रे शुभ संदेश री सेवा इक्क पुरोत्त सांइ करां। ताकी मै तुसी गैर यहुदियां जो पवित्रात्मा रे जरिये पवित्र कित्ते रे इक्क कुर्बानी सांइ परमेश्‍वर जो चढां जिस कने से खुश हुंदे। "
ROM,15,17,मै मसीह यीशु री वजह कने परमेश्‍वर री सेवा पर गर्व करी सकदा। 
ROM,15,18,"किजोकी जे कम्म मसीह यीशु ने मेरे जरिये कित्ते रे हिन, तिन्हा री वजह कने मै हिम्मत कने बोल्ली सकदा, कि मै गैर यहुदी लोक्कां जो प्रभु री हुकम मनणे तांइ प्रभावित करी सकदा। तिन्हा ने मेरा संदेश सुणी करी, ते मेरे कम्मां जो दिख्खी करी मसीह यीशु बिच विश्वास कित्ता। "
ROM,15,19,"जे ताकत पवित्रात्मा ने मेरे जो दित्ते री है, तिस कने मै चिन्ह-चमत्कार दिखांदा। इधेरे तांइ मै यरूशलेम का लेई करी इल्लिरिकुम प्रदेश तीकर जित्ते भी गेया, तित्ते लोक्कां जो मसीह यीशु रा शुभ संदेश सुणाया। "
ROM,15,20,"पर मेरे मन री चाह्‍त ए है, कि जिस-जिस जगह बिच मसीह यीशु रा शुभ संदेश नी सुणाया गेया, तित्ते ही शुभ संदेश सुणां। ताकी इय्यां ना हो कि इदेइ जगह पर कम्म करां जित्ते कुसकी होर ने पैल्ले का कम्म शुरू कित्ते रा हो। "
ROM,15,21,"पर जिय्यां पवित्रशास्त्र बिच लिख्खे रा है, तिसजो पुरा करणा चाह्‍ंदा, “जिन्हा का तिन्हेरा शुभ संदेश नी पुज्जे रा है, तिन्हा ने ही दिखणा, ते जिन्हा ने नी सुणेया, तिन्हा ने ही समझणा।” "
ROM,15,22,"मै तुसी का आणे का घड़ी-घड़ी रोक्केया गेया, किजोकी मै तिन्हा इलाक्केयां बिच शुभ संदेश सुनाणे री कोशीश करेया करदा थिया, जित्ते पैल्ले नी सुणाया गेया थिया "
ROM,15,23,"पर मै तिन्हा इलाक्केयां रे लोक्कां बिच मसीह रा शुभ संदेश सुणाई दित्ते रा है, जिन्हा ने पैल्ले नी सुणेया थिया। ते अवे मै तुसी का आई करी मिलणा जे मै मते साल्लां का चाह्‍ंदा। "
ROM,15,24,"इधेरे तांइ जिस बेल्ले मै स्पेन देश जो जाणा, तां तुसी का हुंदे होए जांगा। किजोकी मेरे जो आस है कि तिस सफर बिच तुसी कने मै मिली लेयां, ते तुसी री संगत रा आनंद लैणे का बाद, मै चाह्‍ंदा तुसी मेरे जो अग्गे रे सफर तांइ मेरी थोड़ी मदद करी देयो। "
ROM,15,25,पर अब्बे तां मै यरूशलेम शहर रे पवित्र मणुआं जो दान दैणे तांइ जाया करदा है। 
ROM,15,26,"किजोकी मकिदुनिया ते अखाया प्रदेश रे विश्वासियां जो ए सही लग्गेया कि यरूशलेम शहर बिच रैह्णे वाले पवित्र मणुआं बिच जे गरीब विश्वासी हिन, तिन्हा जो दैणे तांइ किच्‍छ दान इक्कठा कित्ता जाए। "
ROM,15,27,"तिन्हा ने ए सब किच्‍छ अपणी मर्जी कने कित्तेया। से यरूशलेम रे विश्वासियां रे कर्जदार हिन। किजोकी जां गैर यहुदी विश्वासियां ने यरूशलेम रे विश्वासियां रे जरिये परमेश्‍वर रे शुभ संदेश री आत्मिक आशीषां जो हासिल कित्तेया, तां तिन्हा जो ए महसुस हुंदा कि तिन्हेरी आर्थिक मदद करी के तिन्हेरा कर्जा चुकाई देण। "
ROM,15,28,"इधेरे तांइ मै ए कम्म पूरा करी के, ते तिन्हा जो ए दान पकड़ाई करी, तुसी कने रैह्णे का बाद, स्पेन देश जो जाणा। "
ROM,15,29,"ते मेरे जो पता है, जां मै तुसी का आणा ता तुसी कने मसीह री आशीषां जो सांझा करणा। "
ROM,15,30,"हे संगी विश्वासियों, असां रे प्रभु यीशु मसीह रे ते पवित्रात्मा रे प्यार जो याद दुआई करी, मै तुसी का छन्दे करदा, कि मेरे तांइ परमेश्‍वर का प्रार्थना करणे बिच मेरे कने मिली करी लगी रेयो। "
ROM,15,31,"ताकी परमेश्‍वर मेरे जो यहुदिया प्रदेश रे अविश्वासी लोक्कां का बचाई रख्खे, ते यरूशलेम शहर बिच रैह्णे वाले पवित्र मणु, तिस आर्थिक मदद जो पाणे का बाद खुश होई जाण, जे मै तिन्हा का लेई जाया करदा है। "
ROM,15,32,"ते मै परमेश्‍वर री मर्जी कने तुसी का आं, ते तुसी री संगत बिच तरो-ताजा होई जां। "
ROM,15,33,"शांती दैणे वाले परमेश्‍वर, तुसी सबणी कन्ने रैह्‍ण। आमीन! "
ROM,16,1,"मै चाह्‍ंदा कि तुसी केनक्रेया शहर री कलीसिया री सेविका, फिबे बहन री इज्जत करो। "
ROM,16,2,"तुसी पवित्र मणुआं जो तिसेरा प्रभु रे मणु रे रूप बिच तिसेरा स्वागत करणा चाएदा। ते जिस गल अन्दर तिसजो तुसी का कोई मदद री जरूरत हो, ता तिस गल्ल अन्दर तिसेरी मदद करो। किजोकी से मते लोक्कां पर, बल्कि मेरे पर भी मते उपकार कित्ते रे हिन। "
ROM,16,3,"प्रिस्किल्ला बहन, ते तिन्हेरे लाड़े अक्विला भ्याल जो मेरा नमस्कार, जे प्रभु यीशु री सेवा करणे बिच मेरे कने कम्म करणे वाले लोक हिन। "
ROM,16,4,"तिन्हा ने मेरी जान तीकर अपणा जान दाव पर लाई रख्खे री है, ते सिर्फ मै ही नी, पर गैर यहुदियां री कलीसियां भी तिन्हा रा शुक्रिया करदी। "
ROM,16,5,"उन्हा कलीसिया जो भी मेरा नमस्कार जे तिन्हेरे घर बिच संगती करदे। मेरे प्रिय इपैनितुस जो मेरा नमस्कार, जे एशिया प्रदेश बिच सबका पैल्ले मसीह यीशु बिच विश्वास करणे वाला मणु है। "
ROM,16,6,"मरियम जो मेरा नमस्कार, जिन्हा ने तुसी तांइ बड़ी भारी मेहनत कित्ती। "
ROM,16,7,"भ्याल अन्द्रुनीकुस ते बहन उनियास जो मेरा नमस्कार, जे मेरे यहुदी संगी विश्वासी हिन, ते मेरे कने कैद भी होए थिये, ते प्रेरित लोक तिन्हेरी बड़ी इज्जत करदे। तिन्हा ने मेरे का पैल्ले ही मसीह यीशु बिच विश्वास कित्ता थिया। "
ROM,16,8,"अम्पलियातुस जो मेरा नमस्कार, जे मसीह यीशु बिच मेरा बड़ा प्रिय है। "
ROM,16,9,"उरबानुस जो मेरा नमस्कार, जे मसीह यीशु री सेवा करणे बिच असां रा साथी है, ते प्रिय इस्तखुस जो भी मेरा नमस्कार! "
ROM,16,10,"अपिल्लेस जो मेरा नमस्कार, जिनिये ए साबित कित्तेया कि से मसीह यीशु तांइ किन्ना जादा विश्वासयोग्य है। अरिस्तुबुलुस ते तिसेरे टब्बर जो भी मेरा नमस्कार! "
ROM,16,11,"मेरे संगी यहुदी हेरोदियोन जो मेरा नमस्कार। नरकिस्सुस रे टब्बर जो भी मेरा नमस्कार, जे प्रभु यीशु मसीह बिच विश्वास करदे। "
ROM,16,12,"असां री विश्वासी बहणा, त्रूफैना कने त्रुफोसा जो भी मेरा नमस्कार, जे प्रभु री सेवा तांइ बड़ी मेहनत करदी। प्यारी बहन पिरसिस जो भी मेरा नमस्कार, जिनिए प्रभु तांइ बड़ी जादा मेहनत कित्ते री है। "
ROM,16,13,"रुफुस जो भी मेरा नमस्कार जिस जो परमेश्‍वर ने अपणी खास सेवा तांइ चुणी लित्ते रा है। ते तिसेरी माँ जो भी मेरा नमस्कार, जे मेरी भी माँ सांइ हिन। "
ROM,16,14,"असुंक्रितुस, फिलगोन, हर्मास, पुत्तरबास, हिर्मेस ते तिन्हा कने बाकी सारे संगी विश्वासियां जो भी मेरा नमस्कार। "
ROM,16,15,"फिलुलुगुस, युलिया, नेर्युस, ते तिसेरी बहन, ते उलुम्पास, ते सारे संगी विश्वासियां जो मेरा नमस्कार! "
ROM,16,16,मसीही प्यार कने इक्क दुए जो नमस्कार करो। सारी मसीही कलीसियां रा तुसी जो नमस्कार! 
ROM,16,17,"अवे हे संगी विश्वासियों, मै तुसी रे छंदे करी के बोलदा, कि तुसी तिन्हा लोक्कां का अलग होई जाओ, जे दुज्जेयां रे विश्वास जो कमजोर करदे, अते तिन्हा लोक्कां भी दूर रेयो जे असां री सिखाए री गल्लां री नाफरमानी करी के कलीसिया बिच मुसिबतां ते फूट पांदा। "
ROM,16,18,"किजोकी ऐसे मणु प्रभु मसीह यीशु री सेवा अपणे मतलब तांइ करदे, से अपणे मतलब जो पूरा करणे तांइ मिठ्ठी-मिठ्ठी गल्लां बोल्ली करी, भोले भाले लोक्कां जो धोखा दिंदे। "
ROM,16,19,"हर कोई जाणदा कि तुसी प्रभु रे बड़े आज्ञाकारी हिन: ते इस कने मेरे जो बड़ी भारी खुशी हुंदी। मै चाह्‍ंदा कि तुसी भलाई रे कम्म करणे बिच ता समझदार बणो, पर बुरे कम्म तांइ भोले बणो। "
ROM,16,20,"शांती दैणे वाले परमेश्‍वर ने बड़े तौले ही शैतान री ताकत जो मुकाई दैणा ते तिसजो तुसी रे पैरा हेठ करी दैणा, असां रे प्रभु यीशु मसीह री अनुग्रह तुसी पर हुंदी रैह्‍णी। "
ROM,16,21,"मसीह री सेवा करणे बिच मेरे साथी तीमुथियुस, ते मेरे संगी यहुदी लूकियुस, ते यासोन, ते सोसिपत्रुस, रे पास्से का तुसी जो नमस्कार! "
ROM,16,22,"मुझ तिरतियुस रे पास्से का तुसी जो प्रभु बिच नमस्कार, जे पौलुस री इस चिठ्ठी जो लिखणे बिच मदद करेया करदा है। "
ROM,16,23,"गयुस रे पास्से का भी तुसी जो नमस्कार। अब्बे मै तिसेरे घरे ही रेया करदा है, जित्ते कलीसिया संगती करणे तांइ कठिंदी। इरास्तुस रे पास्से का भी तुसी जो नमस्कार, जे शहर रा भण्डारी है, ते भ्याल क्वारतुस रे पास्से का भी तुसी जो नमस्कार। "
ROM,16,24,परमेश्‍वर करे कि असां रे प्रभु यीशु मसीह रा अनुग्रह तुसी पर बणे रे। 
ROM,16,25,"परमेश्‍वर जो महिमा मिल्ले जे तुसी रे विश्वास जो तिस शुभ संदेश रे हिसाब कने मजबूत करी सकदे जिसेरा मै प्रचार करदा। मसीह यीशु रे इस शुभ संदेश ने तुसी गैर यहुदियां तांइ परमेश्‍वर री तिस योजना जो ज़ाहिर करी दित्तेया, जे सदियां का लुके री थी। "
ROM,16,26,"ते जिय्यां कि परमेश्‍वर ने पैल्ले का हुकम दित्तेया, ते भविष्यद्वक्तां ने पवित्रशास्त्र बिच दस्से रा है, ए लुके री गल्ल अवे गैर यहुदियां बिच दस्सि दित्ती गे री है, ताकी से लोक अवे परमेश्‍वर पर विश्वास करणे वाले ते तिन्हेरे हुकमां जो मनणे वाले लोक बणी जाण। "
ROM,16,27,तिसी इकलौत्ते ते समझदार परमेश्‍वर री मसीह यीशु रे जरिये महिमा हुंदी रे। आमीन! 
1CO,1,1,"मै पौलुस, जे परमेश्‍वर री मर्जी रे हिसाब कने यीशु मसीह रा प्रेरित है, कुरून्थिस शहर री कलीसिया रे विश्वासियां जो ए चिठ्ठी लिख्खेया करदा है। भाई सोस्थीनेस कने मिली करी मै तुसी लोक्कां जो ए चिठ्ठी भेज्जेया करदा है जिन्हेरा रिश्ता परमेश्‍वर ने मसीह यीशु कने बणाई करी अपणे लोक बनाणे तांइ अलग कित्ते रा है, ते तुसी जो अपणे बनणे तांइ सद्दे रा है, बिल्कुल तिय्यां ही जिय्यां तिन्हा ने हर जगह तिन्हा दुज्जे लोक्कां जो भी चुणेया जे तिन्हेरी सेवा करदे किजोकी से असां रे प्रभु मसीह यीशु हिन। "
1CO,1,2,असां रे पिता परमेश्‍वर री ते प्रभु मसीह यीशु का तुसी सबणी जो अनुग्रह ते शांती मिलदी रे। 
1CO,1,3,"मै तुसी तांइ परमेश्‍वर रा बड़ा शुकर करदा किजोकी तिन्हा ने बड़े अनुग्रह कने तुसी रा रिश्ता मसीह यीशु कने जोड़ी करी अपणी आशीषां दित्ते री हिन। खासतौर पर तिन्हा ने तुसी जो मते तरिक्के रे आत्मिक वरदान दित्ते रे हिन, ताकी तुसी दुज्जे लोक्कां जो तिन्हेरे संदेश ते वचन रे ज्ञान रे बारे बिच दस्सि सको। इधेरे तांइ परमेश्‍वर ने तुसी लोक्कां बिच ए साबित कित्ते रा है कि मसीह यीशु रा शुभ संदेश सच है। "
1CO,1,4,ते इसी वजह कने पवित्रात्मा ने तुसी जो आत्मिक वरदान दित्ते रे हिन जां हल्ले तुसी लोक मसीह यीशु रे हटणे रा इंतजार करेया करदे हिन। 
1CO,1,5,"परमेश्‍वर ने तुसी जो आखिरी समय तिकर मजबूत बनाणा, ते मसीह यीशु बिच तुसी रे विश्वास जो ताकतवर बनाणा ताकी तुसी मसीह यीशु रे हटी आणे वाले बेल्ले बिच बेकसूर ठेहरो। "
1CO,1,6,"परमेश्‍वर अपणी हर इक्क गल्ल बिच भरोस्सेमंद हिन, ते तिन्हा ने अपणे पुत्तर प्रभु यीशु मसीह कने तुसी रा रिश्ता जोड़णे तांइ सद्दे रा है। "
1CO,1,7,"अवे हे मेरे संगी विश्वासियों, मै असां रे प्रभु यीशु मसीह रे हक कने तुसी जो इय्यां करणे तांइ जोर पांदा कि तुसी सारे जणे इक्क ही गल्ल पर राज़ी होया करो, ते तुसी लोक्कां बिच कोई फूट ना हो ते मै जोर पाई करी बोलदा कि इक्क मकसद ते इक्क ही तरिक्के सोच विचार रख्खी करी अप्पु-मिते शांती बणाई रख्खो। "
1CO,1,8,"किजोकी हे मेरे संगी विश्वासियों, खलोए रे टब्बर ने मेरे जो तुसी रे बारे दस्सेया कि तुसी बिच लड़ाई-झगड़े होया करदे हिन। "
1CO,1,9,"मेरे बोलणे रा मतलब ए है कि तुसी बिच का कोई बोलदा, मै पौलुस रे सिखाए चलदा, ते कोई बोलदा कि मै अपुल्लोस रे सिखाए चलदा, ते कोई बोलदा कि मै पतरस  रे सिखाए चलदा, ते कोई बोलदा कि मै मसीह यीशु सिखाए चलदा। "
1CO,1,10,"तुसी लोक जे इय्यां करेया करदे हिन, से सही नी है किजोकी मसीह यीशु अलग-अलग मण्डली बिच बंडित्ते रे नी हिन। मै पौलुस, तुसी जो पाप्पां का बचाणे तांइ सुली पर कुर्बान नी होया। ते तुसी ने मेरे नां कने बपतिस्मा नी लित्तेया थिया। "
1CO,1,11,"मै परमेश्‍वर रा शुक्रिया करदा कि मै क्रिस्पुस ते गयुस नां रे दो भ्यालां जो छड्डी करी तुसी बिच का होर कुसकी जो बपतिस्मा नी दित्तेया, "
1CO,1,12,कि कोई मणु ए नी बोल्ले कि मै पौलुस रा चेल्ला बनणे तांइ बपतिस्मा लित्ते रा है। 
1CO,1,13,"ते हां, मै स्तिफनास रे टब्बर जो भी बपतिस्मा दित्तेया थिया, इन्हेरे अलावा मै होर कुसकी जो बपतिस्मा नी दित्तेया। "
1CO,1,14,"किजोकी मसीह यीशु ने मेरे जो बपतिस्मा दैणे तांइ नी, पर शुभ संदेश सुनाणे जो भेज्जे रा है, जां मै शुभ संदेश सुणांदा तां मै अपणे गल्ल-बात करणे री खूबी रा इस्तेमाल नी करदा, नी ता लोक्कां ने सिर्फ मेरे गल्ल-बात करणे रे तरिक्के कने ही मेरा भरोस्सा करी लैणा थिया ते शायद तिन्हा लोक्कां ने सुली पर मसीह यीशु री मौत री ताकत का अनजान रैह्णा थिया। "
1CO,1,15,"जां लोक मसीह रे सुली पर मरणे रा संदेश सुणदे, तिन्हा बिच का किच्‍छ लोक ए सोचदे कि ए संदेश बेवकुफी भरा है। जे लोक इय्यां सोचदे से ओ लोक हिन जे नरक बिच पाए जाणे। पर असी लोक जे तिस संदेश पर विश्वास करदे, ए परमेश्‍वर रा अपणे लोक्कां जो अपणी ताकत कने बचाणे रा रस्ता है। "
1CO,1,16,"किजोकी पवित्रशास्त्र बिच परमेश्‍वर ने बोल्ले रा है, “मै ज्ञानी मणुआं रे ज्ञान जो नाश करणा, अते समझदारां री समझ जो घटिया करी दैणा।” "
1CO,1,17,तां फिरी अवे असी समझदार मणुआं रे बारे बिच क्‍या बोल्ली सकदे? अवे असी यहुदी नियमां रे शास्त्रियां रे बारे बिच क्‍या बोल्ली सकदे? ते अवे असी तिन्हा लोक्कां रे बारे बिच क्‍या बोल्ली सकदे जे गल्ल-बात करणे बिच बड़े तेज हिन? परमेश्‍वर ने ए ज़ाहिर जताई दित्तां कि इस दुनिया री समझ रा कोई मुल्ल नी है। 
1CO,1,18,"जां परमेश्‍वर ने अपणे ज्ञान कने ए समझी लेया कि दुनिया ने तिन्हा जो कदी अपणी इन्सानी समझ कने नी दिख्खी सकणा, तां तिन्हा ने असां रे शुभ संदेश रे प्रचार जो इस्तेमाल कित्तेया ताकी विश्वास करणे वाले मणुआं जो बचाए जिस जो कई लोक बेवकुफी समझदे। "
1CO,1,19,"यहुदी लोक्कां जो ए बेवकुफी लगदी किजोकी से लोक विश्वास करणे तांइ परमेश्‍वर का निशानी तोपदे, ते गैर यहुदियां जो ए बेवकुफी इधेरे तांइ लगदी किजोकी से इन्सानी ज्ञान री तोप बिच हिन। "
1CO,1,20,"पर असां तां तिस सुली पर चढ़ाये मसीह यीशु रा प्रचार करदे जिन्हा ने असां जो पाप्पां का छुड़ाणे तांइ सुली पर जान दित्ती थी, किजोकी यहुदी लोक्कां ने ए सोच्चेया थिया कि मसीह ने हमेशा जीणा इधेरे तांइ से इस गल्ल पर विश्वास नी करी सके कि यीशु ही मसीह थिये। "
1CO,1,21,"पर से लोक जिन्हा जो परमेश्‍वर ने अपणे लोक होणे तांइ सद्दे रा है, चाए फिरी से यहुदी हो या गैर यहुदी हो, तिन्हा तांइ मसीह परमेश्‍वर री ताकत ते ज्ञान हिन। "
1CO,1,22,"किजोकी जे गल्ल परमेश्‍वर री बेवकुफी जदेइ लगदी, से मणुआं रे ज्ञान का भी जादा बधी करी ज्ञानवान है, ते जे चीज परमेश्‍वर री कमजोरी जदेया लगदी, से मणुआं री ताकत का भी जादा बधी करी है। "
1CO,1,23,"हे संगी विश्वासियों, इसका पैल्ले कि परमेश्‍वर ने तुसी जो अपणे लोक बनणे तांइ सद्देया थिया, जरा सोच्चो कि तुसी तिस बेल्ले कदेय थिये। इन्सानी तौर पर ता तुसी बिच जादातर लोक ना ता बड़े ज्ञानी थिये, ते ना ही ताकतवर थिये ते ना ही तुसी कुसकी बड्डे ‍खानदान का थिये। "
1CO,1,24,"पर परमेश्‍वर ने तिन्हा लोक्कां जो चुणी लित्तेया जिन्हा जो दुनिया रे लोक बेवकूफ समझदे, ताकी परमेश्‍वर तिन्हा लोक्कां जो शर्मिंदा करण जे अप्पु जो समझदार मनदे। "
1CO,1,25,"अते परमेश्‍वर ने तिन्हा लोक्कां जो चुणेया जिन्हा कने लोक नफरत करदे थिये ते जिन्हा जो लोक तुच्छ, नीच ते किच्‍छ भी नी समझदे थिये, ते परमेश्‍वर ने तिन्हा लोक्कां जो तिस सोच जो तोड़णे तांइ इस्तेमाल कित्तेया जिस जो दुनिया खास समझदी। "
1CO,1,26,परमेश्‍वर ने इधेरे तांइ कित्तेया ताकी तिन्हेरे सामणे कोई भी मणु घमंड ना करी सके। 
1CO,1,27,"पर परमेश्‍वर ने तुसी लोक्कां रा रिश्ता मसीह यीशु कने जोड़ेया, ते मसीह यीशु रे जरिये से असां जो अपणा ज्ञान दिंदे, परमेश्‍वर असां जो अपणी नजर बिच धार्मिक ठेहरांदे। असी लोक मसीह यीशु रे जरिये पवित्र ठैहराये गे रे हिन ते असां जो पाप का अजाद करदे। "
1CO,1,28,"जिय्यां कि पवित्रशास्त्र बिच लिख्खे रा है, “जे घमंड करो से परमेश्‍वर बिच घमंड करे।” "
1CO,2,1,"हे संगी विश्वासियों, मै जां आई करी तुसी जो परमेश्‍वर रे शुभ संदेश रा राज़ दस्सेया, तिस बेल्ले मै तुसी सामणे समझदार लगणे तांइ बड़े भारी बुलंद शब्द नी इस्तेमाल कित्ते। "
1CO,2,2,किजोकी मै ए ठाणी लित्ता थिया कि मै तुसी लोक्कां बिच मसीह यीशु ते तिन्हेरे सुली पर जान दैणे रे अलावा होर कुसकी चीज रे बारे बिच गल्ल ना करां। 
1CO,2,3,ते मै अपणी कमजोरी ते डर कने ते बड़ा कंमदे-कंमदे तुसी कने रेया। 
1CO,2,4,"अते मेरे शिक्षा ते मेरे प्रचार बिच इन्सानी समझ वाले बड्डे बड्डे छैल शब्द नी थिये पर पवित्रात्मा ने तुसी जो इन्ने ताकतवर तरिक्के ए दिखाया कि जे संदेश मै तुसी जो सुणाया थिया से सच थिया, "
1CO,2,5,"ताकी तुसी रा विश्वास मणु रे ज्ञान पर नी, पर परमेश्‍वर री ताकत पर टिके रे। "
1CO,2,6,"फिरी भी असी पक्के विश्वासियां रे बिच ज्ञान री गल्लां सुणान्दे हिन, पर ए ज्ञान कोई दुनियावी ज्ञान नी है ते ना ही इस जुग रे प्रधान लोक्कां रे ज्ञान जदेया है जे इक्क दिन नाश होई जाणा। "
1CO,2,7,जिस ज्ञान रे बारे बिच असी दसदे से परमेश्‍वर रा औ ज्ञान है जिस जो तिन्हा ने लुकाई करी रख्खेया। कोई भी तिसेरे बारे बिच नी जाणदा थिया। दुनिया बनाणे का पैल्ले का ही परमेश्‍वर ने ए फैसला कित्तेया कि तिन्हेरे ज्ञान असां रे आदरमान तांइ है। 
1CO,2,8,परमेश्‍वर री योजना रे तिस ज्ञान जो इस जुग रे प्रधान लोक्कां बिच का कुसकी ने भी नी समझेया थिया। जे अगर से समझी गे रे हुंदे तां महिमा रे प्रभु मसीह यीशु जो सुली पर नी चढ़ांदे। 
1CO,2,9,"पर जिय्यां की पवित्रशास्त्र बिच लिख्खे रा है, “जिन्हा गल्लां जो कुसकी ने नी दिख्खेया अते कुसकी ने नी सुणेया, अते कुसकी ने तिन्हा ठीक गल्लां जो नी समझेया जे परमेश्‍वर ने अपणे प्यार करणे वालेयां तांइ तयार कित्तेया।” "
1CO,2,10,"पर परमेश्‍वर ने तिन्हा जो पवित्रात्मा रे जरिए असां पर जाहिर कित्तेया, किजोकी पवित्रात्मा सब गल्लां जो, बल्कि परमेश्‍वर री गहराई री गल्लां जो भी जांचदा। "
1CO,2,11,कुसकी रे मन री गल्लां जो तिस मणु रे अलावा होर कोई नी जाणी सकदा। तिय्यां ही पवित्रात्मा रे अलावा होर कोई भी परमेश्‍वर री गल्लां जो नी जाणी सकदा। 
1CO,2,12,"पर परमेश्‍वर ने असां जो अपणी आत्‍मा दित्ते री है, इधेरे तांइ असी दुनिया रे लोक्कां सांइ नी सोचदे। ते ए ही वजह है कि असी परमेश्‍वर री आशीषां जो समझी लिंदे। "
1CO,2,13,हर इक्क गल्ल जे असी बोलदे से असां जो इन्सान कने नी बल्कि परमेश्‍वर रे आत्‍मा रे जरिये सिखाया गे रा है। ते से ही आत्‍मा आत्मिक लोक्कां जो आत्मिक गल्लां सिखाणे तांइ असां री मदद करदा। 
1CO,2,14,"पर कोई अविश्वासी मणु परमेश्‍वर रे आत्‍मा री शिक्षां जो नी अपणांदा, किजोकी से शिक्षां तिसेरी नजरां बिच बेवकूफी री गल्लां हिन, अते ना ही से लोक सही या गलत गल्लां बिच फैसला नी लेई पांदे। किजोकी से लोक आत्मिक गल्लां जो सिर्फ तां ही समझी सकदे जे अगर तिन्हा का पवित्रात्मा हो। "
1CO,2,15,जिन्हा मणुआं ने पवित्रात्मा जो पाए रा है से लोक सही ते गलत गल्लां बिच का सही फैसला लेई सकदे। पर जिन्हा लोक्कां का पवित्रात्मा नी है से लोक तिन्हा मणुआं रे विचारां जो नी समझी सकदे जिन्हा का पवित्रात्मा है। 
1CO,2,16,"पर जिय्यां कि पवित्रशास्त्र बिच लिख्खे रा है, “कोई भी नी जाणी सकदा कि परमेश्‍वर रे मन बिच क्‍या है। कोई भी तिन्हा जो सिखाई नी सकदा” पर पवित्रात्मा ने असी विश्वासी लोक्कां जो मसीह रे मन जो समझणे री ताकत दित्ते री है। "
1CO,3,1,"हे संगी विश्वासियों, मै तुसी रे कने तिय्यां गल्ल नी करी सकेया, जिय्यां आत्मिक मणुआं कने करदा। पर इसेरे उलट मेरे जो तुसी कने इय्यां गल्ल करणा पेई जिय्यां कि दुनियावी मणुआं कने कित्ती जांदी, मतलब उन्हा कने जे मसीह यीशु री गल्लां जो समझणे बिच हल्ले बच्चे हिन। "
1CO,3,2,"मै तुसी जो परमेश्‍वर रे संदेश बिच हल्ले मामुली गल्लां ही सिखाइ ते हल्ले गहराई री सच्चाई नी दस्सी, किजोकी तिस बेल्ले तुसी तदेई गल्लां जो सिखणे रे जोग्गे नी होए थिये ते तुसी हल्ले भी तिस शिक्षा जो अपनाणे रे जोग्गे नी होए रे थिये। "
1CO,3,3,"किजोकी हल्ले तांइ तुसी इस दुनिया रे अविश्वासी लोक्कां सांइ हिन। तुसी रे बिच हिर्स अते झगड़ा है, इस कने साबित हुंदा कि तुसी इस दुनिया रे दुए लोक्कां सांइ हिन ते तिय्यां ही बरताव करदे। "
1CO,3,4,"किजोकी जां इक्क बोलदा कि मै पौलुस रे सिखाए चलदा, ते दूज्जा मणु बोलदा कि मै अपुल्लोस रे सिखाए चलदा, तां तिस बेल्ले तुसी रा बोल-चाल दुनियावी मणुआं सांइ हुंदा। "
1CO,3,5,"मै पौलुस ते अप्पुल्लोस परमेश्‍वर री सेवा करणे वाले दास का बधी करी होर किच्‍छ नी हिन, जिन्हेरे जरिए तुसां ने मसीह यीशु रे संदेश विश्वास कित्तेया, असां सबने से ही कम्म कित्तेया जे प्रभु ने असां जो दित्तेया। "
1CO,3,6,"परमेश्‍वर रा संदेश इक्क बीज सांइ है जे जमीन बिच बाया गेया। मै तुसी लोक्कां जो शुभ संदेश सुणाया जिय्यां इक्क मणु खेत्तर बिच बीज बांदा, ते अप्पुल्लोस ने तिस कम्म जो शिक्षा दैणे कने जारी रख्खेया जिय्यां इक्क मणु पौधेयां जो पाणी दिंदा पर सिर्फ परमेश्‍वर ने ही तुसी जो आत्मिक रूप कने बधणे रे काबिल बणाया जिय्यां से पौधेयां जो बधांदे। "
1CO,3,7,"इधेरे तांइ ना तां लगाणे वाला किच्‍छ है, अते ना ही सींचणे वाला, पर परमेश्‍वर जे बधाणे वाला है, से ही सब किच्‍छ है। "
1CO,3,8,मै तुसी बिच मसीह रा संदेश सुणाया ते तुसी जो शिक्षा दैणा शुरू कित्तेया ते अप्पुल्लोस ने तुसी जो शिक्षा दैणा जारी रख्खेया पर असां दोन्नों रा इक्क ही मकसद है। पर हर इक्क जणे जो अपणे कम्मां रे हिसाब कने परमेश्‍वर का मजदुरी मिलणी। 
1CO,3,9,"किजोकी असी लोक परमेश्‍वर रे सहकर्मी हिन ते तुसी विश्वासी लोक परमेश्‍वर रे खेत्तर सांइ हिन, ते तुसी परमेश्‍वर रे घर सांइ हिन। "
1CO,3,10,"मै परमेश्‍वर रे दित्ते रे वरदान कने से कम्म पुरा कित्तेया जे तिन्हा ने मेरे जो करणे तांइ दित्तेया थिया; मै तुसी रे शहर बिच शुभ संदेश सुणाया ते तुसी बिच का शुरू-शुरू बिच मसीह बिच विश्वास करणे वाले लोक्कां जो तिस बिच बधणे तांइ मदद कित्ती। तिसेरे बाद, बाकी मसीही सेवकां ने तिस कम्म जो जारी रख्खेया जे मै शुरू कित्तेया थिया। पर असां बिच का हर इक्क मसीही सेवक जो इस गल्ल रा ध्यान रखणे री जरूरत है कि असां जो परमेश्‍वर रा कम्म किय्यां करणा चाएदा। "
1CO,3,11,"किजोकी जे नीं पैल्ले का पेई गयी री है, से मसीह यीशु हिन, ते कोई दुज्जा कोई होर नीं पाई नी सकदा। "
1CO,3,12,"जे अगर परमेश्‍वर रे सेवक शुभ संदेश री सही शिक्षा देण जे परमेश्‍वर ने तिन्हा जो दित्ते री है, तां से लोक इक्क घर बनाणे वाले मिस्त्रि सांइ हिन, जे सोन्ना, चाँदी ते किमती पत्थर जदेय बदिया समान लाई करी तिस नीं पर घर पांदे। पर जे अगर से शुभ संदेश री सही शिक्षा ना देण तां से लोक तिन्हा मिस्त्रियां सांइ होए जे तिस नीं पर घा-फू जदेया घटिया समान लाई करी घर पांदे। "
1CO,3,13,"पर इक्क दिन पता लगी जाणा कुसने कदेया कम्म कित्ते रा है। किजोकी जिस दिन मसीह ने वापिस हटी करी आणा तां तिन्हा ने इस गल्ल जो साफ-साफ ज़ाहिर करी दैणा। ए सब किच्‍छ इदेया होणा कि सारेयां ने तिस घर जो बनाणे तांइ इस्तेमाल कित्ते रे समान जो अग्ग बिच पाई करी परखेया जाणा। तिन्हा ने ए दिखणा कि परमेश्‍वर रे हर इक्क सेवक ने कदेया कम्म कित्ते रा है, ते तिन्हा ने इस गल्ल फैसला करणा कि तिन्हेरा कम्म खरा है या बेकार। जिय्यां कोई आदमी घर बनाणे रे समान जो अग्ग कने परखी करी दिखदा कि से जादा समय तांइ चलणा या तोले ही फुकी जाणा। "
1CO,3,14,"ते जे कम्म तिस मणु ने तिस नीं पर कित्ते रा है, जे अगर से कम्म नी फुकिंदा, तां तिसजो ईनाम मिलणा। "
1CO,3,15,जे अगर मसीह ए फैसला लेई लिंदे कि कुसकी रा कम्म बेकार है तां मसीह ने तिस मणु जो ईनाम ता नी दैणा पर तिस मणु ने अपणी हमेशा री जिन्दगी भी नी गुआणी जे परमेश्‍वर ने तिसजो दित्ते री है। 
1CO,3,16,तुसी ठीक तरिक्के कने जाणदे कि तुसी परमेश्‍वर रा मन्दिर हिन अते पवित्रात्मा तुसी रे बिच वास करदा। 
1CO,3,17,"जे कोई मणु तुसी लोक्कां बिच, जे परमेश्‍वर रे मन्दिर सांइ हिन फूट पाणे री कोशीश करगा तां परमेश्‍वर ने तिस मणु जो कड़ी सजा दैणी। किजोकी परमेश्‍वर रा मन्दिर पवित्र है ते से तुसी हिन। "
1CO,3,18,जे अगर तुसी बिच कोई अप्पु जो इस जुग रे लोक्कां री नजर बिच अप्पु जो समझदार समझे तां अप्पु जो इस जमाने रे लोक्कां री नजर बिच बेवकूफ भी समझे ताकी तुसी परमेश्‍वर री नजर बिच भी समझदार बणो। 
1CO,3,19,"किजोकी परमेश्‍वर री नजर बिच इन्सानी ज्ञान बेवकूफी है, जिय्यां कि पवित्रशास्त्र बिच लिख्खे रा है, “से ही (परमेश्‍वर) है, जे ज्ञानी मणुआं जो तिन्हेरी चलाकी बिच फसाई दिंदा,” "
1CO,3,20,"पवित्रशास्त्र बिच दुबारा इय्यां लिख्खे रा है, “प्रभु ज्ञानी लोक्कां रे सोच-विचारां जो जाणदा, कि से फजूल हिन।” "
1CO,3,21,"इधेरे तांइ कोई मणु जो अप्पु पर या कुसकी होर मणु पर घमंड नी होणा चाएदा, चाए पौलुस हो या अपुल्लोस या पतरस , चाए दुनिया हो या जीणा-मरणा हो, चाये अज्ज री गल्लां हो या आणे वाले कल री गल्लां हो, ए सब किच्‍छ तुसी रा है, अते तुसी मसीह यीशु रे हिन, अते मसीह यीशु परमेश्‍वर रा है। "
1CO,4,1,असां जो मसीह रे से सेवक समझो जिन्हा जो परमेश्‍वर रे संदेश रे राज़ जो फैलाणे रा कम्म दित्ते रा है। 
1CO,4,2,"ते तिस बारे बिच फिरी परमेश्‍वर रे संदेश रा राज़ जिन्हा लोक्कां रे हवाले कित्ते गे रा है, तिन्हा तांइ जरूरी है कि से भरोस्सेमंद रैह्‍ण। "
1CO,4,3,मेरे जो इस गल्ल री कोई फिकर नी है कि तुसी या कोई अधिकारी अपणे इन्सानी तौर-तरिक्के कने मेरा हिसाब-किताब करे। मै ता अप्पु अपणा हिसाब-किताब नी करदा। 
1CO,4,4,"किजोकी मेरा विवेक साफ है, फिरी भी मै बेकसुर नी है, किजोकी मेरे जो परखणे वाला मेरा प्रभु है। "
1CO,4,5,"इधेरे तांइ, पैल्ले ही कुसकी गल्ल रा हिसाब कताब मत करेया करो, बल्कि जां तांइ प्रभु नी आंदे तां तांइ रूकी रेयो। किजोकी तिन्हा ने लोक्कां री दिल री लुके री गल्लां रे बारे बिच साफ-साफ दसणा जिन्हा रे बारे बिच कोई नी जाणदा। तिन्हा ने लोक्कां रे दिल रे लुके रे इराद्देयां जो साफ-साफ ज़ाहिर करणा। तां फिरी परमेश्‍वर ने सारेयां री तारीफ करणी। "
1CO,4,6,"हे संगी विश्वासियों, मै इस गल्ल-बात बिच अपणा ते अप्पुल्लोस रा ज़िकर इधेरे तांइ कित्तेया ताकी तुसी असां रा उदारण लेई सको ते तुसी इसेरे मतलब जो समझी सको जिसेरे बारे बिच पवित्रशास्त्र बिच ए लिख्खे रा है, “पवित्रशास्त्र बिच लिख्खे री गल्लां का बधी करी होर किच्‍छ ना सोच्चो।” अते ए गल्ल ठीक नी है कि तुसी इक्क कने आदरमान कने रेयो ते दुए रे खिलाफ होई करी तिसेरी बेज़ती करो। "
1CO,4,7,"किजोकी तेरे बिच ते दुए बिच कुण फरक करी सकदा, तेरे का अपणा क्‍या है जे तिज्जो दित्तेया ही नी गेया? अते जां तिज्जो सब किच्‍छ कुसकी का मिल्ले रा है, तां फिरी तू इय्यां घमंड किय्यां करी सकदा कि जिय्यां तिज्जो मिल्लेया ही नी? "
1CO,4,8,"तुसी का अपणी आत्मिक जरूरत रे हिसाब कने सब किच्‍छ है, तुसी इय्यां सोचदे कि तुसी का पवित्रात्मा रे सारे वरदान हिन। तुसी जो इय्यां लगदा कि असां रे बगैर ही रे राज्जेयां सांइ राज करणा शुरू करी दित्ते रा है। जे अगर तुसी राज्जेयां सांइ राज करेया करदे हुंदे ता ए असां तांइ बड़ी खुशी री गल्ल होणी थी, किजोकी तां फिरी असां भी तुसी कने राज करणा थिया। "
1CO,4,9,"पर मेरे जो इय्यां लगदा कि परमेश्‍वर ने असी प्रेरितां जो मरणे वाले कैदियां सांइ आखिर बिच रख्खे रा है। असी सारे दुनिया तांइ इक्क तमाशा बणी गे रे हिन, इत्ते तीकर स्वर्गदूत ते सारे लोक असां जो दिखदे। "
1CO,4,10,"लोक असां जो बेवकुफ समझदे किजोकी असी मसीह यीशु रे बारे बिच प्रचार करदे, पर तुसी जो इय्यां लगदा कि तुसी बड़े भारी समझदार विश्वासी हिन। मते लोक्कां जो लगदा कि असां का कोई हक नी है, पर तुसी बड़े घमंड कने बोलदे कि तुसी जो परमेश्‍वर का हक मिल्ले रा है। लोक असां री इज्जत नी करदे, पर से तुसी री बड़ी इज्जत करदे। "
1CO,4,11,"असी अज्ज रे दिन तीकर असी भूखे-प्यासे अते फटे-पुराणे चिथड़े बिच हिन, अते लोक्कां का कुट्ट खांदे हिन ते बेघर हिन, "
1CO,4,12,"अपणे हत्थां कने मेहनत-मजदुरी करदे हिन, जां लोक असां जो बुरा-भला बोलदे तां असी तिन्हा जो आशीष दिंदे, से असां जो तंग करदे अते असी तिन्हा जो सहन करदे। "
1CO,4,13,"जां लोक असां जो बदनाम करदे, तां भी असी मीठा बोलदे, लोक हल्ले तीकर भी असां री इज्जत नी करदे, से सोचदे कि असी बिल्कुल ही बेकार हिन। "
1CO,4,14,"मै तुसी जो शर्मिंदा करणे तांइ ए गल्लां नी है लिखदा, पर मै तुसी जो सिखाणे तांइ बोल्लेया करदा है किजोकी तुसी मेरे बच्चेयां सांइ हिन जिन्हा कने मै बड़ा भारी प्यार करदा। "
1CO,4,15,"मसीह यीशु रे पिच्छे चलणे तांइ तुसी जो सिखाणे वाले शायद दस हजार लोक भी होई सकदे, पर सिर्फ मै ही तुसी तांइ इक्क प्यो सांइ है, किजोकी मै ही सबका पैल्ले तुसी जो शुभ संदेश सुणाया, जिसेरा अंजाम ए होया कि अवे तुसी मसीह यीशु बिच विश्वास करदे। "
1CO,4,16,इधेरे तांइ मै तुसी रे छंदे करदा कि तुसी मेरे सांइ जिन्दगी जियो। 
1CO,4,17,"इधेरे तांइ मै तीमुथियुस जो जे प्रभु बिच मेरा प्यारा अते भरोस्सेमंद पुत्तर सांइ है, तुसी का भेज्जेया। तिन्ने तुसी जो दसणा कि इक्क मसीही मणु रे तौर पर मै किय्यां जिन्दगी जिया करदा है, जदेया कि मै हर इक्क जगह ते हर इक्क कलीसिया बिच दसदा भी। "
1CO,4,18,तुसी बिच किच्‍छ मणु ए सोच्ची करी घमंड कने भरी गे रे हिन कि मै तुसी का कदी हटी करी नी आणा। 
1CO,4,19,"पर जे अगर प्रभु री मर्जी होई तां मै तुसी का जरूर आणा, ते फिरी दिख्खी लिंगा कि इन्हा घमंडिया बिच किन्नी ताकत है। "
1CO,4,20,"किजोकी परमेश्‍वर रा राज सिर्फ बड़ी भारी गल्लां नी हिन, पर ए परमेश्‍वर री ताकत रे मुताबिक जीणा है। "
1CO,4,21,"तुसी क्‍या चाह्‍ंदे कि मै तित्ते पुज्जि करी तुसी कने किय्यां बर्ताव करां? क्‍या मै डंडा लेई करी तुसी का आ, या प्यार ते निम्तेपन कने? "
1CO,5,1,किच्‍छ लोक्कां ने मेरे जो दस्से रा है कि तुसी रे कलीसिया रे किच्‍छ लोक व्यभिचार बिच पे रे हिन। बल्कि इदेया व्यभिचार ता मसीह बिच विश्वास ना करणे वाले लोक्कां बिच भी नी हुंदा कि इक्क मणु अपणी सौतेली माँ कने नाजायज़ रिश्ते बणाए। 
1CO,5,2,"इस बारे बिच तुसी दुखी होणा चाएदा थिया। जे कोई इदेया कम्म करदा तुसी जो तिस मणु जो अपनी कलीसिया बिच का बाहर कड्डी दैणा चाएदा थिया, पर इय्यां करणे रे बजाए तुसी उल्टा घमंड कने भरी गे। "
1CO,5,3,"हालांकी मै तित्ते तुसी कने नी है, पर जां मै तुसी ते कलीसिया बिच होणे वाली परेशानियां रे बारे बिच सुणदा तां इय्यां लगदा कि जिय्यां मै तित्ते तुसी रे बिच मझाटे ही है ते तिस मणु रा हिसाब-किताब करेया करदा है। "
1CO,5,4,तुसी जो इय्यां करणे री जरूरत है कि मसीही विश्वासियां रे रूप बिच कठियो ते ए जाणी रख्खो कि तुसी का मसीह यीशु रा हक है। ते ए ऐसा है कि मै भी अपणे मन बिच तुसी कने तित्ते ही है तां फिरी मसीह यीशु री ताकत कने 
1CO,5,5,"इदेय मणु जो शैतान जो वापिस सौंपी देयो, ताकी से अपणे पाप्पां का माफी मंगी लेयो। जे अगर से अपणे पाप्पां का माफी मंगी लिंदा तां मसीह रे दुनिया रे हिसाब-किताब करणे बेल्ले तिस मणु ने बची जाणा। "
1CO,5,6,तुसी घमंड करणा छड्डी देयो। जिय्यां कि तुसी जाणदे कि जरा करी तराक पूरे गून्ने रे आट्टे जो तराक्की दिंदा तिय्यां ही जां कोई इक्क मणु पाप करदा रैहन्दा तां तिस वजह कने तिसेरे कन्ने रे सारे मणु तिस असर बिच पाप करणा लगी पैंदे। 
1CO,5,7,"इधेरे तांइ तिस पाप जो अप्पु बिच का हटाओ जिय्यां कि यहुदी लोक फसह री रोट्टी रा तयार का पैल्ले अपणे घरे का तराक्के रे आट्टे जो हटाई दिंदे थिये, तां फिरी तुसी ने इक्क इदेय पवित्र विश्वासियां रा समुह बनणा जे पवित्र ते सुच्चे होई करी बगैर कुसकी पाप रे असर रे इक्क-दुए कने संगती करणे वाले लोक बनणा किजोकी परमेश्‍वर ने तुसी जो पैल्ले का ही साफ करी दित्ते रा है ते तुसी जो पवित्र बणाई दित्ते रा है। तुसी जो हमेशा साफ ते सुच्चे तरिक्के कने जिन्दगी जीणी चाएदी किजोकी मसीह यीशु ने असां जो असां रे पाप्पां का अजाद करणे तांइ कुर्बानी दित्ती थी, जिस तरिक्के कने यहुदी मणु फसह रे तयार का पैल्ले अपणे घर का खमीर हटाई दिंदे। "
1CO,5,8,"इधेरे तांइ आओ असां अपणा फसह रा तयार मणांदे जिय्यां कि यहुदी लोक तराक्क जो कड्डी करी सुट्टी दिंदे ते अखमिरी रोट्टी खांदे थिये, तिय्यां ही असां जो भी जिन्दगी तिस हिसाब कने नी जीणा चाएदी जिय्यां असी मसीह यीशु बिच विश्वास करणे का पैल्ले जिंदे थिये। "
1CO,5,9,मै अपणी पैल्ली चिठ्ठियां बिच तुसी जो लिख्खेया थिया कि व्यभिचारियां री संगती मत करदे। 
1CO,5,10,"ए नी कि तुसी बिल्कुल ही इस दुनिया रे व्यभिचारियां, लालचियां, ठग मणुआं या मूर्ती पूजा करणे वालेयां कने गल्ल-बात करणा ही छड्डी देयो, इस हिसाब कने ता तुसी जो इस दुनिया जो छडणा पैणा, "
1CO,5,11,"पर मै चिठ्ठी बिच तुसी जो जे लिख्खेया, से ए है कि कुसकी इदेय मणु कने कोई रिश्ता मत रख्खो जे मसीह यीशु बिच विश्वास करणे रा दावा ता करदा हो पर फिरी व्यभीचारी, लालची, मूर्ती पूजा करणे वाला, गाली दैणे वाला, पियक्कड़, या इक्क ठग हो। इदेय मणु कने गल्ल-बात मत रखदे, बल्कि इदेय मणुआं कने रोट्टी भी मत खान्दे। "
1CO,5,12,"जे मणु विश्वासी नी हिन, तिन्हेरा हिसाब-किताब करणा मेरी जिम्मदारी नी है। पर शायद तुसी इदेय लोक्कां जो सजा देई सकदे जे तुसी री कलीसिया रे हिस्से हिन। "
1CO,5,13,"जिय्यां कि पवित्रशास्त्र बिच लिख्खे रा है कि अविश्वासियां रा हिसाब-किताब ता परमेश्‍वर करदा, पर तुसी इदेय बुरे कम्म करणे वालेयां जो अपणे बिच का कड्डी देयो। "
1CO,6,1,जे अगर कुसकी इक्क विश्वासी रा दुए विश्वासी कने कोई झगड़ा होई जाओ तां से अविश्वासी हाकिम का ना जाए पर से अपणे फैसले तांइ कलीसिया रे दुए विश्वासी लोक्कां का जाए। 
1CO,6,2,तुसी जो पता ही है कि परमेश्‍वर रे लोक्कां ने दुनिया रे लोक्कां रा हिसाब-किताब करणा। इधेरे तांइ तुसी हल्की का हल्की लड़ाई रा हिसाब-किताब करणे रे जोग्गे हिन। 
1CO,6,3,तुसी जो पता ही है कि असां ने शैतान रे दूतां रा भी हिसाब-किताब करणा इधेरे तांइ असी छोटी-मोटी दुनियावी परेशानी रा भी फैसला करी सकदे। 
1CO,6,4,जे अगर तुसी जो इदेइ छोट्टी-मोटी परेशानी रा फैसला करणा पेयो तां तुसी इदेइ गल्लां जो तिन्हा लोक्कां सामणे लेई करी नी जाणा चाएदा जे मसीह यीशु बिच विश्वास नी करदे। 
1CO,6,5,तुसी लोक्कां जो शर्म आणा चाएदी! जरूर तुसी लोक्कां बिच कोई इक्क जणा होणा ही जे संगी विश्वासियां रे झगड़े सुलझाई सके। 
1CO,6,6,पर तिसेरे बजाए इक्क विश्वासी अपणे दुए विश्वासी भाई रे खिलाफ कचेरी बिच कुसकी अविश्वासी मणु का अपणी परेशानी सुलझाणे तांइ जांदे। 
1CO,6,7,"पर जां कोई विश्वासी अपणे दुए विश्वासी भाई जो कुसकी मुद्दे तांइ कचेरी बिच लेई जांदे, तां इक्क विश्वासी होणे रे नात्ते जिय्यां असां जो अप्पु-मिते रैह्णा चाएदा, असी तिय्यां रैह्णे बिच नाकाम रैह्‍ंदे। खरा ता ए ही होणा कि तुसी अपणे दुए विश्वासी भाई री गलती जो सहन करी लेया करो। जे अगर दुए विश्वासी भाई ने तुसां का धोख्खे कने किच्‍छ लेई लित्ते रा हो, तां तिसेरे खिलाफ किच्‍छ भी मत करो। "
1CO,6,8,पर तुसी तां अप्पु ही अपणे विश्वासी भ्यालां कने गलत करदे ते तिन्हा जो धोख्खा दिंदे। 
1CO,6,9,"तुसी जो ठीक तरिक्के कने पता है धोख्खा दैणे वाले लोक्कां ने कदी परमेश्‍वर रे राज रे वारिस नी बनणा। गलतफहमी बिच मत रेयो किजोकी व्यभिचारी, मूर्तां री पूजा करणे वाले, परस्त्रीगामी, लुच्चे, विकृत समलैंगिक रिश्ता, "
1CO,6,10,"चोरी करणे वाले, लालची, शराब्बि, गालां दैणे वाले, धोख्खा-धड़ी करणे वाले लोक कदी भी परमेश्‍वर रे राज रे वारिस नी होई सकदे। "
1CO,6,11,"ते तुसी बिच का मते जणे पैल्ले इदेय ही थिये, पर तुसी प्रभु यीशु मसीह ते परमेश्‍वर रे आत्‍मा ने तुसी रे पाप साफ कित्ते गे ते तुसी पवित्र ते धार्मिक भी ठेहराया। "
1CO,6,12,"तुसी बिच का किच्‍छ लोक बोलदे कि असी जे मर्जी चाए से करी सकदे, पर मै तुसी जो बोलदा कि हर किच्‍छ असां तांइ खरा नी है। इधेरे तांइ मै कुसकी भी चीज रे बस बिच नी होणा चाह्‍ंदा। "
1CO,6,13,तुसी लोक बोलदे कि रोट्टी पेट तांइ जरूरी है ते पेट रोट्टी तांइ जरूरी। ए गल्ल सही ता है पर इक्क दिन परमेश्‍वर ने इन्हा दोन्नां जो मुकाई दैणा। पर कोई भी मणु ए नी बोल्ली सकदा कि असां रे शरीर व्यभिचार तांइ बणे रे हिन। असां रे शरीर प्रभु रे हिन ते असां जो अपणे शरीरां जो प्रभु री इच्छा पुरी करणे तांइ इस्तेमाल करणा चाएदा। 
1CO,6,14,परमेश्‍वर ने अपणी ताकत कने असां जो मुर्देयां बिच का जिन्दा करी दैणा जिय्यां कि तिन्हा ने मसीह यीशु जो भी मुर्देयां बिच का फिरी जिन्दा कित्तेया थिया। 
1CO,6,15,तुसी जो पता ही है कि तुसी रे शरीर मसीह यीशु रे अंग हिन। मै मसीह यीशु रे अंग जो लेई करी तिन्हा जो वैश्या रे अंग नी बणाई सकदा। इय्यां कदी भी नी होई सकदा। 
1CO,6,16,"तुसी जो ता पता ही है कि जे अगर कोई मणु वैश्या कने नाजायज़ रिश्ता बणांदा तां से तिस कने इक्क तन होई जान्दा, किजोकी पवित्रशास्त्र बिच लिख्खे रा है, “तिन्हा दोन्नां ने इक्क तन होई जाणा।” "
1CO,6,17,"ते जे मणु प्रभु कने रिश्ता बणाई करी रखदा, तां तिस मणु प्रभु कने इक्क आत्‍मा होई जांदा। "
1CO,6,18,"व्यभिचार का बची रेयो, किजोकी होर जिन्ने भी पाप मणु करदा से कने शरीर पर इदेया असर नी पांदे जदेया असर व्यभिचार करणे कने पैंदा। किजोकी व्यभिचार करणे वाला अपणे ही शरीर रे खिलाफ ही पाप करदा। "
1CO,6,19,"तुसी जो पता ही है कि तुसी रा शरीर इक्क मन्दिर सांइ है, जिस बिच पवित्रात्मा वास करदा जे तुसी जो परमेश्‍वर रे पास्से का मिल्ले रा है, ते तुसी रा अप्पु पर कोई हक नी है किजोकी तुसी परमेश्‍वर रे हिन। "
1CO,6,20,किजोकी प्रभु ने सुली पर कुर्बानी देई करी तुसी री किमत चुकाए री है। इधेरे तांइ अपणे शरीर कने ठीक कम्म करी के परमेश्‍वर री महिमा करो। 
1CO,7,1,मै अवे तुसी जो तिन्हा गल्लां रा जवाब दैणा जे तुसी ने मेरे का अपणी चिठ्ठी बिच मेरे का पुच्छे थिये। तुसी रा सवाल थिया “क्‍या लोक्कां तांइ बगैर ब्याह कित्ते रे रैह्णा जादा खरा है?” 
1CO,7,2,"हाँ, ए खरा है पर लोक बड़ी असानी कने व्यभिचारी कम्म करणे रे बहकावे बिच आई जांदे, इधेरे तांइ हर इक्क मर्द री लाड़ी होणा चाएदी ते हर इक्क कुड़ी रा भी लाड़ा होणा चाएदा। "
1CO,7,3,ए जरूरी है कि हर लाड़ा अपणी लाड़ी तांइ अपणी हर जिम्मेवारी जो निभाए ते हर इक्क लाड़ी अपणे लाड़े तांइ अपणी जिम्मेवारियां जो निभाए। 
1CO,7,4,"लाड़ी जो अपणे शरीर पर हक्क नी पर तिसेरे लाड़े रा हक्क है, तिय्यां ही लाड़े रा भी अपणे शरीर पर हक्क नी, पर तिसेरी लाड़ी रा है। "
1CO,7,5,"प्रार्थना बिच समय गुजारणे रे अलावा कुसकी होर गल्ल तांइ लाड़ा ते लाड़ी इक्क दुए जो अप्पु-मिते सम्बध बनाणे का मना ना करे, पर तिसेरे बाद से लोक अपणी आम ब्यात्ती री जिन्दगी जो तिय्यां ही जिन्दे रैह्‍ण। इस तरिक्के कने तुसी संयम री कमी री वजह कने शैतान री परिक्षा बिच पैणे का बची रैह्णा। "
1CO,7,6,पर मै तुसी जो दस्सि दिंदा कि ए सिर्फ इक्क सुझाव है ना कि कोई हुकम। 
1CO,7,7,मै ए चांह्दा कि तुसी सारे मेरे सांइ बगैर ब्याह रे रैह्‍न्दे पर परमेश्‍वर ने किच्‍छ लोक्कां जो ब्याह करणे रा वरदान दित्ता रा हे ते कुसकी जो बगैर ब्याह रे रैह्णे रा। 
1CO,7,8,"अवे जे लोक ब्यात्ते रे नी हिन, ते जे जनानियां विधवा हिन, मै तिन्हा जो ए ही सलाह दिंगा कि से मेरे सांइ ही किल्ले रैह्‍ण। "
1CO,7,9,"पर जिन्हा लोक्कां तांइ संयम रखणा मुश्किल है, से लोक ब्याह करी लेण, किजोकी व्यभिचार करणे का खरा ब्याह करणा है। "
1CO,7,10,"जिन्हेरा ब्याह होई गे रा है, तिन्हा जो मै नी, बल्कि प्रभु हुकम दिंदे कि लाड़ी अपणे लाड़े जो तलाक ना दे। "
1CO,7,11,"ते जे अगर से तलाक देई करी बखरे होई भी जाये ता से लोक दूज्जा ब्याह ना करे, या फिरी वापिस फिरी मिली जाये। तिय्यां ही लाड़ा भी अपणी लाड़ी जो तलाक ना दे। "
1CO,7,12,"बाकी विश्वासियां जो प्रभु नी पर मै बोल्लेया करदा है कि जे कुसकी संगी विश्वासी री लाड़ी प्रभु पर विश्वास ना करदी हो पर अपणे लाड़े कने रैह्णे बिच कने खुश हो, तां से लाड़ा तिसजो तलाक ना दे। "
1CO,7,13,"अते जिस विश्वासी जनानी रा लाड़ा प्रभु पर विश्वास नी करदा हो, पर से अपणी विश्वासी लाड़ी कने रैह्णे बिच खुश हो, तां से जनानी अपणे लाड़े जो तलाक ना दे। "
1CO,7,14,"किजोकी परमेश्‍वर तिस जनानी रे अविश्वासी लाड़े जो अपणे ही लोक्कां सांइ समझदे किजोकी तिसेरी लाड़ी विश्वासी है। ते परमेश्‍वर तिस मणु री लाड़ी जो अपणे ही लोक्कां सांइ समझदे किजोकी तिस जनानी रा लाड़ा विश्वासी है। जे अगर ए सच नी हुंदा तां तुसी रे बच्चे नाजायज़ होणे थिये, पर परमेश्‍वर तिन्हा जो जायज़ रे रूप बिच अपणांदे। "
1CO,7,15,"पर जे अगर कुसकी विश्वासी जनानी रा लाड़ा अपणी लाड़ी जो तलाक दैणा चाए, ता तिन्हा जो तलाक देई करी बखरा होणा देयो। इदेयी हालत बिच कोई भी ब्यात्ते रे संगी विश्वासी कुसकी बन्धन बिच नी है किजोकी परमेश्‍वर ने असां जो सिर्फ शांती बिच रैह्णे तांइ ही सद्दे रा है। "
1CO,7,16,"पर तुसी विश्वासी जनानियां जो इस गल्ल रा चेत्ता रखणा चाएदा कि होई सकदा कि तुसी रा अपणे लाड़ेयां कन्ने रैह्णे री वजह कने से शायद बदली जाए, ते तिय्यां ही विश्वासी मर्दां जो चेत्ता रखणा चाएदा कि होई सकदा कि तुसी रा अपणी अविश्वासी लाड़ियां कन्ने रैह्णे री वजह से बाद बिच बदली जाण। "
1CO,7,17,"ते जिय्यां परमेश्‍वर ने हर इक्क जो जिस तरिक्के री जिन्दगी जीणे रा वरदान दित्ते रा है ते अप्पु का सद्दे रा है, से तिस्सी हिसाब कने अपणी जिन्दगी जीण, ते मै भी सारी कलीसियां जो ए ही बोलदा। "
1CO,7,18,जे अगर कुसकी यहुदी मणु ने मसीह यीशु बिच विश्वास करणे का पैल्ले का ही खतना कराया हो तां से मणु मसीह बिच विश्वास करणे का बाद तिसजो वापिस बदलणे री कोशीश ना करे। तिय्यां ही अगर कुसकी मणु ने मसीह बिच विश्वास करणे का पैल्ले खतना ना कराया हो तां तिस मणु जो खतना कराणे री कोई जरूरत नी है। 
1CO,7,19,"कुसकी मणु रे खतना कराणा या ना कराणा कोई बड्डी गल्ल नी है, किजोकी परमेश्‍वर रे हुकमां जो मनणा ही सबका बड्डी गल्ल है। "
1CO,7,20,हर इक्क मणु तदेइ ही जिन्दगी जिये जदेइ जिन्दगी जीणे तांइ परमेश्‍वर ने तिन्हा जो सद्दे रा है। 
1CO,7,21,"जां परमेश्‍वर ने तुसी जो सद्देया तां क्‍या तुसी गुलाम थिये? तुसी इस गल्ल कने दुखी मत हुंदे, पर जे अगर तुसी जो अजाद जिन्दगी जीणे रा मौक्का मिलदा तां तिस मौक्के जो मत छडदे। "
1CO,7,22,"किजोकी जिस गुलाम जो परमेश्‍वर ने सद्दे रा है, से मणु परमेश्‍वर रा अजाद मणु है, तिय्यां ही तुसी बिच का हर इक्क अजाद मणु जिस जो मसीह यीशु ने सद्दे रा है से तिन्हेरा गुलाम है। "
1CO,7,23,मसीह यीशु ने सुली पर कुर्बानी देई करी तुसी री किमत चुकाए री है इधेरे तांइ कुसकी मणु रे नी पर परमेश्‍वर रे गुलाम बणो। 
1CO,7,24,"हे संगी विश्वासियों, परमेश्‍वर ने जिस मणु जो जदेइ जिन्दगी जीणे तांइ सद्दे रा है, से मणु परमेश्‍वर कने तदेइ ही जिन्दगी जिए। "
1CO,7,25,"कुंआरी कुड़ियां तांइ प्रभु का कोई भी हुकम मेरे जो नी मिल्लेया, पर परमेश्‍वर ने अपणी दया कने मेरे जो जे ज्ञान दित्ते रा है से भरोस्से रे लायक है ते मै तुसी जो सलाह दिंदा, "
1CO,7,26,"किजोकी आज्‍ज-कल विश्वासी मणुआं कने तंगी-मुसिबतां वाली गल्लां होया करदी हिन, इधेरे तांइ मै ए ही सलाह दैणा चाह्‍ंगा कि जे लोक जिय्यां हिन तिय्यां ही रेयो। "
1CO,7,27,"जे अगर तू ब्यात्ते रा है, तां अपणी लाड़ी जो तलाक मत दे, ते जे अगर तू ब्यात्ते रा नी है, तां ब्याह करणे री कोशीश मत कर। "
1CO,7,28,"पर जे तू ब्याह करगा, तां से कोई पाप नी है, ते जे अगर कुंवारी कुड़ी रा ब्याह कित्तेया जाए, तां से भी कोई पाप नी। ब्यात्ते रे मणु जो अपणी जिन्दगी बिच बड़ी दुख-भरी चिज्जां सैह्‍णा पैणी ते मै तुसी जो तिन्हा तकलिफां का बचाणा चाह्‍ंदा। "
1CO,7,29,"हे संगी विश्वासियों, मै ए बोलदा कि असां का इस दुनिया बिच जादा समय नी है, इधेरे तांइ जरूरी है कि से ब्याह होणे रे बावजुद भी परमेश्‍वर री सेवा इय्यां करण कि जिय्यां से हल्ले भी कुंवारे हिन। "
1CO,7,30,"जे लोक दुख मणाया करदे हिन, ते जे लोक खुशी मणाया करदे हिन या जे लोक चिज्जां खरिद्देया करदे हिन तिन्हा सारेयां जो परमेश्‍वर री सेवा करणे बिच इय्यां मन लाणा चाएदा जिय्यां कि से लोक इन्हा बिच का कोई भी चीज ना करदे होण। "
1CO,7,31,किजोकी असी जाणदे कि इस दुनिया ने बड़े तौले ही मुकी जाणा इधेरे तांइ तुसी बिच का कुसकी जो भी दुनिया री कुसकी भी चीज कने बड़ा जादा दिल नी लाइ लैणा चाएदा। 
1CO,7,32,"इधेरे तांइ मै चाह्‍ंदा कि तुसी जो रोज़-मर्रा री जिन्दगी री फिकर का अजाद रेयो। जे मर्द बगैर ब्याह कित्ते रे रैहन्दा, से सिर्फ प्रभु री गल्लां री फिकर बिच रैहन्दा ते तिन्हा जो खुश करदा रैहन्दा "
1CO,7,33,"पर ब्यात्ते रा मणु दुनिया री गल्लां री फिकर बिच रैहन्दा, कि किय्यां अपणी लाड़ी जो खुश रख्खे। तिस मणु री रूचियां बडीं गे री हिन। "
1CO,7,34,"दो तरिक्के री जनानियां हुंदी, इक्क ता बगैर ब्याए री जनानियां हुंदी ते दुई ब्यात्ते री जनानियां हुंदी। ब्यात्ती री जनानियां ते बगैर ब्याए री कुड़ी बिच भी ए फरक है कि बगैर ब्याए री जनानियां प्रभु री सेवा री फिकर बिच रैह्न्दी कि से हमेशा परमेश्‍वर जो खुश करे। पर ब्याए री जनानियां दुनिया री गल्लां फिकर बिच रैह्न्दी कि अपणे लाड़े जो किय्यां खुश रख्खे। "
1CO,7,35,"ए गल्लां तुसी जो फसाणे तांइ नी पर तुसी रे फायदे तांइ ही बोल्लेया करदा है, बल्कि इधेरे तांइ कि जे सही है तिय्यां ही कित्तेया जाये, कि तुसी इक्क मन होई करी प्रभु री सेवा बिच लगी रेयो। "
1CO,7,36,"जे अगर तुसी बिच कोई मणु अपनी जुआन कुड़ी रा ब्याह नी करांदा पर अवे तिसजो ए लगदा कि इय्यां करणा सही नी है, पर तिसजो अवे इय्यां लगदा कि तिसजो अपणी कुड़ी रा ब्याह कराणा चाएदा, तां इस मामले बिच तिसजो से ही करणा चाएदा जे तिसजो सही लगदा। से अपणी कुड़ी रा ब्याह कराई करी पाप नी है करेया करदा। तिसजो अपणी कुड़ी रा ब्याह कराणे रा इंतजाम करणा चाएदा। "
1CO,7,37,"पर जे अगर तिस मणु ने अपणे मन बिच ठाणी लेरा हो कि तिसेरी कुड़ी तांइ बगैर ब्याए ही रैह्णा सही है, तां तिस मणु जो से करणे रा पुरा हक्क है जे तिसजो इस मामले बिच सही लगदा। ते जे अगर से अपणी कुड़ी जो बगैर ब्याए ही रखणा चाह्‍ंदा, तां से सही करदा। "
1CO,7,38,"इधेरे तांइ जे कोई अपणी कुंवारी कुड़ी रा ब्याह कराई दिंदा, से खरा करदा। ते जे ब्याह नी करांदा से भी खरा ही करदा। "
1CO,7,39,"जां तांइ कुसकी जनानी रा लाड़ा जिंदा है, तां तांइ तिसजो अपणे लाड़े जो नी छडणा चाएदा। पर जां तिसेरा लाड़ा मरी जाये तां फिरी से जिस मर्जी कने चाए ब्याह करी सकदी, पर सिर्फ कुसकी विश्वासी कने ही। "
1CO,7,40,"पर जे अगर से बगैर ब्याए ही रैह्न्दी, तां मै समझदा कि से होर भी जादा खरा है। मेरे जो कि मै परमेश्‍वर रे पास्से का तुसी जो ए सब किच्‍छ सिखाया करदा है। "
1CO,8,1,"तुसी अपणी चिठ्ठी बिच मेरे का मूर्तां जो भेंट चढ़ाए री रोट्टी रे बारे बिच पुच्छेया थिया। असां सारे ही इस मामले रे बारे बिच थोड़ा-मता जाणदे। पर ज्ञान असां जो घमंडी बणाई दिंदा, जदकी प्यार असां जो बाकी लोक्कां तांइ मददगार बणाई दिंदा। "
1CO,8,2,"तुसी इय्यां समझदे कि तुसी किच्‍छ जाणदे, पर हल्ले तांइ तुसी इस तरिक्के कने नी जाणदे जिस तरिक्के तुसां जो जाणदा चाएदा। "
1CO,8,3,परमेश्‍वर अपणे प्यार करणे वालेयां जो पैछाणदे। 
1CO,8,4,"ता अवे मै मूर्तां जो भेंट चढ़ाए री चिज्जां जो खाणे रे सवाल रा जवाब दैणा चाह्‍ंदा। मूर्तां रे सामणे चढ़ाए री चिज्जां रे बारे बिच असी जाणदे। मूर्तां कोई सच्ची परमेश्‍वर नी हिन, सिर्फ इक्क ही सच्चा परमेश्‍वर है। पर असां तांइ इक्क ही प्रभु हिन ते से असां रे पिता हिन, तिन्हा ने ही सारी चिज्जां जो बणाया ते असी तिन्हा तांइ ही जिन्दे, पर तां भी असां तांइ तां इक्क ही परमेश्‍वर हिन ते से असां रे पिता हिन। तिन्हा ने सब किच्‍छ बणाए रा है, ते तिन्हेरी वजह कने ही असी जिन्दे हिन। तिय्यां ही असां रे इक्क ही प्रभु हिन ते से मसीह यीशु हिन। तिन्हेरे जरिये ही सब किच्‍छ बणाया गेया ते तिन्हेरे जरिये ही असी जिया करदे हिन। "
1CO,8,5,"पर किच्‍छ विश्वासी लोक हल्ले भी इस गल्ल जो नी समझदे कि मूर्तां बिच कोई ताकत नी है, किजोकी पैल्ले से लोक अप्पु भी तिन्हा मूर्तां री पूजा करदे थिये, पर अवे जां से लोक तिस रोट्टी जो खांदे जे मूर्तां जो भेंट चढ़ाए री हुंदी, तां तिन्हा जो इय्यां लगदा कि से लोक मूर्ती पुजा करेया करदे हिन। तां फिरी से लोक अपणे ही ख्यालां बिच परेशान हुंदे रैह्‍न्दे। अपणे दिल बिच तिन्हा जो इय्यां लगदा रैहन्दा कि तिन्हा ने मूर्ती जो चढ़ाए री रोट्टी खाई करी पाप कित्ते रा है। "
1CO,8,6,पर रोट्टी असां जो परमेश्‍वर रे नेड़े नी लाई सकदी। खाणे का मना करणे कने असी परमेश्‍वर जो घट खुश करणे वाला नी बणी जांदे। ते ना ही खाणे कने असी परमेश्‍वर जो जादा खुश करी सकदे। 
1CO,8,7,पर चुकन्ने रेयो! इय्यां ना हो कि तुसी रे इय्यां करणे री वजह कने कुसकी संगी विश्वासी रा मसीह यीशु बिच विश्वास कमजोर होई जाओ। 
1CO,8,8,"पर जे अगर कोई मणु जे विश्वास बिच कमजोर है, तेरे जो इक्क मूर्ती जो भेंट चढ़ाए री चीज खांदे दिख्खे, ते ए जाणदे होए भी इय्यां करणा पाप है, पर तां भी तिसजो से चढ़ाए री रोट्टी खाणे री चुक्क मिली जाणी। "
1CO,8,9,"इस तरिक्के कने तेरे जाणदे होए भी तेरा संगी विश्वासी जिसेरा विश्वास कमजोर है तिनिए मसीह बिच विश्वास करणा छड्डी दैणा, जिसेरे तांइ मसीह यीशु ने अपणी जान दित्ती थी। "
1CO,8,10,"जां तुसी कुसकी संगी विश्वासी तांइ से कम्म करणे री वजह बणदे जे तिन्हेरी नजर बिच गलत है, तां तुसी मसीह रे खिलाफ पाप करदे। "
1CO,8,11,"इस वजह कने अगर मूर्तां रे सामणे चढ़ाए री रोट्टी खाणा मेरे संगी विश्वासी रे मसीह यीशु बिच विश्वास करणे का हटणे री वजह बणदा तां मै कदी कुसकी भी तरिक्के कने से रोट्टी नी खाणी, इय्यां ना हो कि मै अपणे संगी विश्वासियां तांइ विश्वास का भटकणे री वजह बणी जां। "
1CO,9,1,"मै बिल्कुल अजाद है, मै प्रेरित है, मै यीशु जो जे असां रे प्रभु हिन, दिख्खे रा है, तुसी प्रभु बिच मेरे कित्ते रे कम्म रा प्रतीफल हिन जे प्रभु ने मेरे जो दित्तेया थिया। "
1CO,9,2,"जे अगर दुज्जे लोक मेरे जो प्रेरित नी मनदे, तां भी मै तुसी तांइ प्रभु यीशु रा प्रेरित ही है, किजोकी मै ही तुसी जो शुभ संदेश सुणाया थिया ते प्रभु बिच तुसी रा विश्वास मेरे प्रेरित होणे रे सबूत हिन। "
1CO,9,3,जे लोक प्रेरित होणे रे हक पर सवाल चुक्कणे वाले लोक्कां तांइ मेरा ए ही मेरा जवाब है। 
1CO,9,4,"जित्ते तीकर असां रा सवाल है, असां जो अपणी सेवकाई रे कम्म तांइ तुसी का आर्थिक मदद लैणे रा पुरा हक्क है। "
1CO,9,5,"जिय्यां बाकी रे प्रेरित, याकूब ते यहुदा जे प्रभु रे भ्याल हिन, ते पतरस सफर बिच अपणी लाड़ियां जो कन्ने लेई करी जांदे, मेरे जो भी तिय्यां ही मेरे जो ब्याह करी के ते अपणी लाड़ी कने सफर करणे रा हक है। "
1CO,9,6,असां जो भी बाकी प्रेरितां सांइ आर्थिक मदद लैणे रा पुर हक है ताकी अपणी जरूरतां तांइ असां जो कम्म ना करणा पे। 
1CO,9,7,इदेया कोई भी मणु नी है जे फौज बिच सिपाई रा कम्म करदा हो ते अपणा खर्चा अप्पु ही चुकदा हो। इदेया कोई भी मणु नी है जे अंगुर रा बगिच्चा लांदा ते से तिस बगिच्चे रा फल ना खांदा हो। इदेया कोई भी मणु नी है जे भेड्डु-बकरु चारदा हो ते तिन्हेरा दुद्द ना पिंदा हो। 
1CO,9,8,मै ए गल्लां इन्सानी तौर पर नी बोल्लेया करदा है। 
1CO,9,9,"किजोकी मूसा रे कानून बिच लिख्खे रा है, “दाँवते बेल्ले चलदे बैल रा मुँह मत बन्नदे।” परमेश्‍वर सिर्फ बैल री ही फिकर नी करदे। "
1CO,9,10,"ए खासतौर पर असां तांइ बोलदा। हाँ, ए असां तांइ ही लिख्खे गे रा है, किजोकी ए जरूरी है कि जोतणे वाला उम्मीद कने जोत्तो अते दाँवने वाला तिस फसल बिच हिस्सा मिलणे री आस कने दाँवनी करो। "
1CO,9,11,"किजोकी असां ने तुसी लोक्कां बिच परमेश्‍वर रे संदेश रा बीज बाये रा है, इधेरे तांइ ए तुसी रा फर्ज़ है कि तुसी असां री रोज-मर्रा री जरूरतां जो पुरा करो। "
1CO,9,12,जां तुसी दुज्जे प्रेरितां री इन्नी मदद कित्ती तां फिरी तुसी जो इसका भी जादा बधी करी असां री मदद करणा चाएदी। पर असां ने तुसी लोक्कां पर असां री मदद करणे रा दबाव नी पाया पर इसेरे बजाए असां ने सब किच्‍छ सहन कित्तेया ताकी असां री वजह कने मसीह यीशु रे शुभ संदेश बिच कोई रूकावट ना आए। 
1CO,9,13,"तुसी जो पता ही है कि जे मन्दिर बिच सेवा करदे, से मन्दिर बिच का ही खान्दे, ते जे वेदी री सेवा करदे से वेदी पर चढ़ाए जाणी वाली चिज्जां रे हिस्सेदार हुंदे। "
1CO,9,14,"इय्यां ही प्रभु ने भी ठेहराए रा है कि जे लोक शुभ संदेश सुणांदे, तिन्हेरी रोजी-रोटी रा गुजारा भी शुभ संदेश सुनणे वाले लोक्कां का ही हो। "
1CO,9,15,"पर मै इन्हा बिच कुसकी भी हक जो अपणी जरूरतां जो पुरा करणे तांइ इस्तेमाल नी कित्तेया, ते मै ए गल्लां इधेरे तांइ बिल्कुल भी नी लिख्खेया करदा है कि तुसी मेरे तांइ किच्‍छ करो, किजोकी मै इसका जादा मरणा पसंद करगा कि कोई मेरे घमंड जो फिजुल ठेहराओ। "
1CO,9,16,"जे अगर मै शुभ संदेश सुणां, तां मेरे तांइ किच्‍छ भी घमंड करणे री गल्ल नी है किजोकी मसीह ने मेरे जो इय्यां करणे रा हुकम दित्ते रा है। पर जे अगर मै शुभ संदेश ना सुणां ता ए मेरे पर लाणत है। "
1CO,9,17,जे अगर मै अपणे मर्जी कने शुभ संदेश रा प्रचार करां तां परमेश्‍वर ने मेरे जो ईनाम दैणा। पर जे अगर मै ए अपणी मर्जी कने ना करां तां भी ए इक्क पवित्र जिम्मेदारी है जे परमेश्‍वर ने मेरे जो सौंप्पे री है। 
1CO,9,18,तां मेरी मजुरी ए है कि मै मुफ्त बिच मसीह यीशु रा शुभ संदेश सुणां ते हालांकी मेरे जो तुसी का आर्थिक मदद लैणे रा हक है तां भी मै इस काबिल है कि बगैर तिसेरे मै शुभ संदेश रा प्रचार करां। 
1CO,9,19,"किजोकी मै कुसकी का कोई आर्थिक मदद नी लिंदा इधेरे तांइ बिल्कुल अजाद है, पर तिसेरे बावजूद भी मै सारेयां रा नौक्कर सांइ रैहन्दा ताकी जादा मणुआं जो मसीह बिच छिक्की सकां। "
1CO,9,20,मतलब ए है कि यहुदी लोक्कां जो मसीह बिच छिक्की अनणे तांइ यहुदी बणेया जे मणु मूसा रा कानून रे मनदे। तिन्हा लोक्कां तांइ मै मूसा रे कानून जो ना मनणे वाला हुंदे होए भी तिसेरे अधीन होया कि यहुदी लोक्कां जो मसीह बिच छिक्की अणां जे मूसा रा कानून रे अधीन हिन। 
1CO,9,21,"तिय्यां ही जां मै गैर यहुदी लोक्कां बिच थिया, तां मै भी इक्क गैर यहुदी मणु सांइ रेया। गैर यहुदी लोक्कां जो मसीह बिच छिक्की अनणे तांइ मै गैर यहुदी मणुआं सांइ ही रेया जे मूसा रे कानून जो नी मनदे। (पर मै ए जाणदा कि मै परमेश्‍वर रे कानून रे बगैर नी जिया करदा थिया किजोकी मै मसीह रे कानून रे अधीन है।) "
1CO,9,22,जां मै विश्वास बिच कमजोर लोक्का कने रेया तां मै तिन्हा सांइ ही बर्ताव कित्ता ताकी मै तिन्हा मसीह बिच छिक्की अणा। मै सबणी मणुआं तांइ सब किच्‍छ बणेया कि कुसकी-ना-कुसकी तरिक्के कने मते जणेया रा छुटकारा कराई सकां। 
1CO,9,23,मै ए सब किच्‍छ मसीह रे शुभ संदेश जो फैलाणे तांइ करदा ताकी इसेरी आशीषां बिच हिस्सा पां। 
1CO,9,24,"तुसां जो पता ही है कि दौड़ बिच तां मते जणे दौड़दे, पर ईनाम सिर्फ इक्क जणे जो ही मिलदा। तुसी तिय्यां ही दौड़ो कि जीत्ती जाओ। "
1CO,9,25,"हर इक्क खिलाड़ी इक्क इदेय मुकुट जो पाणे तांइ बड़ी भारी मेहनत करदा जे जादा दिन तांइ भी नी रैह्णा। पर असी सारे जे मसीह यीशु बिच विश्वास करदे, अप्पु जो कड़े अनुशासन बिच पांदे ताकी असां जो से आदरमान मिल्ले। "
1CO,9,26,"इसी वजह कने मै अपणे इक्क ही मकसद पास्से दौड़दा जांदा ते जिय्यां इक्क कुश्तिबाज़ अपणे मुक्केयां जो काबू बिच रखदा, तिय्यां ही मै भी अपणे विश्वासी जिन्दगी जो मसीह रे काबू बिच जिंदा। "
1CO,9,27,"मै अपणे शरीर जो कड़े अभ्यास कने काबू बिच रखदा ताकी मै बुरी इच्छां जो अपणे बस बिच रख्खी सकां। कुते इय्यां ना हो कि मै जे दुज्जेयां जो प्रचार करेया करदा है, अप्पु ही परमेश्‍वर का प्रतीफल ना पां। "
1CO,10,1,"हे संगी विश्वासियों, मै तुसी जो याद दुआणा चाह्‍ंदा कि बियाबान बिच असां रे सारे पुरखां ने इक्क बद्दल रे खम्बे रे हेठ सुरक्षा पाई थी, ते से सारे जणे समुन्दर रे बिच का सुक्के पैर पार होई गे थिये। "
1CO,10,2,"ते ए इदेया कि जिय्यां सारेया ने बद्दल ते समुन्दर बिच बपतिस्मा लित्तेया हो ते मूसा रे चेल्‍ले बणी गे हो, "
1CO,10,3,ते सबणी जणेया ने इक्क ही रोट्टी खाई जे परमेश्‍वर ने स्वर्ग का दित्ती थी। 
1CO,10,4,ते सबणा ने से ही पाणी भी पित्तेया जे परमेश्‍वर ने सप्पड़ बिच का दित्तेया थिया। ते से सप्पड़ मसीह यीशु री बराबरी बिच भी है जे तिन्हा लोक्कां कने तिन्हेरे सफर बिच कन्ने-कन्ने थी ते जिनिये तिन्हा जो जिन्दगी भी दित्ती। 
1CO,10,5,"पर परमेश्‍वर तिन्हा बिच का मते जणेया का खुश नी होए, इधेरे तांइ से बियाबान बिच ही मरी गे। "
1CO,10,6,"ए गल्लां असां तांइ चितौणी ठेहरी कि जिय्यां तिन्हा ने लालच कित्तेया, तिय्यां असी भी बुरी चिज्जां रा लालच ना करण। "
1CO,10,7,"ते ना तुसी मूर्तां री पूजा करणे वाले बणदे, जिय्यां कि तिन्हा बिच का मते जणे बणी गे थिये, जिय्यां कि पवित्रशास्त्र बिच लिख्खे रा है, “मणू खाणा-पीणा बैठ्ठे ते फिरी उठी करी अनैतिक कम्म करणा लगे” "
1CO,10,8,"ते तुसी कुसकी भी तरिक्के रे अश्लीलता वाले कम्म मत करदे, जिय्यां कि तिन्हा बिच का मते जणेया ने कित्तेया थिया ते इक्क दिन बिच त्रेई हजार लोक मरी गे। "
1CO,10,9,"ते नां असां जो मसीह यीशु जो परखणा चाएदा, जिय्यां तिन्हा बिच का मते जणेया ने कित्तेया, ते से जहरिल्ले सप्प रे कटणे कने मरी गे। "
1CO,10,10,"ते ना तुसी कुड़कुड़ाओ, जिय्यां कि तिन्हा बिच का मते जणे कुड़कुड़ाए थिये ते परमेश्‍वर रे भेज्जे रे इक्क स्वर्गदूत ने तिन्हा जो मारी रख्खेया। "
1CO,10,11,"पर ए सब गल्लां जे तिन्हा कने होई थी, असां लोक्कां जो चितौणी दैणे तांइ लिख्खी गे री हिन जे इन्हा आखरी दिनां बिच रैह्‍न्दे। "
1CO,10,12,"इधेरे तांइ जे विश्वासी ए दावा करदा कि से विश्वास बिच पक्का है, से चुकन्ना रेयो कि कुदखी तिस्सी तरिक्के रे पाप बिच ना पेई जाओ। "
1CO,10,13,"तुसी सिर्फ इदेइ ही परिक्षा बिच ही पे, जदेइ परिक्षा बिच सारे जणे पैंदे। परमेश्‍वर भरोस्सेमंद हिन ते तिन्हा ने तुसी जो सैह्णे री ताकत का बधी करी कुसकी परिक्षा बिच नी पैणा दैणा। पर तिन्हा ने तुसी जो से ताकत दैणी जिसेरी जरूरत तुसी जो पाप करणे का बचणे तांइ पैणी। "
1CO,10,14,"इधेरे तांइ हे मेरे प्यारेयों, पुरी तरिक्के कने मूर्तां री पूजा करणा का छड्डी देयो। "
1CO,10,15,"मै तुसी जो समझदार मन्नी करी बोलदा, जे गल्ल मै बोल्लेया करदा है तिन्हा गल्लां जो तुसी परखी करी दिख्खो कि से सही हिन या गलत हिन। "
1CO,10,16,"जां असी प्रभु-भोज बिच तिस कटोरे बिच का पिंदे, ते जां रोट्टी बिच का खांदे ते जिसेरे तांइ असी परमेश्‍वर रा भी शुक्रिया करदे तां असी हकिकत बिच मसीह पर होए रे जुल्म ते तिन्हेरी कुर्बानी जो याद करदे। ए तिन्हा आशीषां रा हिस्सा बनणे री निशानी है जे असां जो मसीह शरीर रा हिस्सा बनणे री वजह कने मिलदी। "
1CO,10,17,"इधेरे तांइ जां इक्क ही रोट्टी है जे मसीह हिन, तां असी भी जे मते हिन असी इक्क शरीर बणी जांदे किजोकी असी सब जणे तिस्सी इक्क रोट्टी बिच शामिल हुंदे। "
1CO,10,18,"इस्राएल रे लोक्कां रे बारे बिच सोच्चो, जां से तिस रोट्टी जो खांदे जे परमेश्‍वर जो भेंट चढ़ाए री हुंदी, तां से परमेश्‍वर री अराधना करणे बिच शामिल हुंदे, तिय्यां ही जे लोक मूर्तां जो चढ़ाए री भेंट खांदे तां से मूर्तां री अराधना करणे बिच शामिल हुंदे। "
1CO,10,19,"मै ए नी है बोलदा कि मूर्ती पर चढ़ाए री बली किच्‍छ है, या मूर्ती अप्पु किच्‍छ है, "
1CO,10,20,मै ए बोलणे री कोशीश करेया करदा है कि जां लोक मूर्तां जो भेंट चढ़ांदे से परमेश्‍वर तांइ नी पर दुष्टात्मा तांइ भेंट चढ़ांदे। ते मै नी चाह्‍ंदा कि तुसी दुष्टात्मां री अराधना करणे बिच हिस्सेदार बणो। 
1CO,10,21,ए मुमकिन नी है कि तुसी इक्क ही समय पर दुष्टात्मा जो चढ़ाए रे कुर्बानी बिच का भी खाओ-पियो ते कन्ने-कन्ने प्रभु भोज बिच शामिल हो जे असां जो मसीह री मौत रा चेत्ता दुआंदा। 
1CO,10,22,जे अगर असी इय्यां करदे तां असी प्रभु जो बड़ा भारी गुस्सा चढांदे। असी परमेश्‍वर का जादा ताकतवर नी हिन। 
1CO,10,23,"जिय्यां कि तुसी बोलदे कि असां जो सब किच्‍छ करणे री अजादी है, हाँ, पर सब किच्‍छ करणा असां तांइ खरा नी है। असां जो सब किच्‍छ करणे री अजादी ता है, पर सब किच्‍छ परमेश्‍वर बिच असां रे विश्वास जो मजबुत नी करदा। "
1CO,10,24,हर कोई सिर्फ अपणे ही फायदे तांइ ही नी पर दुज्जे रे फायदे तांइ भी सोच्चे। 
1CO,10,25,"हालांकी जां तुसी कसाईयां री दुकान का माँस खरीददे तां अग्गे बधो ते तिसजो खाओ, ते तिन्हा का किच्‍छ ना पुछणे कने साफ रख्खो।  "
1CO,10,26,"तुसी से खाई सकदे किजोकी पवित्रशास्त्र बिच लिख्खे रा है, “दुनिया ते जे किच्‍छ भी तिस बिच है से सब परमेश्‍वर रा है।” "
1CO,10,27,"जे अगर विश्वास नी करणे वालेयां बिच का कोई तुसी जो अपणे घरे सद्दो, ते तुसी तिन्हा का जाणा चाओ, तां जे किच्‍छ भी से लोक तुसी जो खाणे तांइ परोस्से से बिना सवाल कित्ते रे खाओ ते तुसी जो इस गल्ल तांइ बुरा ना लग्गो कि से मूर्तां जो चढ़ाए रा है या नी। "
1CO,10,28,"पर जे अगर कोई तुसी जो बोल्ले, ए तां मूर्ती जो भेंट कित्ते री चीज है, तां अपणे विवेक री वजह नी पर तिस बोलणे वाले रे विवेक री वजह कने से मत खाओ। किजोकी मेरी अजादी दुज्जे री सोच कने परखी नी जाणी चाएदी। "
1CO,10,29,"जे अगर मै परमेश्‍वर रा शुक्रिया करी के से रोट्टी खांदा, तां तिस रोट्टी री वजह कने मेरे पर इल्जाम किजो लाया जांदा जिसेरे तांइ मै परमेश्‍वर रा शुक्रिया कित्तेया? "
1CO,10,30,"इधेरे तांइ आखिर बिच मै तुसी कने ए ही बोलणा चाह्‍ंदा कि तुसी चाए खाओ, चाए पियो, चाए जे किच्‍छ भी करो, सब किच्‍छ परमेश्‍वर री बड़ाई तांइ करो। "
1CO,10,31,"जे किच्‍छ भी मै करदा तिस बिच मै सारेयां जो खुश करणे री कोशीश करदा, मै सिर्फ अपणा फायदा नी सोचदा पर सारेयां रे फायदे तांइ सोचदा ताकी से लोक छुटकारा पाइ सकण। तिय्यां ही तुसी इस तरिक्के कने जिन्दगी जियो कि यहुदी, गैर यहुदी ते परमेश्‍वर री कलीसियां रे लोक्कां तांइ मुसीबत री वजह बणो। "
1CO,11,1,"जिय्यां मै मसीह सांइ जिन्दगी जिया करदा है, तिय्यां ही तुसी भी मेरे सांइ जिन्दगी जियो। "
1CO,11,2,"मै तुसी री तारिफ करदा की तुसी सब गल्लां बिच मेरे जो याद रखदे, ते जे शिक्षा मै तुसी जो मनणे तांइ दित्ते री हिन तुसी तिसजो मनदे। "
1CO,11,3,पर मै चाह्‍ंदा की तुसी ए जाणी लेयो की हर इक्क आदमी रा सिर मसीह यीशु ते जनानी रा सिर आदमी है कने मसीह यीशु रा सिर परमेश्‍वर। 
1CO,11,4,"जे आदमी अराधना बिच सारेयां सामणे सिर ढकी करी प्रार्थना करदा ते परमेश्‍वर रा संदेश सुणांदा, से मसीह री महिमा जो ढकी दिंदा ते इय्यां करणे कने से मसीह बेजती करदा जे आदमी रा सिर हिन। "
1CO,11,5,पर जे जनानी सिर बगैर ढके प्रार्थना करदी या परमेश्‍वर रा संदेश सुणांदी से अपणे लाड़े री बेज़ती करदी जे तिसेरा सिर है। तां फिरी शर्मिंदा होणे रे मामले बिच तिस जनानी बिच ते कुसकी गंजी जनानी बिच कोई फरक नी है। 
1CO,11,6,"जे जनानी सिर ढकणा ना चाह्‍ंदी हो, से अपणे बाल कटाई ले, जे जनानी इधेरे तांइ बाल कटाणा या गंजी नी होणा चाह्‍ंदी किजोकी शरम री गल्ल है तां से सिर ढ़के "
1CO,11,7,"आदमी रा अपणा सिर ढकणा ठीक नी, किजोकी परमेश्‍वर ने आदमी जो अपणी स्वरूप बिच बणाए रा है ते तिसजो अपणे जदेया स्वभाव भी दित्ते रा है, ते इसी तरिक्के कने से परमेश्‍वर री महिमा जो दर्शांदा है, पर जनानी आदमी री महिमा जो दर्शांदी। "
1CO,11,8,"किजोकी जां परमेश्‍वर ने पैल्ला मर्द ते पैल्ली जनानी बणाई, तां आदमी रे शरीर का जनानी जो बणाया ना की जनानी रे शरीर का आदमी जो। "
1CO,11,9,पर परमेश्‍वर ने जनानी जो मर्द री मदद तांइ बणाया ना कि मर्द जो जनानी री मदद तांइ। 
1CO,11,10,किजोकी स्वर्गदूत भी दिख्खेया करदे हिन इधेरे तांइ जनानियां जो अपणे सिर पर ओढ़णी रखणा चाएदी। 
1CO,11,11,प्रभु बिच असां री जिन्दगी अंदर जनानी आदमी का अलग नी है ते ना आदमी जनानी का अलग है। 
1CO,11,12,"हालांकी जिय्यां कि शुरूआत बिच परमेश्‍वर ने आदमी का जनानी जो बणाया, तिय्यां ही अवे जनानियां मर्दां जो जन्म दिंदी, पर से दोन्नों परमेश्‍वर का ही पैदा होए रे हिन। "
1CO,11,13,अवे तुसी अप्पु ही सोच्चो क्‍या जनानी रा बगैर सिर ढके रे परमेश्‍वर का प्रार्थना करणा गल्त है कि नी? 
1CO,11,14,आमतौर पर तुसी जाणदे की आदमी तांइ लम्बे बाल रखणा तिसेरे तांइ बेजती री गल्ल है। 
1CO,11,15,"पर जनानियां तांइ लम्बे बाल रखणा ता तिन्हेरे शोभा री गल्ल है, किजोकी तिसजो लम्बे बाल तिन्हेरी ओढ़णी तांइ दित्ते गे रे हिन। तिय्यां ही तिन्हा जो अराधना बिच सारेयां सामणे अपणा सिर ढकणा चाएदा। "
1CO,11,16,पर जे अगर कोई सोचदा कि मै जे बोल्लेया करदा है से गलत है तां से ए जाणी ले कि असी ते परमेश्‍वर री हर कलीसिया ए सारी चिज्जां मनदे। 
1CO,11,17,मै तुसी जो ए बोलणा चाह्‍ंदा कि इस मामले बिच मेरे जो तुसी री गल्ल पसंद नी आई किजोकी तुसी रे कठीणे कने फायदा नी पर सिर्फ नुक्सान ही हुंदा। 
1CO,11,18,"किजोकी पैल्ले ता मै ए सुणदा कि जां तुसी कलीसिया बिच अराधना करणे तांइ कठिदें तां तुसां बिच फूट पे री है, ते मै मनदा कि इस गल्ल बिच थोडा़-मती सच्चाई भी है। "
1CO,11,19,हालांकी फूट री वजह कने तुसी बखरे होई गे रे हिन इधेरे तांइ जे लोक सच्चाई कने हिन से असानी कने पहचाणे जाणे। 
1CO,11,20,जां तुसी असां रे प्रभु यीशु मसीह री कुर्बानी जो चेत्ता करणे तांइ कठिदें तां तुसी जो इस गल्ल रा कोई लिहाज नी हुंदा कि तुसी किय्यां प्रभु-भोज खाणा चाएदा। 
1CO,11,21,"किजोकी मेरे जो दस्सेया गे रा है कि प्रभु धाम खांदे बेल्ले इक्क जणा दुए मणु का पैल्ले ही अपणी रोट्टी खाई लिदां, ते इस तरिक्के कने कोई या ता भुख्खा रेई जांदा ते कोई जादा दाखरस पी करी मतवाल्ला होई जादां। "
1CO,11,22,"तुसी अपने घरे बिच भी खाई-पी सकदे। तुसी इय्यां समझदे कि परमेश्‍वर री कलीसिया री कोई अहमीयत नी है, ते तुसी कलीसिया रे गरीब लोक्कां जो शर्मिदां करदे। मै तुसी जो क्‍या बोल्लां? क्‍या इस गल्ल तांइ मै तुसी री तारिफ करां? ना! मै इस गल्ल तांइ तुसी री तारीफ नी करदा। "
1CO,11,23,"किजोकी जे शिक्षा मै तुसी जो दिंदा से ओ ही शिक्षा है जे मेरे जो प्रभु का मिल्ले री है कि प्रभु यीशु जो जिस रात्ती पकड़वाया गेया, तिस रात तिन्हा ने रोट्टी लित्ती "
1CO,11,24,"ते परमेश्‍वर रा शुक्रिया करी के तोड़ी ते बोल्लेया, “ए मेरा शरीर है जे तुसी तांइ है मेरी याद बिच इय्यां ही करेया करो।” "
1CO,11,25,"जां से खाई बैठ्ठे तां तिन्हा ने से कटोरे बिच अंगुर रा रस भरी करी लेई आए, “ए कटोरा मेरे खून बिच इक्क नौई वाचा है, जां कदी भी पियो तां मेरी याद बिच इय्यां ही करेया करो।” "
1CO,11,26,"किजोकी जा कदी तुसी इस रोट्टी बिच का खादें या इस कटोरे बिच का अंगुर रा रस पिन्दे, जां तांइ प्रभु हटी ना आण तां तांइ तिन्हेरी कुर्बानी रा प्रचार करदे रेयो। "
1CO,11,27,इस तांइ जे कोई कुचज्जे ढंग कने प्रभु री रोट्टी खाए या तिन्हेरे कटोरे बिच का अंगुर रा रस पिए से प्रभु रे शरीर ते खून रा गुन्हेगार ठैहरणा। 
1CO,11,28,इस तांइ मणु जो अपणा बर्ताव परखी लैणा चाएदा ते इस तरिक्के कने इस रोट्टी बिच का खाए ते इसी कटोरे बिच का अंगुर रा रस पिए। 
1CO,11,29,"किजोकी जे अगर कोई प्रभु रे शरीर जो आदरमान दित्ते बगैर प्रभु भोज बिच शामिल हुंदे, तां इय्यां करणे कने तुसी अप्पु पर परमेश्‍वर री सजा जो अणदे। "
1CO,11,30,"इसी वजह कने तुसी बिच मते जणे शरीर का कमजोर हिन, बिमार हिन ते मते जणे मरी भी गे किजोकी ए तिन्हा पर परमेश्‍वर री सजा थी। "
1CO,11,31,जे अगर असी अपणा बर्ताव परखी लिदें तां असी इदेइ सजा नी पांदे। 
1CO,11,32,पर प्रभु असां जो सजा देई करी असां जो अनुशासित करदे ताकी आखिरी बिच असां जो दुनिया कने गुन्हेगार ना ठैहराण। 
1CO,11,33,"इस तांइ हे मेरे संगी विश्वासियों, जां तुसी प्रभु भोज खाणे तांइ कठिंदे तां इक्क दुए रा इंतजार करेया करो। "
1CO,11,34,जे अगर कोई भूख्खा हो तां अपणे घरे ही खाइ लेया करे जिस कने जां तुसी कठियो तां तुसी चज्ज कने बर्ताव करेया करो ते परमेश्‍वर तुसी जो सजा ना दैण। बाकी गल्लां जो मै आई करी सुलझाई दिंगा। मते तरिक्के रे हिन। 
1CO,12,1,"हे संगी विश्वासियों, तुसी रे आत्मिक खुबियां रे बारे सवाल रे बारे बिच मै चाह्‍ंदा की तुसी ध्यान कने समझो। "
1CO,12,2,तुसी जाणदे कि तुसी रे मसीह यीशु बिच विश्वास करणा का पैल्ले तुसी मूर्ती पुजा करणे तांइ मते तरिक्के कने भटकाए गे थिये। 
1CO,12,3,"इधेरे तांइ मै चाह्‍ंदा कि तुसी समझो कि जे कोई परमेश्‍वर रे आत्‍मा रे कहे मुताबिक बोलदा से कदी ए नी बोलदा यीशु लाणती है, ते बगैर पवित्रात्मा रे कहे मुताबिक कोई ए भी नी बोल्ली सकदा कि यीशु प्रभु हिन। "
1CO,12,4,"खुबियां तां मते तरिक्के रे हिन, पर से सारे पवित्रात्मा का ही मिलदे। सेवा करणे रे भी मते तरिक्के हिन पर लोक इक्क ही प्रभु री सेवा करदे। सेवा करणे तांइ भी मते खुबी हिन पर से इक्क ही परमेश्‍वर हिन जे सारे जणेया जो से सारे खुबी तिन्हेरे खास कम्म जो करणे तांइ दिंदे। जे सारेयां बिच हर तरिक्के रा असर पैदा करदे। "
1CO,12,5,परमेश्‍वर हर इक्क जणे जो पवित्रात्मा रे अनुभव रा सबूत दिंदा ताकी से सारे विश्वासियां री मदद तांइ इस्तेमाल होई सके। 
1CO,12,6,"पवित्रात्मा इक्क जणे जो तिन्हेरे संदेश रे बारे बोलणे री खुबी दिंदे जे कि ज्ञान कने भरपूर हुंदी, ते से ही आत्‍मा दुए मणु जो तिन्हेरा संदेश बोलणे री खुबी दिंदे जे समझ कने भरपूर हुंदा। "
1CO,12,7,"से आत्‍मा इक्क जणे जो मसीह यीशु बिच बड़ा जादा विश्वास करणे री खुबी दिंदा, ते से ही आत्‍मा दुए मणु जो लोक्कां री बिमारियां ठीक करणे री खुबी दिंदे। "
1CO,12,8,"पवित्रात्मा इक्क जणे जो बड्डे-बड्डे चिन्ह-चमत्कार री खुबी दिंदे, ते से ही आत्‍मा दुए मणु जो परमेश्‍वर रा संदेश सुनाणे री खुबी दिंदे, ते से ही आत्‍मा कुसकी होर मणु जो तिन्हेरे वरदान बिच फरक करणे री खुबी दिंदे कि से पवित्रात्मा रे पास्से का है या नी। ते कुसकी होर मणु जो बखरी-बखरी भाषा बोलणे री खुबी दिंदे। ते कुसकी होर जणे जो से तिस बखरी-बखरी भाषा रा मतलब दसणे री खुबी दिंदे। "
1CO,12,9,पर इन्हा सारी खुबियां रा जरिया सिर्फ पवित्रात्मा है ते से ही हिन जे अपणी मर्जी रे हिसाब कने सारेयां बिच से खुबियां बंडदे। 
1CO,12,10,"किजोकी जिय्यां असां रे इक्क जिस्म रे मते सारे अंग हिन, तिय्यां ही असी विश्वासी लोक मिली करी मसीह यीशु रे जिस्म रा हिस्सा बणी गे रे हिन, ते असी आपस बिच इक्क-दुए कने जुड़े रे हिन। "
1CO,12,11,"तिय्यां ही असी सारे जणे चाए यहुदी या गैर यहुदी, चाए गुलाम हो या अजाद, असी सारेयां रा इक्क ही शरीर बिच इक्क बणी जाणे तांइ तिस ही आत्‍मा रे जरिये बपतिस्मा होए रा है ते असी सारेयां ने इक्क ही आत्‍मा पाए रा है। "
1CO,12,12,किजोकी इक्क शरीर बिच सिर्फ इक्क ही अंग नी पर मते सारे अंग हिन। 
1CO,12,13,"जे अगर पैर बोल्ले कि मै हत्थ नी है ते इधेरे तांइ मै शरीर रा हिस्सा नी है, तां क्‍या तिसेरे इय्यां बोलणे कने से शरीर रा हिस्सा नी रेया? "
1CO,12,14,"जे अगर कान्न बोल्ले कि मै अख्ख नी है इधेरे तांइ मै शरीर रा हिस्सा नी है, तां क्‍या तिसेरे इय्यां बोलणे री वजह कने से शरीर रा हिस्सा नी है? "
1CO,12,15,जे सारा शरीर अख्ख ही हुंदी तां सुनणा कुते का हुंदा? जे सारा शरीर कान्न ही हुंदी तां सुघंणा कुते का हुंदा? 
1CO,12,16,पर हकीकत बिच परमेश्‍वर ने असां रे शरीर रे सारे अंगा जो इक्क-इक्क करी के तिन्हेरी सही जगह पर असां रे शरीर बिच रख्खेया। 
1CO,12,17,जे अगर सिर्फ इक्क ही अंग हुंदा तां कोई शरीर ही नी होणा थिया। 
1CO,12,18,हालांकी शरीर रे अंग ता मते हिन पर शरीर इक्क ही है। 
1CO,12,19,"आख्ख हत्थ जो नी बोल्ली सकदी, “मेरे जो तेरी जरूरत नी है,” ते ना सिर पैर जो बोल्ली सकदा, “मेरे जो तेरी जरूरत नी है।” "
1CO,12,20,"जिय्यां शरीर रे से अगं जे बाकी अंगा का कमजोर हिन, बड़े जादा जरुरी हिन। "
1CO,12,21,"ते शरीर रे से अंग जिन्हेरा कुसकी रे दिख्खी लैणा बड़ी अशोभनीय ते शर्म री गल्ल है, असी तिन्हा जो ढकी करी रखणे तांइ जादा ध्यान दिंदे। इस तरिक्के कने असी तिन्हा जो बड़े ध्यान कने संभालदे। जदकी से अंग जिन्हा जो असी बड़ा छैल समझदे तिन्हा पर इन्ना ध्यान दैणे री जरूरत नी पैंदी। इधेरे तांइ परमेश्‍वर ने शरीर री संरचना इस तरिक्के कने कित्ते री है कि तिन्हा घट शोभा दैणे वाले अंगा जो जादा आदर ते ध्यान मिल्ले। "
1CO,12,22,"ताकी शरीर बिच फूट ना पये, पर इक्क अंग दुए अंग री बराबर फिकर करे। "
1CO,12,23,इस तांइ जे अगर इक्क अंग बिच कमजोरी हुंदी तां सारा शरीर तकलीफ बिच हुंदा। ते तिय्यां ही जां असां रे शरीर रे इक्क अंग री बड़ी बदिया दिख्ख-रिख्ख हुंदी 
1CO,12,24,"इस तरिक्के तुसी बिच का हर इक्क मिली करी मसीह यीशु रा शरीर हिन, ते तुसी बिच का हर इक्क तिन्हेरे बखरे-बखरे अंग हिन। "
1CO,12,25,"मसीह रे इस शरीर बिच परमेश्‍वर ने असां जो अलग-अलग तरिक्के रा कम्म करणे तांइ दित्ते रा है, पैल्ले तिन्हा ने किच्‍छ मणुआं जो प्रेरित बनणे तांइ चुणेया, किच्‍छ मणुआं जो तिन्हेरी गल्लां दसणे तांइ भविष्यवाणी करणे तांइ चुणेया, ते किच्‍छ जणेया जो तिन्हा ने लोक्कां जो वचन री शिक्षा दैणे तांइ चुणेया, इसका बाद किच्‍छ जणेया जो तिन्हा ने चिन्ह-चमत्कार करणे रा हक दित्ते रा है, ते किच्‍छ जणेया जो लोक्कां री बिमारी ठीक करणे रा हक, ते किच्‍छ जणेया जो दुज्जेयां री मदद करणे रा हक दित्ते रा है, ते किच्‍छ जणेया जो तिन्हा ने अगुवे बनणे तांइ चुणे रा है, ते किच्‍छ जणेया जो तिन्हा ने पवित्रात्मा रे जरिये बखरी-बखरी भाषा बिच गल्ल करणे री खुबी दित्ते री है। "
1CO,12,26,"सारे प्रेरित नी हिन, सारे भविष्यद्वक्ता नी हिन, सारे वचन री शिक्षा दैणे वाले नी हिन, सारे चिन्ह-चमत्कार करणे वाले नी हिन। "
1CO,12,27,"सारेयां जो लोक्कां री बिमारी ठीक करणे रा खुबी नी मिल्ले री है, सारे बखरी-बखरी भाषा नी बोलदे, सारे बखरी-बखरी भाषा रा मतलब नी दसदे। "
1CO,12,28,"तुसी बड्डी का बड्डी खुबी जो पाणे री धुन बिच रेयो, पर अवे मै तुसी जो सारेयां का बदिया रस्ता दसदा। "
1CO,13,1,"जे अगर मै मणुआं ते स्वर्गदूतां री भाषां बोल्लां, पर कुसकी कने प्यार ना करां, तां मेरी गल्ल-बात इक्क ठणठणांदे पित्तल ते झणझणादीं झाज्जं सांइ बेमतलब है। "
1CO,13,2,"जे अगर मै भविष्यवाणी करां ते सारे राज़ ते हर तरिक्के री गल्ल जो समझी सकां, ते मेरे जो परमेश्‍वर बिच इत्ते तिकर विश्वास हो की मै पहाड़ां जो हटाई सकदा पर कुसकी कने प्यार ना करां, तां मै कुसकी कम्मे रा नी है। "
1CO,13,3,"जे अगर मै अपणी सारी जायदाद गरिब्बां बिच बंडी देयां ते जे अगर मै अप्पु जो कुर्बान होणे तांइ भी देई देयां पर कुसकी कने प्यार ना करां, तां मै कुसकी कम्मे रा नी है। "
1CO,13,4,"प्यार करणे वाले लोक्कां बिच सबर हुंदा ते से दयालु हुंदे, प्यार करणे वाले लोक नफरत नी करदे, से अप्पु री बड़ाई नी करदा ते से घमंड नी करदे। "
1CO,13,5,"प्यार करणे वाले लोक दुज्जेया री बेज़ती नी करदे, से लोक मतलबी नी हुंदे, से सिर्फ अपणी खुशी नी तोपदे, से बड़े तोले गुस्सा नी करदे, ते से अपणे कने होए री बुरी गल्लां जो हमेशा चेत्ता नी रखदे। "
1CO,13,6,"जां लोक गलत कम्म करदे तां से बड़े दुखी हुंदे, पर से लोक तां बड़े खुश हुंदे जां लोक ठीक कम्म करदे। "
1CO,13,7,"से हर गल्ल जो सैह्‍न करी लिंदे, प्यार करणे वाले लोक परमेश्‍वर बिच विश्वास नी छडदे, प्यार परमेश्‍वर बिच असां री आस जो बणाई रखदा, ते मुश्किल ते तकलिफां रे दौर बिच से सबर कने रैहन्दा। "
1CO,13,8,"इदेया समय भी आणा जां लोक्कां ने ना ता परमेश्‍वर रे संदेश री गल्ल करणी ते ना ही बखरी-बखरी भाषां बिच गल्लां करणी, परमेश्‍वर रे बारे बिच गहरे ज्ञान री भी जरूरत नी रैह्‍णी पर प्यार हमेशा तांइ रैह्णा। "
1CO,13,9,"किजोकी असां रे ज्ञान रा दान ते परमेश्‍वर रे संदेश रा प्रचार करणे री काबिलियत भी अधुरी है पर जां तिस सर्वसिद्व ने आणा, तां तिस असिद्वता री जरूरत नी रैह्‍णी। "
1CO,13,10,"ए कुसकी मणु रे बधणे सांइ है किजोकी जां मै बच्चा थिया तां मै बच्चेयां सांइ बोलदा, सोचदा ते समझदा थिया, पर जां बड्डा होई गेया तां बच्चेयां वाली गल्लां छड्डी दित्ती। "
1CO,13,11,"ए असी विश्वास करणे वाले लोक्कां तांइ इक्क ही जदेया है किजोकी असी इक्क इदेय मणु सांइ हिन जे इक्क धुंधले शीशे बिच अपणी परछाई दिख्खेया करदे हिन, सिर्फ अग्गे चली करी भविष्य बिच असां जो हकिकत बिच सब किच्‍छ समझ बिच आणा किजोकी असां ने परमेश्‍वर जो आमणे-सामणे दिखणा। परमेश्‍वर रे बारे बिच हल्ले मेरा ज्ञान आद्दा-अधुरा है पर से समय आणा जां मै परमेश्‍वर जो तिन्ना ही जानणा, जिन्ना परमेश्‍वर मेरे जो जाणदे। "
1CO,13,12,"पर अवे ए त्रै तरिक्के री चिज्जां हिन जे असां जो करणा चाएदी। परमेश्‍वर बिच विश्वास रखणा, परमेश्‍वर रे वादेयां री आस रखणा ते सारेयां जो प्यार करणा। पर इन्हा त्रैन्नी चिज्जां बिच का परमेश्‍वर ते सारेयां जो प्यार करणा सबका जादा जरूरी है। "
1CO,14,1,"पुरे दिल कने इक्क-दुए कने प्यार बणाए रखणे री हर मुमकिन कोशीश करेया करो ते आत्मिक वरदान्नां री धुन बिच रेयो, खासतौर पर की भविष्यवाणी करेया करो। "
1CO,14,2,किजोकी बखरी-बखरी भाषा बिच प्रार्थना करणे वाला मणु परमेश्‍वर कने गल्लां करदा ते इस वजह कने कोई मणु तिसेरी गल्लां जो नी समझदा किजोकी से राज़ री गल्लां पवित्रात्मा री ताकत कने बोलदा। 
1CO,14,3,"पर जे मणु भविष्यवाणी करदा से विश्वासी मणु री मसीह बिच विश्वास जो मजबूत बनणे बिच मदद करदा, प्रोत्साहित रे सुकून दिंदा। "
1CO,14,4,"जे विश्वासी मणु बखरी-बखरी भाषा बिच गल्लां करदे से मसीह बिच अपणे ही विश्वास जो मजबूत करदा, पर जे विश्वासी मणु भविष्यवाणी करदा से कलीसिया रे विश्वास जो मजबूत करदा। "
1CO,14,5,"मै चाह्‍ंदा की तुसी बखरी-बखरी भाषा बिच गल्लां करों पर इसका जादा मै ए चाह्‍ंदा कि तुसी भविष्यवाणी करो किजोकी जे अगर बखरी-बखरी भाषा बोलणे वाला मणु कलीसिया बिच तिसेरा मतलब ना समझाए जे से बोल्लेया करदा है, तां भविष्यद्वक्ता तिसका जादा बधी करी है। "
1CO,14,6,"हे संगी विश्वासियों जे अगर मै तुसी का आई करी बखरी-बखरी भाषा बिच गल्लां करणे रे बजाए प्रकाशन, ज्ञान या परमेश्‍वर रे संदेश री शिक्षा री गल्लां करां, तां तुसी जो मेरे का फायदा होणा। "
1CO,14,7,इसी तरिक्के अवाज पैदा करणे वाली चिज्जां री अवाज्जां बिच भी जे अगर कोई फरक ना हो तां तिन्हा जो भी कुसकी ने नी पेहचाणी सकणा। 
1CO,14,8,"जे अगर कुसकी जंग बिच तुरही साफ अवाज ना दे, तां सिपाई भी लड़ाई तांइ तयार नी होई सकणा। "
1CO,14,9,तिय्यां ही जां तुसी अपणी जुबान का साफ-साफ गल्ल ना करो तां जे किच्‍छ भी तुसी बोलणा लोक्कां ने से बिल्कुल भी नी समझणा। इस हिसाब कने ता तुसी हवा कने गल करणे वाले ठैहरणे। 
1CO,14,10,दुनिया बिच मती सारी भाषां हिन ते हर इक्क भाषा रा मतलब है। 
1CO,14,11,"पर जे अगर असी से भाषा ना समझे जिस बिच दुआ मणु असां कने गल्ल करेया करदा हो, तां असी तिस गल्ल करणे वाले मणु री नजर बिच परदेसी होणे, ते तिस भाषा बिच गल्ल करणे वाला मणु असां जो परदेसी लगणा। "
1CO,14,12,इधेरे तांइ तुसी भी जां आत्मिक वरदानां री धुन बिच हिन तां ए कोशीश करो कि इन्हा वरदान्नां री वजह कने पुरी कलीसिया रे तरक्की हो। 
1CO,14,13,"इधेरे तांइ जे मणु बखरी-बखरी भाषा बोलदा हो, से प्रार्थना करे कि से तिसेरा मतलब भी समझाई सके। "
1CO,14,14,"इधेरे तांइ जे मै बखरी-बखरी भाषां बिच प्रार्थना करां, तां मेरी आत्‍मा प्रार्थना करदी पर तिस बिच मेरी समझ री कोई हिस्सेदारी नी है किजोकी मै तिसजो नी समझी सकेया। "
1CO,14,15,ए वक्त-वक्त री गल्ल है कि कदी मेरे जो आत्मां बिच होई करी प्रार्थना करणा चाएदी ते कदी मेरे जो समझी करी प्रार्थना करणा चाएदी। कुसकी बेल्ले मेरे जो आत्‍मा बिच भरी करी गीत-भजन गाणे चाएदे ते कदी मेरे जो समझी करी गीत-भजन गाणे चाएदे। 
1CO,14,16,वरना जे अगर तू आत्‍मा कने ही परमेश्‍वर री महिमा करगा तां कुसकी आम इन्सान ने तेरे शुक्रिया पर आमीन नी बोल्ली सकणा किजोकी से नी जाणदा की तु क्‍या बोल्लेया करदा है। 
1CO,14,17,तेरा परमेश्‍वर री महिमा करणा तां बड़ी छैल गल्ल है पर इस कने दुए जो अपणे विश्वास बिच बधणे बिच कोई मदद नी मिलदी। 
1CO,14,18,मै अपणे परमेश्‍वर रा शुक्रिया करदा कि मै तुसी सारेयां का जादा बखरी-बखरी भाषा बोलदा। 
1CO,14,19,पर कलीसिया बिच बखरी-बखरी भाषां री दस हजार गल्लां बोलणे का जादा खरा ता मेरे तांइ ए है कि सारेयां जो सखाणे तांइ समझदारी री पँज ही गल्लां बोल्लां। 
1CO,14,20,"हे संगी विश्वासियों, इन्हा गल्लां जो समझणे बिच बच्चेयां सांइ ना बणो, बुराई करणे बिच तां बच्चेयां सांइ अनजाण ही रेयो, पर इन्हा गल्लां जो समझणे बिच अक्कलमंद बणो। "
1CO,14,21,"जिय्यां कि पवित्रशास्त्र बिच लिख्खे रा है, “मै परदेसी लोक्कां ते पराई भाषा बोलणे वाले लोक्कां रे जरिए इन्हा लोक्कां कने गल्ल करणी तां भी तिन्हा ने मेरी नी सुनणी।” "
1CO,14,22,"इस तांइ बखरी-बखरी भाषां अविश्वासियां तांइ परमेश्‍वर री इक्क निशानी है, ते भविष्यवाणी विश्वासियां तांइ परमेश्‍वर री निशानी है। "
1CO,14,23,"ते जे अगर कलीसिया इक्क जगह कठ्ठी री हो ते सारे रे सारे विश्वासी बखरी-बखरी भाषा बोलदे होण, ते बाहर वाले लोक या मसीह बिच विश्वास ना करणे वाले लोक तित्ते आई जाण तां तिन्हा ने तुसी जो पागल समझणा। "
1CO,14,24,पर जे अगर सारे विश्वासी भविष्यवाणी करदे होण ते कोई बाहर वाला मणु या मसीह बिच विश्वास ना करणे वाला मणु तित्ते आई जाए तां तुसी री बोल्ले री गल्लां री वजह कने तिन्हा जो एहसास होई जाणा कि से लोक पाप्पि हिन ते तिन्हा ने अपणी जिन्दगी जीणे रा तरिक्का बदली लैणा। 
1CO,14,25,ते तिन्हा रे मन री गल्लां सामणे आई जाणी ते तिन्हा ने मुँह रे भारे पेइ करी परमेश्‍वर री अराधना करणी ते मन्नी लैणा कि हकिकत बिच परमेश्‍वर तुसी रे बिच हिन। 
1CO,14,26,"हे संगी विश्वासियों, मै तुसी जो दसदा कि ए सारा किच्‍छ किय्यां करणा चाएदा, जां तुसी अराधना करणे तांइ कठ्ठिंदे, तां हर इक्क रे मन बिच भजन या उपदेश या बखरी-बखरी भाषां या परमेश्‍वर रा प्रकाशन या बखरी-बखरी भाषां रा मतलब दसणा, मसीह बिच विश्वासियां रे विश्वास जो मजबूत करणे तांइ होणा चाएदा। "
1CO,14,27,जे अगर कोई बखरी-बखरी भाषा बिच गल्लां करदा तां दो या त्रै लोक बारी बारी ही बखरी-बखरी भाषा बिच बोल्ले ते इक्क जणा सारेयां जो तिसेरा मतलब समझाणे तांइ होणा चाएदा। 
1CO,14,28,"पर जे अगर बखरी-बखरी भाषा रा मतलब समझाणे वाला कोई ना हो तां बखरी-बखरी भाषां बोलणे वाला कलीसिया बिच चुप रे, ते अपणी विश्वास री तरक्की तांइ मन बिच परमेश्‍वर कने गल्लां करे। "
1CO,14,29,"भविष्यवाणी करणे वालेयां बिच का सिर्फ दो या त्रै जणे ही बोल्ले, ते बाकि विश्वासी तिन्हेरी गल्लां जो परखे। "
1CO,14,30,"पर जे अगर मंडली बिच बैठ्ठे रे कोई मणु जो परमेश्‍वर रे पास्से का कोई भविष्यवाणी रा संदेश मिल्लेया करदा हो, ते तिस बेल्ले जे गल्ल करेया करदा हो से चुप्प होई जाए ते तिस मणु जो भविष्यवाणी करणा दे। "
1CO,14,31,किजोकी तुसी सारे इक्क-इक्क करी के भविष्यवाणी करी सकदे ताकी सारे सिखण ते सारे प्रोत्साहित हो। 
1CO,14,32,"ते जे भविष्यद्वक्ता परमेश्‍वर का मिल्ले रे संदेश री भविष्यवाणी करेया करदा हो, से अप्पु जो काबू बिच रखदा, ते से अपणी मर्जी कने बोल्ली सकदा या रूकी सकदा। "
1CO,14,33,"किजोकी परमेश्‍वर गड़बड़ी रा नी पर एकता ते शांती रा परमेश्‍वर है। ते ए तरिक्का परमेश्‍वर रे लोक्कां री सारी कलीसिया बिच मन्नेया जांदा, "
1CO,14,34,"किच्‍छ लोक मनदे कि जनानियां कलीसिया री सगंती बिच चुप रैह्‍ण, किजोकी तिन्हा जो गल्लां करणे री अनुमती नी है, तिन्हा जो अधीन रैह्णे रा हुकम मिल्ले रा है, जिय्यां कि पवित्रशास्त्र बिच लिख्खे रा भी है, "
1CO,14,35,जे अगर से किच्‍छ जादा सिखणा चाह्‍ण तां कलीसिया रे बिच ना पुच्छे पर अपणे घरे अपणे लाड़ेयां का पुच्छे। 
1CO,14,36,किजो तुसी बिच किच्‍छ जणियां परमेश्‍वर रे दस्से गे री गल्लां जो नी मनणा चाह्‍ंदी? तुसी जो क्‍या इय्यां लगदा कि परमेश्‍वर रे संदेश जो पैल्ली बारी दसणे वाली तुसी थियां? या क्‍या से सिर्फ तुसी जो दित्तेया गेया थिया? 
1CO,14,37,"जे कोई मणु अपणे आप जो भविष्यद्वक्ता या इदेया कोई मणु समझदा जिस जो पवित्रात्मा कोई खुबी दित्ते री हो, तां से मणु ए जाणी ले कि जे गल्लां मै तुसी जो लिखदा से प्रभु रे हुकम हिन। "
1CO,14,38,"पर जे मणु मेरी इन्हा गल्लां जो ना मनदा हो, तुसी तिन्हेरी गल्लां जो ना मन्नो। "
1CO,14,39,"इधेरे तांइ हे संगी विश्वासियों, भविष्यवाणी करणे री धून बिच रेयो, पर बखरी-बखरी भाषा बोलणे का कुसकी जो मत रोक्को। "
1CO,14,40,"पर हर इक्क चीज जे तुसी कलीसिया बिच करदे, से बड़े सलीके ते शांती कने कित्ती जाए। "
1CO,15,1,"हे संगी विश्वासियों, अवे मै तुसां जो तिस ही शुभ संदेश रा चेत्ता दुआंदा जे मै पैल्ले सुणाई चुके रा है, जिस पर तुसां ने विश्वास भी कित्तेया थिया ते जिस बिच तुसी मजबूत भी हिन। "
1CO,15,2,तिसेरी ही वजह कने तुसां रा छुटकारा भी होणा जे अगर तुसी तिस शुभ संदेश बिच विश्वास करणा ना छड्डो जे मै तुसी जो सुणाया थिया। पर जे अगर तुसी ने तिस बिच विश्वास करणा छड्डी दित्तेया तां तुसी रा मसीह बिच विश्वास करणा बेकार होई जाणा। 
1CO,15,3,"इसी वजह कने मै सबका पैल्ले तुसी जो से ही गल्ल दस्सी दित्ती, जे मेरे जो मसीह ने दस्सी थी कि पवित्रशास्त्र रे वचन रे हिसाब कने यीशु मसीह असां रे पाप्पां तांइ मरे, "
1CO,15,4,"ते दब्बे गे, ते पवित्रशास्त्र रे हिसाब कने परमेश्‍वर ने त्रिये दिन तिन्हा जो मुर्देयां बिच का जिन्दा भी करी दित्ता, "
1CO,15,5,"ते पतरस जो ते बाकी रे सारे प्रेरितां जो भी दिस्से थिये, "
1CO,15,6,"फिरी से पँज सौ का भी जादा प्रेरितां जो भी कठ्ठे ही दिस्से, जिन्हा बिच का मते जणे हल्ले तिकर जिन्दे हिन, पर किच्‍छ मरी भी गे। "
1CO,15,7,फिरी से याकूब जो दिस्से तां फिरी सारे प्रेरितां जो भी दिस्से। 
1CO,15,8,"आखिर बिच से मेरे जो भी दिस्से, जे इक्क बच्चे सांइ है जे मन्नों सही वक्त पर पैदा नी होए रा हो। "
1CO,15,9,"किजोकी मै प्रेरितां बिच सारेयां का छोटा है, बल्कि मै प्रेरित केहलाणे रे जोग्गा भी नी है, किजोकी मै परमेश्‍वर री कलीसिया रे लोक्कां पर जुल्म करदा हुंदा थिया। "
1CO,15,10,"परमेश्‍वर रे अनुग्रह री वजह कने ही मै प्रेरित बणेया, तिन्हेरा से अनुग्रह जे मेरे पर होया, तिसेरा मेरी जिन्दगी बिच बड़ा जादा असर रेया। मै तिन्हा सारे प्रेरितां का बधी करी मेहनत भी कित्ती: तां भी ए मेरे पास्से का नी होया पर परमेश्‍वर रे अनुग्रह री वजह जे मेरे पर है। "
1CO,15,11,"इधेरे तांइ चाए मै हो ते चाए दुए प्रेरित होण, असां सारेयां ने मसीह यीशु रे तिस्सी संदेश रे बारे बिच प्रचार कित्तेया, ते तिस्सी पर तुसी ने विश्वास भी कित्तेया। "
1CO,15,12,"इधेरे तांइ अवे मै तुसी का पुछदा कि जां असां सारेयां ने तुसी बिच ए ही प्रचार कित्ते रा है कि मसीह यीशु मरे रे लोक्कां बिच का फिरी जिन्दे होई गे, तां तुसी बिच का किन्ने कियां बोलदे कि मुर्दे लोक्कां रा जिन्दा होणा है ही नी? "
1CO,15,13,"जे अगर मरे रे लोक्कां रा फिरी जिन्दा होणा है ही नी, तां मसीह यीशु भी जिन्दा नी होणा थिया। "
1CO,15,14,ते जे अगर मसीह यीशु मुर्देयां बिच का जिन्दे नी होए रे हुंदे तां असां रा प्रचार करणा भी बेकार है ते तुसी रा मसीह बिच विश्वास करणा भी बेकार है। 
1CO,15,15,असी परमेश्‍वर रे झुठ्ठे गवाह ठैहरे किजोकी असां ने परमेश्‍वर रे बारे बिच ए गवाई दित्ती कि तिन्हा ने मसीह यीशु जो मुर्देयां बिच का जिन्दा करी दित्ता पर जे अगर मरे रे लोक जिन्दा नी हुदें तां परमेश्‍वर ने मसीह जो भी मुर्देयां बिच का जिन्दा नी कित्ते रा है। 
1CO,15,16,ते मै दोबारा बोलदा कि जे अगर मुर्दे जिन्दा नी हुदें तां मसीह यीशु भी जिन्दा नी हिन होए ए। 
1CO,15,17,"ते जे अगर मसीह यीशु मुर्देयां बिच का जिन्दे नी हिन होए रे तां तुसी रा मसीह बिच विश्वास करणा बेकार है, ते तुसी हल्ले तिकर अपणे पाप्पां बिच फसे रे हिन। "
1CO,15,18,"ते जे अगर मसीह यीशु मुर्देयां बिच का जिन्दे नी हिन होए रे तां तिन्हा बिच विश्वास करणे वाले जे लोक मरी गे रे हिन, तिन्हेरा छुटकारा नी होए रा है ते इसेरा मतलब ए है कि से लोक हमेशा-हमेशा तांइ परमेश्‍वर बखरे होई गे रे हिन। "
1CO,15,19,जे अगर असी सिर्फ इसी जिन्दगी तांइ मसीह यीशु का आस रखदे ते हमेशा री जिन्दगी तांइ नी तां फिरी असी सबका जादा का अभागे हिन। 
1CO,15,20,"पर हकिकत बिच परमेश्‍वर ने मसीह यीशु जो मुर्देयां बिच का जिन्दा करी दित्ता, ते मसीह इस गल्ल रा सबूत हिन कि जिन्ने भी विश्वासी लोक मरी गे रे हिन तिन्हा ने उन्हा सारेयां जो जिन्दा करी दैणा। "
1CO,15,21,"किजोकी जिय्यां आदम री करणी री वजह कने मौत आई, तिय्यां ही असां ने मसीह यीशु री वजह कने मुर्देयां बिच का फिरी जिन्दे होई जाणा। "
1CO,15,22,"ते जिय्यां आदम री वजह कने असां सारेयां पर मौत आई मरदे, तिय्यां ही मसीह यीशु रे कने असां सारेयां जो हमेशा री जिन्दगी मिल्ली। "
1CO,15,23,"पर हर इक्क ने बारी-बारी करी के वापिस जिन्दे होई जाणा, सबका पैल्ले मसीह यीशु मुर्देयां बिच का जिन्दे होए, ते मसीह यीशु रे वापिस हटी आणे का बाद, हर इक्क से मणु वापिस जिन्दा करी दित्ता जाणा जिसेरा मसीह कने गहरा रिश्ता है। "
1CO,15,24,"इसेरे बाद जां मसीह ने सारा किच्‍छ मुकाई दैणा, तां दुनिया रा खात्मा होई जाणा ते मसीह यीशु ने राज परमेश्‍वर पिता जो सौंप्पि दैणा। "
1CO,15,25,किजोकी मसीह यीशु रा तिस राज पर शासन करणा जरूरी है जां तांइ परमेश्‍वर अपणे सारे दुश्मणा जो अपणे पैरां हेठ ना करी लेण। 
1CO,15,26,ते सारेयां का आखरी दुश्मण “मौत” जो खत्म करी दैणा। 
1CO,15,27,"किजोकी पवित्रशास्त्र बिच लिख्खे रा है परमेश्‍वर ने सारा किच्‍छ मसीह रे अधीन करी रख्खे रा है, पर जां से बोलदे कि सारा किच्‍छ तिन्हेरे अधीन करी दित्तेया तां ए गल्ल साफ है कि परमेश्‍वर ने अप्पु जो तिस बिच शामिल नी कित्तेया किजोकी तिन्हा ने ही सब किच्‍छ मसीह रे अधीन कित्तेया। "
1CO,15,28,"ते जां सारा किच्‍छ मसीह रे अधीन होई जाणा, तां पुत्तर ने अप्पु भी तिस परमेश्‍वर रे अधीन होई जाणा जिनिये सारा किच्‍छ मसीह रे अधीन कित्तेया थिया ताकी सारेयां उप्पर परमेश्‍वर ही सर्वोच्च हो। "
1CO,15,29,"जे अगर मरे रे लोक मुर्देयां बिच का फिरी जिन्दे नी कित्ते जाणे, तां फिरी लोक्कां रा तिन्हा तांइ बपतिस्मा लैणे रा क्‍या मतलब? जे अगर मुर्दे जिन्दा नी हुंदे तां फिरी लोक्कां रा तिन्हा तांइ बपतिस्मा लैणे रे रिवाज रा क्‍या मतलब? "
1CO,15,30,ते जे अगर मुर्दे जिन्दा नी होणे तां असां रा भी हर बेल्ले मसीह यीशु रा संदेश सुनाणे तांइ जोखिम चुकणा बेवकुफी है। 
1CO,15,31,"हे संगी विश्वासियों, मेरे जो तुसी पर गर्व है कि तुसी रा मसीह यीशु कने इक्क गहरा रिश्ता है, ते ए गल्ल भी सही है कि मै हर रोज मसीह रा संदेश सुनाणे री वजह कने मौत रे खतरे बिच रैहन्दा। "
1CO,15,32,"मै इफिसुस बिच बड़ी ही जादा तंगी-मुसिबतां का गुजरे रा है। मेरे दुश्मन जंगली-जानवरां सांइ खुंखार हिन ते तिन्हा ने मेरे जो नुक्सान पुजाए रा है। जे अगर ए सच है कि आखिरी दिनां मुर्देयां जो जिन्दा नी कित्तेया जाणा तां मेरे तांइ ए ही खरा हुंदा कि मै तिस कहावत सांइ मौज-मस्ति करां जिस बिच बोल्ले रा है कि आओ असी खांदे-पिंदे, किजोकी कल ता असी मरी ही जाणा, ते से ही असां रा अंत होणा। "
1CO,15,33,"तिन्हेरी इदेइ गल्लां कने धोखा मत खांदे, “बुरी सगंत ठीक चरित्र जो खराब करी दिंदी।” "
1CO,15,34,तुसां जो पाप करणा छड्डी करी वापिस धार्मिकता रे कम्म करणा चाएदे। किजोकी तुसां बिच किच्‍छ लोक्कां रा परमेश्‍वर कने गहरा रिश्ता नी है। ए गल्ल मै तुसी जो शर्मिंदा करणे तांइ ए बोलदा। 
1CO,15,35,ते जे अगर कोई उदारण रे तौर पर इय्यां पुछदा कि परमेश्‍वर मुर्देया जो वापिस जिन्दा किय्यां करदे ते जिन्दा होणे रे बाद तिन्हा का कुण वाले शरीर हुंणे? 
1CO,15,36,"हे नासमझ! जां तू जमीन बिच कोई बीज बांदा, तिस बिच जिन्दगी रा अंकुर तां तांइ नी फुटदा, जां तांइ से अप्पु नी मरी जांदा। "
1CO,15,37,"जां तू बांदा ता तू सिद्दे बुट्टे जो ही थोड़ी ना बाइ दिंदा, सिर्फ बीज जो ही बांदा, तां चाए से कणक रा बीज हो या फिरी कुसकी अनाज रा बीज हो। "
1CO,15,38,से बीज बाइ दैणे रे बाद परमेश्‍वर तिस बीज जो अपणी मर्जी रे हिसाब कने बधांदे ते तिसजो आकार दिंदे। हर तरिक्के रा बीज अपणे-अपणे आकार बिच बधदा। 
1CO,15,39,"सारे जीव-जंतुआ रा शरीर इक्क जदेया नी है, मणुआं रा शरीर बखरा है, जानवरा रा शरीर बखरा है, पछिंया रा शरीर बखरा है, मच्छियां रा शरीर बखरा है। "
1CO,15,40,"जे किच्‍छ भी धरती बिच है तिसेरा इक्क आकार ते खुबसुरती है, तिय्यां ही जे किच्‍छ आसमान बिच है तिसेरा भी बखरा ही आकार ते खुबसुरती है। "
1CO,15,41,"सूरज री बखरी ही खुबसुरती है, ते चाँद री भी बखरी ही खुबसुरती है, ते तारेयां री भी बखरी ही खुबसुरती है, ते तारेयां री भी अप्पु मिते इक्क बखरी ही खुबसुरती है। "
1CO,15,42,"मुर्देयां रा जिन्दा होणा किच्‍छ इदेया ही है। जिस शरीर जो से मरणे का दब्बि दिंदे से सड़ी जांदा, पर जां से फिरी जिन्दा कित्तेया जाणा तां से इदेया बणी जाणा जे दुबारा कदी नी सड़णा। "
1CO,15,43,"जां कुसकी रे मुर्दा शरीर जो दब्बेया जांदा तां से बदसुरत ते कमजोर हुंदा पर जां से फिरी जिन्दा कित्तेया जाणा तां से छैल ते ताकतवर होणा, जे बड़ा महीमामय है। "
1CO,15,44,"जिय्यां असां खून ते माँस वाला ए इन्सानी शरीर है, तिय्यां ही इदेय शरीर भी हिन जिन्हा बिच परमेश्‍वर रे आत्‍मा ने हमेशा री जिन्दगी दित्ते री है। ते इन्सानी शरीर तिन्हा शरीरां बिच बदली जाणे जिन्हा बिच परमेश्‍वर रे आत्मां ने हमेशा री जिन्दगी दित्ते री है। "
1CO,15,45,"पवित्रशास्त्र बिच इय्यां भी लिख्खे रा है, “पैल्ला मणु, मतलब आदम जिन्दा मणु बणेया, ते आखरी आदम, जे मसीह यीशु हिन, हमेशा री जिन्दगी दैणे वाला बणेया।” "
1CO,15,46,"असी दिखदे कि आत्मिक शरीर वाला मणु जे मसीह यीशु हिन पैल्ले नी आए, से आदम का बाद आए जिस का इन्सानी शरीर थिया। "
1CO,15,47,"पैल्ला मणु जे आदम है, से मिट्टी का बणेया थिया, पर दुआ मणु जे मसीह यीशु हिन, से स्वर्ग का आए। "
1CO,15,48,धरती रे लोक से पैल्ले मणु आदम सांइ हिन पर जे लोक मसीह यीशु जो मनदे से लोक अप्पु भी तिस्सी सांइ हिन जे स्वर्ग का हिन। 
1CO,15,49,"ते जिय्यां असां ने तिसेरा रूप धारण जे मिट्टी का बणे रा थिया, तिय्यां ही असां ने तिस स्वर्गीय मणु रा रूप भी धारण करी लैणा जे मसीह यीशु हिन। "
1CO,15,50,"हे संगी विश्वासियों, मै चाह्‍ंदा कि तुसी इस गल्ल जो जाणो कि असां रे हड्ड-माँस वाले ए शरीर सड़ी जाणे जिसेरा मतलब ए है कि से कदी परमेश्‍वर रे राज बिच वास नी करी सकदे जिनिये हमेशा-हमेशा तीकर रैह्णा ते नाशवान कदी अविनाशी नी बणी सकदा। "
1CO,15,51,"सुणो, मै तुसी जो राज़ री गल्ल दसदा, जां आखरी तुरही बजणी तां असां विश्वासियां ने चाणचक्के ही बदली जाणा ते जां तुरही बजणी तां मुर्देयां ने भी जिन्दे होई जाणा ते फिरी कदी नी मरणा। "
1CO,15,52,किजोकी जरूरी है कि असां रे नाशवान शरीर जे अविनाशी शरीर रे रूप बिच बदली जाण जे ना कदी मुकदे ते ना ही सड़दे। 
1CO,15,53,"ते जां इस नाशवान शरीर ने अविनाशी शरीर रा रूप बिच बदली जाणा तां से इय्यां होणा जिय्यां कि पवित्रशास्त्र बिच लिख्खे रा है, “जय ने मौत जो निगली लित्तेया।” "
1CO,15,54,"हे मौत, तेरी जीत कुते गी? हे मौत, तेरा डकं कुते रेया? "
1CO,15,55,"मौत री ताकत पाप है, ते पाप री ताकत कानून है। "
1CO,15,56,"पर परमेश्‍वर रा शुक्रिया हो, कि से असां जो पाप ते मौत पर मसीह यीशु रे कित्ते रे कम्म रे जरिये जीत दुआंदे। "
1CO,15,57,"इधेरे तांइ हे मेरे प्यारे संगी विश्वासियों, विश्वास बिच मजबूत बणे रेयो ते गलत शिक्षां री वजह कने मत भटकदे, ते प्रभु रे कम्मां बिच हमेशा बधदे रेयो, किजोकी जे मेहनत तुसी प्रभु तांइ करदे से कदी बेकार नी जांदी। "
1CO,16,1,"अवे मै तिस आर्थिक मदद रे बारे बिच जे परमेश्‍वर रे गरीब लोक्कां तांइ कठेरेया गेया थिया, जे हुकम गलातिया प्रदेश रे कलीसिया रे विश्वासियां जो दित्तेया थिया, तिय्यां ही तुसी भी करो! "
1CO,16,2,हफ्ते रे पैल्ले दिन तुसी बिच हर इक्क जणा अपणी-अपणी कमाई बिच का किच्‍छ अप्पु का जमा करी रख्खे ताकी मेरे आणे का बाद दान ना कठेरणा पेयो। 
1CO,16,3,"ते जां मै तित्ते होणा, तां मै तुसी रे भरोस्सेमंद मणुआं रे हत्थां चिठ्ठी देई करी तिन्हा जो भेजी दिंगा ताकी तिन्हा कने तिन्हेरी पहचान होई जाए ते से तुसी री आर्थिक मदद यरूशलेम बिच पुजाई देण। "
1CO,16,4,जे अगर तुसी जो लगदा कि जाणा जरूरी है तां तिन्हा ने मेरे कने ही जाणा। 
1CO,16,5,"जे अगर प्रभु री ईच्छा होई तां मै तुसी कने लम्बे समय तीकर रैह्णा चाह्‍ंदा। मै हल्ले तुसी कने रैह्णे तांइ नी रूकणा किजोकी मै मकिदुनिया प्रदेश जो जाया करदा है। थोड़े समय तित्ते रैह्णे का बाद ही मै तुसी जो मिलणे तांइ आणा, ते तां मै तुसी कने थोड़े समय य लगभग पुरी सर्दी तुसी कने ही रैह्णा, ताकी तिसेरे बाद तुसी मेरे अगले सफर तांइ किच्‍छ मदद करी सको। "
1CO,16,6,पर मै पेन्तिकुस्त रे तयार तिकर इफिसुस शहर बिच ही रैह्णा! 
1CO,16,7,हालांकी तित्ते मेरे मते सारे विरोधी हिन पर तिसेरे बावजूद मेरे जो तित्ते बड़ा असरदार कम्म करणे रा मौक्का मिल्ले रा है। 
1CO,16,8,"जे अगर तीमुथियुस तुसी का आए ता तिस कने बड़ी इज्जत कने पेश आओ, किजोकी से मेरे सांइ ही परमेश्‍वर रा कम्म करणे वाला मणु है। "
1CO,16,9,"इधेरे तांइ कोई भी तिसेरी बेज़ती ना करे, पर तिसजो सफर तांइ सारी जरूरी चिज्जां देई देयो किजोकी मै तिसजो भालेया करदा है कि संगी विश्वासियां कने मेरे का आए। "
1CO,16,10,"ते संगी विश्वासी अपुल्लोस कने मै बड़ी बिनती कित्ती कि से बाकी विश्वासियां कने तुसी का आये जे पैल्ले तुसी का आई बैठ्ठे रे हिन, पर तिन्हा ने अब्बे आणा नी चाएया, पर सही वक्त दिख्खी करी तिन्हा ने आई जाणा। "
1CO,16,11,"चुकन्ने रेयो, मसीह यीशु बिच विश्वास करणे बिच स्थिर बणो, हिम्मतवाले बणो, ते विश्वास बिच मजबूत बणो। "
1CO,16,12,ते जे किच्‍छ भी तुसी करदे हिन से प्यार कने करो। 
1CO,16,13,"हे संगी विश्वासियों, तुसी स्तिफनास ते तिसेरे घराने जो जाणदे। से अखाया प्रदेश रे पैल्ले लोक हिन जिन्हा ने मसीह यीशु बिच विश्वास कित्तेया थिया। ते से लोक परमेश्‍वर रे लोक्कां री सेवा करने तिकर हमेशा तयार रैह्‍न्दे। "
1CO,16,14,इधेरे तांइ मै तुसी कने बिनती करदा कि ऐसे मणुआं रे अधीन रेयो जे इदेइ सच्ची भक्ति कने मेहनत करदे। 
1CO,16,15,मै स्तिफनास ते फूरतुनातुस अखइकुस रे आणे कने खुश है किजोकी तिन्हा ने मेरी से हर आर्थिक जरूरत पुरा कित्ता जे तुसी पुरी नी करी पांदे थिये। 
1CO,16,16,"जिय्यां तिन्हा ने मेरे जो प्रोत्साहित कित्ते रा है, तिय्यां ही तिन्हा ने तुसी जो भी प्रोत्साहित करणा जां तिन्हा ने तुसी का आणा। इन्हा लोक्कां सांइ तुसी भी लोक्कां रा आदरमान करेया करो। "
1CO,16,17,एशिया प्रदेश री कलीसिया रे विश्वासियां रे पास्से का तुसी जो नमस्कार। अक्विला ते तिसेरी लाड़ी प्रिस्किल्ला ते तिन्हेरे घरे कठीणे वाली कलीसिया रे विश्वासियां रा नमस्कार। 
1CO,16,18,"सारे संगी विश्वासियां जो नमस्कार, ते सारे जणे इक्क-दुए जो मसीही प्यार कने नमस्कार करो। "
1CO,16,19,"मै पौलुस, तुसी जो अपणे हत्थां कने ए चिठ्ठी लिख्खे करी, नमस्कार करदा। लाणत है तिस मणु पर जे प्रभु कने प्यार ना करदा हो। "
1CO,16,20,हमारे प्रभु यीशु जल्द हटणे वाले हिन। 
1CO,16,21,प्रभु यीशु रा अनुग्रह तुसी पर हुंदा रे। 
1CO,16,22,मेरा प्यार मसीह यीशु बिच तुसी सबणी कने रे जिन्हेरा मसीह यीशु कने गहरा रिश्ता है। आमीन! 
2CO,1,1,मै पौलुस परमेश्‍वर री मर्जी कने मसीह यीशु रा प्रेरित है। ते असां रे विश्वासी भ्याल तीमुथियुस कने कुरिन्थुस शहर बिच परमेश्‍वर री कलीसिया जो ते अखाया प्रदेश रे परमेश्‍वर रे सारे लोक्कां जो ए चिठ्ठी लिख्खेया करदा है। 
2CO,1,2,असां रे स्वर्ग बिच रैह्णे वाले पिता परमेश्‍वर अते प्रभु मसीह यीशु रे पास्से का तुसी सारेयां जो अनुग्रह अते शांती मिलदी रे। 
2CO,1,3,"असां रे प्रभु यीशु मसीह रे पिता ते परमेश्‍वर रा शुकर करदे, जे दया रा पिता है, ते हमेशा असां जो तसल्ली दिंदे। "
2CO,1,4,"से असां री हर मुसीबत बिच असां जो तसल्ली दिंदे, ताकी असी भी तिन्हा लोक्कां जो तसल्ली देई सकण जे मुसीबत बिच हिन, जिय्यां परमेश्‍वर ने असां जो तसल्ली दित्ती। "
2CO,1,5,"किजोकी असी जिन्ना जादा मसीह यीशु तांइ जुल्म सैह्‍ंदे, परमेश्‍वर तिन्ना ही जादा मसीह यीशु रे जरिये असां जो तसल्ली दिंदे। "
2CO,1,6,"असी इस उम्मीद बिच जुल्म सहन करदे कि जिय्यां परमेश्‍वर ने असां जो तसल्ली दित्ती, तिय्यां ही तिन्हा ने तुसी जो भी तसल्ली दैणी। से तसल्ली मिलणे री वजह कने तुसी भी बड़े सबर कने तिन्हा जुल्म जो सेइ लैणा जिन्हा जो असी भी सहन करेया करदे हिन। "
2CO,1,7,"तुसी तांइ असां जो पूरी उम्मीद है, किजोकी असी जाणदे कि जिय्यां तुसी असां रे जुल्म बिच साझी हुन्दे, तिय्यां ही असां री तिस आस बिच भी तुसी साझी होणा जे परमेश्‍वर ने असां जो दैणी। "
2CO,1,8,"हे मेरे संगी विश्वासियों, असी ए चांह्दे कि तुसी तिन्हा जुल्मां रे बारे बिच जाणो, जे असां जो एशिया प्रदेश बिच झेलणा पे, तित्ते असी असां री सैह्‍णे री ताकत का केई जादा तकलीफ बिच फसी गे थिये, इत्ते तक कि असां रे जिन्दे बचणे री भी कोई उम्मीद नी बची थी। "
2CO,1,9,"बल्कि असी ए मन्नी लेया थिया कि अवे असां जो मारी दित्ता जाणा, पर आखिरकार असी अप्पु रा भरोसा छड्डी करी परमेश्‍वर पर ही पुरे तरिक्के कने भरोस्सा रख्खेया जे मरे रे लोक्कां जो भी जिन्दा करी दिंदे। "
2CO,1,10,"तिन्हा ने असां जो मौत रे बड़े बड्डे खतरे का बचाया, ते अग्गे भी बचाणा। असां ने तिन्हा पर आस रख्खे री है, कि तिन्हा ने असां जो बचांदे रैह्णा। "
2CO,1,11,"तुसी जो भी प्रार्थना करी असां री मदद करणा चाएदी, ताकी मते लोक असां रे पास्से का तिन्हा आशीषां तांइ परमेश्‍वर रा शुकर करण जे परमेश्‍वर ने असां जो मती प्रार्थनां जो सुणी करी दित्ते री हिन। "
2CO,1,12,"किजोकी असी अपणे विवेक री इस गवाई पर असी पुरी बुड़ख कने बोलदे कि असी अपणे हर काम्म-काज बिच परमेश्‍वर री दित्ते री पवित्रता ते सच्चाई कने जिन्दगी जिन्दे, खासतौर पर जां असी तुसी कने थिये। असी अपणी इन्सानी समझ पर नी पर परमेश्‍वर रे अनुग्रह पर निर्भर रैहन्दे। "
2CO,1,13,"असी तुसी जो से ही लिखदे जे तुसी पढ़ी ते समझी सकदे। हालांकी अब्बे तुसी असां री गल्लां जो पुरे तरिक्के कने नी समझी पांदे, पर असां जो आस है कि तुसी असां री गल्लां जो पुरे तरिक्के कने समझणा। ताकी मसीह यीशु रे हटणे रे बेल्ले तुसी असां पर तिन्ना ही गर्व करी सको, जिन्ना असां जो तुसी पर है। "
2CO,1,14,"अवे जां मै जाणदा कि तुसी घट-बध ही समझी पाया करदे हिन, इधेरे तांइ मै तुसी का आणा चाह्‍ंदा ताकी मेरा तुसी का दुबारा आणे री वजह कने तुसी जो दुगणी आशीष मिल्ले। "
2CO,1,15,"अते मै ए सोच्चेया कि मकिदुनिया प्रदेश जो जांदे बेल्ले तुसी कने मिली करी जां, अते फिरी मकिदुनिया प्रदेश का हटदे बेल्ले तुसी का दुबारा आ, अते तुसी मेरे जो यहुदियां प्रदेश बिच पुजणे तीकर मेरी किच्‍छ मदद करो। "
2CO,1,16,मेरा मन पुरे तरिक्के कने तयार थिया कि ए ही योजना होणी। मै तुसी कदी “हां” ते कदी “ना” नी थिया बोलदा। मै दुनिया रे लोक्कां सांइ योजना नी बणांदा। 
2CO,1,17,"जिय्यां परमेश्‍वर विश्वासयोग्य हिन, तिय्यां ही असां री गल्लां हमेशा ही सच हुंदी। "
2CO,1,18,"किजोकी मै पौलुस, सिलवानुस ते तीमुथियुस ने, परमेश्‍वर रे पुत्तर मसीह यीशु रा शुभ संदेश रा प्रचार तुसी लोक्कां बिच कित्तेया, ते मसीह यीशु बिच कदी “हां” ते कदी “ना” नी थिया, पर तिस बिच हमेशा सिर्फ “हाँ” ही “हाँ” है। "
2CO,1,19,"परमेश्‍वर रे कित्ते रे सारे वादे मसीह यीशु बिच पुरे होए रे हिन। इधेरे तांइ असी “आमीन” बोलदे जिसेरा मतलब है “हां”, ताकी असां रे जरिये परमेश्‍वर री महिमा हो। "
2CO,1,20,"परमेश्‍वर ही हिन जे असां जो तुसी कने मसीह यीशु तांइ मजबुत करदे, ते लोक्कां जो मसीह यीशु रा शुभ संदेश दसणे तांइ असां जो चुणे रा है। "
2CO,1,21,जिन्हा ने असां पर मौहर भी लाइ ते अमानत रे तौर पर असां जो पवित्रात्मा जो दित्ता। 
2CO,1,22,परमेश्‍वर मेरे गवाह हिन कि मै सच बोल्लेया करदा है कि दुज्जी बारी कुरिन्थुस शहर बिच इधेरे तांइ नी आया किजोकी मै तुसी जो तुसी री गलतियां री वजह कने बकणा नी चाह्‍ंदा थिया। 
2CO,1,23,ए गल्ल नी है कि असी तुसी रे विश्वास पर काबू पाणा चाह्‍ंदे बल्कि तुसां री खुशी बिच तुसी रे कने कम्म करणे वाले हिन किजोकी तुसी विश्वास मजबूत हिन। 
2CO,2,1,इधेरे तांइ मै ए ठाणी लित्तेया थिया कि तुसी जो फिरी दुख दैणे तांइ ना आं। 
2CO,2,2,किजोकी जे मै तुसी जो दुखी करी देयां तां तुसी रे अलावा मेरे जो खुशी दैणे वाला कोई नी रैह्णा। 
2CO,2,3,"अते ए ही गल्ल जे मै तुसी जो लिख्खी ताकी कुथकी इय्यां ना हो कि जां मै तुसी का आं, तां जिन्हा लोक्कां का मेरे जो खुशी मिलणी चाएदी, तिन्हा का मेरे जो दुख मिल्लो। किजोकी जां तुसी खुश हुंदे, तां तिस कने मेरे जो खुशी मिलदी। "
2CO,2,4,"किजोकी तुसी जो मै दुखी मन का अते तकलीफ बिच रोई-रोई करी ए चिठ्ठी लिख्खी पर तुसी जो दुखी करणे तांइ नी, बल्कि इधेरे तांइ कि तुसी उस प्यार जो जाणी सको, जे खास कर तुसी रे तांइ है। "
2CO,2,5,"पर जे अगर कुसकी ने दुख दित्ते रा है तां तिसने सिर्फ मेरे जो ही नी, पर थोड़ा-मता ता तुसी सारेयां जो भी दित्ते रा है। मै तिस मणु री गलती रे बारे बिच इसका जादा किच्‍छ भी नी बोलणा चाह्‍ंदा। "
2CO,2,6,"इदेय जणे तांइ जे विश्वासी भाईयां ने दित्ते री है, से ही सही है। "
2CO,2,7,"इसेरे उलट तुसी तिस जो माफ करी दो अते तिसजो तसल्ली देयो, कुदखी इय्यां ना हो कि से मसीह बिच विश्वास करणे का पिच्छे हटी जाए। "
2CO,2,8,इधेरे तांइ मेरी तुसी रे कने बिनती है कि तुसी तिन्हा सामणे ए ज़ाहिर करो कि तुसी तिन्हा कने प्यार करदे। 
2CO,2,9,किजोकी मै तुसां जो इस मकसद कने चिठ्ठी लिख्खी कि तुसां जो परखी लेयां कि तुसी मेरी सारी गल्लां जो मनणे तांइ तयार हिन की नी। 
2CO,2,10,पर जिस कुसकी जो तुसी कुसकी गल्ल तांइ माफ करदे तिसजो मै भी माफ करदा। किजोकी जे किच्‍छ मै माफ करदा (जे माफ कित्तेया है) से मसीह यीशु रे मिल्ले रे हक कने तुसी रे फायदे तांइ ही करदा। 
2CO,2,11,ताकी शैतान असां रा कोई फायदा नी उठाई सको किजोकी असी तिसेरी चाल्लां जो जाणदे। 
2CO,2,12,"जां मै मसीह यीशु रा शुभ संदेश सुनाणे त्रोआस शहर बिच आया, तां प्रभु ने मेरे जो शुभ संदेश सुनाणे रा बड्डा मौक्का दित्तेया। "
2CO,2,13,"पर जां अपणे विश्वासी भ्याल तीतुस जो तित्ते नी दिख्खेया तां मेरा मन बड़ा बैचेन होई गेया, ते तिसजो तोपणे तांइ मै त्रोआस शहर रे विश्वासियां का विदा लेई करी आई गेया, ते मकिदुनिया प्रदेश जो हटी गेया। "
2CO,2,14,"परमेश्‍वर रा शुकर हो, मसीह कने असां रा रिश्ता होणे री वजह कने से असां जो मसीह कने हमेशा लेइ करी चलदे ते असां जो जीत दुआंदे। ते परमेश्‍वर अपणे मसीह जो जानणे री खुशबू जो इक्क महक सांइ असां रे जरिये हर जगह फैलांदे। "
2CO,2,15,किजोकी असां री जिन्दगी परमेश्‍वर रे सामणे छुटकारा पाणे वाले ते नाश होणे वाले लोक्कां तांइ मसीह री इक्क महक सांइ हिन। 
2CO,2,16,"पर तिन्हा लोक्कां तांइ जे बर्बादी पास्से बधेया करदे हिन, ए मौत री इदेइ गंदी मुस्क है, जे मौत रे पास्से लेई जांदी। पर तिन्हा लोक्कां तांइ जे छुटकारा रे रस्ते बिच बधेया करदे हिन, ए जिन्दगी री इदेयी महक है, जे हमेशा री जिन्दगी रे पास्से लेइ चलदी। इन्हा गल्लां जो कोई अपणी काबलियत कने नी करी सकदा। "
2CO,2,17,"असी उन्हा केई मणुआं सांइ नी हिन, जे पैसे रे लालच बिच परमेश्‍वर रे वचन बिच हेराफेरी करदे हिन, पर असी ए जाणदे होए कि परमेश्‍वर असां जो भेज्जे रा है, ते से असां जो दिख्खेया करदे हिन, ते असी मसीह रे हक कने हमेशा सच्चाई कने शिक्षा दिंदे। "
2CO,3,1,असी फिरी अपणी तारीफ नी हिन करेया करदे। ते असां जो बाकी मणुआं सांइ तुसी जो अपणी सिफारिश करणे तांइ चिठ्ठियां दैणे या लैणे री बिल्कुल भी जरुरत नी है। 
2CO,3,2,तुसी ता अप्पु ही चिठ्ठियां सांइ हिन जे परमेश्‍वर तांइ कित्ते रे मेरे कम्मां री सिफारिश करदे ते जिन्हा जो सारे लोक पढदे ते समझदे। 
2CO,3,3,"साफ तौर पर तुसी मसीह यीशु रे पास्से का चिठ्ठियां सांइ हिन जे असां री सेवकाई रा नतीज्जा है, जे सलेट पर नी लिख्खे गे रे हिन पर परमेश्‍वर री आत्‍मा कने असां रे दिल री सलेट पर लिख्खे गे रे हिन। "
2CO,3,4,"असी इय्यां इधेरे तांइ बोलदे किजोकी मसीह यीशु रे जरिए, परमेश्‍वर रे सामणे असां जो इदेइ हिम्मत हुंदी। "
2CO,3,5,"असी नी बोलदे कि असां बिच अप्पु किच्‍छ करणे री काबलियत है, पर परमेश्‍वर असां जो ए सब करणे री काबलियत दिंदे। "
2CO,3,6,"तिन्हा ने असां जो परमेश्‍वर रे नौए वाचा रे सेवक होणे रे काबिल बणाए रा है, ए नौई वाचा मूसा रे कानून बिच लिख्खे री गल्लां रा नी है पवित्रात्मा रा है। किजोकी मूसा रे कानून पर ना चलणे पर ता मौत मिलदी, पर परमेश्‍वर री नौई वाचा रे जरिये पवित्रात्मा असां जो हमेशा री जिन्दगी दिंदा। "
2CO,3,7,"जां मूसा रा कानून जे पत्थर री सलेटां पर लिख्खेया गेया थिया, तां तिस बेल्ले परमेश्‍वर री महिमा दिख्खी गयी थी, इस्राएल रे लोक मूसा रे चेहरे जो जादा देर तीकर नी दिख्खी सके, किजोकी से बड़ा चमकेया करदा थिया पर तिसेरी चमक भी जादा देर तीकर नी रेइ, इधेरे तांइ जे अगर मूसा रे कानून पर आधारित सेवकाई जे मौत पास्से लेई जांदी, अगर इन्नी जादा चमकदार है, तां फिरी नौई वाचा रे अधीन होई करी परमेश्‍वर री पवित्रात्मा री सेवकाई करणे बिच इसका भी जादा महिमा होणी। "
2CO,3,8,"किजोकी जां कसुरवार ठैहराणे वाला, मूसा रे कानून महीमामय थिया, तां पक्के तौर पर धार्मिक ठैहराणे वाली नौई वाचा बिच होर भी जादा महीमामय होणी। "
2CO,3,9,हकिकत बिच नौई वाचा इन्नी जादा अनौखी है कि मूसा रा कानून अवे महीमामय नी रेया। 
2CO,3,10,मूसा रा कानून इक्क बड़ी महिमा कने दित्तेया गेया थिया जे जादा देर तीकर नी रेइ। पर नौई वाचा री महिमा जादा बड्डी है किजोकी से हमेशा तीकर रैह्‍णी। 
2CO,3,11,इधेरे तांइ इदेइ आस रख्खी करी असी हिम्मत कने बोलदे। 
2CO,3,12,अते असी मूसा सांइ नी हिन जे अपणे मुँह पर परदा पाई रखदा थिया ताकी इस्राएल रे मणु तिसेरे चेहरे पर परमेश्‍वर रे चमक जो घटदे-घटदे ते मुकदे होए ना दिख्खे। 
2CO,3,13,"तिन्हेरी समझ मंद होई गे री है, किजोकी अज्ज तांइ जां से तिस मूसा रे कानून जो पढ़दे, तां से ही परदा तिन्हेरी समझ पर पेई रैहन्दा, पर से परदा बस मसीह यीशु पर विश्वास करणे रे जरिए ही हटदा। "
2CO,3,14,ते अज्ज तांइ जां भी मूसा रा कानून पढ़ेया जांदा तां लोक तिसजो पुरी तरिक्के कने समझी नी पांदे। 
2CO,3,15,पर जां कोई मणु मसीह यीशु बिच विश्वास करदा तां तिसेरी समझ का से परदा हटाई दित्ता जांदा। 
2CO,3,16,"प्रभु ता आत्‍मा हिन, अते जित्ते कुते प्रभु रा आत्‍मा है, तित्ते मूसा रे कानून का अजादी है। "
2CO,3,17,"असी सारे प्रभु री महिमा जो अपणे उघाड़े रे चेहरे कने इक्क शीशे सांइ प्रकाशित करदे। असां जो अपणे सांइ बनाणे तांइ तिस चमकदार महिमा बिच जादा का जादा बदलेया करदे हिन। ते ए महिमा परमेश्‍वर रे पास्से का है, जे पवित्रात्मा रे रूप बिच असां का है। "
2CO,4,1,इधेरे तांइ जां असां रे पर इदेयी दया होई कि असां जो परमेश्‍वर रा संदेश सुनाणे री सेवा मिल्ली तां असी हिम्मत नी हारदे। 
2CO,4,2,"पर असां ने शरम रे ते गुप्त कम्मां जो छड्डी दित्तेया, अते न चलाकी कने चलदे, अते ना परमेश्‍वर रे वचन बिच हेराफेरी करदे, पर परमेश्‍वर रे सामणे असी सिर्फ सच बोलदे, ते असी लोक्कां रे विवेक बिच ए बिठाई दिंदे कि जे असी बोल्लेया करदे हिन से सच है। "
2CO,4,3,"जे शुभ संदेश असी लोक्कां जो सुणांदे, से तिन्हा लोक्कां का लुके रा है जे हमेशा री मौत रे रस्ते पर हिन। "
2CO,4,4,"शैतान, जे इस दुनिया रे लोक्कां रा शासक है, तिनिये मसीह यीशु बिच विश्वास ना करणे वाले लोक्कां री समझ जो मंद करी रख्खे रा है, ताकी से लोक शुभ संदेश री महीमामय रौशनी जो नी दिख्खी सके। से लोक मसीह यीशु रे इस महिमा रे संदेश जो नी समझदे जे परमेश्‍वर रे प्रतीरुप हिन। "
2CO,4,5,"दिख्खो, असी लोक्कां बिच जाई-जाई करी अपणे बारे बिच प्रचार नी करेया करदे हिन। असी मसीह यीशु रा प्रचार करेया करदे हिन, ते मसीह रे खातिर असी तुसी रे सेवक हिन। "
2CO,4,6,"किजोकी परमेश्‍वर ने ही बोल्ले रा है, “न्याहरे बिच रौशनी चमके”, ते से ही असां रे दिल बिच चमकी, ताकी असी मसीह बिच परमेश्‍वर री महिमा जो दिख्खी सकण। "
2CO,4,7,"असी मिट्टी रे भांडेया सांइ हिन जिन्हा बिच इस धन्न जो जमा करी के रख्खेया गे रा है, किजोकी ए असीम ताकत असां रे पास्से का नी पर परमेश्‍वर रे पास्से का है। "
2CO,4,8,"असी चौं पास्से का तकलीफां ता भोगदे, पर असी खतरे बिच नी पैंदे। असी घबराये रे ता हिन, पर निराश नी हिन। "
2CO,4,9,"सताए ता जान्दे, पर छड्डे नी जांदे, झुकाये तां जांदे, पर नास नी होये हिन "
2CO,4,10,असी हर बेल्ले मसीह यीशु री तकलिफां ते मरणे रे अनुभव जो अपणे शरीर बिच महसूस करदे ताकी लोक मसीह यीशु रे जिन्दगी जो असां रे कम्मां रे जरिये जाणी सकण। 
2CO,4,11,"हां, असी हमेशा मौत रे खतरे बिच रैहन्दे किजोकी असी मसीह यीशु रा शुभ संदेश सुणांदे ताकी मसीह यीशु री जिन्दगी असां रे कम्मां रे जरिये लोक्कां पर ज़ाहिर हो। "
2CO,4,12,तां असी मौत रे खतरे बिच रैहन्दे पर इसेरा नतीज्जा ए होया कि तुसी जो हमेशा रा जीवन मिल्लेया। 
2CO,4,13,"पर असी प्रचार करणा जारी रखदे किजो असां बिच तैसा ही विश्वास है जैसा तिस भजनकार बिच थिया जां तिनिये ए लिख्खेया, “मै परमेश्‍वर पर विश्वास कित्तेया, इधेरे तांइ मै बोल्लेया, इधेरे तांइ असी भी विश्वास करदे ते बोलदे।” "
2CO,4,14,"अते ए जाणदे कि जिनिये प्रभु यीशु जो मरे रे लोक्कां बिच का जिंदा कित्तेया, तिन्हा ने ही असां जो भी तिय्यां ही जिंदा करणा, ते परमेश्‍वर ने असां जो तुसां कने कठ्ठे करी के लेई आणा ते असी तिन्हेरी मौजुदगी बिच हाजिर रैह्‍ण। "
2CO,4,15,"जे किच्‍छ असां कने घटे रा है, से तुसी रे फायदे तांइ ही हिन ताकी जिय्यां परमेश्‍वर रा अनुग्रह जादा का जादा लोक्कां जो मसीह बिच लेई आया करदा है तिस कने मते लोक्कां ने परमेश्‍वर रा तिन्हेरी महिमा तांइ शुकर करणा। "
2CO,4,16,"इधेरे तांइ असी हिम्मत नी हारदे, हालांकी असां रा शरीर मुकेया करदा है पर असां अंदर असां री आत्‍मा हर रोज नौई हुंदी जांदी। "
2CO,4,17,"किजोकी असां री मुसीबतां छोटी हिन ते तिन्हा ने जादा हाण तांइ नी रैह्णा किजोकी तिन्हेरे अंजाम “हमेशा री महीमा” होणा, जे तिस हर कुसकी चीज का बड्डी भी है, जिसेरे बारे बिच असी कदी सोच्ची भी नी सकदे। "
2CO,4,18,"अते असां तां दिख्खी री चिज्जां जो नी पर अण-दिख्खी चिज्जां जो दिखदे रैह्‍न्दे, किजोकी दिख्खी री चिज्जां थोड़े ही रोज री हिन, पर अणदिख्खी चिज्जां हमेशा बणी रैह्न्दी। "
2CO,5,1,जिय्यां कि असी जाणदे कि इस दुनिया बिच असां रा शरीर इक्क तम्बु सांइ है जित्ते असी रैहन्दे। जां असी मरी जाणा तां असां जो परमेश्‍वर रे पास्से का स्वर्ग का इक्क इदेया शरीर मिलणा जे हत्थां रा बणे रा नी पर हमेशा तीकर रैह्णे वाला है। 
2CO,5,2,इस शरीर बिच ता असी पिड़ां कने किल्दे रैहन्दे ते बड़ी तमन्‍ना रखदे की अपणे स्वर्गीय शरीर जो पाई लैण। 
2CO,5,3,ताकी जां असी अपणे स्वर्गीय शरीर जो पाई लेण तां असी तिसेरे बगैर ना पाए जाण। 
2CO,5,4,"ते असी इस शरीर बिच रैहन्दे होए जे इस दुनिया बिच असां रे तम्बु सांइ है, बोझ कने किल्दे रैहन्दे, किजोकी असी अपणे इस दुनिया रे शरीर जो उतारणा नी चाह्‍ंदे पर स्वर्गीय शरीर जो भी पाई लैणा चाह्‍ंदे, ताकी असां रे नौए स्वर्गीय शरीर असां रे इन्हा शरीरां कने बदली जाए जे इक्क दिन मुकी जाणे। "
2CO,5,5,"जिन्हा ने असां जो स्वर्गीय शरीर जो पाणे तांइ तयार कित्ते रा है, से परमेश्‍वर है, जिन्हा ने असां जो अमानत बिच पवित्रात्मा भी दित्ते रा है। "
2CO,5,6,"अते असी हमेशा हिम्मत बणाई रखदे ते ए जाणदे की जां तीकर असी शरीर बिच रैहन्दे, तां तांइ असी प्रभु कने नी स्वर्ग बिच नी रेया करदे हिन। "
2CO,5,7,"हल्ले जां असी इस दुनिया बिच जिया करदे हिन, तां असी प्रभु रा अनुसरण तिन्हा जो दिख्खी करी नी पर विश्वास करणे रे जरिये करेया करदे हिन। "
2CO,5,8,इस तांइ असी हिम्मत बणाई रखदे कि मरणे रे बाद शरीर जो छड्डी करी प्रभु कने रैह्णा होर भी जादा खरा समझदे। 
2CO,5,9,"इस तांइ असां रे मन री खुशी ए है कि चाए असी तिन्हा कन्ने स्वर्ग बिच रैह्‍ण या चाए तिन्हा का दूर इस दुनिया बिच रैह्‍ण, पर असी तिन्हा जो पसंद आंदे रैह्‍ण। "
2CO,5,10,"किजोकी जरुरी है असां सारेयां रा हाल मसीह यीशु रे असां रा हिसाब-किताब करदे बेल्ले खुली जाए, की हर इक्क मणु अपणे भले-बुरें कम्मां रा बदला पाए जे तिन्हा ने शरीर रे जरिए कित्ते होण। "
2CO,5,11,"इस तांइ परमेश्‍वर रा डर मन्नी करी असी लोक्कां जो छंदे करी के परमेश्‍वर रे सच पर विश्वास करणे तांइ समझांदे ते तिन्हेरे सामणे असां रा हाल प्रकट है, ते मेरे जो ए आस है की तुसी रे विवेक पर भी असां रा हाल प्रकट होया होणा। "
2CO,5,12,"असी फिरी भी अपणी तारीफ तुसी अग्गे नी करदे, पर असी तुसी जो असां रे बारे बिच गर्व करणे रा मौक्का दिदें, तुसी तिन्हा जो जवाब देइ सको, जे मन पर नी पर दिखावटी गल्लां पर घमंड करदे। "
2CO,5,13,"जे अगर कोई बोल्ले कि असी बेसुध हिन तां सिर्फ परमेश्‍वर तांइ हिन, ते जे अगर असी होश बिच हिन, तां तुसी तांइ हिन। "
2CO,5,14,"किजोकी मसीह यीशु रा प्यार असां जो मजबूर करी दिंदा, किजोकी असी ए समझदे की जां इक्क मणु सारे लोक्कां तांइ मरेया तां सारे मरी गे। "
2CO,5,15,"ते मसीह इधेरे तांइ सारेयां तांइ मरेया कि जे लोक जिन्दे हिन, से अग्गे जो अपणे तांइ ना जिन्दगी ना जीण पर तिन्हेरे तांइ जीण जे तिन्हेरे तांइ मरेया ते फिरी मरे रे लोक्कां बिच का जिन्दा होई गेया। "
2CO,5,16,"अते अवे असी कुसकी होर जो इन्सानी तौर-तरिक्के रे हिसाब कने नी समझगे हालांकी असां ने भी मसीह यीशु जो इन्सानी तौर-तरिक्के रे हिसाब कने समझेया, तां भी अब्बे का असी तिन्हा जो इदेया नी जाणगे। "
2CO,5,17,"इस तांइ जे कोई मसीह यीशु बिच विश्वास रखदा तां से नौई रचना है: पुराणी जिन्दगी बिती गे री है, अवे नौई जिन्दगी री शुरुआत होए री है। "
2CO,5,18,"ए सारी गल्लां परमेश्‍वर रे पास्से का है, जिन्हा ने मसीह यीशु रे जरीए असां रा अप्पु कने मेल जोल करी दित्ता, ते अप्पु कने लोक्कां रा मेल जोल करणे री सेवा असां जो सौंप्पि दित्ती। "
2CO,5,19,"इसेरा मतलब ए है कि परमेश्‍वर ने मसीह यीशु बिच होई करी अपणे कन्ने दुनिया रा मेल जोल करी लित्ता, ते लोक्कां रे पाप्पां रा इल्जाम तिन्हा पर नी लाया। ते ए ही मेल जोल कराणे रा से संदेश है, जे परमेश्‍वर ने लोक्कां जो सुनाणे तांइ असां जो सौंप्पे रा है। "
2CO,5,20,इस तांइ असी मसीह यीशु रे राजदूत हिन मन्नों परमेश्‍वर असां रे जरिए बिनती करेया करदे हिन; असी मसीह यीशु रे पास्से का बिनती करेया करदे हिन की परमेश्‍वर कने मेल जोल करी लेयो। 
2CO,5,21,"मसीह जे पाप का अनजान थिये, तिन्हा ही जो परमेश्‍वर ने असां तांइ पाप्पि ठैहराया ताकी परमेश्‍वर असां जो मसीह रे कित्ते रे कम्मां रे जरिये धार्मिक ठैहराण। "
2CO,6,1,"असी जे परमेश्‍वर रे सहकर्मी हिन, छंदे करी के समझादें की परमेश्‍वर री अनुग्रह जे तुसी पर है, तिसजो बेकार मत जाणा देयो। "
2CO,6,2,"किजोकी पवित्रशास्त्र बिच परमेश्‍वर ता ए बोलदे, “ठीक समय पर मै तेरी सुणी लित्ती, ते छुटकारे वाले दिन मै तेरी मदद कित्ती, सुणो, अब्बे ए से ठीक समय है; सुणो, अब्बे से छुटकारे रा दिन है।” "
2CO,6,3,"परमेश्‍वर रे सहकर्मी होणे रे नात्ते असी कुसकी गल्ल बिच ठोक्कर खाणे रा कोई भी मौक्का नी दिदें, ताकी असां री सेवा पर कोई इल्जाम ना आये। "
2CO,6,4,"हर तरिक्के कने असी ए ज़ाहिर करदे कि असी परमेश्‍वर रे चुणे रे दास हिन, असी बड़े सबर कने दुखां, कमी-घटियां ते मुसिबतां जो सैह्‍ंदे। "
2CO,6,5,"ते असी कौड़े खाणे कने, कैद होणे कने, हगांमेया कने, मेहनत करदे होए, जागदे रैह्णे कने, भुख्ख बिच, पवित्रता कने, ज्ञान कने, सबर कने, रहम कने, पवित्रात्मा कने अप्पु जो परमेश्‍वर रे चुणे रे दास साबित करदे। "
2CO,6,6,"असी सच्चे प्यार कने, सच्चाई रे वचनां कने, परमेश्‍वर री ताकत कने, धार्मिकता रे हथियारां कने जे हमला करणे ते अपणी रक्षा करणे तांइ हिन, ते लोक्कां रा असां री इज्जत या बेइज्जती करणे रे जरिये, ते तिन्हेरे असां रे बारे बिच ठीक या बुरी गल्लां बोलणे रे जरिये भी अप्पु जो परमेश्‍वर रे चुणे रे दास साबित करदे। ते हालांकी असां जो ढोंगी समझेया गेया, पर असी सच ही बोलदे। "
2CO,6,7,"किच्‍छ लोक असां जो ठीक जाण-पैछाण वालेयां सांइ मिलदे, पर किच्‍छ लोक असां जो अनजान लोक्कां सांइ नजरंदाज करी दिंदे। असी मरणे रे करीब रैहन्दे, पर असी फिरी भी जिन्दे हिन। असां जो कुट्टेया गेया, पर असी फिरी भी नी मरे। असां रे दुखी होणे रा समय भी आया पर असी फिरी खुशी मनांदे। असी गरीब हिन, पर मते जणेया जो आत्मिक रूप बिच अमीर बणाई दिदें, असी इदेय हिन कि जिय्यां असां का किच्‍छ भी नी है, पर फिरी भी असी सब किच्‍छ रखदे। ते इन्हा ही सारे तरिक्के कने असी ए ज़ाहिर करदे कि असी परमेश्‍वर रे चुणे रे दास हिन। "
2CO,6,8,"हे कुरिन्थियों शहर रे विश्वासियों, असी तुसी कने खुली करी गल्लां कित्ती री हिन, असी तुसी जो खुले दिल कने प्यार करदे। "
2CO,6,9,"असां रे दिल बिच तुसी तांइ प्यार री कोई कमी नी है, पर तुसी ने असां तांइ अपणे प्यार जो रोक्की रख्खे रा है। "
2CO,6,10,पर तुसी जो अपणे बच्चे समझी करी मै तुसी जो बोलदा की तुसी भी असां रे प्यार रे बदले बिच पर अपणे प्यार जो मत रोक्की रख्खो। 
2CO,6,11,"अविश्वासी लोक्कां रे सहभागी मत बणो। किजोकी धार्मिकता ते अधार्मिकता रा कोई मेल जोल नी है, रौशनी या न्याहरे री कोई सगंती नी है। "
2CO,6,12,"ते मसीह यीशु जी रा शैतान कने कोई लैणा-दैणा नी है, ते विश्वासी कने अविश्वासी रा कोई नात्ता नी है। "
2CO,6,13,"ते मूर्तां कने परमेश्‍वर रे मन्दिर रा कोई रिश्ता नी। किजोकी असी ता जिन्दे परमेश्‍वर रे मन्दिर हिन, जिय्यां परमेश्‍वर ने बोल्ले रा है, “मै तिन्हा लोक्कां बिच बसणा ते तिन्हा बिच चलणा-फिरणा, मै तिन्हेरा परमेश्‍वर होण ते से मेरे लोक होणे।” "
2CO,6,14,"इस तांइ परमेश्‍वर पवित्रशास्त्र बिच असां जो बोलदे, “अविश्वासी लोक्कां रे बिच का निकलो ते बखरे रेयो ते भिठ्ठी चिज्जां री अराधना मत करो, तां मै तुसी जो अपनाणा। "
2CO,6,15,"ते मै तुसी रा प्यो होणा ते तुसी मेरे बच्चे-बच्चियां होणे, ए सर्वशक्तिमान प्रभु परमेश्‍वर रा वचन है।” "
2CO,7,1,"अते हे प्यारे संगी विश्वासियों, जां परमेश्‍वर ने असां कने ए वादा कित्ते रा है कि तिन्हा ने असां जो अपणे बच्चेयां रे रूप बिच अपणाई लैणा, इधेरे तांइ, आओ असी हर तरिक्के री बुराई जो छड्डी देण, ते इक्क पवित्र जिन्दगी जीणे री कोशीश करदे रैह्‍ण। "
2CO,7,2,"असां कने प्यार बणाई रख्खो, असी ना कुसकी कने नाईंसाफी कित्ती ते ना कुसकी रा किच्‍छ बिगाड़े रा है ते ना ही कुसकी जो ठग्गे रा है। "
2CO,7,3,"मै तुसी जो दोषी ठैहराणे तांइ ए नी बोलदा, किजोकी मै पैल्ले ही बोल्ली चुक्के रा है कि असी तुसी जो इन्ना प्यार करदे कि असी तुसी कने जीणे-मरणे तांइ भी तयार हिन। "
2CO,7,4,"मै तुसी कने बड़ी हिम्मत कने बोलदा कि मेरे जो तुसी पर बड़ा गर्व है, मै बड़ा भारी उत्साहित है, अपणे सारे दुख बिच भी मै खुशी कने भरी रैहन्दा। "
2CO,7,5,"किजोकी जां असी त्रोआस शहर का निकली करी मकिदुनिया प्रदेश बिच आए थिये तां भी असां जो अराम नी मिल्लेया, पर असां जो चारो पास्से का मुसीबतां कने घिरे रे थिये, बाहर लड़ाईयां थी ते अन्दर ड्रौणी गल्लां थी। "
2CO,7,6,तां भी दुखी मणुआं जो तसल्ली दैणे वाले परमेश्‍वर ने तीतुस रे आणे कने असां जो तसल्ली दित्ती। 
2CO,7,7,"ते तिसेरे आणे कने मेरे जो तिन्नी तसल्ली मेरे जो नी, जिन्नी तसल्ली मेरे जो तां मिल्ली जां तिनिये मेरे जो दस्सेया कि तुसी मेरे तांइ किन्ने फिकरमंद थिये ते तुसी जो मेरा बड़ा चाह होए रा थिया, ते तुसी जो असां री मुसिबतां रे बारे बिच जाणी करी किन्ना जादा दुख होया थिया। "
2CO,7,8,"मेरे जो इस गल्ल रा कोई पछतावा नी है कि मै तुसी जो गम्भीर चिठ्ठी लिख्खि, हालांकी तिस कने तुसी उदास होई गे। मेरे जो पैल्ले पछतावा होया थिया जां मै दिख्खेया थिया कि तुसी तिस चिठ्ठी री वजह कने उदास होई गे। "
2CO,7,9,"अवे मै खुश है, पर इधेरे तांइ नी तुसी जो दुख होया, पर इधेरे तांइ की तुसी तिस दुख री वजह कने अपणे पाप्पां का तौबा कित्ती ते परमेश्‍वर रे रस्ते पर चलणा लगे, किजोकी ए दुख परमेश्‍वर रे पास्से का थिया ताकी असां पास्से का तुसी जो कोई नुक्सान ना हो। "
2CO,7,10,"किजोकी परमेश्‍वर रे पास्से का मिलणे वाला दुख, पाप्पां का तौबा करणे री वजह बणदा, जिसेरा अंजाम छुटकारा है, तिस तरिक्के रे दुख कने पछतावा नी हुंदा, पर दुनियावी दुख हमेशा री मौत री वजह बणदा। "
2CO,7,11,"ध्यान देयो कि परमेश्‍वर रे पास्से का मिल्ले रे दुख कने तुसी किन्ने गुणवान बणी गे रे हिन: तुसी बिच किन्नी जादा लगन, अपणी सफाई दैणे तांइ तुसी री उत्सुकता, नाइन्साफी रे खिलाफ तुसी रा गुस्सा, कुसकी खतरे तांइ तुसी रा चुकन्नापन, मेरे कने मिलणे तांइ तुसी री चाह्‍त, सेवा करणे तांइ तुसी रा लगाव, ते गलत कम्म करणे वाले जो सजा दैणे बिच तुसी री फुर्ती। इन्हा सारी चिज्जां कने तुसी ने ए साबित करी दित्तेया हर इक्क चीज ठीक तरिक्के कने करणे बिच तुसी ने कोई कसर नी छड्डी। "
2CO,7,12,"फिरी मै पैल्ले जे से गम्भीर चिठ्ठी तुसी जो लिख्खी थी, से ना तां तिसेरे वजह कने लिख्खेया जिन्निए नाइन्साफी कित्ती, ते ना तिसेरे वजह कने जिस कने नाइन्साफी होई, पर इस तांइ की तुसी रा जे जोश असां तांइ है से परमेश्‍वर रे सामणे तुसी रे सामणे आई जाए। "
2CO,7,13,"इस तांइ असां जो तसल्ली मिली, असां री इस तसल्ली ते तीतुस री खुशी री वजह कने, असां जो होर भी जादा खुशी होई, किजोकी तिसेरा मन तुसी री वजह कने होर भी जादा खुश होई गे रा है। "
2CO,7,14,"किजोकी अगर मै तिसेरे सामणे तुसी रे बारे बिच किच्‍छ गर्व दिखाया भी, तां मै शर्मिदां नी होया, पर जिय्यां असी सारी गल्लां तुसी रे सामणे सच-सच बोल्ली दित्ती थी तिय्यां ही असां रा गर्व करणा तीतुस रे सामणे सच निकलेया। "
2CO,7,15,"ते जां से याद करदा कि तुसी सारे तिसेरी सारी गल्लां मनदे थिये, ते तिस कने हमेशा डर ते इज्जत कने मिलदे थिये, तां तुसी तांइ तिसेरा प्यार होर भी बधी जांदा। "
2CO,7,16,"मै खुश है, किजोकी मेरे जो हर गल्ल बिच तुसी पर भरोसा है। "
2CO,8,1,"अवे हे विश्वासी भाईयों, असी तुसी जो परमेश्‍वर रे तिस अनुग्रह रा संदेश दिदें जे मकिदुनिया प्रदेश रे विश्वासियां पर होए रा है। "
2CO,8,2,"जां से बड़ी मुसीबतां बिच थिये, तां भी तिन्हा ने अपणे गरीब होणे रे बावजूद भी बड़ी खुशी कने दुज्जे विश्वासियां री मदद करणे तांइ बड़ी उदारता कने दान दित्ता। "
2CO,8,3,"तिन्हेरे बारे बिच मेरी ए गवाई है, कि तिन्हा ने अपणी फिकर नी कित्ती, ते तिन्हा ने उन्ना दित्ता जिन्ना से देई सकदे थिये, बल्कि तिन्हा ने अपणी पोह्‍ंच का भी जादा खुले मन कने दान दित्ता। "
2CO,8,4,तिन्हा ने असां का बड़ी जादा बिनती कित्ती ताकी यरूशलेम शहर रे विश्वासियां तांइ दान दैणे ते सेवा करणे रे सोभाग्य बिच हिस्सेदार बणी सकण। 
2CO,8,5,"ते तिन्हा ने असां री उम्मीद का जादा बधी करी कित्तेया, पैल्ले तिन्हा ने अप्पु जो परमेश्‍वर जो पसंद आणे वाली जिन्दगी जीणे तांइ समर्पित करी दित्तेया, ते फिरी तिन्हा ने प्रभु री इच्छा रे हिसाब कने अप्पु जो असां जो समर्पित करी दित्ता। "
2CO,8,6,इधेरे तांइ असां ने तीतुस जो समझाया कि जिय्यां तिनिये पैल्ले शुरू कित्तेया थिया तिय्यां ही इस दान रे कम्म जो तुसी रे बिच मझाटे पुरा भी करी ले। 
2CO,8,7,"इधेरे तांइ जिय्यां तुसी हर गल्ल बिच, मतलब भरोस्से, शिक्षा, ज्ञान ते हर तरिक्के री मेहनत बिच, ते असां कने प्यार रखणे बिच होर भी जादा बदधे जांदे, तिय्यां ही गरीब विश्वासियां जो दान दैणे रे कम्म बिच भी बधदे जाओ। "
2CO,8,8,"मै तुसां जो हुकम नी है देया करदा, पर मै तुसी रे प्यार री सच्चाई जो दुज्जेयां री गहरी इच्छा कने तुलना करी के परखणा चाह्‍ंदा। "
2CO,8,9,"तुसी असां रे प्रभु यीशु मसीह रे अनुग्रह जो जाणदे कि से अमीर होई करी भी तुसी तांइ कगांल बणी गे, ताकी तिन्हेरे कगांल होई जाणे कने तुसी अमीर होई जाओ। "
2CO,8,10,"इस गल्ल पर तुसी तांइ मेरी ए ही सलाह है कि ए ठीक गल्ल होणी कि जे तुसी इक्क साल पैल्ले शुरू कित्तेया थिया, तिस कम्म जो पूरा करो। पिछले साल तुसी पैल्ले लोक थिये जे दान दैणा चाह्‍ंदे थिये, ते तुसी लोक ही पैल्ले हिन जिन्हा ने दान दैणा शुरू भी कित्तेया थिया। "
2CO,8,11,"अवे तुसी जो से कम्म पुरा करणा चाएदा जे तुसी शुरू कित्तेया थिया। शुरूआत बिच तुसी री गरीब विश्वासियां जो दान दैणे री इच्छा थी, से अब्बे तुसी रे दान दैणे कने दिसणी भी चाएदी। अपणी कमाई रे हिसाब कने दान देयो। "
2CO,8,12,"किजोकी जे अगर तुसी अपणे पुरे मन कने दान दिंदे, तां से मंज़ूर भी हुंदा। ते जे किच्‍छ भी तुसी का है, तिसेरे हिसाब कने दान करो, ना कि जे तुसी का नी है। "
2CO,8,13,इय्यां नी है कि मै ए चाह्‍ंदा कि दुज्जेयां री जिन्दगी सुखदी ते तुसी री जिन्दगी मुश्किल होई जाओ। मेरा सिर्फ ए ही मतलब है कि सारेयां बिच बराबरी होणा चाएदी। 
2CO,8,14,"पर इस बेल्ले तुसी री तरक्की, तिन्हेरी कमी-घटी बिच कम्म आए, ताकी तिन्हेरी तरक्की होणा भी तुसी री कमी-घटी बिच कम्म आए। ते सारेयां बिच बराबरी होई जाए। "
2CO,8,15,"जिय्यां कि पवित्रशास्त्र बिच लिख्खे रा है, “जिनिये मता बटोरेया तिसेरा किच्‍छ जादा नी निकलेया, ते जिनिये घट बटोरेया तिसजो किच्‍छ घट नी निकलेया।” "
2CO,8,16,"परमेश्‍वर रा शुकर हो, जिन्हा ने तुसी तांइ से ही फिकर तीतुस रे मन बिच पाए री है, जे मेरे जो भी है। "
2CO,8,17,"जां असी तिसका बिनती कित्ती कि से तुसी का आए, तां तिनिये बड़ी इज्जत कने असां री गल्ल मन्नी लित्ती, बल्कि बडा उत्साही होई करी, से अपणी मर्जी कने तुसी का गे रा है। "
2CO,8,18,"असां ने तिस कने तिस विश्वासी भ्याल जो भी भेज्जे रा है, जिस जो सारी कलीसियां रे सारे संगी विश्वासी मसीह यीशु रे शुभ संदेश रे प्रचारक होणे रे नात्ते जाणदे। "
2CO,8,19,"ते इन्ना ही नी, पर से कलीसियां रे संगी विश्वासियां रे जरिए ठेहराया भी गे रा कि इस दान रे कम्म तांइ असां कने जाए। असी ए सेवा इधेरे करदे कि प्रभु री महिमा ते यरूशलेम रे विश्वासियां री मदद करणे तांइ असां रा उत्साह ज़ाहिर होई जाए। "
2CO,8,20,"असी तीतुस कने इक्क होर विश्वासी भ्याल जो भेज्जी करी इस गल्ल री सावधानी बरतेया करदे हिन, कि इस उदारता रे कम्म रे बारे बिच जिसेरी सेवा असी करदे, कोई असां पर इल्जाम ना लाई सके। "
2CO,8,21,"किजोकी असी तिन्हा गल्लां री फिकर करदे जे गल्लां सिर्फ प्रभु रे ही सामणे नी, पर लोक्कां रे सामणे भी भली हिन। "
2CO,8,22,"असां ने तिन्हा कने अपणे तिस विश्वासी भ्याल जो भी भेज्जेया करदे हिन, जिस जो असां ने घड़ी-घड़ी परखी करी बड़ी गल्लां बिच हिम्मत वाला पाया, पर अवे तुसी पर तिसजो बड़ा विश्वास है, इस वजह कने से अवे होर भी जादा हिम्मत वाला है। "
2CO,8,23,"जे कोई तीतुस रे बारे बिच पुच्छे, तां बोल्लेयो कि से मेरा साथी ते मेरे कने कम्म करणे वाला मेरा सहकर्मी है, ते जे असां रे विश्वासी भाईयां रे बारे बिच पुच्छे, तां दस्सेयों कि से कलीसिया रे दूत ते मसीह यीशु जो महिमा दैणे वाले लोक हिन। "
2CO,8,24,इधेरे तांइ तुसी तिन्हा पर अपणा प्यार ज़ाहिर करो ते तुसी पर असां रे गर्व जो कलीसिया रे सारे विश्वासियां रे सामणे सच्चा साबित करी देयो। 
2CO,9,1,अवे यरुशलेम रे विश्वासियां री आर्थिक रूप बिच सेवा करणे रे बारे बिच मेरे जो तुसी तांइ लिखणे री जरूरत नी है। 
2CO,9,2,"किजोकी मै जाणदा कि तुसी मदद करणे तांइ बड़े जादा उत्सुक हिन, जिसेरी वजह कने मै तुसी रे बारे अन्दर मकिदुनिया प्रदेश रे बिच रैह्णे वाले विश्वासियां रे सामणे गर्व करदा कि तुसी लोक अखाया प्रदेश बिच इक्क साल का तयार हिन, ते तुसी रे जोश ने होर भी मते लोक्कां जो उभारे रा है। "
2CO,9,3,"पर मै तीतुस ते होर दो विश्वासी भ्यालां जो इधेरे तांइ भेज्जेया करदा है, ताकी तुसी पर असां रा गर्व इस गल्ल बिच बेकार ना जाओ, पर जिय्यां मै बोल्ले रा है तिय्यां ही तुसी यरूशलेम शहर रे विश्वासियां री आर्थिक रूप बिच सेवा करणे तांइ तयार रेयो। "
2CO,9,4,"इय्यां ना हो कि अगर मकिदुनिया प्रदेश रा रैह्णे वाला कोई विश्वासी मेरे कन्ने आओ, ते से दिख्खो कि तुसी लोक तयार ही नी हिन, तां होई सकदा कि असी तुसां पर बड़ा भरोस्सा करणे री वजह कने शर्मिंदा होई जाण, पर तुसी असां का भी जादा शर्मिंदा होणा। "
2CO,9,5,"इधेरे तांइ मै विश्वासी भ्यालां का छंदे करणा जरूरी समझेया, कि से पैल्ले का ही तुसां का जाण, ते तुसां रे उदारता रे भाव जिसेरे बारे बिच पैल्ले का दस्सेया गेया थिया, तयार करी रखण, कि ए दबाव कने नी पर उदारता रे भाव का ही तयार होण। "
2CO,9,6,"पर गल्ल ऐसी है: कि जिने घट्ट बाणा, तिनिए घट्ट ही कटणा है ते जे जादा बांदा, तिनिए मता बढणा। "
2CO,9,7,"हर इक्क मणु जदेया से अपणे मन बिच पक्का करी लेयो तदेया ही दान करो। ना ता कुढ़ी-कुढ़ी करी ते नां ही कुसकी दबाव री वजह कने से दान करो, किजोकी परमेश्‍वर खुशी कने दान दैणे वालेयां कने प्यार करदे हिन। "
2CO,9,8,"ते परमेश्‍वर ने बड़ी उदारता कने तुसी जो हर किस्म री आशीष दे। जिस कने हर गल्ल बिच, हर बेल्ले तुसी का अपणी जरुरत री हर चीज रे, ताकी भले कम्म करणे तांइ तुसी का जरुरत का भी जादा रे। "
2CO,9,9,"जिय्यां कि पवित्रशास्त्र बिच लिख्खे रा है, “तिनिए खलारेया, तिनिए कगांला जो दान दित्तेया, तिन्हेरी धार्मिकता हमेशा तीकर बणी रैह्णि।” "
2CO,9,10,"किजोकी परमेश्‍वर ही हिन जे किसान जो बाणे तांइ बीज ते तिसेरे जरिये रोट्टी भी उपलब्ध करांदे। तिस्सी तरिक्के कने, तिन्हा ने तुसी जो साधन उपलब्ध कराणे ते तिन्हा जो बधाणा ते तुसी बिच का उदारता री फसल जो कटणा। "
2CO,9,11,"तुसां ने हर तरिक्के कने आशीष पाणी, ते तिस्सी कने ही तुसी उदारता कने दान दैणे रे जोग्गे भी बनणा। ते जां असी तुसां रे उदार दान जो जरुरतमंद लोक्कां तीकर पुजाणा, तां तिन्हा लोक्कां ने परमेश्‍वर रा शुकर करणा। "
2CO,9,12,"किजोकी इस सेवा जो पूरा करणे कने ना सिर्फ गरीब विश्वासियां री जरूरतां पूरी हुंदी, पर मणुआं रे पास्से का परमेश्‍वर रा भी बड़ा शुकर कित्तेया जान्दा "
2CO,9,13,"किजोकी दुज्जेयां जो आर्थिक रीती कने सेवा करणे जो सबूत मन्नी करी तिन्हा ने परमेश्‍वर री महिमा करणी किजोकी तुसी ने मसीह यीशु रे शुभ संदेश जो मन्नी करी तिन्हेरे अधीन रैहन्दे, ते से गरीब विश्वासी भाईयां री ते सारेयां री मदद करणे बिच बड़े उदार रैहन्दे। ते तुसी जो मिलणे री बड़ी लालसा करदे। "
2CO,9,14,ते तिन्हा ने तुसी तांइ परमेश्‍वर का प्रार्थना करणी। से तुसी जो प्यार करदे किजोकी से जाणदे कि परमेश्‍वर ने तुसी पर बड़ा अनुग्रह ते आशीष दित्ते री है। 
2CO,9,15,"आओ असी परमेश्‍वर रा तिन्हेरे पुत्तर जो इक्क दान रे स्वरूप बिच दैणे तांइ तिन्हेरा शुकर करण, जिसेरा कोई ज़िकर नी करी सकदा। "
2CO,10,1,"मै पौलुस, तुसी का मसीह यीशु री दयालुता ते निमतेपन कने बिनती करदा, हालांकी मेरे जो इस गल्ल रा एहसास है कि तुसी लोक्कां जो ए लगदा कि मै आमणे-सामणे गल्ल करणे बिच डरपोक है, ते सिर्फ चिठ्ठी लिख्खी करी गल्लां समझाणे बिच बड़ी हिम्मत रखदा। "
2CO,10,2,"मै तुसी रे छंदे करदा कि जां मै तुसी का आं, तां मेरे जो तिन्हा लोक्कां कने कड़ाई कने गल्ल ना करणा पये, जे ए सोचदे कि असी दुनियावी तौर-तरिक्के रे हिसाब कने चलदे। "
2CO,10,3,"हालांकी असी इस दुनिया बिच रैहन्दे, पर असी इस दुनिया रे बाकी लोक्कां सांइ लड़दे-झगड़दे नी। "
2CO,10,4,"असी इन्सानी विचारां ते झुठ्ठी बैह्सबाजी जो नाश करणे तांइ दुनियावी हथियारां रा नी, बल्कि परमेश्‍वर रे ताकतवर हथियारां रा इस्तेमाल करदे। "
2CO,10,5,"असी इन्सानी बैह्सबाजी ते घमंड री वजह कने आणे वाली हर इक्क बाधा जो तोड़ी दिंदे जे लोक्कां जो परमेश्‍वर जो जानणे का दूर रखदी। ते असी तिन्हेरे हर इक्क चाहत जो काबू बिच करी के, तिन्हा जो मसीह यीशु री गल्ल मनणे वाले बणांदे। "
2CO,10,6,"ते जां से पुरी तरिक्के कने मसीह रे हुकम मनणे वाले बणी जांदे, तां असी तयार रैहन्दे कि मसीह यीशु रे हुकमां जो ना मनणे वाले जो सजा दिंदे। "
2CO,10,7,"तुसी बाहरी दिखावट पर ध्यान दिंदे। जे अगर कुसकी मणु जो अप्पु पर ए भरोस्सा हो, कि से मसीह यीशु रा है, तां से ए भी जाणी लेयो कि जिय्यां से मसीह यीशु रा है, तिय्यां ही असी भी मसीह यीशु रे हिन। "
2CO,10,8,"किजोकी अगर मै तिस हक रे बारे बिच होर भी गर्व करां, जे प्रभु ने असां जो तुसी रे विश्वास जो घटाणे तांइ नी पर तुसी रे विश्वास जो बधाणे तांइ दित्ते रा है, तां मै शर्मिंदा नी होणा। "
2CO,10,9,मै अपणी चिठ्ठियां रे जरिये तुसी जो डराणे री कोशीश नी है करेया करदा। 
2CO,10,10,"किजोकी तुसी बिच का मते जणे बोलदे, कि मेरी चिठ्ठियां तां बड़ी कड़क ते जोरदार हिन, पर जिस बेल्ले मै आमणे-सामणे मिलदा, तां कमजोर ते गल्ल-बात करणे बिच बेकार लगदा। "
2CO,10,11,"जे इय्यां बोलदे, से ए समझी रख्खे कि जिय्यां पिठ्ठी पिच्छे चिठ्ठियां बिच असां रे संदेश हिन, तिय्यां ही तुसी सामणे असां रे कम्म भी होणे। "
2CO,10,12,"किजोकी असां जो ए हिम्मत नी है कि असी अप्पु जो तिन्हा बिच का किच्‍छ इदेय जणेया कने गिणन या तिन्हा बिच अप्पु जो मिलाण, जे अपणी तारीफ अप्पु करदे, ते अपणे आप जो अप्पु-मिते नाप्पि-तोल्ली करी इक्क-दुज्जे कने बराबरी करी के बेवकूफ ठेहरदे। "
2CO,10,13,"असी तां तिस कम्म री सीमा का बाहर कदी भी गर्व नी करणा जे कम्म परमेश्‍वर ने असां जो दित्ते रा है, पर तिस्सी सीमा तक जे परमेश्‍वर ने असां तांइ ठेहराई दित्ते री है, ते तिस बिच तुसी भी आई गे रे हिन, ते तिन्हा कम्मां री सीमा बिच ही गर्व भी करणा। "
2CO,10,14,"जां असी पैल्ली बारी तुसी का पुज्जे, तां असी गर्व करणे बिच तिस सीमा जो नी टप्पेया, जित्ते परमेश्‍वर ने असां जो कम्म करणे तांइ नी ठेहराया थिया। तिन्हा ने असां जो तुसी रे इलाक्के बिच कम्म करणे तांइ ठेहराया थिया, ते असी तुसी जो मसीह रा शुभ संदेश दसणे वाले पैल्ले लोक थिये। "
2CO,10,15,"असी सीमा का बाहर दुज्जेयाँ री मेहनत पर गर्व नी करदे, पर असां जो आस है कि जिस तरिक्के कने तुसी रा विश्वास बधदा जाणा तिस तरिक्के कने असी अपणी सीमा रे हिसाब कने तुसी री वजह कने होर भी जादा लोक्कां जो मसीह रा शुभ संदेश सुणाई सकणा। "
2CO,10,16,"ताकी असी तुसी रे इलाके री सीमा का अग्गे बधी करी, होर इलाक्केयां बिच भी शुभ संदेश सुनाण, ते ए ही नी कि असी दुज्जेयां री सीमा रे अन्दर बणे-बणाए कम्मां पर गर्व करण। "
2CO,10,17,"पर जिय्यां कि पवित्रशास्त्र बिच लिख्खे रा है, “जे अगर कोई गर्व करो, से प्रभु पर ही गर्व करो।” "
2CO,10,18,"किजोकी जे अपणी तारीफ करदा, से नी, पर जिसेरी तारीफ प्रभु करदे, से ही प्रभु री नजरां बिच सही है। "
2CO,11,1,"मेरी चाह्‍त है कि जां मै थोड़ी-मती बेवकुफी री गल्लां करदा, तां तुसी मेरे जो सहन करी लेयो। "
2CO,11,2,मै भी तिय्यां ही तुसी री फिकर करदा जिय्यां परमेश्‍वर तुसी री फिकर करदे। किजोकी मै तुसी जो मसीह यीशु जो सौंपणे रा इराद्दा कित्ते रा है। ए तिय्यां ही है कि जिय्यां इक्क प्यो अपणी कुँवारी कुड़ी जो तिसेरे लाड़े जो ब्याह का बाद सौंपी दिंदा। 
2CO,11,3,"पर मै डरदा कि जिय्यां शैतान ने सप्प रे रूप बिच, अपणी चलाकी कने हव्वा  जो बैह्काया थिया, तिय्यां ही तुसां रे मन तिस सिधाई ते पवित्रता, जिस कने तुसां जो मसीह यीशु रा आदरमान करणा चाएदा, कुदखी भ्रष्ट नी कित्ते जान। "
2CO,11,4,"अगर कोई तुसी का आई करी यीशु रे बारे बिच गलत ही प्रचार करो, जे असां रे प्रचार का बखरा हो, या जे पवित्रात्मा तुसी जो पैल्ले का मिल्ले रा है, तिसेरे अलावा होर कोई आत्‍मा तुसी जो मिलदा, या जां तुसी कुसकी होर संदेश जो अपणाई लिंदे जे असां रे सुणाए रे संदेश का बखरा है, तां तुसी तिसजो अपनाणे बिच गलत हिन। "
2CO,11,5,"मै नी समझदा कि से झुठी शिक्षा दैणे वाले लोक, जे अप्पु जो बड़े बड्डे प्रेरित समझदे, मेरे का जादा बदिया हिन। "
2CO,11,6,"भले ही मै बोल-चाल अन्दर अनाड़ी है, पर मेरे जो ज्ञान री कमी नी है; बल्कि मै तुसी जो हर बेल्ले ते हर तरिक्के री हालात बिच शिक्षा दैणे रे जरिये इस गल्ल जो साबित कित्ते रा है। "
2CO,11,7,"मै तुसी जो सम्मान दैणे तांइ अप्पु जो दीन-हीन बणाई करी ते कुसकी का बगैर किच्‍छ लित्ते, तुसी लोक्कां बिच परमेश्‍वर रे शुभ संदेश रा प्रचार कित्तेया। इस गल्ल बिच मेरी कोई गलती नी है। "
2CO,11,8,मेरे जो होर कलीसियां रे विश्वासियां का आर्थिक मदद मिल्ली ताकी मै तुसी बिच सेवा करी सकां। तुसी इय्यां नी बोल्ली सकदे से करणा गलत थिया। 
2CO,11,9,"ते जिस बेल्ले मै तुसी कने थिया ते मेरे जो पैसे री कमी होई, तां मै कुसकी पर भार नी पाया, किजोकी विश्वासी भ्यालां ने मकिदुनिया प्रदेश का आई करी मेरे कमी जो पूरा कित्तेया, ते मै हर गल्ल बिच अप्पु जो तुसी पर भार बनणे का रोक्केया, ते तिय्यां ही रोक्की रैह्णा। "
2CO,11,10,"जिस सच्चाई कने मै तुसी जो मसीह रे बारे बिच दसदा तिय्यां ही मै तुसी जो बोलदा कि अखाया प्रदेश बिच का कुसकी ने भी मेरे जो इस गल्ल पर गर्व करणे का रोक्की नी सकणा, कि मै कदी तिन्हा बिच का कुसकी का आर्थिक मदद नी लित्ती। "
2CO,11,11,मै किजो कदी पैसे नी लित्ते? क्‍या इधेरे तांइ तुसी का दान नी लित्ता कि मै तुसी कने प्यार नी रखदा? पर परमेश्‍वर ए जाणदे कि मै तुसी कने प्यार रखदा। 
2CO,11,12,"पर मै तुसी का कदी दान नी लैणा, ताकी दुज्जेयां जो इस गल्ल बिच घमंड करणे रा मौक्का ना मिल्ले कि तिन्हा ने भी तिस्सी तरिक्के कने सेवा करदे जिय्यां असी करदे। "
2CO,11,13,इदेय लोक झुठ्ठे प्रेरित हिन। से लोक प्रेरितां रे भेस बिच ठग्गि रे कम्म करणे वाले मणु हिन। 
2CO,11,14,पर ए कोई हैरानी वाली गल्ल नी है! किजोकी शैतान ता अप्पु भी परमेश्‍वर रे स्वर्गदूत रे भेस बिच रैहन्दा। 
2CO,11,15,इधेरे तांइ इस गल्ल बिच कोई हैरानी नी है कि शैतान रे दास भी परमेश्‍वर री सेवा करणे वालेयां रे भेस बिच आंदे। तिन्हेरे कम्मां रे हिसाब कने तिन्हेरा खातमा होई जाणा। 
2CO,11,16,"मै फिरी बोलदा कि कोई ए मत समझो कि मै बेवकुफ है, पर भले ही तुसी इय्यां सोचदे भी हुंगे, ते जां मै इय्यां घमंड भी करां, तां मेरे जो इक्क बेवकुफ समझी करी ही मेरी गल्लां जो सुणी लेया करो। "
2CO,11,17,"पर मेरा इय्यां बेधड़क होई करी गल्ल करणा परमेश्‍वर रे पास्से का नी है, पर मै इक्क बेवकुफ मणु सांइ गल्ल करेया करदा है। "
2CO,11,18,"हालांकी जिय्यां मते लोक इस दुनिया रे लोक्कां सांइ घमंड करदे, तिय्यां ही मै भी घमंड करदा। "
2CO,11,19,"तुसी अप्पु जो समझदार समझी करी, खुशी-खुशी बेवकूफ मणुआं री गल्लां सही लिन्दे। "
2CO,11,20,"किजोकी जां तुसी जो कोई नौक्कर बणाई लिन्दा, या लुट्टी लिंदा, या फसाई लिन्दा, या अप्पु जो बड्डा समझदा, या तुसी रे मुँह पर चंड मारदा, तां तुसी सही लिन्दे। "
2CO,11,21,"असां जो तुसी कने तिय्यां बर्ताव करणे री हिम्मत नी होई, किजोकी तिय्यां करणे बिच मेरे जो बड़ी शर्मिंदगी हुंदी। पर जे अगर कोई मणु कुसकी गल्ल बिच घमंड करणे री हिम्मत करदा, तां मै भी इक्क बेवकुफ मणु सांइ बोलदा, कि मै तिस गल्ल बिच घमंड करणे री जादा हिम्मत रखदा। "
2CO,11,22,क्‍या से इब्रानी मणु हिन? मै भी इब्रानी मणु है। क्‍या से इस्राएली मणु हिन? मै भी इस्राएली मणु है। क्‍या से अब्राहम रे वंश रे हिन? मै भी अब्राहम रे वंश रा है। 
2CO,11,23,"क्‍या से ही मसीह यीशु री सेवा करणे वाले लोक हिन? मै बोलदा कि मै तिन्हा का बधी करी है! मै पागल मणु सांइ बोलदा कि मै तिन्हा का जादा मेहनत कित्ते री है, मै तिन्हा का जादा कैद होए रा है, मै तिन्हा का जादा कोड़े खाए, ते मै तिन्हा का जादा मौत रे खतरे बिच पये रा है। "
2CO,11,24,यहुदी अधिकारियां ने मेरे जो पांज बारी उन्ताली-उन्ताली कोड़े लगवाये। 
2CO,11,25,"त्रै बारी मेरे जो डंडे कने कुट्टेया गेया। इक्क बारी मेरे जो बट्टे मारे गे। त्रै बारी ता जिन्हा जहाज पर मै सफर कित्तेया थिया, से टुटी गे। इक्क बारी ता पुरा दिन ते रात ता मै समुन्द्र बिच ही कट्टी। "
2CO,11,26,"मै घड़ी-घड़ी यात्रा अन्दर दरिया रे जोखिमां अन्दर, ड़ाकुआं रे जोखिमां अन्दर, अपणी जात वाले मणुआं रे जोखिमां अन्दर, गैर यहुदियां रे जोखिमां अन्दर, शहरां रे जोखिमां, अन्दर बणां रे जोखिमां अन्दर, समुन्दर रे जोखिमां अन्दर, झूठे विश्वासियां रे मझाटे जोखिमां अन्दर रेया। "
2CO,11,27,"मेहनत ते दुख अन्दर, घड़ी-घड़ी जागदे रैह्णे बिच ते भुख्ख-प्यास बिच भी रेया ते सर्दी बिच बगैर निग्गे कपड़े रे भी रेया। "
2CO,11,28,"इन्हा गल्लां रा ता मै जिकर नी करदा, पर इन्हेरे अलावा सबणी कलीसिया री फिकर रोज मेरे जो खाया करदी है। "
2CO,11,29,"जां कोई विश्वासी भ्याल कमजोर महसूस करदा, तां मै भी कमजोर महसूस करदा। जां कोई मणु पाप री जिन्दगी बिच फिरी हटी जांदा, तां मेरे जो बड़ा दुख हुंदा। "
2CO,11,30,"अगर घमंड करणा जरूरी है, तां मै अपणी कमजोरी री गल्लां पर घमंड करणा। "
2CO,11,31,"परमेश्‍वर, असां रे प्रभु यीशु मसीह रे पिता, हमेशा धन्न हिन, ते से जाणदे कि मै झूठ नी बोलदा। "
2CO,11,32,"दमिश्क शहर बिच, अरितास राज्जे रे राज्यपाल ने मेरे जो पकड़णे तांइ दमिश्क शहर पर पैहरा बिठाई रख्खे रा थिया, "
2CO,11,33,"पर मेरे जो टोकरे बिच खिड़की रे रस्ते का शहर री दुआल का उतारेया गेया, ते तिस हाकिम रे हत्थां का बची निकलेया। "
2CO,12,1,"हालांकी मेरे तांइ घमंड करणा फायदेमंद ता नी है, पर मेरे जो घमंड करणा पैंदा। पर अवे मै परमेश्‍वर रे पास्से का मिल्ले रे दर्शनां ते दस्से री गल्लां रे बारे बिच चर्चा करणी। "
2CO,12,2,"मै मसीह यीशु बिच विश्वास करणे वाले इक्क मणु  जो जाणदा जिस जो चौदह साल पैल्ले स्वर्ग तीकर चुक्की लित्तेया गेया थिया। मै ए नी जाणदा कि से मणु अपणे शरीर बिच ही थिया जां ए होया, पर सिर्फ परमेश्‍वर ही जाणदे। "
2CO,12,3,"मै फिरी दोहरांदा, मै जाणदा कि से मणु स्वर्ग पर चुक्की लित्तेया गेया थिया। फिरी, मै नी जाणदा पर सिर्फ परमेश्‍वर ही जाणदे कि से मणु अपणे शरीर बिच थिया या नी। "
2CO,12,4,"से स्वर्ग लोक जो चुक्की लित्तेया गेया, ते इदेय गल्लां सुणी, जिन्हा जो बोलणा ठीक नी ते इदेइ कुसकी होर मणु जो दसणे री इजाज़त नी है। "
2CO,12,5,"इदेय मणु पर तां मै गर्व करणा, पर अप्पु पर अपणी कमजोरियां जो छड्डी करी, अपणी होर कुसकी गल्ल रे बारे बिच गर्व नी करणा। "
2CO,12,6,"किजोकी जे अगर मै गर्व करणा चां, तां भी मै बेवकूफ नी ठैहरणा, किजोकी मै ता सच बोलणा, पर तां भी मै गर्व करणे का बचदा, कुते इय्यां ना हो कि जिय्यां कोई मेरे जो दिखदा या मेरे का सुणदा हो, ते मेरे जो तिन्हा गल्लां का बधी करी समझो। "
2CO,12,7,"मेरे शरीर बिच इक्क बड़ी भारी पीड़ कुसकी कंडे सांइ लग्गे री है, ते शैतान रा इक्क दूत मेरे जो तड़पांदा रैहन्दा, ताकी मै परमेश्‍वर का मिल्ले रे बड़े सारे प्रकाशन पाणे री वजह कने घमंडी ना बणी जां। "
2CO,12,8,इसेरे बारे बिच मै प्रभु का त्रै बारी छन्दे कित्ते कि मेरे का ए दूर होई जाओ। 
2CO,12,9,"पर तिन्हा ने मेरे जो बोल्लेया, मेरा अनुग्रह तेरे तांइ मता है। इधेरे तांइ अवे मै कमजोरियां पर गर्व करणे तांइ खुश है ताकी मसीह यीशु मेरे जो अपणी ताकत दिंदे रे। "
2CO,12,10,"इधेरे तांइ मै मसीह यीशु जी तांइ कमजोरियाँ अन्दर, ते निन्दा होणे अन्दर, ते दरिद्रता अन्दर, ते जुल्मां अन्दर अते बुरे समय अंदर भी खुश है, किजोकी जां मै कमजोर हुन्दा, तां मसीह मेरे जो ताकत दिंदे। "
2CO,12,11,"मै इक्क बेवकूफ मणु सांइ ता बणेया, पर तुसी ने ही मेरे जो ए करणे पर मजबूर कित्तेया, तुसी जो तां मेरी तारीफ करणी चाएदी थी, हालांकि मै किच्‍छ भी नी है, तां भी तिन्हा प्रेरितां का जादा बदिया ही है जे अप्पु जो बड़ा बड्डा समझदे। "
2CO,12,12,"जां मै तुसी कने थिया, तां मै तुसी रे सामणे इस गल्ल जो साबित कित्तेया थिया कि मै मसीह यीशु रा सच्चा प्रेरित है। किजोकी मै बड़े सबर कने तुसी बिच चिन्ह-चमत्कार कित्ते। "
2CO,12,13,"मै तुसी कने बस इक्क चीज नी कित्ती जे मै दुज्जे कलीसियां रे लोक्कां कने कित्ती, कि मै तुसी पर आर्थिक तौर पर बोझ नी बणेया, तुसी जो अगर ए लगदा कि मै इय्यां करी के तुसी कने किच्‍छ गलत कित्ते रा है, तां मेरे जो माफ करी देयो। "
2CO,12,14,"अवे मै तिज्जी बारी तुसी का आणे जो तयार है, ते मै तुसी पर कोई बोझ नी बनणा, किजोकी मेरे जो तुसी री धन-दौलत नी चाएदी, पर मेरे जो तुसी चाएदे। किजोकी बच्चेयां जो अपणे माँ-प्यो तांइ धन्न नी कठेरणा चाएदे, बल्कि माँ-प्यो जो बच्चेयां तांइ धन्न कठेरणा चाएदा। "
2CO,12,15,"मै अपणा सारा किच्‍छ तुसी जो देई दैणा, इत्ते तीकर की मै अप्पु जो भी तुसी जो देई दैणा। मै तुसी जो बड़ा भारी प्यार करदा, पर इय्यां लगदा कि तुसी मेरे जो घट ही प्यार करदे। "
2CO,12,16,"तुसी बिच का किच्‍छ लोक ता मनदे कि मै तुसी पर कोई बोझ नी पाया, पर किच्‍छ लोक ए मनदे कि मै तुसी चलाक्की कने फसाई लित्ते रा है जे कि बिल्कुल झुठ है। "
2CO,12,17,मै तीतुस ते इक्क विश्वासी भाई जो प्रोत्साहित करी के तुसां का भेज्जेया। मै कदी भी तिन्हा जो तुसी का पैसे लैणे तांइ तुसी का नी भेज्जेया। तीतुस ने कदी भी धोखा करी के तुसी का कदी किच्‍छ नी लित्तेया। किजोकी असां रे इक्क जदेय ही ईराद्दे हिन ते असी इक्क बराबर कम्म करदे। 
2CO,12,18,"हे प्यारे विश्वासियों, तुसी हल्ले तांइ समझदे हो कि असी तुसी जो हटी करी जवाब देया करदे हिन। असी तां ए सोच्ची करी कि परमेश्‍वर असां जो दिख्खेया करदे हिन, मसीह यीशु बिच बोलदे, अते असी सारी गल्लां तुसी जो मसीह बिच विश्वास करणे बिच मजबूत बनाणे तांइ ही बोलदे। "
2CO,12,19,"किजोकी मेरे जो डर है, कि कुते इय्यां ना होई जाए कि जां मै तुसी का आं, तां जदेया मै चाह्‍ंदा, तुसी तदेय ना होण, ते तुसी भी मेरे जो तदेया ना पाओ जदेया तुसी मेरे जो चाह्‍ंदे। ते मेरे जो डर है कि तिसेरी वजह कने तुसी बिच लड़ाई, हिरस, गुस्सा, विरोध, मतलबीपन, चुगली, घमण्ड, धोखा-धड़ी ते बखेड़े होई जाणे। "
2CO,12,20,"मेरे जो डर है कि जां मै तुसी का दुबारा आणा, तां परमेश्‍वर मेरे जो बेज्जत ना करण, ते मेरे जो मते लोक्कां तांइ अफसोस ना करणा पये जिन्हा ने पैल्ले भिठ्ठे काम्म, व्यभिचार, ते शर्मसार करणे वाले पाप कित्ते थिए, ते तिन्हा सारे पाप्पां का तौबा नी कित्ती थी। "
2CO,13,1,"ए तिज्जि बारी है जां मे तुसी जो मिलणे तांइ आया करदा है, जिय्यां कि पवित्रशास्त्र बिच लिख्खे रा है, “हर मामले जो दो या त्रै गवाह रे सामणे साबित कित्तेया जाए।” "
2CO,13,2,"जां मै दुज्जि बाहर तुसी कने मिलणे तांइ आया थिया, तां मै पाप बिच जिन्दगी जीणे वाले मणुआं जो चितौणी दित्ती थी। ते अवे दुबारा, मै तिन्हा जो ते बाकी सारे जणेया जो चितौणी देया करदा है, जिय्यां कि मै पैल्ले भी दित्ती थी, कि जां मै तुसी का फिरी आणा तां तिन्हा जो छडणा नी जे लोक अपणे पाप्पां का तौबा नी करदे। "
2CO,13,3,हालांकी तुसी इस गल्ल रा सबूत चाह्‍ंदे कि मसीह यीशु मेरे जरिये गल्ल करदे। जां मसीह तुसी री गलतियां जो सुधारदे तां से कमजोर नी हिन; से तुसी लोक्कां बिच ताकतवर हिन। 
2CO,13,4,"मसीह यीशु शरीर री कमजोरी बिच सुली पर चढाई करी मारे गे, ते अवे परमेश्‍वर री ताकत रे जरिये जिया करदे हिन, तिस्सी तरिक्के कने असी भी मसीह यीशु सांइ शरीर रे तौर पर कमजोर हिन, पर असी परमेश्‍वर री ताकत कने तुसी रे मामलेयां जो निपटाणे तांइ, मसीह यीशु कने जीणा। "
2CO,13,5,"अपणे आप जो परखो ते समझो कि मसीह यीशु बिच तुसी रा विश्वास सच्चा है या नी। तुसी पक्के तौर पर जाणदे कि मसीह यीशु तुसी बिच वास करदे; ते जे अगर तुसी बिच वास नी करदे, तां तुसी रा विश्वास सच्चा नी है। "
2CO,13,6,मेरी ए आस है कि तुसी ए ही पाओ कि असां रा विश्वास सच्चा है। 
2CO,13,7,"असी परमेश्‍वर का ए प्रार्थना करदे कि तुसी लोक कोई पाप ना करो, ए दिखाणे तांइ नी कि असी कामयाब होई गे, पर सिर्फ इधेरे तांइ कि तुसी भलाई रे कम्म करो, भले ही असी निकम्मे समझे जाण। "
2CO,13,8,"किजोकी असी सच्चाई रे खिलाफ किच्‍छ नी करी सकदे, पर सच्चाई तांइ सब किच्‍छ करी सकदे। "
2CO,13,9,"पर जिस बेल्ले असी कमजोर हुंदे ते तुसी ताकतवर हुंदे, तां असां जो बड़ी खुशी हुंदी, इसेरे अलावा असी प्रार्थना भी करदे कि तुसी मसीह यीशु बिच विश्वास करणे बिच सिद्व होई जाओ। "
2CO,13,10,"इधेरे तांइ मै तुसी का आणे का पैल्ले तुसी जो ए गल्लां चिठ्ठी बिच लिख्खेया करदा है, ताकी मेरे जो प्रभु रे दित्ते रे हक जो तुसी जो सजा देई करी दसणे री जरूरत ना पेयो। किजोकी मै तिस हक जो तुसी रे विश्वास जो मजबूत करणे तांइ इस्तेमाल करण चाह्‍ंदा ना कि तोड़णे तांइ। "
2CO,13,11,"हे मेरे संगी विश्वासियों, खुश रेयो; ते मसीह बिच विश्वास करणे बिच सिद्व बणदे जाओ; अप्पु-मिते इक्क मन बणी करी रेयो, ते प्यार ते शांती रे परमेश्‍वर ने तुसी कने रैह्णा। "
2CO,13,12,इक्क-दुए जो मसीही प्यार कने नमस्कार करो। 
2CO,13,13,सब पवित्र मणु तुसी जो नमस्कार बोलदे। 
2CO,13,14,"असां रे प्रभु यीशु रा अनुग्रह, ते परमेश्‍वर रा प्यार ते पवित्रात्मा री संगती, तुसी सबणी कने बणी रेयो। "
GAL,1,1,"मै पौलुस, जे इक्क प्रेरित है, गलातिया प्रदेश री कलीसिया जो ए चिठ्ठी लिख्खेया करदा है। ते जिन्ने भी विश्वासी मेरे कन्ने हिन, तिन्हेरे पास्से का तुसी जो नमस्कार। मेरे जो प्रेरित होणे तांइ सद्देया गेया है। पर मेरे जो किच्‍छ लोक्कां री मडंली ने प्रेरित नी बणाया, या कुसकी मणु ने मेरे जो प्रेरित बनणे तांइ नी भेज्जेया। ए मसीह यीशु ते पिता परमेश्‍वर री वजह कने ही होया, जिन्हा ने मसीह यीशु जो मुर्देयां बिच का फिरी जिन्दा कित्तेया थिया। "
GAL,1,2,"असां रे पिता परमेश्‍वर, अते प्रभु यीशु मसीह रे पास्से  का तुसी जो अनुग्रह अते शांती मिलदी रे। "
GAL,1,3,"असां रे परमेश्‍वर ते पिता री मर्जी रे हिसाब कने मसीह यीशु ने असां रे पाप्पां तांइ अप्पु जो कुर्बान होणे तांइ देई दित्तेया, ताकी असां जो अज्ज रे इस बुरे दुनिया रे असर का बची रैह्‍ण। "
GAL,1,4,तिन्हेरी महिमा हमेशा-हमेशा तांइ हून्दी रे। आमीन। सिर्फ इक्क ही शुभ संदेश है। 
GAL,1,5,परमेश्‍वर पिता ने तुसी जो मसीह यीशु रे अनुग्रह रे जरिये चुणी लित्ते रा है। पर मेरे जो हैरानी हुंदी कि तुसी मणु इतणी तौले कुसकी बखरे शुभ संदेश जो मनणा शुरू करी के परमेश्‍वर का दूर होई गे रे हिन। 
GAL,1,6,"सिर्फ इक्क ही शुभ संदेश है, पर किच्‍छ इदेय मणु हिन जे तुसी जो गलत संदेश देई करी भटकाया करदे हिन, ते मसीह यीशु रे शुभ संदेश बिच हेर-फेर करणे री कोशीश करेया करदे हिन। "
GAL,1,7,"पर चाये असां हो या कोई स्वर्गदूत, जे कोई असां रे सुणाये रे शुभ संदेश का बखरे तरिक्के रा संदेश सुणान्दा, तां परमेश्‍वर ने तिसजो सजा दैणी। "
GAL,1,8,"जिय्यां असी पैल्ले बोल्ली बैठ्ठे रे हिन, तिय्यां अब्बे भी बोलदा, कि चाये असां हो या कोई स्वर्गदूत, जे कोई असां रे सुणाये रे शुभ संदेश का बखरे तरिक्के रा संदेश सुणान्दा, तां परमेश्‍वर ने तिसजो सजा दैणी। "
GAL,1,9,"मै लोक्कां री नी पर परमेश्‍वर री सहमती जितणे री कोशीश करेया करदा है। मै लोक्कां जो खुश करणे री कोशीश नी करेया करदा है, किजोकी जे अगर मणुआं जो खुश करणा मेरा मकसद हुंदा, तां मै मसीह रा दास नी हुंदा। "
GAL,1,10,"हे संगी विश्वासियों, मै तुसी जो जताणा चाह्‍ंदा कि से शुभ संदेश जिसेरा उपदेश मै तुसी जो दित्ती है, से मणुआं री मनघड़ंत गल्ल नी है। "
GAL,1,11,"किजोकी मेरे जो से असां रे मणु का नी मिल्लेया, ते कुसकी धर्म गुरू ने मेरे जो इसेरी शिक्षा नी दित्ते री है, पर मेरे जो से यीशु मसीह रे जरिये मिल्लेया, जां से मेरे पर प्रकट होए थिये। "
GAL,1,12,"तुसी जाणदे कि मै यहुदी नियमां जो किन्ना जादा मनदा थिया, कि मै मसीह री शिक्षा पर चलणे वालेयां पर बड़ा भारी जुल्म करदा थिया, ते परमेश्‍वर री कलीसिया जो नाश करणे री कोशीश करदा रैहन्दा थिया। "
GAL,1,13,"मै अपणी उमर रे बाकी मणुआं का बदिया यहुदी मणु थिया, ते मै अपणे पुरखां री परम्परा जो सिखणे ते मनणे बिच हमेशा बड़े जोश बिच हुंदा थिया। "
GAL,1,14,"पर तां परमेश्‍वर अपणे पुत्तर जो मेरे पर प्रकट करणे जो खुश होए, ताकी मै यीशु रे बारे बिच शुभ संदेश रा प्रचार करां। परमेश्‍वर ने ही मेरे जो मेरे पैदा होणे का पैल्ले ही चुणेया, ते अपणे अनुग्रह कने मेरे जो अपणी सेवा करणे तांइ सद्दी लित्तेया। यीशु रे अप्पु जो मेरे पर ज़ाहिर करणे का बाद, ना ता मै कुसकी का सलाह मंगणे तांइ गेया, ते ना ही मै यरुशलेम बिच मेरे का पैल्ले वाले प्रेरितां का गेया। पर मै अरब देश जो गेया, ते बाद बिच तित्ते का दमिश्क शहर जो हटी आया। "
GAL,1,15,"फिरी त्रै सालां बाद मै कैफा जो, जिस जो पतरस भी बोलदे, मिलणे तांइ यरूशलेम जो गेया, अते पन्द्रां रोज्जां तांइ तिन्हा का रेया। "
GAL,1,16,"पर मै इक्क ही प्रेरित कने मिली सकेया, जे प्रभु यीशु रे भ्याल याकूब हिन। "
GAL,1,17,"परमेश्‍वर मेरा गवाह है कि जे किच्‍छ मै तुसी जो लिखदा, तिस बिच किच्‍छ भी झूठ नी है। "
GAL,1,18,यरूशलेम शहर का निकलणे रे बाद मै सीरिया अते किलिकिया रे प्रदेशां बिच गेया। 
GAL,1,19,"पर यहुदियां प्रदेश बिच मसीह यीशु जो मनणे वाली कलीसिया रे लोक्कां ने मेरे जो कदी दिख्खे रा नी थिया, "
GAL,1,20,"पर से लोक ए सुणदे रैह्‍न्दे थिए कि जे पैल्ले असां पर जुल्म करदा थिया, से अवे यीशु मसीह रे शुभ संदेश रा प्रचार करेया करदा है। "
GAL,1,21,अते परमेश्‍वर ने जे कम्म मेरे तांइ कित्ते रा है तिस वजह कने से परमेश्‍वर री महिमा करणा लगे। 
GAL,2,1,चौदाह सालां बाद मै बरनबास कने यरूशलेम शहर जो गेया अते तीतुस जो भी कने लेई गेया। 
GAL,2,2,"ते मै तित्ते इधेरे तांइ गेया किजोकी परमेश्‍वर ने मेरे जो जाणे तांइ बोल्लेया थिया, अते जे शुभ संदेश मै गैर यहुदी लोक्कां बिच प्रचार करदा थिया, तिसजो मै एकांत बिच कलीसिया रे प्रधान मणुआं जो सुणाया ताकी जे कम्म मै पैल्ले कित्ते थिये से बेकार नी ठैहरे। "
GAL,2,3,"तित्ते किच्‍छ झुठ्ठे विश्वासी थिये जे छुटकारा पाणे तांइ सिर्फ मसीह बिच ही विश्वास नी करदे थिये पर यहुदी रीती-रीवाजां बिच भी विश्वास करदे थिये। से जासूसां सांइ हिन, जे असां रे जीणे रे तरिक्के रे बारे बिच जानणा चाह्‍ंदे किजोकी मसीह ने असां जो अजाद कित्ते रा है। से असां का यहुदी रीती-रीवाजा जो मनवाई करी, असां जो गुलाम बनाणा चाह्‍ंदे। पर असां ने इक्क भी पल तांइ तिन्हेरी मर्जी नी मन्नी ताकी तुसी शुभ संदेश री सच्चाई बिच बणी रेयो। तिन्हा ने बोल्लेया, कि मेरा साथी तितुस, जे यहुदी नी पर यूनानी है, तिसजो खतना कराणा चाएदा, पर आखिर बिच, कलिसीया रे प्रधान मणुआं ने तिस पर खतना कराणे तांइ जोर नी पाया। "
GAL,2,4,"पर यरूशलेम कलिसीया रे प्रधान मणुआं ने मेरे पर तिस संदेश जो बदलणे रा मेरे पर कोई दबाव नी पाया जे मै सुणांदा। मेरे जो इस गल्ल रा कोई फरक नी पैंदा कि से प्रधान मणु क्‍या हिन, किजोकी परमेश्‍वर कोई भेदभाव नी करदे। मेरे जो तिन्हा प्रधान मणुआं का कोई फायदा नी होया। "
GAL,2,5,"पर इन्हा प्रधान मणुआं ने दिख्खेया कि जिय्यां परमेश्‍वर ने पतरस जो यहुदी लोक्कां जो शुभ संदेश सुनाणे रा कम्म दित्ते रा है, तिय्यां ही मेरे जो भी गैर यहुदियां बिच शुभ संदेश सुनाणे रा कम्म दित्ते रा है। "
GAL,2,6,"किजोकी जिय्यां परमेश्‍वर ने जिय्यां पतरस जो यहुदी लोक्कां बिच प्रेरित रे रूप बिच कम्म करणे तांइ चुणेया, तिय्यां ही तिन्हा ने मेरे जो भी गैर यहुदी लोक्कां बिच प्रेरित रे रूप बिच कम्म करणे तांइ चुणेया। "
GAL,2,7,"याकूब, कैफा ते युहन्ना जिन्हा जो कलीसिया रे खम्बे सांइ समझेया जांदा, जां तिन्हा ने मेरे पर होए रे परमेश्‍वर रे अनुग्रह जो समझी लेया, तां तिन्हा ने मेरे जो ते बरनबास जो अपणी मण्डली रा सहयोगी मन्नी लेया ते से इस गल्ल पर सहमत होई गे कि से यहुदियां बिच ते असी गैर यहुदियां बिच शुभ संदेश सुनाणा जारी रखण। "
GAL,2,8,"तिन्हा ने असां कने बस इक्क ही गल्ल री बिनती कित्ती कि असी यरूशलेम रे गरीब विश्वासियां री मदद करण, ते मै इस कम्म जो न सिर्फ करणा चाह्‍ंदा थिया बल्कि मै बड़ा खुश भी होया। "
GAL,2,9,"पर इक्क दिन जां पतरस अन्ताकिया शहर बिच आया थिया तां मै लोक्कां रे सामणे तिसेरे खिलाफ बोल्लेया, किजोकी से गलत थिया। "
GAL,2,10,"किजोकी याकूब रे भेज्जे रे किच्‍छ मणुआं रे इत्ते पुज्जणे का पैल्ले तिकर से गैर यहुदी लोक्कां कने रोट्टी खाया करदा थिया, पर तिन्हा मणुआं रे आणे का बाद से गैर यहुदी का परे हटी गेया, ते तिन्हा का अलग होई गेया। तिसने यहुदी विश्वासियां रे डर कने इदेया कित्तेया थिया, किजोकी से चाह्‍ंदे थिये कि गैर यहुदी मणुआं रा भी खतना होणा चाएदा। "
GAL,2,11,"दूज्जे यहुदी विश्वासी ने भी इस ढोंग बिच उसेरा साथ दित्तेया, इत्ते तक कि इस वजह कने बरनबास भी तिन्हा यहुदियां रे डर कने गैर यहुदियां कने मिलणा-जुलणा छड्डी दित्तेया। "
GAL,2,12,"पर जां मै ए दिख्खेया कि से मणु तिस सच्चाई रे हिसाब कने नी चलेया करदे हिन जे शुभ संदेश सिखांदी तां मै लोक्कां रे सामणे पतरस जो बोल्लेया, जां तू यहुदी होई करी भी गैर यहुदी लोक्कां सांइ जिन्दगी जिंदा, तां फिरी किजो गैर यहुदी लोक्कां कने यहुदियां सांइ जीणे तांइ जबरदस्ती करेया करदा है? "
GAL,2,13,"असी गैर यहुदी लोक्कां सांइ पाप्पि नी हिन जदेया कि यहुदी लोक तिन्हेरे बारे बिच बोलदे, पर असी पैदा हुंदे का ही यहुदी हिन। "
GAL,2,14,"असी विश्वास करणे वाले यहुदी जाणदे कि कोई मणु मूसा रे कानून जो मनणे कने परमेश्‍वर री नजरां बिच धार्मिक नी ठेहरदा, पर सिर्फ यीशु मसीह पर विश्वास करणे रे जरिये धार्मिक ठेहरदा। इधेरे तांइ असी अप्पु भी मसीह यीशु पर विश्वास कित्तेया ताकी असी मूसा रे कानूनां जो मनणे रे जरिये नी पर मसीह यीशु पर विश्वास करणे रे जरिये ठेहरण, किजोकी कोई भी मूसा रे कानून जो मन्नी करी धार्मिक नी ठेहरी सकदा। "
GAL,2,15,असी मसीह यीशु बिच विश्वास रखणे रे जरिये धार्मिक ठेहराए गे रे हिन ना कि मूसा रे कानून जो मनणे रे जरिये। किच्‍छ यहुदी लोक ए समझदे कि इय्यां करणे कने असी पाप्पि बणी गे रे हिन पर इसेरा मतलब ए नी है कि मसीह यीशु असां जो पाप्पि नी ठेहरांदे। 
GAL,2,16,पर मै हकिकत बिच पाप्पि ठेहरणा जे अगर मै इस गल्ल जो दुबारा मन्नी लेयां कि कोई मणु मूसा रा कानून मन्नी करी धार्मिक ठेहरी सकदा। 
GAL,2,17,मै ए गल्ल समझदा कि मै मूसा रे कानून जो मनणे कने धार्मिक नी ठेहरी सकदा। तां मै ए समझदा कि मै मूसा रे कानून तांइ मरी गेया ताकी मै परमेश्‍वर तांइ जियां। 
GAL,2,18,"ए इदेया है कि जां यीशु मसीह सुली पर मरे तिय्यां ही मै भी मरी गेया ते अवे मै जिंदा नी रेया, पर मसीह यीशु मेरे बिच जिंदे। अते मै अवे जे जिंदा है तां सिर्फ तिस विश्वास कने जिंदा है, जे मेरे जो परमेश्‍वर रे पुत्तर पर है, जिन्हा ने मेरे कने प्यार कित्तेया, अते मेरे तांइ अप्पु जो देई दित्तेया। "
GAL,2,19,"मै परमेश्‍वर रे अनुग्रह जो नक्कारी नी सकदा, किजोकी जे अगर मूसा रे कानूनां रे जरिए धार्मिकता मिल्ली सकदी तां मसीह यीशु री कुर्बानी री कोई जरूरत नी हुंदी। "
GAL,3,1,"हे गलातिया कलीसिया रे मणुओं, तुसी नासमझ होई गे रे हिन। मै तुसी जो साफ-साफ समझाया थिया कि यीशु ने सुली पर कुर्बानी किजो दित्ती थी, पर फिरी भी तुसी किय्यां धोखा खाई सकदे? "
GAL,3,2,मै तुसी का सिर्फ ए जानणा चाह्‍ंदा की तुसी पवित्रात्मा जो मूसा रा कानून जो मनणे कने या मसीह यीशु बिच सुनणे ते विश्वास करणे रे जरिये हासिल कित्ते रा है? 
GAL,3,3,क्‍या तुसी इन्ने जादा नासमझ होई गे रे हिन कि तुसी ने अपणी नौई जिन्दगी जो पवित्रात्मा रे कम्मां रे हिसाब कने शुरू ता कित्ता पर अवे बाकी री जिन्दगी अपणी मर्जी कने जीणा चाह्‍ंदे? 
GAL,3,4,यीशु मसीह बिच विश्वास करणे का बाद तुसी ने बड़ा दुख भोग्गेया। मै पुरे मन कने उम्मीद करदा कि ए दुख तुसी बेकार बिच भोग्गेया। 
GAL,3,5,परमेश्‍वर ने तुसी जो भरपुरी कने पवित्रात्मा दित्तेया ते चिन्ह-चमत्कारी कम्म करणे रे दान दित्ते। क्‍या से तुसी जो मूसा रा कानून रे जो मनणे कने मिल्ले या फिरी यीशु मसीह बिच विश्वास करणे रे जरिये मिल्ले? 
GAL,3,6,"अब्राहम रा उदारण लेयो, तिसने ता परमेश्‍वर पर विश्वास कित्तेया, ते से तिसेरे तांइ धार्मिकता गिणेया गेया। "
GAL,3,7,"अते तुसी इस गल्ल जो समझी जाओ की जे लोक अब्राहम सांइ परमेश्‍वर पर विश्वास करदे, हकिकत बिच से ही अब्राहम री ओलाद्दां हिन। "
GAL,3,8,"ते ए बड़े पैल्ले का ही पवित्रशास्त्र बिच लिख्खेया गेया थिया कि परमेश्‍वर ने गैर यहुदियां जो तिन्हा बिच विश्वास करणे रे जरिये धार्मिक ठेहराणा। इधेरे तांइ पवित्रशास्त्र बिच परमेश्‍वर ने ए बड़े पैल्ले ही ए शुभ संदेश अब्राहम जो दस्सी दित्ती थी, “तेरे जरिये मै मेरे पर विश्वास करणे वाली सारी जातियां रे लोक्कां जो आशीष दैणी।” "
GAL,3,9,"इधेरे तांइ परमेश्‍वर तिन्हा सारे लोक्कां जो आशीष दिंदे, जिन्हा लोक्कां ने अब्राहम सांइ तिन्हा बिच विश्वास कित्ता। "
GAL,3,10,"इधेरे तांइ तिन्हा लोक्कां पर लाणत है जे लोक मूसा रे कानून जो मनणे पर भरोसा रखदे, किजोकी पवित्रशास्त्र बिच ए लिख्खे रा है, “लाणत है तिन्हा लोक्कां पर जे लोक मूसा रे कानून रे इक्क-इक्क नियम जो नी निभांदे।” "
GAL,3,11,"पर ए गल्ल साफ है कि परमेश्‍वर री नजर बिच कोई भी मणु मूसा रा कानून जो मनणे कने धार्मिक नी ठेहरदा, किजोकी पवित्रशास्त्र बिच ए लिख्खे रा है “परमेश्‍वर जिस मणु जो धार्मिक बणांदे, सिर्फ से ही विश्वास रे जरिये जिन्दा।” "
GAL,3,12,"पर मूसा रे कानून जो मनणे ते परमेश्‍वर बिच विश्वास कने जीणे बिच बड़ा भारी फरक है। पवित्रशास्त्र बिच इय्यां लिख्खे रा है, “तिन्हा लोक्कां ने ही जीणा जे मूसा रे कानून जो पुरी तरिक्के कने निभांदे।” "
GAL,3,13,"मसीह यीशु ने असां जो मूसा रे कानून रे शाप का छुटकारा दैणे तांइ तिस शाप जो अपणे उप्पर लेई करी सुली पर अपणी जान देई दित्ती, किजोकी पवित्रशास्त्र बिच लिख्खे रा है, “शापित है से मणु जे सुली पर मरदा।” "
GAL,3,14,"मसीह यीशु ने ए इधेरे तांइ कित्ता ताकी गैर यहुदियां जो भी से सारी आशीषां मिल्ले जिसेरा वादा परमेश्‍वर ने अब्राहम कने कित्ते रा थिया। मसीह यीशु बिच विश्वास करणे रे जरिये असी पवित्रात्मा जो हासिल करण, जिसेरा वादा तिन्हा ने असां कने पैल्ले कित्तेया थिया। "
GAL,3,15,"हे संगी विश्वासियों, मै ए इन्सानी तौर पर बोलदा कि जां दो मणुआं बिच भी पक्का समझौता होई जांदा तां इदेया कोई भी नी हुंदा जे तिसजो तौड़ी सको। "
GAL,3,16,"इसी तरिक्के कने परमेश्‍वर ने अब्राहम ते तिसेरी औलाद कने वादे कित्ते। परमेश्‍वर ने ए नी बोल्लेया, “तेरी औलाद्दां जो” जिय्यां कि मते लोक्कां रे बारे बिच बोल्ले रा भी है। पर से सिर्फ इक्क जणे रे बारे बोल्लेया करदा है जां से ए बोलदा, “तेरी औलाद जो” जे कि मसीह यीशु हिन। "
GAL,3,17,"मेरे बोलणे रा मतलब ए है कि परमेश्‍वर ने अब्राहम कने वाचा बन्नी, इधेरे तांइ जे कानून परमेश्‍वर ने मूसा जो चार सौ तीह् साल्लां बाद दित्तेया थिया, से तिस वाचा जो नी तोड़ी सकदा ते तिस वादे जो नक्कारी नी सकदा। "
GAL,3,18,परमेश्‍वर तुसी जो मूसा रे कानून जो मनणे री वजह कने विरासत नी दैणी पर इधेरे तांइ दैणी किजोकी तिन्हा ने इसेरा वादा कित्ते रा है। तिसी तरिक्के कने परमेश्‍वर ने अब्राहम जो भी विरासत दित्ती थी किजोकी तिन्हा ने तिस कने वादा कित्ते रा थिया। 
GAL,3,19,"तां फिरी परमेश्‍वर रा मूसा रे जरिये इस्राएल रे लोक्कां जो कानून दैणे रा क्‍या मकसद थिया? लोक्कां जो ए एहसास कराणे तांइ कि से किन्ने जादा पाप्पि हिन, से कानून दित्तेया गेया, ताकी मूसा रा कानून अब्राहम री औलाद रे आणे तीकर रे जे मसीह हिन ते जिसेरे बारे बिच परमेश्‍वर ने वादा कित्तेया थिया। मूसा जो कानून स्वर्गदूतां री मदद कने दित्तेया गेया थिया, ते मूसा परमेश्‍वर ते इस्राएल देश रे लोक्कां बिच इक्क बिचौल्ला बणी गेया। "
GAL,3,20,बिचौल्ले री जरूरत तां पैंदी जां इक्क का जादा जणे वाचा बन्न। पर परमेश्‍वर ने जे इक्क ही हिन तिस बेल्ले कुसकी बिचौल्ले जो इस्तेमाल नी कित्तेया जां तिन्हा ने अब्राहम कने वाचा बन्नी। 
GAL,3,21,इसेरा मतलब ए बिल्कुल भी नी है कि मूसा रा कानून परमेश्‍वर रे वादेयां रे खिलाफ है। किजोकी जे अगर मूसा रा कानून असां जो हमेशा री जिन्दगी दिंदा तां फिरी असी तिन्हा कानूनां जो मनणे कने धार्मिक ठेहराए जांदे। 
GAL,3,22,"पर पवित्रशास्त्र ए दसदा कि असी सारे पाप रे बस बिच हिन, ताकी तिस वजह कने से वादा मसीह यीशु पर विश्वास करणे वाले तिन्हा लोक्कां जो मिल्ले जिन्हा कने परमेश्‍वर ने वाचा बन्नी थी। "
GAL,3,23,पर मसीह रे आणे ते कुसकी रा तिन्हा बिच विश्वास करणे का पैल्ले तीकर असी यहुदी लोक मूसा रे कानून री कैद बिच थिये। 
GAL,3,24,मूसा रा कानून असां जो इधेरे तांइ दित्तेया गेया ताकी मसीह रे आणे तीकर से असां जो रस्ता दस्से ते असां रा ख्याल रख्खे। ताकी असी परमेश्‍वर री नजरां बिच मसीह यीशु बिच विश्वास करणे रे जरिये धार्मिक ठेहरे। 
GAL,3,25,"पर अवे जां मसीह यीशु आई गे ते असी तिन्हा बिच विश्वास करदे, तां असां जो रस्ता दसणे ते असां रा ख्याल रखणे तांइ मूसा रे कानून री जरूरत नी है। "
GAL,3,26,"जां तुसी सारेयां ने मसीह यीशु रा बपतिस्मा लित्तेया, तां तुसी मसीह का मिले री नौई जिन्दगी जो इय्यां पाई लित्ता जिय्यां कोई नौए कपड़े पांदा, इधेरे तांइ जां तुसी ने मसीह यीशु बिच विश्वास कित्तेया तां तुसी सारे परमेश्‍वर री औलाद्दां बणी गे। "
GAL,3,27,"अवे जां असां सारेयां ने मसीह यीशु बिच विश्वास करी लित्ते रा है, तां अवे असी परमेश्‍वर री नजर बिच असां रा मसीह कने रिश्ता जुड़ी गे रा है। अवे ना कुसकी यहुदी ते गैर यहुदी बिच कोई फरक नी रेया, ना ही दास ना ही अजाद मणु बिच, ना ही आदमी ते ना ही औरत बिच, किजोकी अवे तुसी सारे मसीह यीशु बिच इक्क बराबर हिन। "
GAL,3,28,"ते अवे तुसी सारे जे मसीह यीशु कने जुड़ी गे रे हिन, तुसी अब्राहम री औलाद्दां हिन ते तिसेरे वारिस भी हिन, ते तुसी जो से सब मिलणा जिसेरा वादा परमेश्‍वर ने अब्राहम कने कित्तेया। "
GAL,4,1,"मै इस इक्क उदारण कने समझांदा कि कुसकी मणु रा इक्क बच्चा है जे तिसेरा वारिस है। ते जां तांइ से वारिस बच्चा है, तां तीकर तिस बिच ते नौक्कर बिच कोई जादा फरक नी हुंदा। "
GAL,4,2,"जां तांइ से बच्चा मालिक बनणे री उमर तीकर नी पुज्जि जांदा, तां तीकर से अपणे प्यो रे ठेहराए रे बेल्ले तीकर अपणे संभालणे वालेया ते ख्याल रखणे वालेयां रे बस बिच रैहन्दा। "
GAL,4,3,"तिय्यां ही असी भी जां तीकर बच्चे थिये, तां दुनिया री शुरुआती शिक्षा रे बस बिच होई करी इक्क गुलाम सांइ थिये। "
GAL,4,4,पर जां परमेश्‍वर रा ठेहराए रा समय आई गेया तां परमेश्‍वर ने अपणे पुत्तर जो इस दुनिया बिच भेज्जेया जे इक्क जनानी का पैदा होए। से इक्क यहुदी मणु रे रूप बिच पैदा होए ते तिन्हा ने मूसा रे कानून जो मन्नेया। 
GAL,4,5,ताकी जे लोक मूसा रे कानून रे बस बिच रैह्णे वाले लोक्कां जो अजादी देई दे ते तिन्हा ने असां जो अपणे बच्चेयां सांइ गोद लेई लित्ता। 
GAL,4,6,"अवे असी जे तिन्हेरे अपणे औलाद हिन इधेरे तांइ परमेश्‍वर ने अपणे आत्‍मा जो असां रे दिल बिच पाए रा है, जे असां जो हे अब्बा ते हे पिता करी के पुकारदा। "
GAL,4,7,"इधेरे तांइ तुसी अवे गुलाम नी बल्कि परमेश्‍वर री औलाद है, ते जां तुसी परमेश्‍वर री औलाद्दां ठेहरे तां तुसी से सारी चिज्जां हासिल करणी जे परमेश्‍वर ने अपणी औलाद्दां जो दैणे रा वादा कित्ते रा है। "
GAL,4,8,पैल्ले जां असी परमेश्‍वर जो नी जाणदे थिये तां तुसी तिन्हा जो ईश्वर मन्नी करी चलेया करदे थिये जे हकिकत बिच ईश्वर हिन ही नी। 
GAL,4,9,"पर अवे ता असां ने परमेश्‍वर जो जाणी लित्ते रा है, बल्कि इय्यां बोलणा जादा सही होणा कि पैल्ले परमेश्‍वर ने असां कने रिश्ता बणाया। तां फिरी किय्यां तिस कमजोर ते शुरूआती शिक्षा पास्से मुड़ी सकदे? तुसी फिरी किजो तिन्हेरे गुलाम बनणा चाह्‍ंदे? "
GAL,4,10,"तुसी गैर यहुदी लोक मूसा रे कानून रे हिसाब कने दिन-बार, महीने, मौसम ते साल्लां जो मनदे। "
GAL,4,11,मै तुसी रे कम्मां री वजह कने बड़ी फिकर बिच है कि जिन्नी मेहनत तुसी बिच कित्ती से कुथकी बेकार ना होई गे री हो। 
GAL,4,12,"हे संगी विश्वासियों, मै तुसी सांइ बनणे तांइ यहुदी रीती-रीवाजां पर चलणा छड्डी दित्तेया, ते अवे मै तुसी का बिनती करदा कि तुसी मेरे सांइ बणो ते यहुदी रीती-रीवाजां पर चलणा छड्डी देयो। तुसी पैल्ले मेरे कने बड़े ठीक रे। "
GAL,4,13,तुसी जाणदे कि पैल्ले मै शरीर री कमजोरी री वजह कने तुसी का आया ते तिय्यां ही मै तुसी जो शुभ संदेश सुणाया। 
GAL,4,14,"हालांकी मेरी शरीरी कमजोरी तुसां तांइ परेशानी ही थी पर तुसी फिरी भी मेरे जो तुच्छ नी समझेया ते ना ही मेरे जो छड्डेया, पर तुसी ने मेरे जो इस तरिक्के कने अपणाया जिय्यां की परमेश्‍वर रे कुसकी स्वर्गदूत जो या फिरी अप्पु मसीह यीशु जो अपणाया हुंदा। "
GAL,4,15,"तिस बेल्ले ता तुसी बड़े खुश थिये पर अवे तुसी री से खुशी कुते गई? मेरे जो इस गल्ल रा पक्का पता है कि तुसी मेरे तांइ किच्‍छ भी करी सकदे थिये, ते जे अगर मुमकिन हुंदा तां तुसी अपणी आक्खियां भी मेरे तांइ देई दिंदे। "
GAL,4,16,इय्यां लगदा कि मै तुसी कने सच बोलणे री वजह कने तुसी रा दुश्मण बणी गे रा है। 
GAL,4,17,"गलत शिक्षा दैणे वाले लोक तुसी जो अपणा दोस्त ता बनाणा चाह्‍ंदे पर तिन्हेरा मकसद तुसी री भलाई नी है, तिन्हेरा मकसद तुसी जो मेरे का अलग करणा है ताकी तुसी बडे जोश कने तिन्हेरी गल्लां मन्नों। "
GAL,4,18,"ठीक मकसद तांइ हमेशा जोश बिच रैह्णा ता ठीक गल्ल है, ना की सिर्फ तिस बेल्ले जां मै तुसी कने हुंदा। "
GAL,4,19,"हे मेरे प्रियों, जिय्यां कुसकी दुपराणी जनानी जो लोकीणे री पीड़ हुंदी, तिसी सांइ मै तुसी तांइ पीड़ सहन करेया करदा है। ते जां तांइ तुसी मसीह बिच परिपक्व नी बणी जांदे, तां तांइ मेरे जो से पीड़ रैह्‍णी। "
GAL,4,20,मै चाह्‍ंदा कि अवे तुसी का आई करी बड़े नरमी कने तुसी कने गल्ल करां किजोकी अवे मै तुसी तांइ बड़ा भारी फिकरमंद है। 
GAL,4,21,"तुसी जे मूसा रे कानून रे हिसाब कने जीणा चाह्‍ंदे, मेरी इक्क गल्ल सुणो, मै तुसी जो दसदा कि मूसा रे कानून बिच क्‍या लिख्खे रा है। "
GAL,4,22,"पवित्रशास्त्र बिच ए लिख्खे रा है कि अब्राहम रे दो मुंडे थिये। तिस बिच का इक्क मुंडा जे हाजिरा का पैदा होया जे गुलाम थी, ते दुआ मुंडा जे सारा का पैदा होया जे गुलाम नी थी। "
GAL,4,23,"जे मुंडा गुलाम जनानी का पैदा होया, से इक्क आम मुंडा थिया जे इक्क मणु री मर्जी कने पैदा होया। पर जे मुंडा तिस अजाद जनानी का पैदा होया जे अब्राहम री लाड़ी थी, से परमेश्‍वर रे अब्राहम कने कित्ते रे वादे री मुताबिक पैदा होया। "
GAL,4,24,ए दो जनानियां परमेश्‍वर रे दो वाचा रा इक्क उदारण सांइ हिन। हाजिरा परमेश्‍वर रे तिस वादे सांइ है जे तिन्हा ने इस्राएल रे लोक्कां कने सीने पहाड़ पर कित्तेया थिया। से वाचा लोक्कां जो गुलाम सांइ बणाई दिंदी। 
GAL,4,25,इस बेल्ले रे यरूशलेम रे मणु यहुदी रीती-रीवाजां जो मनणे री वजह कने गुलाम सांइ हिन। से लोक हाजिरा सांइ गुलाम हिन जे अरब देश रे सीने पहाड़ जो दर्शांदी। 
GAL,4,26,पर अब्राहम री लाड़ी सारा स्वर्गीय यरूशलेम शहर जो दर्शांदी ते तिसेरी औलाद्दां अजाद हिन। ते ए यरूशलेम असां री माँ सांइ है। 
GAL,4,27,"किजोकी पवित्रशास्त्र बिच लिख्खे रा है, “हे ओत्तर जनानी, तु जे बच्चे नी पैदा करदी, खुशी मना। तू जिस जो लोकीणे री पीड़ नी हुंदी, गला खोल्ली करी जय जयकार कर। किजोकी जे जनानी छड्डी दित्ती गई थी, तिसेरे बच्चे सुहागिन का भी जादा हिन।” "
GAL,4,28,"हे संगी विश्वासियों, असी इसहाक सांइ हिन जो परमेश्‍वर रे वादे री औलाद है। "
GAL,4,29,"पर अवे तुसी पर से लोक जुल्म करदे जे लोक चाह्‍ंदे कि तुसी मूसा रे कानून जो मन्नो, बिल्कुल तिय्यां ही जिय्यां इश्माइल ने जो इक्क मणु री मर्जी कने पैदा होया तिस इसहाक पर जुल्म कित्ता जे आत्‍मा री ताकत कने पैदा होया थिया। "
GAL,4,30,"पर पवित्रशास्त्र बिच ए लिख्खे रा है, “गुलाम जनानी ते तिसेरे मुंडे जो दूर भेज्जी देयो, किजोकी गुलाम जनानी रे मुंडे जो प्यो री जायदाद बिच कोई विरासत नी मिलणा चाएदी, से सिर्फ लाड़ी रे मुंडे जो मिलणा चाएदी जे गुलाम नी है।” "
GAL,4,31,"हे संगी विश्वासियों, आखिर बिच मै ए बोलणा चाह्‍ंदा कि असी गुलाम जनानी रे मुंडे सांइ नी हिन जे मूसा रे कानून जो दर्शांदी, पर असी अजाद जनानी रे मुंडे सांइ हिन जे विश्वास जो दर्शांदी। "
GAL,5,1,"मसीह यीशु ने असां जो मूसा रे कानून का अजाद करणे तांइ असां जो अजाद कित्ते रा है, इधेरे तांइ पक्के तौर पर अपणी अजादी जो मत गुआंदे, ते दुबारा मूसा रे कानून जो मन्नी करी अप्पु जो गुलाम मत बणदे। "
GAL,5,2,"मै पौलुस, तुसी लोक्कां जो बोलदा कि जे अगर तुसी परमेश्‍वर रे सामणे धार्मिक ठैहरणे तांइ खतना करांगे, तां मसीह यीशु ने जे किच्‍छ कित्ते रा हे, तिसेरा तुसी जो कोई फाएदा नी होणा। "
GAL,5,3,पर मै हर इक्क खतना कराणे वाले जो बोल्ली दिन्दा कि तिस मणु जो मूसा रा कानून पुरे तरिक्के कने मनणा पैणा। 
GAL,5,4,"तुसी लोक जे मूसा रे कानून जो मन्नी करी धार्मिक ठेहरणा चाह्‍ंदे, ते तुसी अप्पु जो मसीह यीशु का बखरा करी लित्तेया ते तुसी बिच परमेश्‍वर रा अनुग्रह नी रेया। "
GAL,5,5,"किजोकी पवित्रात्मा री वजह कने असी विश्वास कने, आस कित्ते री धार्मिकता री भाल रखदे जे परमेश्‍वर ने तिन्हा लोक्कां जो दैणे रा वादा कित्ते रा हे जे तिन्हा पर विश्वास करदे। "
GAL,5,6,जां असी मसीह यीशु बिच विश्वास करणा शुरू करी दिंदे तां यहुदी या गैर यहुदी होणे रा कोई फरक नी रैहन्दा। पर जरूरी गल्ल ए है कि असी मसीह बिच विश्वास करदे ते तिस वजह कने परमेश्‍वर ते बाकी लोक प्यार रखदे। 
GAL,5,7,"परमेश्‍वर कने तुसी रा रिश्ता ता बड़ा छैल होया करदा थिया, अवे कुनिए तुसी जो रोक्की दित्तेया कि तुसी मसीह रे शुभ संदेश री सच्चाई जो ना मन्नो? "
GAL,5,8,"इदेइ शिक्षा परमेश्‍वर रे पास्से का नी है, जिन्हा ने तुसी जो अपणी औलाद्दां बनणे तांइ सद्दे रा है। "
GAL,5,9,झुठ्ठी शिक्षा थोड़े जदेय त्रके रे आट्टे सांइ है जे गुन्ने रे आट्टे जो तरकाई दिंदा। 
GAL,5,10,"पर मै परमेश्‍वर पर विश्वास करदा कि मेरे अलावा तुसी कुसकी होर जणे री गल्लां पर भरोस्सा नी करणा। पर जे अगर कोई तुसी जो परमेश्‍वर रे सच्चाई रे संदेश का भटकाणे री कोशीश करेया करदा है, परमेश्‍वर ने तिन्हा जो सजा जरूर दैणी चाए से कोई भी किजो ना हो। "
GAL,5,11,"पर हे संगी विश्वासियों, जे अगर मै मसीह का छुटकारा मिलणे रे संदेश कने-कने खतना कराणे रा प्रचार करदा रैहन्दा ता ना ही कोई मेरे बुरा मनदा ते ना ही मेरे पर कोई जुल्म करदा। "
GAL,5,12,"जे लोक तुसी जो सही रस्ते का भटकाणे री कोशीश करदे, तिन्हेरे तांइ ए खरा है कि से किन्नर बणी जाण।  "
GAL,5,13,"हे संगी विश्वासियों, परमेश्‍वर ने तुसी जो अजाद होणे तांइ सद्दे रा है इधेरे तांइ अवे तुसी जो मूसा रा कानून मन्नी करी चलणे री जरूरत नी है। अपणे शरीर री बुरी इच्छा जो पुरा करणे रा मौक्का मत देयो बल्कि आपसी प्यार कने इक्क-दुए री सेवा करो। "
GAL,5,14,किजोकी मूसा रा पूरा कानून बस इक्क ही हुकम बिच पूरा होई जांदा कि “तू अपणे गुआडीं कने अप्पु सांइ प्यार रख।” 
GAL,5,15,"जे अगर तुसी अप्पु-मिते लड़दे रे, तां चुकन्ने रेयो कि कुथकी तुसी अप्पु जो बर्बाद ना करी लेयो। "
GAL,5,16,"पर मै तुसी जो बोलदा कि पवित्रात्मा रे कहे मुताबिक चलो, तां तुसी कुसकी भी तरिक्के कने शरीर री बुरी इच्छा जो पूरा करणे रा मौक्का नी दैणा। "
GAL,5,17,"किजोकी शरीर रे बुरे कम्म से कम्म हिन जे पवित्रात्मा नी चाह्‍ंदा कि असी करे। ते तिय्यां ही जे कम्म पवित्रात्मा असां का चाह्‍ंदे, शरीर री बुरी इच्छा से कम्म बिल्कुल भी नी चाह्‍ंदी, किजोकी ए दोन्नों इक्क-दुए रे दुश्मन हिन। इधेरे तांइ तुसी हमेशा से कम्म नी करी सकदे जे तुसी करणा चाह्‍ंदे। "
GAL,5,18,"ते जे अगर तुसी पवित्रात्मा रे कहे मुताबिक चलदे, तां तुसी जो मूसा रे कानून जो मन्नी करी चलणे री जरूरत नी है। "
GAL,5,19,"शरीर रे बुरी इच्छा ता जाहिर ही हिन, मतलब कि व्याभिचार, गन्दे काम्म, अय्याशी करणा, "
GAL,5,20,"मूर्तां री पूजा करणा, जादू-टोणा करणा, दुश्मणी रखणा, लड़ाई-झगड़े करणा, हिरस, लैह्र, मतलबीपन, दुज्जे रे खिलाफ सोच, फूट पाणा, गुटबंदी करणा, "
GAL,5,21,"जलन, मतवाले होई जाणा, लीला-क्रीड़ा अते इन्हा सांइ होर-होर कम्म हिन, इन्हेरे बारे अन्दर मै तुसी कने पैल्ले का ही जताई दिन्दा, जिय्यां कि पैल्ले भी जताई चुके रा है कि इदेय-इदेय कम्म करणे वाले लोक परमेश्‍वर रे राज रे वारिस नी बणी सकदे। "
GAL,5,22,"पर पवित्रात्मा का पैदा होणे वाला स्वभाव बिच प्यार, आनंद, शांती, सबर, दया, नेकी, ते विश्वास है। "
GAL,5,23,"ते निमतापन, अप्पु पर काबू रखणा। इदेय-इदेय कम्मां रे खिलाफ कोई भी कानून नी है। "
GAL,5,24,"अते जे लोक मसीह यीशु रे हिन, तिन्हा ने अपणे शरीर री बुरी इच्छां जो मसीह कने सुली पर चढ़ाई दित्ते रा है, ते से अवे अपणी शरीर री बुरी इच्छा रे काबू बिच नी हिन। "
GAL,5,25,"जां पवित्रात्मा ने असां जो नौइ जिन्दगी दित्ते री है, तां असां जो पवित्रात्मा रे कहे मुताबिक जीणा भी चाएदा। "
GAL,5,26,"असी घमंडी ना बणे ते ना ही इक्क-दुज्जे जो छेड़े, अते नां इक्क-दुज्जे री हिर्स करण। "
GAL,6,1,"हे संगी विश्वासियों, जे अगर कोई मणु कुसकी गलत कम्म करदा पकड़ेया भी जाओ, तां तुसी लोक जे पवित्रात्मा रे कहे मुताबिक चलदे, निम्तेपन कने इदेय मणु जो सही रस्ते पर वापिस लेयो, ते अपणे तांइ भी चुकन्ने रेयो ताकी तुसी पाप करणे री परिक्षा बिच ना पेइ जाओ। "
GAL,6,2,तुसी मुसीबत बिच इक्क-दुए री मदद करेया करो ते इसी तरिक्के कने तुसी मसीह रे हुकमां जो पुरा करो। 
GAL,6,3,"किजोकी जे अगर कोई सोचदा कि से कोई खास मणु है पर हकिकत बिच से नी है, तां से अप्पु जो धोख्खा देया करदा है। "
GAL,6,4,पर हर इक्क जणा अपणे-अपणे कम्मां जो परखी ले कि से ठीक हिन कि नी। जे अगर तिन्हेरे कम्म सही होए तां से अप्पु तांइ गर्व करी सकदे पर तिन्हा जो अपणे कम्मां जो दुज्जेयां कने बराबरी ना करे। 
GAL,6,5,किजोकी असी सारे जणे अपणे-अपणे कम्मां तांइ जिम्मेवार हिन। 
GAL,6,6,"जे लोक परमेश्‍वर रे वचन री शिक्षा पाया करदे हिन, तिन्हा जो हर इक्क ठीक चिज्जां अपणे सिखाणे वालेयां कने बडंणी चाएदी। "
GAL,6,7,"धोख्खे बिच मत रेयो, कोई भी परमेश्‍वर जो बेवकूफ नी बणाई सकदा। किजोकी मणु जे किच्‍छ भी बांदे, तिन्हा ने से ही बडणा। "
GAL,6,8,"किजोकी जे कोई अपणे शरीर री बुरी इच्छां जो पुरा करदा, तिसेरा अंजाम हमेशा री मौत होणा। ते जे कोई पवित्रात्मा रे कहे मुताबिक चलदा तां पवित्रात्मा तिसजो हमेशा री जिन्दगी दिंदे। "
GAL,6,9,"असां जो नेक कम्म करणे तांइ हिम्मत नी छडणी चाएदी, किजोकी जे अगर असी हिम्मत ना छड्डे तां असां ने परमेश्‍वर रे ठेहराए रे समय पर ईनाम पाणा। "
GAL,6,10,"इधेरे तांइ जित्ते तक भी मौक्का मिल्लो असां जो सारे लोक्कां कने भलाई करणा चाएदी, खास कर संगी विश्वासियां कने। "
GAL,6,11,ध्यान देयो कि मै किन्ने बड्डे-बड्डे अक्षरां बिच तुसी जो अपणे हत्थां कने लिख्खे रा है। 
GAL,6,12,"जे लोक सिर्फ बाहरी दिखावा करदे, से ही लोक तुसी पर खतना कराणे रा दबाव पांदे। से इधेरे तांइ इय्यां करदे ताकी मसीह रे सुली रा संदेश सुनाणे री वजह कने तिन्हा पर जुल्म ना हो। "
GAL,6,13,"किजोकी यहुदी विश्वासी जो अप्पु ता मूसा रे कानून पर नी चलदे, पर तुसी रा खतना इधेरे तांइ कराणा चाह्‍ंदे कि तुसी रे शरीर री हालत पर घमंड करण। "
GAL,6,14,"पर मै कदी भी मसीह री सुली री मौत जो छड्डी करी होर कुसकी गल्ल पर घमंड नी करणा चाह्‍ंदा। मसीह यीशु रे सुली पर मरणे री वजह कने मै अवे दुनिया री बुरी इच्छां रा गुलाम नी है, ते तिन्हा बुरी इच्छां का मेरे पर राज करणे तांइ होर ताकत नी है। "
GAL,6,15,"किजोकी खतना होणे या ना होणे कने परमेश्‍वर जो कोई फरक नी पैंदा, पर इक्क नौई रचना बणी जाणा जरूरी है। "
GAL,6,16,"जिन्ने लोक इन्हा सारे नियमां पर चलदे, तिन्हा लोक्कां जो परमेश्‍वर ने शांती अते आशीष दैणी। "
GAL,6,17,"इसका बाद कोई भी मेरे जो होर परेशान ना करे, किजोकी मेरे शरीर पर जे दाग हिन से इस गल्ल जो दर्शांदे कि मै मसीह रा सेवादार है। "
GAL,6,18,"हे संगी विश्वासियों, असां रे प्रभु यीशु मसीह रा अनुग्रह तुसी कने बणी रेयो। आमीन! "
EPH,1,1,"मै पौलुस, जे परमेश्‍वर री मर्जी कने यीशु मसीह रा प्रेरित है इफिसुस री कलीसिया रे विश्वासियां जो ए चिठ्ठी लिख्खेया करदा है। "
EPH,1,2,तुसी जो असां रे पिता परमेश्‍वर अते मसीह यीशु रे पास्से का अनुग्रह ते शांती मिलदी रे। 
EPH,1,3,असां रे परमेश्‍वर ते यीशु मसीह रे पिता री महिमा हो किजोकी तिन्हा ने असां जो मसीह यीशु कने रिश्ता होणे री वजह कने स्वर्ग का हर तरिक्के री आत्मिक आशीषां दित्ती। 
EPH,1,4,दुनिया रे बणाए जाणे का पैल्ले ही परमेश्‍वर ने मसीह कने असां रा रिश्ता बनाणे रे जरिये चुणेया ताकी असी परमेश्‍वर रे सामणे पवित्र ते बेकसूर ठेहरे। 
EPH,1,5,किजोकी परमेश्‍वर ने असां जो प्यार कित्तेया ते तिन्हा ने फैसला कित्तेया कि तिन्हा ने असां जो मसीह यीशु रे जरिये गोद लेई लैणा। 
EPH,1,6,"परमेश्‍वर ने इय्यां इस तांइ कित्तेया ताकी तिन्हेरे महीमामय अनुग्रह तांइ तिन्हेरी बड़ाई करण, जिस जो तिन्हा ने असां लोक्कां जो मुफ्त बिच इधेरे तांइ दित्तेया किजोकी असां रा तिन्हेरे प्यारे पुत्तर कने रिश्ता है। "
EPH,1,7,"परमेश्‍वर ने असां जो मसीह रे खून बहाई करी कुर्बानी दैणे रे जरिये छुटकारा दित्ते रा है, जिसेरा मतलब ए है कि असां रे पाप माफ होई गे रे हिन किजोकी परमेश्‍वर रा अनुग्रह इन्ना महान है जे तिन्हा ने असां पर बड़ा जादा कित्ते रा है। "
EPH,1,8,जे महान अनुग्रह परमेश्‍वर ने अपणे बड़े ज्ञान ते समझ कने असां पर कित्तेया। 
EPH,1,9,"परमेश्‍वर ने अपणी इच्छा रा राज़ ठीक इराद्दे कने असां पर जाहिर कित्तेया, जे तिन्हा ने अप्पु मसीह यीशु रे जरिये स्थापित कित्तेया थिया। "
EPH,1,10,परमेश्‍वर री ए योजना है कि तिन्हेरे ठेहराए रे समय पर आसमान ते जमीन री सब चिज्जां जो मसीह यीशु रे हक बिच लेई आए। 
EPH,1,11,"अते परमेश्‍वर ने भी असां रा मसीह यीशु कने रा रिश्ता बनाणे रे जरिये असां जो तिन्हेरे अपणे लोक बणाया, किजोकी शुरूआत का ही तिन्हेरी ए योजना थी, ते परमेश्‍वर सब किच्‍छ अपणी इच्छा ते योजना रे हिसाब कन्ने करदे। "
EPH,1,12,परमेश्‍वर ने ए इधेरे तांइ कित्तेया ताकी असी यहुदी लोक जे मसीह बिच आस रखणे वाले पैल्ले लोक हिन तिन्हेरी महिमा ते बड़ाई करी सकण। 
EPH,1,13,ते तुसी कने भी से ही गल्ल होई। तुसी ने सच्चा शुभ संदेश सुणेया जे परमेश्‍वर रा संदेश है कि तिन्हा ने किय्यां तुसी जो बचाया। जां तुसी ने मसीह यीशु बिच विश्वास कित्ता तां परमेश्‍वर ने तुसी जो पवित्रात्मा दित्ता जे तिन्हा ने अपणे लोक्कां जो दैणे रा वादा कित्तेया थिया। पवित्रात्मा इक्क मौहर सांइ है जे ए दर्शांदी कि तुसी मसीह रे लोक हिन। 
EPH,1,14,"पवित्रात्मा असां तांइ बयाने सांइ भी है जे इस गल्ल री पुष्टि करदा कि परमेश्‍वर ने असां जो से विरासत भी दैणी जिसेरा तिन्हा ने वादा भी कित्ते रा है ते तिन्हा ने असां जो अपणे लोक बनाणे तांइ असां रा मुल भी चुकाए रा है, ताकी तिन्हेरी महिमा री बड़ाई हो। "
EPH,1,15,"इधेरे तांइ जिस बेल्ले का मै प्रभु यीशु बिच तुसी रे विश्वास अते सब पवित्र मणुआं तांइ तुसी रे प्यार रे बारे बिच सुणे रा है, "
EPH,1,16,"तिस बेल्ले का मै परमेश्‍वर जो तुसी तांइ शुकर करदा रैहन्दा, ते हमेशा तुसी जो अपणी प्रार्थना बिच याद करदा रैहन्दा। "
EPH,1,17,मै प्रार्थना करदा कि असां रे प्रभु यीशु मसीह रे महीमामय पिता परमेश्‍वर तुसी जो आत्मिक ज्ञान ते समझदे ताकी तुसी तिन्हा जो पुरी तरिक्के कने जाणी सको। 
EPH,1,18,"मै ए भी प्रार्थना करदा कि से तुसी जो सच्चाई जो पुरी तरिक्के कने समझणे बिच मदद करे ताकी तुसी जाणी सको तिन्हेरे असां जो सद्दणे री आस क्‍या है, ताकी तुसी जाणी सको कि से आशीषां किन्नी जादा महीमामय हिन जिन्हेरे दैणे रा वादा परमेश्‍वर ने अपणे लोक्कां कने कित्ते रा है। "
EPH,1,19,मै चाह्‍ंदा कि तुसी तिस महान ते बड्डी ताकत रे बारे बिच जाणो जे परमेश्‍वर ने असां तांइ रख्खे री है जे मसीह यीशु पर विश्वास करदे। 
EPH,1,20,जे कम्म परमेश्‍वर ने मसीह यीशु रे बारे बिच कित्तेया कि तिन्हा जो मरे रे लोक्कां बिच का जिन्दा करी के स्वर्ग बिच अपणे सज्जे पास्से बिठाई दित्ता। 
EPH,1,21,"तित्ते मसीह जो हर तरिक्के री प्रधानी, हक, ताकत, प्रभुता ते सारे पद रे उप्पर बिठाया जे ना सिर्फ इस दुनिया रे बिच है पर से पद आणे वाली दुनिया रे बिच भी होणा। "
EPH,1,22,"परमेश्‍वर ने सब किच्‍छ मसीह यीशु रे हक बिच करी दित्तेया, ते कलीसिया रे फायदे तांइ तिन्हा जो हर इक्क चीज पर प्रधान बणाया। "
EPH,1,23,कलीसिया मसीह यीशु रे शरीर है ते मसीह री भरपुरी कने भरे री है जे सारेया बिच हर इक्क गल्ल जो पुरा करदी। 
EPH,2,1,"पैल्ले-पैल्ले तुसी बिच परमेश्‍वर रे पास्से का कोई नौई जिन्दगी नी थी, किजोकी तुसी अपणे पाप ते गलत कम्मां री वजह कने मरे रे मणुआं सांइ थिये। "
EPH,2,2,"तिस बेल्ले तुसी दुनियादारी रे तौर-तरिक्के कने चलदे थिये ते तुसी शैतान रे कहे मुताबिक चलेया करदे थिये जे दुष्टात्मां रा हाकिम है, ते जे अज्ज भी तिन्हा लोक्कां बिच कम्म करेया करदा है जे परमेश्‍वर रे हुकमां री नाफरमानी करदे। "
EPH,2,3,असी भी तिन्हा लोक्कां सांइ जिन्दगी जिंदे थिये जे अपणे शरीर री बुरी इच्छां जो पुरा करेया करदे ते बाकी मणु कुदरती तौर पर बुरे मणु थिये ते परमेश्‍वर रे गुस्से रे हिस्सेदार थिये। 
EPH,2,4,"पर परमेश्‍वर दया कने भरपूर थिये। असी अपणे पाप्पां री वजह कने मुर्देयां सांइ थिये, पर परमेश्‍वर ने असां कने इन्ना जादा प्यार कित्तेया कि तिन्हा ने असां जो मसीह कने फिरी जिन्दा कित्तेया ते असां जो अपणे तिस अनुग्रह कने असां जो बचाया जिसेरे काबिल असी नी हिन। "
EPH,2,5,"परमेश्‍वर ने असां जो मसीह यीशु कने मुर्देयां बिच का जिन्दा कित्ते रा है, ते मसीह यीशु कने असां रा रिश्ता होणे री वजह कने तिन्हा ने असां जो मसीह यीशु कने स्वर्ग बिच इक्क जगह भी दित्ते री है। "
EPH,2,6,ताकी परमेश्‍वर ए इधेरे तांइ कित्ता ताकी से आणे वाले समय बिच ए दिखाइ सकण कि से किन्ने जादा अनुग्रहकारी हिन। परमेश्‍वर री ए दया मसीह यीशु कने रिश्ते बिच जुड़े रे असी लोक्कां जो दिसदी। 
EPH,2,7,"परमेश्‍वर ने तुसां जो अपणे अनुग्रह ते तुसां रे मसीह यीशु बिच विश्वास करणे री वजह कने छुटकारा दित्तेया। तुसी अप्पु छुटकारा नी पाया, पर ए परमेश्‍वर रा दान है। "
EPH,2,8,"ए तुसी रे भले कम्मां रा नतिज्जा नी है, इधेरे तांइ तुसी का इस पर घंमड करणे री कोई वजह नी है। "
EPH,2,9,किजोकी परमेश्‍वर ने असां जो बणाए रा है ते मसीह यीशु रे जरिये तिन्हा नौए मणु सांइ तिन्हा भले कम्मां जो करणे तांइ बणाए गे रे हिन जिन्हा जो परमेश्‍वर ने इधेरे तांइ तयार कित्ता कि असी से पुरे करण। 
EPH,2,10,"इधेरे तांइ याद रख्खो, कि तुसी पैदाइशी गैर यहुदी हिन ते यहुदी लोक तुसी रा इस गल्ल तांइ मजाक उड़ांदे। से इस गल्ल तांइ तुसी रा मजाक उड़ांदे किजोकी तिन्हेरा खतना होए रा है पर तुसी रा खतना नी होए रा है, पर तिन्हेरी ए रीती सिर्फ शरीर पर ही लागू हुंदी। "
EPH,2,11,तिस बेल्ले तुसी मसीह रे बारे बिच नी जाणदे थिये ते तुसी परमेश्‍वर रे चुणे रे लोक्कां बिच का नी थिये ते तुसी परमेश्‍वर री तिन्हेरे लोक्कां कने कित्ते रे वादे रे हिस्सेदार भी नी थिये। तुसी इस दुनिया बिच परमेश्‍वर का दूर बगैर कुसकी आस रे जिया करदे थिये। 
EPH,2,12,तुसी लोक पैल्ले परमेश्‍वर का दूर थिये पर अवे मसीह कने तुसी रा रिश्ता है किजोकी परमेश्‍वर ने मसीह यीशु री कुर्बानी देई करी तुसी जो अपणे नेड़े कित्ते रा है। 
EPH,2,13,मसीह ने अप्पु ही असां बिच शांती बणाई। पैल्ले-पैल्ले यहुदी ते गैर यहुदियां बिच इन्नी जादा नफरत थी कि जिय्यां दोन्नां बिच मझाटे कोई दुआल हो पर अवे मसीह यीशु ने सुली पर अपणी कुर्बानी रे जरिये तिस दुआल जो ढाह्ई दित्ते रा है ते दोन्नां पास्से रे लोक्कां जो आपस बिच मिलाई दित्ता। मसीह यीशु ने मूसा रे कानून जो रद्द करी दित्तेया ते परमेश्‍वर कने असां रा मेल जोल कराई दित्तेया। 
EPH,2,14,"मसीह यीशु तुसी गैर यहुदी लोक्कां का आए जे परमेश्‍वर का दूर थिये, ते से यहुदी लोक्कां भी आए जे परमेश्‍वर रे नेड़े थिये ते तुसी सारेयां बिच परमेश्‍वर कने मेल-मिलाप रा शुभ संदेश सुणाया। "
EPH,2,15,मसीह यीशु री वजह कने असी सारे जणे इक्क ही पवित्रात्मा रे जरिये पिता रे नेड़े आई सकदे। 
EPH,2,16,इधेरे तांइ अवे तुसी गैर यहुदी लोक अनजान ते परदेसी नी रे पर अवे तुसी परमेश्‍वर रे लोक्कां कने मिली गे रे हिन ते अवे तुसी परमेश्‍वर रे परिवार रा हिस्सा हिन। 
EPH,2,17,कन्ने मिली करी असी परमेश्‍वर रा घर हिन जे प्रेरितां ते भविष्यद्वक्तां री नीं पर बणे रा है ते तिस नीं रा पत्थर अप्पु मसीह यीशु हिन। 
EPH,2,18,मसीह यीशु रे ही वजह कने ही पुरी इमारत इक्क गठ्ठ बिच बन्ने री रैहन्दी। से अपणे सारे लोक्कां जो इक्क गठ्ठ बिच रख्खी करी परमेश्‍वर रा पवित्र मन्दिर बणाया करदे हिन। 
EPH,2,19,"मसीह यीशु रे जरिये तुसी भी बाकी पवित्र मणुआं कने मिली करी परमेश्‍वर रा पवित्र घर हिन, जित्ते परमेश्‍वर अपणी अात्मा रे जरिये वास करदे। "
EPH,3,1,"किजोकी परमेश्‍वर ने ए सारा किच्‍छ तुसी गैर यहुदी लोक्कां तांइ कित्तेया, मै पौलुस तुसी सारेयां तांइ प्रार्थना करदा। मै मसीह यीशु री सेवा तुसी रे खातिर कित्ती इधेरे तांइ मै कैद बिच है। "
EPH,3,2,ते तुसी भी पक्के तौर पर सुणे रा है कि परमेश्‍वर ने मेरे अपणे अनुग्रह कने मेरे जो तुसी बिच शुभ संदेश सुनाणे री जिम्मेदारी दित्ते री है। 
EPH,3,3,जिय्यां कि मै पैल्ले ही घट शब्दां बिच तुसी जो दस्सि चुके रा है कि परमेश्‍वर ने से राज़ मेरे पर ज़ाहिर कित्ते रा है। 
EPH,3,4,जिस जो पढ़ी करी तुसी जाणी सकदे कि मै मसीह यीशु रे तिस राज़ किन्नी ठीक तरिक्के कने समझदा। 
EPH,3,5,"पैल्ले समय बिच परमेश्‍वर ने अपणाए राज़ कुसकी पर भी ज़ाहिर नी कित्ते रा थिया, पर अवे तिन्हा ने इसजो अपणे पवित्र प्रेरितां ते भविष्यद्वक्तां पर पवित्रात्मा रे जरिये ज़ाहिर कित्ते रा है। "
EPH,3,6,ते से राज़ ए है कि मसीह यीशु रा शुभ संदेश सुनणे ते तिन्हा कने रिश्ता बनणे री वजह कने गैर यहुदी लोक्कां जो भी विरासत बिच हिस्सा मिलणा। से अवे मसीह रे शरीर रा इक्क हिस्सा बणी गे रे हिन जे कलीसिया है। ते तिन्हा सारी चिज्जां बिच तिन्हेरा हिस्सा भी है जिसेरा वादा परमेश्‍वर ने यहुदी लोक्कां कने कित्तेया थिया। 
EPH,3,7,मै परमेश्‍वर रे अनुग्रह रे मुफ्त दान ते ताकत री वजह कने मेरे जो शुभ संदेश सुनाणे री सेवा करणे रा सौभाग्य मिल्ले रा है। 
EPH,3,8,"हालांकी मै परमेश्‍वर रे सारे लोक्कां बिच का सारेयां का घट काबिल है, पर फिरी भी परमेश्‍वर ने मेरे जो ए सोभाग्य दित्ते रा है कि मै गैर यहुदियां बिच ए शुभ संदेश सुणां कि मसीह यीशु भरपुर आशीषां रा जरिया हिन, "
EPH,3,9,"ते सारे लोक्कां जो परमेश्‍वर री ए राज़ री योजना समझाणे तांइ, जिस जो परमेश्‍वर, जे सारी दुनिया रे बनाणे वाले हिन, तिन्हा ने दुनिया री शुरूआत का लुकाई करी रख्खे रा थिया। "
EPH,3,10,अवे परमेश्‍वर रा मकसद ए है कि कलीसिया रे जरिये तिन्हेरे अनंत ज्ञान जो तिन्हा पर जाहिर करण जे आत्मां री अणदिख्खी दुनिया रे अधिकारी हिन ते तित्ते राज करदे। 
EPH,3,11,परमेश्‍वर ने ए अपणे अनंत योजना रे हिसाब कने कित्ता जिस जो तिन्हा ने मसीह यीशु रे जरिये पुरा करी लित्ता 
EPH,3,12,मसीह यीशु रे जरिये ते असां रे तिन्हा पर विश्वास करणे री वजह कने अवे असी बड़ी हिम्मत कने परमेश्‍वर रे नेड़े आई सकदे। 
EPH,3,13,"इधेरे तांइ मै तुसी का छंदे करदा कि जे किच्‍छ मै तुसी तांइ सहन करेया करदा है, तिसेरी वजह कने तुसी हिम्मत मत हारो, किजोकी तुसी जो गर्व महसुस करणा चाएदा कि मै तुसी तांइ ए सब चिज्जां सहन करणा चाह्‍ंदा। "
EPH,3,14,इन्हा सारेयां तांइ परमेश्‍वर पिता रे सामणे गोड्डे भारे पेइ करी प्रार्थना करदा। 
EPH,3,15,से ही हिन जिन्हा का स्वर्ग ते धरती रे सारे परिवारां जो पछाण मिलदी। 
EPH,3,16,मै ए प्रार्थना करदा कि से तुसां जो अपणी असीमित महिमा रे जरिये तुसां जो ए दान देण ताकी तुसी अपणे अंदरूनी मनुष्यत्व बिच ताकत पाई करी मजबूत हुंदे जाओ। 
EPH,3,17,मै प्रार्थना करदा कि तुसी रे दिल मजबूत होई जाण ताकी जिय्यां तुसी मसीह यीशु पर विश्वास करण तिय्यां ही से तुसी रे दिल बिच बसी रैह्‍ण ते परमेश्‍वर ते बाकी लोक्कां तांइ तुसी रा प्यार तुसी जो मजबूत बणाई रख्खे। 
EPH,3,18,ते परमेश्‍वर रे सारे लोक्कां कने तुसां ने भी इस गल्ल जो समझी सकणा कि मसीह यीशु असां जो इन्ना जादा प्यार करदे जे असी बयान भी नी करी सकदे। 
EPH,3,19,मै प्रार्थना करदा कि तुसी मसीह रे प्यार जो समझी सको जे इन्सानी समझ का परे है ताकी परमेश्‍वर तुसी जो अपणे स्वभाव कने भरी देण। 
EPH,3,20,परमेश्‍वर असां रे मंगणे या सोचणे का भी बधी करी बड्डे कम्म करी सकदे किजोकी तिन्हेरी ताकत असां बिच कम्म करेया करदी है। कलीसिया ते यीशु मसीह बिच परमेश्‍वर जो हर पिढ़ी रे जरिये महिमा मिलदी रे। 
EPH,4,1,"इधेरे तांइ मै जे प्रभु री सेवा करणे री वजह कने कैद बिच है, तुसी रे छन्दे करदा कि जिस बुलाह्ट कने तुसी सद्दे गे थिये, तिस जोग्गी चालचलन बणाइ रख्खो, "
EPH,4,2,"मतलब कि सारी दीनता ते निम्तेपन कने, ते सबर रख्खी करी प्यार कने इक्क-दुज्जे री सहन करी लेयो। "
EPH,4,3,ते पवित्रात्मा रे पास्से का मिल्ले री शांती जो बणाई रखणे तांइ अप्पु-मिते मिली-जुली करी रेयो। 
EPH,4,4,"असी इक्क ही शरीर रे हिस्से हिन, ते असां जो इक्क ही पवित्रात्मा भी मिल्ले रा है, से आस भी इक्क ही है जिस बिच तुसी जो परमेश्‍वर रे लोक बनणे तांइ चुणेया गेया थिया। "
EPH,4,5,"असां सारेयां रे इक्क ही प्रभु हिन, असी सारे मसीह यीशु बिच ही विश्वास करदे, असां सारेयां ने इक्क ही बपतिस्मा लित्ते रा है, "
EPH,4,6,"असी सारे इक्क ही परमेश्‍वर री अराधना करदे जे असां सारेयां रे पिता हिन, जे सारेयां रे उप्पर राज करदे ते सबणा री जरिये कम्म करदे ते असां सबणा बिच रैहन्दे। "
EPH,4,7,पर मसीह यीशु ने असां सारेयां जो अपणे अनुग्रह रे हिसाब कने बखरे-बखरे दान दित्ते रे हिन। 
EPH,4,8,"पवित्रशास्त्र बिच मसीह रे बारे बिच ए लिख्खे रा है, “से उच्ची जगह पर चढ़ेया ते अपणे तिन्हा दुश्मणा जो लेई गेया जिन्हा जो तिसने जित्ती लेया थिया, ते तिन्हा ने मणुआं जो दान दित्ते।” "
EPH,4,9,"जां पवित्रशास्त्र ए दसदा, “से उच्ची जगह पर चढ़ेया” तां इसेरा मतलब ए होया कि से धरती रे सबका थल्ले वाली जगह यानी पताल बिच भी उतरेया थिया।  "
EPH,4,10,मसीह जे थल्ले उतरी गेया से ए ही है जे आसमान री सबका उच्ची जगह पर चुक्की लित्तेया गेया थिया ताकी से हर जगह मौजूद रेयो। 
EPH,4,11,"मसीह यीशु ने ही ए बखरे-बखरे दान दित्ते, तिन्हा ने किच्‍छ जणेया जो प्रेरित ठैहराया, ते किच्‍छ जणेया जो भविष्यद्वक्ता ठैहराया, ते थोड़े जणेया जो शुभ संदेश सुनाणे वाले ठैहराया, ते किच्‍छ जणेया जो पादरी ते उपदेश दैणे वाले ठैहराया रा है। "
EPH,4,12,"तिन्हा ने ए दान इधेरे तांइ दित्ते ताकी से परमेश्‍वर रे लोक्कां जो तिन्हेरे तांइ कम्म करणे तांइ तयार करी सकण, ते से मसीह रे शरीर रे रूप बिच परिपक्व ते ताकतवर बणी सकण। "
EPH,4,13,"असां सारेयां रा मकसद ए है कि असी विश्वास करणे रे जरिये इक्क बणी जाण ते परमेश्‍वर रे पुत्तर कने रिश्ता होणे री वजह कने असी परिपक्व विश्वासी बणी जाण, ते पुरे तरिक्के मसीह यीशु सांइ बणी जाण, जे बिल्कुल सिद्व हिन। "
EPH,4,14,"ताकी अग्गे जो असी बच्चेयां सांइ ना रैह्‍ण, असी तिन्हा किश्तियां सांइ नी रैह्णा जे लहरां ते हवा कने इत्ते-उत्ते डोलदी रैह्न्दी। इसेरा मतलब ए है कि चलाक ते ठग लोक्कां ने फिरी असां जो अपणी झुठ्ठी शिक्षा कने बेवकुफ नी बणाई सकणा। "
EPH,4,15,"प्यार कने सच बोलने रे जरिये असां जो हर इक्क गल्ल बिच मसीह यीशु सांइ बनणे तांइ परिपक्व हुंदे जाणा चाएदा, जे असां रे प्रधान हिन। "
EPH,4,16,"असी सारे जणे जे मसीह यीशु बिच विश्वास करदे, तिन्हेरे शरीर रे हिस्से सांइ हिन। जिय्यां कुसकी मणु रा शरीर जोड़ां री वजह इक्क गठ्ठ होई करी रैह्न्दा, ते जां शरीर रा हर इक्क हिस्सा सही तरिक्के कने कम्म करदा, तां शरीर बधदा ते मजबूत बणदा जांदा, तिय्यां ही जां असां बिच का हर इक्क जणा सही तरिक्के कने से कम्म करदा जे मसीह ने असां जो दित्ते रा है, तां असां ने भी ताकतवर, परिपक्व होणा ते इक्क-दुए कने प्यार करणा। "
EPH,4,17,"इधेरे तांइ मै परमेश्‍वर का मिल्ले रे अधिकार कने ए बोलदा कि जिय्यां परमेश्‍वर बिच विश्वास ना करणे वाले लोक बेकार गल्लां बिच जिन्दगी जिन्दे, तुसी अज्ज का बाद तिय्यां मत जिन्दे। "
EPH,4,18,"किजोकी तिन्हेरी समझ पर न्याहरा छाई गे रा है, ते से लोक अपणी अज्ञानता ते ढिटपणे री वजह कने तिस जिन्दगी का दूर हिन जे परमेश्‍वर दिंदे। "
EPH,4,19,किजोकी से लोक बड़े भारी बेशर्म होई गे हिन इधेरे तांइ से अय्याशियां करणे बिच लगी रैह्‍न्दे। से लोक हर तरिक्के रे गंदे कम्म करदे ते से लोक इसका होर भी जादा अय्याशी करणा चाह्‍ंदे। 
EPH,4,20,पर जां तुसां जो मसीह यीशु रे बारे बिच सिखाया गेया थिया तां तुसी ने ए सारी गल्लां नी सिख्खि। 
EPH,4,21,मेरे जो इस गल्ल रा पक्के तौर पर पता है कि जां तुसी ने मसीह यीशु रे बारे बिच सुणेया थिया तां तुसी तिन्हा का सच्ची शिक्षां जो सिख्खेया थिया। 
EPH,4,22,कि तुसी जो दस्सेया गेया थिया कि तुसी री बेवकुफी भरी मर्जियां ने तुसी जो बर्बाद करी छडणा ते तुसी जो अपणी जिन्दगी जीणे रे पुराणे तरिक्के जो ते अपणी सारी गलत आदतां जो छड्डी दैणा चाएदा। 
EPH,4,23,ते पवित्रात्मा जो तुसी रे स्वभाव ते तुसी री सोच जो नौआ बनाणे देयो। 
EPH,4,24,ते जिय्यां परमेश्‍वर ने तुसी जो नौआ स्वभाव ते जीणे रा नौआ तरिक्का दस्से रा है जे तिन्हेरे अपणे स्वभाव जदेया ही है। इधेरे तांइ तिस्सी स्वभाव ते तरिक्के कने जिन्दगी बिताओ ते हकिकत बिच पवित्र ते धार्मिक बणो। 
EPH,4,25,"इधेरे तांइ झूठ बोलणा छड्डी करी सब जणे अपणे संगी विश्वासी कने सच बोल्लेया करो, जिय्यां कि असी इक्क ही शरीर रे अंग हिन। "
EPH,4,26,"जे अगर तुसी गुस्सा भी होई जांदे ता ध्यान रख्खो कि कोई पाप ना करो, ते ध्यान रख्खो कि रात्ती सोणे का पैल्ले-पैल्ले ही अपणे गुस्से जो शांत करी लेया करो। "
EPH,4,27,ते शैतान जो मौक्का मत दिंदे कि से तुसी जो धोख्खा देई सको। 
EPH,4,28,"चोरी करणे वाला फिरी चोरी ना करो, पर नेक कम्म करणे तांइ मेहनत करेया करे, ताकी जिस जो जरूरत हो तिसेरी मदद करी सके। "
EPH,4,29,कोई गंदी गल्ल तुसी रे मुँह का ना निकले पर जे भी तुसी बोल्लो से गल्ल ठीक ते दुज्जेयां तांइ मददगार हो ताकी सुनणे वालेयां जो सुणी करी हौंसला मिल्ले। 
EPH,4,30,अपणे कम्मां री वजह कने पवित्रात्मा जो दुखी मत करो जिन्हेरे जरिये छुटकारे वाले दिन तांइ तुसी पर मौहर लाई गे री है। 
EPH,4,31,"सबणी किस्मे री कड़वाट, ते गुस्से ते लैहर-र ते कहला, ते बेजती, सारे बैर भाव समेत तुसी का दूर कित्ते जान् "
EPH,4,32,"हमेशा इक्क-दुए तांइ कृपालू ते दयावान बणो, इक्क-दुए जो माफ करो, जिय्यां परमेश्‍वर ने मसीह यीशु बिच तुसी जो माफ कित्ता। "
EPH,5,1,इधेरे तांइ तुसी रा स्वभाव भी परमेश्‍वर रे स्वभाव जदेया हो किजोकी तुसी परमेश्‍वर री औलाद्दां हिन। 
EPH,5,2,"जिय्यां मसीह यीशु ने तुसी कने प्यार कित्तेया, तिय्यां ही तुसी भी सारेयां कने प्यार करो। मसीह ने अप्पु जो तुसी रे पाप मिटाणे तांइ कुर्बान करी दित्ता ते से कुर्बानी परमेश्‍वर रे सामणे इक्क खुशबूदार भेंट सांइ थिया। "
EPH,5,3,किजोकी तुसी परमेश्‍वर रे अपणे लोक हिन इधेरे तांइ तुसी बिच व्यभिचार ते कुसकी तरिक्के रे बुरे कम्म या लालच री गल्ल-बात भी ना हो। 
EPH,5,4,"ते ना गाल-मुआल, ना बेशर्मी री गल्लां, ना बेवकुफी री गल्लां ते ना ही मजाक उड़ाणे री गल्लां हो किजोकी इदेय गल्लां तुसी जो नी जचदी। पर तुसी जो हमेशा परमेश्‍वर रा शुक्रिया करणा चाएदा। "
EPH,5,5,"किजोकी तुसी ए ठीक तरिक्के कने जाणदे की कुसकी व्यभिचारी या बुरे मणू, या लालच करणे वाले मणु जो जे मूर्ती या दुनियावी चिज्जां री पूजा करणे रे बराबर है, मसीह यीशु ते परमेश्‍वर रे राज बिच विरासत नी मिलणी। "
EPH,5,6,इधेरे तांइ इदेय लोक्कां का धोख्खा मत खांदे जे इन्हा पाप्पां जो करणे तांइ बहान्ने बणांदे किजोकी इन्हा ही कम्मां री वजह कने परमेश्‍वर रा गुस्सा तिन्हेरे हुकमां री नाफरमानी करणे वालेयां पर भड़कदा। 
EPH,5,7,इस तांइ तुसी तिन्हेरे पाप्पां बिच हिस्सेदार मत बणो। 
EPH,5,8,"तुसी पैल्ले न्याहरे बिच जीणे वाले मणुआं सांइ थिये, पर अवे तुसी रौशनी रे मणु हिन किजोकी तुसी परमेश्‍वर रे लोक हिन। इधेरे तांइ रौशनी रे मणुआं सांइ जिन्दगी जियो। "
EPH,5,9,"किजोकी रौशनी बिच जीणे वाले मणुआं रा स्वभाव हर तरिक्के कने भला, ते धार्मिकता ते भरोसेमंद है। "
EPH,5,10,ते ए परखो की परमेश्‍वर जो क्‍या पसंद आदां। 
EPH,5,11,"न्याहरे रे नाकाम पाप्पां बिच हिस्सेदार मत बणो, बल्की लोक्कां जो फटकार लाई करी दस्सो कि से कम्म गलत हिन। "
EPH,5,12,किजोकी पाप्पी लोक्कां रे लुके रे कम्मां री गल्ल करणा भी शर्म री गल्ल है। 
EPH,5,13,"पर जिन्नी गल्लां पर फटकार लाई जांदी से गल्लां लोक्कां जो साफ तरिक्के कने पता चलदी कि से गलत हिन, किजोकी रौशनी हर चीज जो ज़ाहिर करदी। "
EPH,5,14,"इधेरे तांइ ए बोल्लेया जांदा, “हे सोणे वाले मणु, जाग, ते मुर्देयां बिच का जिन्दा होई जा! मसीह ने तुसी पर अपणी रौशनी चमकाणी।” "
EPH,5,15,"इधेरे तांइ ध्यान देयो कि तुसी कदेइ जिन्दगी जिया करदे हिन, बेवकुफ लोक्कां सांइ मत बणो पर समझदार बणो। "
EPH,5,16,"भलाई रे कम्मां तांइ हर इक्क मौक्के जो किमती समझो, किजोकी दिन बुरे हिन। "
EPH,5,17,"इस तांइ बेफकुफ मत बणो, पर ध्यान कने समझो की परमेश्‍वर री मर्जी क्‍या है? "
EPH,5,18,"शराब पी करी मतवाल्ले मत बणो किजोकी इस कने बेकाबू होई करी बेशर्मी रे गलत कम्म हुंदे। पर इसेरे बजाए पवित्रात्मा रे काबू बिच जिन्दगी बिताओ, "
EPH,5,19,"ते अप्पु-मिते इक्क दुए जो भजन संहिता सुणाई करी हौंसला देया करो। स्तुतीगान ते आत्मिक गीत गाइ करी परमेश्‍वर री महिमा करेया करो, ते अपणे-अपणे मनां बिच परमेश्‍वर रे सामणे गांदे ते किर्तन करदे रेयो। "
EPH,5,20,ते हमेशा सारी गल्लां तांइ असां रे प्रभु यीशु मसीह रे नां कने परमेश्‍वर पिता रा शुकर करदे रेया करो। 
EPH,5,21,मसीह यीशु रा आदरमान करणे तांइ इक्क-दुए रे अधीन रेया करो। 
EPH,5,22,"हे लाड़ियों, जिय्यां तुसी मसीह रे अधीन हिन तिय्यां ही अपणे लाड़ेयां रे भी अधीन रेयो। "
EPH,5,23,किजोकी लाड़ा तिस्सी तरिक्के कने अपणी लाड़ी रा सिर है जिय्यां मसीह यीशु कलीसिया रे सिर ते छुटकारा दैणे वाले हिन जे तिन्हेरे शरीर है। 
EPH,5,24,जिय्यां कलीसिया मसीह यीशु रे अधीन है तिय्यां ही लाड़ीया भी हर गल्ल बिच अपणे-अपणे लाड़ेयां रे अधीन रहे। 
EPH,5,25,"हे लाड़ेयों, अपणी-अपणी लाड़ीयां कने प्यार रखो, जिय्यां मसीह यीशु ने भी कलीसिया कने प्यार कित्ता ते अप्पु जो तिस तांइ कुर्बान करी दित्ता "
EPH,5,26,ताकी तिसजो अपणे वचन रे जरिए जल रे स्नान कने साफ करी के पवित्र बणाए। 
EPH,5,27,"तिन्हा ने इधेरे तांइ भी कुर्बानी दित्ती ताकी से अपणे सारे लोक्कां जो सिद्व बणाए ते तिन्हा सारेयां जो अपणी मौजुदगी बिच लेई आए जिन्हा बिच कोई भी गलती या पाप नी होणा, बल्कि तिसने साफ ते पवित्र होणा। "
EPH,5,28,"इसी तरिक्के कने लाड़ा अपणी लाड़ी कने अपणे शरीर रे बराबर प्यार करे। जे अपणी लाड़ी कने प्यार रखदा, से अप्पु कने प्यार करदा। "
EPH,5,29,"किजोकी कुसकी ने कदी अपणे शरीर कने नफरत नी कित्ती बल्की तिसेरा ख्याल रखदा, जिय्यां मसीह यीशु भी कलीसिया रा ख्याल रखदे। "
EPH,5,30,किजोकी असी मसीह रे शरीर रे अगं हिन। 
EPH,5,31,"इधेरे तांइ पवित्रशास्त्र बिच लिख्खे रा है, “मणु ने अपणे माँ-प्यो जो छड्डी करी अपणी लाड़ी कने रैह्णा, ते तिन्हा ने अप्पु-मिते इक्क शरीर सांइ होणा।” "
EPH,5,32,"ए बड़ा बड्डा राज़ है, पर मै मसीह यीशु ते कलीसिया रे बारे बिच बोलदा। "
EPH,5,33,"ए ही गल्ल तुसी बिच का हर इक्क पर लागू हुंदी कि तुसी सारे अपणी लाड़ियां कने अपणे बराबर प्यार रख्खे, ते लाड़ी भी अपणे लाड़े री इज्जत करे। "
EPH,6,1,"पवित्रशास्त्र बिच लिख्खे रा है, “अपणे माँ-प्यो रा आदरमान करो, तां फिरी तुसी तांइ हर चीज ठीक होणी, ते तुसी लम्बी उमर तीकर जीणा।” ए पैल्ला हुकम है जे परमेश्‍वर ने इक्क वादे कने दित्ते रा है, इधेरे तांइ तुसी बच्चे जिन्हेरा मसीह यीशु कने रिश्ता है, अपणे माँ-प्यो री गल्ल मनणा सही है। "
EPH,6,2,प्यो अपणे बच्चेयां कने हमेशा गुस्सा दुआणे वाले तरिक्के कने पेश ना आण। पर प्रभु री शिक्षा ते चितौणी दिंदे होए तिन्हेरे जो पालो-पोस्सो। 
EPH,6,3,"हे गुलामों, इस दुनिया बिच जे तुसां रे मालक हिन, तिन्हेरे हुकमां जो मन्नों ते अपणे मन रे सिद्देपन कने तिन्हेरे तिन्ने ही भरोसेमंद रेयो जिन्ना तुसी मसीह कने हिन, "
EPH,6,4,"ते मणुआं जो खुश करणे वालेयां सांइ दिखावे री सेवा मत करो, पर मसीह यीशु रे दास सांइ मन लाइ करी परमेश्‍वर री मर्जी पर चलो, "
EPH,6,5,ते तिस सेवा जो मणुआं री सेवा नी पर परमेश्‍वर री सेवा समझी करी पुरे दिल कने करो। 
EPH,6,6,"किजोकी तुसी जाणदे कि परमेश्‍वर ने हर कुसकी जो, चाए से अजाद हो या गुलाम तिन्हेरे हर ठीक तांइ ईनाम दैणा। "
EPH,6,7,"हे मालकों, तुसी जो अपणे गुलाम्मां जो डराणा नी चाएदा, बल्कि तुसी जो तिन्हा जो तिय्यां ही इज्जत दैणी चाएदी जिय्यां मै तिन्हा जो तुसी री इज्जत करणे तांइ बोल्ले रा है। किजोकी तुसी जाणदे कि तिन्हेरा ते तुसी रा मालक स्वर्ग बिच है ते से कुसकी कने पक्षपात नी करदा। "
EPH,6,8,आखिरकार तुसी परमेश्‍वर री ताकत बिच आत्मिक रूप बिच अप्पु भी ताकतवर बणदे जाओ। 
EPH,6,9,"असी मणुआं रे खिलाफ नी लड़ेया करदे हिन। असी न्याहरे रे अधिकारी, अधीपती, शासक ते आत्मिक दुनिया री ताकतां रे खिलाफ लड़ेया करदे हिन। इधेरे तांइ परमेश्‍वर रे दित्ते री झीलम पाई लेयो ताकी जां से बुरा दिन आए तां तुसी अप्पु जो शैतान री चलाकियां का बचाई सको। ते जां ए लड़ाई मुकी जाओ, तां भी तुसी मजबुती कने खड़ी रेयो। "
EPH,6,10,"तयार रेयो! सच्चाई जो अपणी कमर रा पटुका बणाओ, ते तुसी री धार्मिकता जो इक्क झीलम सांइ तुसी री रक्षा करणा देयो। परमेश्‍वर रा शांती रा शुभ संदेश सुनाणे री तुसी री इच्छा तुसी रे पैरां बिच तैयारी रे जुत्ते सांइ होणे चाएदे। तुसी रा विश्वास इक्क ढाल सांइ होणा चाएदा, तां तुसी ने शैतान रे भखदे तीरां जो रोक्की सकणा। परमेश्‍वर री तुसी जो बचाणे री ताकत तुसी तांइ इक्क टोप सांइ होणी चाएदी, ते परमेश्‍वर रे शुभ संदेश रे वचन जो इक्क तलवार सांइ इस्तेमाल करो जो पवित्रात्मा रे पास्से का मिल्ले रा है। "
EPH,6,11,"हर बेल्ले ते हर तरिक्के कने पवित्रात्मा रे कहे मुताबिक प्रार्थना ते बिनती करदे रेयो, ते इस गल्ल तांइ जागदे रेयो की परमेश्‍वर रे सारे लोक्कां तांइ लगातार बिनती करेया करो। "
EPH,6,12,"ते मेरे तांइ भी प्रार्थना करेया करो ताकी मेरे जो बोलदे बेल्ले इदेया सही शब्द दित्ता जाए कि मै हिम्मत कने शुभ संदेश रा राज़ दस्सी सकां, "
EPH,6,13,"हालांकी मै कैद बिच है फिरी भी मै शुभ संदेश तांइ इक्क राजदूत सांइ है। मेरे तांइ प्रार्थना करेयो कि मै शुभ संदेश सुनाणे बिच हिम्मत वाला बणां, जदेया मेरे जो होणा भी चाएदा। "
EPH,6,14,मै तुखिकुस जो तुसी का भेज्जेया करदा है जे प्यारा संगी विश्वासी ते प्रभु बिच भरोस्सेमंद सेवक है। तिसने तुसी जो मेरे बारे बिच सारा किच्‍छ दस्सी दैणा कि असी कदेय हिन ते मै किय्यां रैंह्दा। 
EPH,6,15,मै परमेश्‍वर पिता ते प्रभु मसीह यीशु का ए प्रार्थना करदा कि से तुसी जो शांती दे। ते इस कने तुसी बिच प्यार बधे ते तुसी मसीह यीशु बिच विश्वास करणे बिच बणी रेयो।। 
EPH,6,16,"जे असां रे प्रभु यीशु मसीह कने सच्चा प्यार करदे, तिन्हा सारेयां पर परमेश्‍वर रा अनुग्रह हुंदा रे। "
PHP,1,1,"मसीह यीशु रे दास पौलुस ते तीमुथियुस रे पास्से का, सबणी पवित्र मणुआं जो, जे मसीह यीशु अन्दर होई करी फिलिप्पी शहर अन्दर रैह्णे वाले कलीसिया रे सारे मुखिया ते सेवक जो ए चिठ्ठी लिख्खेया करदे हिन। "
PHP,1,2,असां रे पिता परमेश्‍वर ते प्रभु यीशु मसीह रे पास्से का तुसी जो अनुग्रह ते शांती मिलदी रेयो। 
PHP,1,3,"मै जिस बेल्ले भी तुसी जो याद करदा, तां-तां अपणे परमेश्‍वर रा शुक्रिया करदा। "
PHP,1,4,"ते जां भी कदी तुसी सबणी जणेया तांइ प्रार्थना करदा, तां हमेशा खुशी कने प्रार्थना करदा। "
PHP,1,5,किजोकी तुसी रे मसीह यीशु बिच विश्वास करणे रे पैल्ले दिन का लेई करी अज्ज तांइ तुसी मसीह यीशु रा शुभ संदेश जो फलाणे अन्दर मेरे कने बराबर रे। 
PHP,1,6,मेरे जो इस गल्ल रा भरोस्सा है कि जिस परमेश्‍वर ने तुसी अन्दर भला कम्म शुरू कित्ते रा है ते तिस्सी परमेश्‍वर ने ही तिस कम्म जो मसीह यीशु रे हटणे रे समय तीकर पूरा करणा। 
PHP,1,7,"खरा होणा कि मै तुसी सबणी तांइ इदेय सोच रख्खां, किजोकी मै तुसी कने बड़ा भारी प्यार रखदा, किजोकी तुसी मेरे कने ए सोभाग्य परमेश्‍वर रे अनुग्रह कने हासिल कित्ते रा है, अब्बे भी जां मै कैद बिच है ते मसीह रे शुभ संदेश पर उठणे वाले सवाल्लां रा जवाब दैणे ते तिसजो साबित करणे बिच भी। "
PHP,1,8,इस अन्दर परमेश्‍वर मेरे गवाह हिन कि मै मसीह यीशु सांइ दाह करी के तुसी सबणी जणेया कने मिलणे री चाह करदा रेयां। 
PHP,1,9,"मै ए प्रार्थना करदा कि इक्क दुए तांइ तुसी रा प्यार बदधा जाए, ते जिन्दगी बिच सही चिज्जां जो चुनणे तांइ तुसी री ज्ञान ते सही ते गलत री समझ लगातार बदधी रेयो। "
PHP,1,10,ताकी तुसी जिन्दगी बिच अप्पु तांइ सही चिज्जां जो चुणी सको ताकी तुसी मसीह यीशु रे हटणे रे दिन तांइ निर्मैल ते बेकसुर रेयो। 
PHP,1,11,तुसी री जिन्दगी मसीह यीशु रे जरिए परमेश्‍वर री धार्मिकता रे कम्मां कने भरदी जाए जिस कने परमेश्‍वर री बड़ाई ते स्तुती हुंदी रे। 
PHP,1,12,"हे संगी विश्वासियों, मै चाह्‍ंदा कि तुसां जो ए पता लगी जाओ कि मेरे कने बित्ती, तिस कने शुभ संदेश लोक्कां बिच होर जादा फैल्लेया। "
PHP,1,13,इत्ते तक कि सम्राट रे राजभवन री सारी सेना रे दल ते बाकी सबणी मणुआं अन्दर पता लगी गेया कि मै मसीह यीशु री सेवा करणे री वजह कने कैद है। 
PHP,1,14,ते मेरे कैद होणे री वजह कने बाकी रे विश्वासियां की हिम्मत बधी गे री है। से निडर होई करी हिम्मत कने परमेश्‍वर रा संदेश सुणाया करदे हिन। 
PHP,1,15,ए सच है कि किच्‍छ लोक जलन ते दुश्मणी री वजह कने मसीह रा संदेश सुणांदे। पर किच्‍छ लोक सही ईरादे कने मसीह रा संदेश सुणांदे। 
PHP,1,16,से लोक इधेरे तांइ मसीह रा शुभ संदेश सुणांदे किजोकी से मेरे जो प्यार करदे ते से जाणदे कि मै मसीह रे संदेश पर उठणे वाले सवाल्लां रा जवाब दैणे तांइ चुणेया गे रा है। 
PHP,1,17,"पर जे लोक जलन रखदे, से अपणे फायदे तांइ मसीह रा संदेश सुणांदे, ताकी मेरे जो मेरी कैद बिच होर जादा तकलीफ देई सकण। "
PHP,1,18,"पर इस कने कोई फरक नी पैन्दा भले ही तिन्हेरे ईरादे ठीक होण या बुरे, मसीह रा शुभ संदेश कुसकी ना कुसकी तरिक्के कने सुणाया जांदा, ते मै इस बिच ही खुश है, ते मै इस गल्ल बिच इय्यां ही खुश रैह्णा। "
PHP,1,19,"किजोकी मै जाणदा कि तुसी जे मेरे तांइ प्रार्थना करेया करदे हिन, तिसेरे जरिए, ते मसीह यीशु री पवित्रात्मा री मदद कने मेरे जो छुटकारा मिलणा। "
PHP,1,20,"मेरी तां ए ही दिल का लालसा ते आस है कि मै कुसकी गल्ल अन्दर शर्मिंदा ना होआं, पर जिय्यां मेरे हिम्मत कने मसीह रा संदेश सुनाणे री वजह कने मसीह यीशु री बड़ाई मेरे जरिए हमेशा हुंदी आए री है, तिय्यां ही अब्बे भी हो, चाए मै जीयां या मरी जां। "
PHP,1,21,"किजोकी जे अगर मै जीयां तां से मसीह यीशु री बड़ाई करणे तांइ होणा, ते जे अगर मै मरी भी जां तां से भी फायदेमंद है किजोकी तां मै मसीह कने रैह्णा। "
PHP,1,22,"पर जे अगर मै जिन्दा रेयां तां मै मसीह यीशु तांइ होर भी कम्म करी सकदा, इधेरे तांइ नी जाणदा जीणा खरा है या मरणा? "
PHP,1,23,"किजोकी मै इन्हा दोन्नां इच्छा बिच उलझी गे रा है: मै तां चाह्‍ंदा कि मै इस जिन्दगी जो छड्डी करी मसीह यीशु कने रैह्णे तांइ चली जां, "
PHP,1,24,पर तुसी री मदद करणे रे खातिर मेरा जीणा जरुरी है। 
PHP,1,25,"ते इधेरे तांइ मेरे जो भरोस्सा है ते मै जाणदा भी कि मै जीणा, बल्कि मै तुसी सारेयां कने भी रैह्णा ताकी मै तुसी जो विश्वास बिच मजबूत होणे ते तिस बिच खुश रैह्णे बिच मदद करी सकां। "
PHP,1,26,ते जां मै तुसां का आणा तां तुसां का मसीह यीशु बिच तिस कम्म तांइ घमंड करणे रा होर भी वजह होणी जे से मेरे जरिए करेया करदे हिन। 
PHP,1,27,"सिर्फ इन्ना ही करो कि मसीह रे शुभ संदेश रे हिसाब कने जिन्दगी जियो। ते भले ही मै तुसी जो आई करी मिलां या ना भी मिलां, बस तुसी रे बारे बिच ए ही सुणेया कि तुसी इक्क-मन होई इक्क ही मकसद तांइ इकठ्ठे होई करी तिस विश्वास तांइ कड़ा संघर्ष करदे रैहन्दे जे मसीह यीशु रा शुभ संदेश है। "
PHP,1,28,"कुसकी भी तरिक्के कने अपणे दुश्मणा का मत डरो, तुसां री हिम्मत तिन्हेरे विनाश री निशानी है, पर ए तुसी तांइ छुटकारे री निशानी है ते ए परमेश्‍वर रे पास्से का है। "
PHP,1,29,किजोकी मसीह यीशु री वजह कने तुसी पर ए दया होई कि नां सिर्फ तुसी तिन्हा पर विश्वास करो पर तिन्हा तांइ दुख भी सही सको। 
PHP,1,30,"ते तुसी जो तैसा ही संघर्ष करणा पैणा, जदेइ तुसी ने मेरे जो तां भी करदे दिख्खे रा है जां मै तुसी कने फिलिप्पी शहर बिच थिया, ते अब्बे भी सुणदे कि मै तिय्यां ही इत्ते कैद बिच संघर्ष करेया करदा। "
PHP,2,1,"हालांकी तुसी मसीह यीशु रे लोक होणे रे वजह कने उत्साहित, तुसी जो मसीह रे प्यार कने तसल्ली मिल्ले री है, तुसी जो पवित्रात्मा कने सहभागिता मिल्ले री है, ते मसीह तुसी तांइ करुणामयी ते दयावान रे, "
PHP,2,2,"तां मेरी ए गल्ल मन्नी करी मेरे जो खुश करी देयो कि अप्पु-मिते इक्क मन कने रेयो, इक्क-दुए कने प्यार रख्खो ते इक्क ही मकसद ते इक्क-मन होई करी रेयो। "
PHP,2,3,"मतलबीपन या झुठ्ठी बडाई तिकर किच्‍छ मत करो, पर दीनता कने इक्क दुजे जो अप्पु का बदिया समझो। "
PHP,2,4,हर मणु जो अपणे ही फायदे तांइ नी पर दुज्जेयां रे फायदे तांइ भी सोचणा चाएदा। 
PHP,2,5,जदेया प्रभु यीशु रा स्वभाव थिया तदेया तुसी रा भी स्वभाव हो। 
PHP,2,6,"जिनिये अप्पु परमेश्‍वर हुंदे होए भी, परमेश्‍वर रे बराबर होणे जो अपणे अधिकार बिच रखणे री चीज नी समझेया। "
PHP,2,7,"बल्कि, अपणी सारी इश्वरीय सहुलतां जो छड्डी करी, अप्पु जो इक्क दास रे बराबर निमता करी लित्ता, ते इक्क मणु रे रुप बिच जन्म लित्ता। "
PHP,2,8,"तिन्हा ने इन्सान रे रुप बिच जन्म लेई करी अप्पु जो इन्ना जादा निमता कित्ता कि परमेश्‍वर रे हुकमां जो मनदे होए से इक्क मुजरिम सांइ मरणे तांइ भी तयार थिये, ते हाँ, सुली पर अपणी जान देई भी दित्ती। "
PHP,2,9,इस वजह कने परमेश्‍वर ने तिन्हा जो सबणी का बड्डे पद पर बिठाया ते तिन्हा जो इक्क इदेया नां दित्तेया जे हर नां का बड्डा है। 
PHP,2,10,"ते जे स्वर्ग अन्दर हिन, धरती पर या तिसेरे थल्ले तिन्हा सारे जणेया ने प्रभु यीशु रे अग्गे झुकणा, "
PHP,2,11,ते पिता परमेश्‍वर री महिमा तांइ सारे जणेया ने ए मन्नी लेण कि मसीह यीशु ही प्रभु हिन। 
PHP,2,12,"इधेरे तांइ मेरे प्यारेयों, तुसी चाए मै तुसां कने रेयां या दूर रेयां पर तुसी हमेशा का मेरे हुकमां जो मनदे आए रे हिन। अवे तुसां बिच का हर इक्क जणे जो अपणे छुटकारे तांइ डरदे ते कमदे होए कम्म करदे रैह्णा चाएदा। "
PHP,2,13,"किजोकी परमेश्‍वर तुसां बिच कम्म करेया करदे हिन, ते तुसी जो इच्छा ते ताकत देया करदे हिन ताकी तुसी से कम्म करो जिस कने से खुश हुंदे। "
PHP,2,14,सारे कम्म बगैर कुडकुडाए ते बगैर कुसकी बैसहबाजी रे करेया करो। 
PHP,2,15,ताकी इस दुनिया रे बुरे ते भ्रष्ट लोक्कां बिच परमेश्‍वर रे बच्चेयां सांइ इक्क ठीक ते साफ जिन्दगी जियो। इस दुनिया रे लोक्कां बिच मझाटे जिन्दगी रे वचन बिच मजबूत होई करी आसमान रे तारेयां सांइ चमको। 
PHP,2,16,ताकी जिस दिन मसीह यीशु ने हटी आणा तिस दिन मेरे जो ए घमंड होणा कि मेरी कोशीशां ते मेहनत फायदेमंद होई। 
PHP,2,17,"प्रभु बिच तुसी रा विश्वास ते तुसी री सेवा इक्क कुर्बानी सांइ प्रभु जो चढाया गे रे हिन, ते जे अगर मेरे जो तुसी रे विश्वास ते सेवा तांइ अपणी जान भी दैणा पये, तां भी मै खुश है। "
PHP,2,18,तिय्यां ही तुसी भी खुश हो ते मेरे कने खुशी मनाओ। 
PHP,2,19,"मेरे जो मसीह यीशु बिच ए आस है कि मै तीमुथियुस जो तोले ही तुसी का भेजां, ताकी तुसी रा हालचाल जाणी के मेरे जो हिम्मत मिल्ले। "
PHP,2,20,किजोकी मेरे का तीमुथियुस रे अलावा इदेय स्वभाव रा होर कोई मणु नी है कि से ठीक मन कने तुसी री चिन्ता करे। 
PHP,2,21,किजोकी सारे अपणे-अपणे मतलब री चिज्जां रे पिच्छे पे रे हिन। ते तिन्हा गल्लां री फिकर नी करदे जे मसीह यीशु तांइ जरुरी हिन। 
PHP,2,22,"पर तुसी तां जाणदे कि तीमुथियुस ने किय्यां साबित कित्ते रा है कि से विश्वासयोग्य है। ते जिय्यां इक्क पुत्तर अपणे प्यो कने मेहनत करदा, तिय्यां ही तीमुथियुस ने शुभ संदेश फैलाणे अन्दर मेरे कने मेहनत किती है। "
PHP,2,23,"इधेरे तांइ जिय्यां ही मेरे जो पता चलणा कि मेरी अवे क्‍या हालत होणी, तिस्सी बेल्ले तिसजो तोले भेजी दैणा। "
PHP,2,24,ते मेरे जो प्रभु जी अन्दर विश्वास है कि मै अप्पु भी तोले ही तुसी का आणा। 
PHP,2,25,"पर मै इपफ्रुदीतुस जो जे तुसी का भेजणा जरुरी समझेया, जे मेरा विश्वासी भाई, ते मसीह रा शुभ संदेश सुनाणे बिच मेरा साथी है। से इक्क सिपाही सांइ है जे मेरे कने तिन्हा लोक्कां रे खिलाफ खड़ित्तेया जे मसीह रे संदेश रे खिलाफ हिन, तुसी रा दूत भी है। जरुरी गल्लां बिच मेरी सेवा करणे वाला भी है। "
PHP,2,26,"किजोकी तिसेरा मन तुसी सबणी कने लगे रा थिया, इस वजह कने से बेचैन थिया, ते तुसी सबणी ने मेरी बीमारी रा हाल सुणेया थिया। "
PHP,2,27,"पक्का से मरने वाला थिया पर परमेश्‍वर ने तिस पर दया करी के तिसजो तिस बिमारी का खरा कित्तेया; ते सिर्फ तिस पर ही दया नी कित्ती पर मेरे पर दया कित्ती ताकी मेरे जो इक्क का बाद इक्क, घड़ी-घड़ी दुख ना झेलणा पेयो। "
PHP,2,28,"इधेरे तांइ मै तिसजो भेजणे री तोल किती ताकी तुसी खुश होई जाओ, ते मेरी फिकर भी घटी जाओ। "
PHP,2,29,इधेरे तांइ तुसी प्रभु बिच तिस कने बडी खुशी कने मिलणा ते तिसेरा सम्मान करेयो ते तिसेरे जदेय लोक्कां रा सम्मान करेया करणा। 
PHP,2,30,"किजोकी से मसीह यीशु रे कम्म तांइ अपणी जान जो खतरे बिच पाई करी मरणे वाला ही थिया, ताकी तुसां रे दूर रैह्णे री वजह कने मेरी जे मदद नी करी सके से तिसेरी कमी पुरी करी सके। "
PHP,3,1,"ते हे मेरे संगी विश्वासियों, प्रभु री वजह कने खुश रेयो, तुसी जो से ही गल्लां घड़ी-घड़ी लिखणे बिच मेरे जो कोई तकलीफ नी है, ताकी इस कने गलत शिक्षकां का बची सको। "
PHP,3,2,"तिन्हा बुरे लोक्कां का बची रेयो जे कुत्तेयां सांइ हिन, ते तिन्हा लोक्कां का भी बचे रेयो जे तुसी जो बोलदे कि छुटकारा पाणे तांइ तुसी जो खतना करवाणे री जरुरत है। "
PHP,3,3,"हकिकत बिच तां असी परमेश्‍वर रे लोक हिन, ते परमेश्‍वर रे पवित्रात्मा रे दसणे रे हिसाब कने अराधना करदे, ते मसीह यीशु पर घमंड करदे ते असी अपणे इन्सानी कम्मां पर निर्भर नी हुंदे। "
PHP,3,4,"मै तां इन्सानी ताकत पर निर्भर होई सकदा थिया, जे कोई इन्सानी ताकत पर निर्भर होणे री सोच रखदा, तां मै उस का भी जादा इन्सानी ताकत पर निर्भर होई सकदा। "
PHP,3,5,"जां मेरे पैदा होणे रे अठमे दिन पर परमेश्‍वर रे हुकमां रे हिसाब कने मेरा खतना होया, मै पैदाईशी इस्राएली है ते बिन्यामीन गौत्र रा है, मेरे माँ-प्यो यहुदी हिन, ते मै इब्रानी है, ते मूसा रे कानून जो मनणे बिच मै फरीसी है। "
PHP,3,6,"ते मेरे अंदर इन्ना जोश थिया कि मै कलीसिया जो तंग करणे वाला मणु थिया, ते यहुदी नियमां रे हिसाब कने इक्क धार्मिक मणु थिया किजोकी मै हर कानून जो मनदा थिया। "
PHP,3,7,"पर इक्क समय पर मै तिन्हा सारी चिज्जां जो बड़ा जरुरी समझदा थिया पर अवे तिसजो मै मसीह रे तिन्हा कम्मां जो दिखणे रे बाद जे तिन्हा ने मेरे तांइ कित्ते री हिन, तिन्हा चिज्जां जो बेकार समझदा। "
PHP,3,8,"जे अगर मै मसीह यीशु जो अप्पु जानणे रे मुल री तुलना बाकी चिज्जां कने करां, तां मै बाकी सारी चिज्जां जो बेकार समझदा, ते इसी वजह कने मै हर तिस चीज जो छड्डी रख्खेया ते मै तिन्हा चिज्जां जो कचरा समझदा। ताकी मै मसीह यीशु रे हुकमां जो जादा ठीक तरिक्के कने मन्नी सकां। "
PHP,3,9,"अते मै मसीह यीशु कने इक्क-मन होई करी रेयां, मेरी धार्मिकता मूसा रे कानूनां जो मनणे रे आधार पर नी है, पर ए धार्मिकता से है जे परमेश्‍वर मेरे जो मसीह यीशु बिच विश्वास करणे री वजह कने दिंदे। "
PHP,3,10,"मै ए चाह्‍ंदा कि मै मसीह जो जाणी लेयां ते तिन्हेरी तिस मरे रे बिच का जी उठणे री ताकत रा अनुभव करां जिस कने से फिरी जिन्दे होई गे थिये, ते तिन्हेरे सांइ दुख सैह्णे ते तिन्हेरे सांइ बनणे ते तिस्सी तरिक्के कने मरणे रे जरिये जिय्यां से मरे थिये। "
PHP,3,11,ताकी मै भी मरे रे लोक्कां बिच का वापिस फिरी जिन्दा कित्तेया जां। 
PHP,3,12,"मै ए नी बोलदा कि मै ए सारी चिज्जां पाई चुके रा है या मै सिद्व होई चुके रा है, पर मै पुरी कोशीश करदे होए अग्गे बधेया करदा है ताकी मै सिद्वता रे रस्ते पर बेहतर बणदा जां, जिस तांइ मसीह ने मेरे जो चुणेया थिया। "
PHP,3,13,"हे मेरे संगी विश्वासियों, मै ए नी सोचदा कि मै सिद्वता जो पाई चुके रा है, पर सिर्फ ए ही इक्क चीज करदा कि जे पिच्छे री गल्लां जो भुल्ली करी अपणी मंज़िल रे पास्से अग्गे जो बदधा रैहन्दा। "
PHP,3,14,उस मंजिल तांइ लगातार कोशीश करदा कि मेरे परमेश्‍वर का स्वर्ग बिच जाणे रा से ईनाम मिल्लो जिस तांइ परमेश्‍वर ने असां जो मसीह यीशु रे कम्म री वजह कने चुणे रा है 
PHP,3,15,"अते असां बिच जिन्ने भी लोक आत्मिक तौर पर परिपक्व हिन, से इदेइ ही सोच रख्खे ते जे अगर तुसी रा होर गल्लां बिच किच्‍छ होर सोच-विचार हो तां परमेश्‍वर ने तुसी जो से गल्ल भी दस्सी दैणी। "
PHP,3,16,असां जो तिस सच रे हिसाब कने जिन्दगी बिताणी चाएदी जे परमेश्‍वर ने असां पर ज़ाहिर कित्ते री है। 
PHP,3,17,"हे मेरे संगी विश्वासियों, तुसी सारे मेरे सांइ जिन्दगी जियो ते मसीह री सेवा करणे वाले असां रे साथियां का सिख्खो जे असां सांइ जिन्दगी जिया करदे हिन। "
PHP,3,18,"किजोकी मै तुसी जो मती बारी दस्से रा है, ते फिरी भी तुसी जो अपणी आक्खियां बिच आँसुआं कने दस्सेया करदा है कि इदेय मते लोक हिन जिन्हेरे बारे बिच मै तुसी जो घड़ी-घड़ी रोई-रोई करी दस्से रा है जिन्हेरी जिन्दगी जीणे रे तरिक्के कने मसीह री कुर्बानी रे मतलब जो बिगाड़ी दिंदे। "
PHP,3,19,"अग्गे चली करी तिन्हेरा खातमा होई जाणा, तिन्हेरा परमेश्‍वर तिन्हेरे शारीरिक इच्छा हिन, से अपणी बेशर्मी री गल्लां पर घमंड करदे, ते से लोक सिर्फ तिन्हा दुनियावी चिज्जां जो करणे रे बारे बिच सोचदे रैहन्दे जे इस दुनिया रे लोक करदे। "
PHP,3,20,पर असी स्वर्ग रे लोक जित्ते असां रे छुटकारा दैणे वाले प्रभु यीशु मसीह रैहन्दे। ते असी बेसबरी कने तिन्हेरे हटणे रा उतालेपन कने इंतजार करेया करदे हिन। 
PHP,3,21,"तिन्हा ने अपणी तिस्सी ताकत कने जिस कने तिन्हा ने हर चीज पर अपणा काबू करी लैणा, असां रे कमजोर इन्सानी शरीरां जो बदली करी तिन्हा जो अपणे महीमामय शरीर सांइ बणाई दैणा। "
PHP,4,1,"इधेरे तांइ मेरे प्यारे संगी विश्वासियों, मै तुसी कने बड़ा भारी प्यार करदा ते मै तुसी कने मिलणे रा इंतजार करेया करदा है, जे मेरी खुशी ते मेरा ताज हिन। ते मेरे प्यारेयों, प्रभु बिच विश्वास करणे बिच इसी तरिक्के कने मजबूत हुंदे जाओ "
PHP,4,2,मै यूओदिया रे ते सुन्तुखे रे भी छंदे करदा की से अप्पु-मिते सुलह करी के परमेश्‍वर बिच शांती कने रैह्‍ण। 
PHP,4,3,"ते मै मसीह री सेवा करणे वाले अपणे विश्वासी भ्याल सुजुगस का ए बिनती करदा, कि से तिन्हा जनानियां बिच भी सुलह कराई दये किजोकी तिन्हा जनानियां ने मसीह रा शुभ संदेश फैलाणे बिच मेरे, क्लेमेंस ते मेरे बाकी रे साथियां कने बराबर मेहनत कित्ते री है। ते तिन्हेरे नां जिन्दगी री कताब बिच लिख्खे गे रे हिन। "
PHP,4,4,"प्रभु री वजह कने खुश रेयो, मै फिरी बोलदा, खुश रेयो! "
PHP,4,5,तुसी रा कौमल स्वभाव सारे लोक्कां पर प्रकट हो। मसीह यीशु रे हटणे रा दिन नेड़े है। 
PHP,4,6,"कुसकी भी गल्ल री फिकर मत करो पर हर हालात बिच तुसी री मिन्नतां, प्रार्थना ते याचिका रे जरिए, धनवाद कने परमेश्‍वर रे सामणे रख्खे जाण। "
PHP,4,7,"तां परमेश्‍वर री शांती जे सारी समझ का परे है, तुसी रे दिल ते तुसी री सोच्चां जो मसीह यीशु बिच बचाई करी रखगी। "
PHP,4,8,"इस तांइ हे संगी विश्वासियों, जे गल्लां सच हिन, ते जे गल्लां आदरणीय हिन, ते जे गल्लां सही हिन ते जे गल्लां पवित्र हिन ते, जे गल्लां सोह्णि हिन, ते जे गल्लां दिलां जो भाणे वाली हिन, ते आखिरकार जे ठीक गुण ते तारिफ रे जोग्गे हिन, तिन्हा पर ध्यान लाया करो। "
PHP,4,9,"जे गल्लां तुसी मेरे का सिख्खे री हिन, ते अपणाई ते सुणी, ते मेरे बिच दिख्खी, तिन्हेरे जो ही मन्नेयां करों, तां शांती रे परमेश्‍वर ने तुसी कने रैह्णा। "
PHP,4,10,"मै परमेश्‍वर री वजह कने बड़ा खुश है की अवे इन्ने दिनां रे बाद तुसी ने फिरी मेरे जो याद करी के मेरे तांइ दान भेज्जेया; पक्का ही तुसी जो शुरू बिच भी इसेरा अदांजा थिया, पर तुसी जो मौक्का नी मिल्लेया। "
PHP,4,11,ए नी की मै अपणी जरुरतां री कमी री वजह कने ए बोलदा; पर मै ए सिख्खे रा है की मै जिस हालत बिच है; तिसी बिच संतोष करां। 
PHP,4,12,"मै अमीरी बिच भी जीणा जाणदा ते गरीब्बी बिच भी जीणा जाणदा; मै हर हालात बिच संतुष्ट रही सकदा, चाए मै भूखा हो या मै रजे रा हो, ते या चाए मेरे का सब किच्‍छ हो या किच्‍छ भी ना हो। "
PHP,4,13,मसीह मेरे जो ताकत दिंदा ते तिस बिच मै सब किच्‍छ करी सकदा। 
PHP,4,14,"तां भी तुसी मेरी मुसीबत बिच मेरे जो दान देई करी मेरी मदद कित्ती, तुसां ने खरा कित्तेया। "
PHP,4,15,"हे फिलिप्पी शहर रे संगी विश्वासियों, तुसी अप्पु भी जाणदे की शुभ संदेश री शुरूआत बिच, जां मै मकिदुनिया प्रदेश का निकलेया, तां तुसी जो छड्डी करी होर कुसकी कलीसिया ने लैणे-दैणे रे मामले बिच मेरी मदद नी कित्ती। "
PHP,4,16,"इसी तरिक्के कने जां मै थिस्सलुनीके प्रदेश बिच थिया, तां भी तुसी मेरी जरुरतां री कमी पुरी करणे तांइ इक्क बाहर क्‍या पर दो बारी दान भेज्जेया थिया। "
PHP,4,17,"मै ए नी लिख्खेया करदा है कि मै तुसी का दान चाह्‍ंदा, पर मै चाह्‍ंदा कि ए भी तुसी रे भले कम्मां री सुची बिच जुड़ी जाए जिन्हा तांइ परमेश्‍वर ने तुसी जो ईनाम दैणा। "
PHP,4,18,"मेरे का सारा किच्‍छ है, बल्कि जरुरत का भी जादा है; जे चिज्जां तुसी इपफ्रुदीतुस रे हत्थां भेजी थी तिन्हा जो पाई करी मै रजी गे रा है, तुसी री भेज्जी री चिज्जां परमेश्‍वर जो चढ़ाए रे खुशबूदार दान ते कुर्बानी सांइ हिन। जे परमेश्‍वर जो मंजुर ते पसंद आणे वाली चिज्जां हिन। "
PHP,4,19,"मेरा परमेश्‍वर भी अपणे तिस धन्न रे हिसाब कने जे महिमा कने मसीह यीशु बिच है, तुसी री हर इक्क घटी जो पुरा करगा "
PHP,4,20,असां रे परमेश्‍वर ते पिता री बड़ाई हमेशा-हमेशा तीकर हुंदी रे आमीन 
PHP,4,21,मेरे पास्से का हर पवित्र मणु जो मसीह यीशु बिच मेरा नमस्कार बोल्लेयो। 
PHP,4,22,"सारे परमेश्‍वर रे लोक्कां जो, खासतौर पर जे लोक सम्राट रे घराने का विश्वास बिच आए रे हिन, तिन्हा जो नमस्कार बोल्लेयो। "
PHP,4,23,असां रे प्रभु यीशु मसीह रा अनुग्रह तुसां री आत्‍मा कने रे। 
COL,1,1,"मै पौलुस, जिस जो परमेश्‍वर ने मसीह यीशु रा प्रेरित बनणे तांइ चुणे रा है, विश्वासी भ्याल तीमुथियुस कने मिली करी ए चिठ्ठी कुलुस्सियों शहर बिच रैह्णे वाले मसीह बिच पवित्र ते भरोस्सेमंद संगी विश्वासियां जो लिख्खेया करदा है। असां रे पिता परमेश्‍वर तुसी जो अनुग्रह ते शांती दिंदे रैह्‍ण। "
COL,1,2,असी हमेशा तुसी तांइ प्रार्थना करदे ते असां रे प्रभु यीशु रे पिता मतलब कि परमेश्‍वर रा शुकर करदे। 
COL,1,3,"किजोकी असां ने मसीह बिच तुसी रे विश्वास रे बारे बिच, ते संगी विश्वासियां कने तुसी रे आपसी प्यार रे बारे बिच सुणे रा है, "
COL,1,4,"तुसी ए सब इधेरे तांइ करदे किजोकी तुसी रा विश्वास ते आस, तिन्हा चिज्जां पर आधारित है जे परमेश्‍वर ने तुसी तांइ स्वर्ग बिच संभाली करी रख्खे री है। तुसी जो तिसेरी उम्मीद तिस बेल्ले का थी जां तुसी पैल्ली बारी मसीह यीशु रा शुभ संदेश सुणेया थिया, जे परमेश्‍वर रा सच्चा संदेश है। "
COL,1,5,"जे शुभ संदेश तुसां जो सुणाया गेया थिया, से ही शुभ संदेश अवे सारी दुनिया रे लोक्कां बिच सुणाया जांदा। ते जिय्यां इसने तुसां री जिन्दगी जो बदलेया थिया, जां तुसां ने पैल्ली बारी परमेश्‍वर रे संदेश जो सुणेया ते समझेया थिया कि तिस बिच किन्ना जादा अनुग्रह है, तिय्यां ही ए लोक्कां री जिन्दगी जो बदली करी जादा का जादा फल लाया करदा है। "
COL,1,6,"तुसी ने इसेरी शिक्षा ईपाफ्रास  का पाई, जे मसीह रे संदेश जो फैलाणे बिच असां रा साथी है ते असां पास्से का मसीह रा विश्वासयोग्य सेवक है। "
COL,1,7,तिनिये ही असां जो दुज्जेया तांइ तुसी रे प्यार रे बारे बिच दस्सेया जे पवित्रात्मा तुसी लोक्कां जो दित्तेया। 
COL,1,8,"इधेरे तांइ जां रा असी तुसां रे बारे बिच सुणे रा है, तां का ही असी तुसां तांइ प्रार्थना करदे रैहन्दे। असी परमेश्‍वर का हमेशा प्रार्थना करदे कि से तुसां जो पुरी समझ ते आत्मिक बुद्वी ते समझदारी देण ताकी तुसी तिन्हेरी इच्छा जो समझी सको। "
COL,1,9,"तां तुसी रा चालचलन प्रभु जो पसंद आणे वाला बनणा, ते तुसी परमेश्‍वर जो हर तरिक्के कने खुश करणे वाली जिन्दगी जीणी, ते तिसेरी वजह कने तुसी अपणी जिन्दगी बिच हर तरिक्के रे ठीक कम्म करदे रैह्णा, ते तुसी परमेश्‍वर जो होर भी ठीक तरिक्के कने जाणदे रैह्णा। "
COL,1,10,"मै प्रार्थना करदा कि परमेश्‍वर री महिमा री ताकत रे मुताबक, हर किस्मे री ताकत कने मजबूत हुन्दे जाओ, ताकी तुसी बड़े सबर कने ते खुशी-खुशी अपणी हर मुसीबत जो सहन करी लेयो। "
COL,1,11,"ते पिता परमेश्‍वर रा शुकर करदे रेयो, जिन्हा ने असां जो इस जोग्गा बणाया कि स्वर्ग रे राज बिच तिन्हेरे अपणे लोक्कां कने तिस विरासत रे हिस्सेदार बनण, जे तिन्हा ने अपणे लोक्कां तांइ तयार कित्ते रा है। "
COL,1,12,"किजोकी परमेश्‍वर ने अप्पु ही तिन्हेरे पुत्तर री कुर्बानी रे जरिये, असां जो छुटकारा दित्तेया, यानी पाप्पां री माफी दित्ती, ते असां जो शैतान रे काबू का छुड़ाया। ते अपणे प्यारे पुत्तर रे राज बिच लेई आए। "
COL,1,13,"कोई भी परमेश्‍वर जो नी दिख्खी सकदा, पर जां तिन्हेरे पुत्तर ने इक्क मणु रे रूप बिच जन्म लित्ता, तां तिसने परमेश्‍वर जो लोक्कां पर ज़ाहिर कित्ता किजोकी से अप्पु परमेश्‍वर रे स्वरूप बिच है। परमेश्‍वर रा पुत्तर पुरे ब्रम्हांड रे बणाए जाणे रे पैल्ले का है, ते परमेश्‍वर री बणाए री हर चीज पर तिन्हेरा हक है। "
COL,1,14,"किजोकी तिन्हेरे जरिये ही परमेश्‍वर ने आसमान ते धरती बिच हर इक्क चीज जो बणाया, चाए से दिख्खे री होण या अणदिख्खी, चाए सिंहासन, चाए मालक, चाए प्रधानतां, चाए हक, सारी चिज्जां तिन्हेरे ही जरिए बणाइ गयी ताकी हर इक्क चीज तिन्हेरी बड़ाई करे। "
COL,1,15,"कुसकी भी चीज रे बणाए जाणे रे पैल्ले का ही परमेश्‍वर रे पुत्तर रा वजूद है, ते तिन्हेरे जरिये ही सारा ब्रम्हांड इक्क कठ बिच कम्म करेया करदा है। "
COL,1,16,"से ही कलीसिया जो, जे तिन्हेरे शरीर सांइ है, सही मायने बिच चलांदे ते से अप्पु कलीसिया रे सिर हिन। से ही शुरुआत हिन, ते से ही मुर्देयां बिच का फिरी जिन्दे होणे वाले पैल्ले हिन, ताकी हर इक्क चीज बिच से ही प्रधान ठेहरण। "
COL,1,17,"किजोकी पिता परमेश्‍वर री खुशी इस गल्ल बिच ही है, कि तिन्हेरे पुत्तर बिच ही तिन्हेरे स्वभाव री सारी परिपूर्णता हो। "
COL,1,18,ते परमेश्‍वर ने अपणे पुत्तर जो दुनिया बिच भेज्जेया जिन्हा ने सुली पर कुर्बानी दित्ती। परमेश्‍वर ने ए सब किच्‍छ इधेरे तांइ कित्ता ताकी से हर इक्क चीज कने शांती बणाई करी मेल जोल करी लेण। इसी तरिक्के कने परमेश्‍वर ने आसमान ते धरती री हर इक्क चीज कने अपणा मेल जोल करी लित्ता। 
COL,1,19,"तुसी लोक पैल्ले परमेश्‍वर रे खिलाफ थिये, ते तुसी अपणे बुरे कम्मां ते गलत कम्मां री वजह कने तिन्हा का दूर होई गे थिये। "
COL,1,20,"अवे परमेश्‍वर ने अपणे पुत्तर रे मणु रे रूप बिच जन्म लैणे, ते सुली पर कुर्बानी दैणे रे जरिए, तुसी कने भी मेल जोल करी लेया, ताकी तुसी जो अपणी नजर बिच पवित्र, बेकसूर, ते बेगुनाह ठेहराए। "
COL,1,21,"मसीह बिच तुसी रा विश्वास, नीं बणे रे मजबूत घर सांइ होणा चाएदा। मसीह रे शुभ संदेश जो सुणी करी जे आस तुसी जो मिल्ली थी, तिसजो मत छड्डो, ते जिस शुभ संदेश रा प्रचार दुनिया रे सारे लोक्कां बिच कित्ता गे रा है। ते मै पौलुस जिस शुभ संदेश रा दास बणेया। "
COL,1,22,"मेरे जो तुसां तांइ जुल्म झेलणे बिच खुशी हुंदी, मै इस गल्ल बिच खुश है कि मै मसीह रे शरीर तांइ, जे तिन्हेरी कलीसिया है, आखरी समय तीकर मसीह रा अपणी कलीसिया तांइ जुल्म झेलणे बिच जे भी कम्म अधुरा रेई गे रा हो, तिसजो पूरा करदे रैह्णा। "
COL,1,23,"इस कलीसिया तांइ मै तुसी वास्ते परमेश्‍वर रे जरिये मेरे जो सौप्पि गे री सेवा तांइ इक्क दास रे रूप बिच चुणेया गे रा है, ताकी मै परमेश्‍वर रे संदेश जो पुरे तरिक्के कने प्रचार करी सकां। "
COL,1,24,"मतलब कि से संदेश जिस जो जे परमेश्‍वर सदीयां ते पीढ़ियाँ का राज़ रख्खेया, पर अवे परमेश्‍वर ने अपणे पवित्र मणुआं पर तिसजो जाहिर कित्ते रा है। "
COL,1,25,"किजोकी परमेश्‍वर ने चाएया कि तिन्हेरे लोक जाणे कि मसीह री शोहरत ते महिमा गैर यहुदियां तांइ भी है, ते से राज़ मसीह है, जे तुसी बिच वास करदे जे असां री परमेश्‍वर री महिमा बिच हिस्सेदार बनणे री आस है। "
COL,1,26,"असी मसीह रा प्रचार करदे, ते परमेश्‍वर रे असां जो दित्ते रे सारे ज्ञान कने हर मणु जो सिखांदे ते चितौणी दिंदे, ताकी जां हर इक्क जणा जां परमेश्‍वर रा सामणे खड़िये तां से सारे परीपक्व विश्वासी बणी जाण। "
COL,1,27,"इधेरे तांइ मै मसीह री ताकत पर, जे मेरे अंदर कम्म करदी, निर्भर होई करी कड़ी मेहनत करदा। "
COL,2,1,"मै चाह्‍ंदा की तुसी जाणो की तुसी तांइ, ते लौदीकिया शहर बिच रैह्णे वाले विश्वासियां तांइ, ते तिन्हा सारे मणुआं तांइ भी जिन्हा जो मै हल्ले तीकर नी मिल्ले रा है, मै किन्नी जादा मेहनत करदा। "
COL,2,2,"ताकी तुसी जो ते तिन्हा लोक्कां जो हौंसला मिल्ले, ते से प्यार कने अप्पु बिच कठ्ठे रैह्‍ण। मै चाह्‍ंदा कि तिन्हा जो इस गल्ल रा हौंसला रेयो किजोकी से परमेश्‍वर रे हर राज़ री योजनां जो समझदे, जे मसीह यीशु ही हिन। "
COL,2,3,परमेश्‍वर रे बारे बिच ज्ञान ते बुद्वी इक्क लुके रे खजाने सांइ है। सिर्फ मसीह यीशु ही तिसजो लोक्कां पर प्रकट करदे। 
COL,2,4,ए मै इस तांइ बोलदा की कोई मणु तुसी जो गलत शिक्षा सिखाई करी धोखा ना दे। 
COL,2,5,"हालांकी मै तुसी का दूर है, तां भी मै हमेशा तुसी रे बारे बिच सोचदा रैहन्दा, मै इस गल्ल कने खुश है कि तुसी इक्क-मन होई करी तिय्यां ही रेया करदे हिन जिय्यां तुसी जो रैह्णा भी चाएदा ते मसीह बिच तुसी रा विश्वास भी मजबूत है। "
COL,2,6,"अते जिय्यां तुसी ने मसीह यीशु जो प्रभु मन्नी करी के अपणाई लित्ते रा है, तिय्यां ही तिन्हा पिच्छे चलदे रेयो। "
COL,2,7,"ते मसीह बिच विश्वास रखणे बिच मजबूत बणे रेयो। जिय्यां की तुसी जो सिखाए गे रा है, तिय्यां ही विश्वास बिच मजबूत हुंदे जाओ ते परमेश्‍वर रा जादा का जादा शुक्रिया करो। "
COL,2,8,"चुकन्ने रेयो की कोई तुसी जो अपणी तिन्हा विचारां ते बेकार गल्लां ते धोखे कने फसाई ना लेयो, जे लोक्कां री परम्परा ते दुनियावी रीती-रीवाज जे सदीयां का चली आया करदी हिन, ते इस दुनिया री न्याहरे री ताकत पर आधारित है, पर मसीह यीशु री शिक्षा पर आधारित नी है। "
COL,2,9,"इन्हा जो अप्पु जो धोखा देई करी फसाणे रा मौक्का मत देयो, किजोकी जां मसीह यीशु ने मणु रे रूप बिच भी जन्म लित्तेया थिया, तां भी तिन्हा बिच परमेश्‍वर रा पुरा स्वभाव थिया। "
COL,2,10,"मसीह यीशु हर ताकत ते राज रे उप्पर प्रधान हिन, इधेरे तांइ जां तुसी मसीह यीशु कने जुड़े रे हिन, तां तुसी बिच कुसकी भी गल्ल री कमी नी हुंदी। "
COL,2,11,"जां तुसी मसीह यीशु बिच विश्वास कित्तेया, तां तुसां रा इदेया खतना होया जे कुसकी इन्सान ने कित्तेया हो, पर से मसीह यीशु रे जरिये होया, जे की तुसां रे पापी स्वभाव रा कट्टेया जाणा थिया। "
COL,2,12,"तिय्यां ही जां तुसी जो बपतिस्मा दित्तेया गेया तां तुसी रे पापी स्वभाव जो इय्यां गाड़ेया गेया जिय्यां मसीह यीशु जो गाड़ेया गेया थिया। ते जिय्यां से फिरी मुर्देयां बिच का जिन्दे होई गे थिये, तिय्यां ही तुसी जो भी नौई जिन्दगी दित्ती गयी, किजोकी तुसी परमेश्‍वर री बड्डी ताकत पर विश्वास कित्तेया, जिन्हा ने मसीह यीशु जो मुर्देयां बिच का फिरी जिन्दा कित्तेया थिया। "
COL,2,13,"तुसी अपणे पाप्पां ते पापी स्वभाव री वजह कने इक्क मुर्दे मणु सांइ थिये, ते अपणे पापी स्वभाव का हल्ले कट्टे नी गे थिये। तां परमेश्‍वर ने तुसी जो मसीह यीशु कने फिरी जिन्दा कित्ता, ते तिन्हा ने असां रे सारे पाप माफ करी दित्ते। "
COL,2,14,"तिन्हा ने असां रे पाप्पां रे लेखे-जोखे जो रद्द करी दित्ता, ते तिसजो सुली पर मेखां कने जड़ी करी दूर करी दित्ता। "
COL,2,15,"ते तिस तरिक्के कने तिन्हा ने दुष्ट प्रधानता ते अधिकारां जो हराई दित्ता। ते सुली पर जीत हासिल करी के, खुलेआम तिन्हेरा तमाशा बणाया। "
COL,2,16,"इधेरे तांइ तुसी कुसकी जो भी इस बारे बिच अप्पु पर ए इल्जाम मत लाणे देयो कि तुसी क्‍या खांदे-पिंदे, या कोई पवित्र दिन, नौए चाँद रा दिन या विश्राम दिन मनांदे या नी, "
COL,2,17,"किजोकी ए सारी गल्लां तां आणे वाली चिज्जां री परछाई थी, पर असलियत ता मसीह यीशु बिच मिलदी। "
COL,2,18,"कुसकी भी मणु जो तुसी जो निकम्मा बनाणे रा मौक्का मत देयो जे झुठ्ठा निमतापन दिखांदा ते स्वर्गदूतां री पूजा करणे बिच खुश हुंदा। इदेय लोक दर्शन दिखदे ते बड्डी बड्डी गल्लां बोलदे, ते तिन्हेरी इन्सानी सोच तिन्हा जो बेवकुफी रे घमंड कने भरी दिंदी। "
COL,2,19,"तिन्हा ने मसीह जो छड्डी दित्ते रा है, जे शरीर रूपी कलीसिया रे सिर सांइ हिन। किजोकी से ही पुरे शरीर जो अप्पु-मिते तिसेरे जोड़ ते नसां कने जोड़ी करी रखदे, ते से तिय्यां ही बदधे रैहन्दे जिय्यां परमेश्‍वर चाह्‍ंदे। "
COL,2,20,"किजोकी तुसी रा पापी स्वभाव मसीह यीशु कने मारी दित्तेया गे रा है, इधेरे तांइ अवे तुसी जो दुनियावी रीती-रीवाज्जां जो मनणे री जरुरत नी है, फिरी भी तुसी तिन्हा गल्लां जो इय्यां मनदे कि जिय्यां कि से हल्ले भी तुसी जो काबू बिच रखदे, "
COL,2,21,"कि ए मत छुंदे, तिसजो मत चखदे, ते तिसजो मत पकड़दे। "
COL,2,22,"लोक्कां री ए सारी रीती-रीवाज ते शिक्षां बेकार हिन, किजोकी ए मणुआं रे हुकमां ते शिक्षा पर आधारित है। "
COL,2,23,"इदेय रीती-रीवाज, अपणे अराधना रे तौर-तरिक्के, झुठ्ठे निमतेपन ते कड़े शारीरिक अभ्यास कने ता बड़े ज्ञान रा भाव ता लगदा, पर ए रीती-रीवाज लोक्कां जो तिन्हेरे बुरे ख्याल्लां जो रोकणे बिच कोई मदद नी करदे। "
COL,3,1,"अवे जां तुसी मसीह यीशु कने मुर्देयां बिच का फिरी जिन्दे कित्ते गे, तां तुसी स्वर्ग री चिज्जां री इच्छा रख्खो, ते जित्ते मसीह यीशु हिन, से परमेश्‍वर रे सबका जादा महीमामय जगह पर तिन्हेरे नेड़े बैठ्ठे रे हिन। "
COL,3,2,"दुनिया री चिज्जां पर नी, पर स्वर्ग री चिज्जां पर ध्यान लांदे रेयो। "
COL,3,3,"किजोकी तुसी तां अपणे पाप रे स्वभाव बिच मरी चुके रे हिन, अवे तुसी री जिन्दगी मसीह यीशु कने परमेश्‍वर बिच लुके री है। "
COL,3,4,"नौई जिन्दगी दैणे वाले मसीह यीशु ने जां वापिस हटणा जिन्हा ने नौई जिन्दगी दित्ते री है, तां तुसी भी तिन्हा कने होणा ते तिन्हेरी महिमा बिच हिस्सा लैणा। "
COL,3,5,"इधेरे तांइ तुसी अप्पु जो अपणे पुराणे पापी स्वभाव रे काबू बिच मत पैणा देयो। मतलब कि, व्यभिचार, भिट्टे काम्म, बुरी तमन्‍ना, ते लालच जे मूर्ती पूजा करणे रे बराबर है। "
COL,3,6,इन्हा बुरे कम्मां जो करणे री वजह कने ही परमेश्‍वर ने तिन्हा जो सजा दैणी। 
COL,3,7,जां तुसी भी बुराई बिच जिन्दगी जिन्दे थिये तां तुसी भी ए सारे कम्म करदे थिये। 
COL,3,8,"पर अवे तुसी इन्हा सारी गल्लां जो, जिय्यां की गुस्से, रोष, दुश्मणी, बैर-भाव, बेजती करणा, गालीयां दैणा, छड्डी देयो। "
COL,3,9,"इक्क दुए कने झूठ मत बोल्लो, किजोकी तुसी ने अपणे पुराणे बुरे कम्मां जो छड्डी दित्ते रा है। "
COL,3,10,"तुसी अवे इक्क नौए मणु बणी गे रे हिन, ए नौआ स्वभाव अपणे बनाणे वाले परमेश्‍वर सांइ बणदा जाया करदा है ते इस वजह कने तुसी परमेश्‍वर जो जादा ठीक तरिक्के कने समझणा। "
COL,3,11,"जिसेरा अंजाम ए होया कि तिस बिच कोई यूनानी, यहुदी, खतना वाले, बगैर खतना वाले, विदेशी, नौक्कर ते अजाद मणुआं बिच कोई फरक नी रेया, पर सिर्फ मसीह यीशु ही सारेयां बिच सबका जादा जरूरी हिन ते तुसी तिन्हेरे हिसाब कने जिन्दगी जियो। "
COL,3,12,"किजोकी परमेश्‍वर तुसी जो प्यार करदे ते तिन्हा ने तुसी जो अपणे पवित्र मणु बनणे तांइ चुणी लित्ते रा है, इधेरे तांइ तुसी बड़ी करुणा, निमतापन, भलाई, कने सहनशीलता ते दया रा स्वभाव धारण करी लेयो। "
COL,3,13,"अगर तुसी का कुसकी पर इल्जाम लाणे री कोई वजह हो तां भी तुसी इक्क-दुजे री गल्लां जो सहन करी लेयो, इक्क-दुज्जे रे अपराध माफ करी देयो, जिय्यां की प्रभु ने भी तुसी रे अपराध माफ कित्ते, तिय्यां तुसी भी करो। "
COL,3,14,"सबका जादा जरुरी गल्ल ए है, कि तुसी इक्क-दुए कने भरपुर प्यार करो। इय्यां करणे कने तुसी पुरे तरिक्के कने इक्क-मन होई जाणा। "
COL,3,15,"अप्पु जो तिस शांती रे बस बिच करी देयो जे मसीह का मिलदी, किजोकी तुसी सारे ही इक्क ही शरीर रे हिस्सा हिन ते तुसी सारे इक्क-दुए कने शांती कने रैह्णे तांइ सद्दे गे रे हिन। "
COL,3,16,"जिय्यां कि तुसी इक्क दुए जो बड़ी समझदारी ते ज्ञान कने सिखांदे हिन, ते बड़ी शुकरगुज़ारी कने परमेश्‍वर तांइ भजन, स्तुतीगान ते आत्मिक गीत गाया करदे हिन, तिस कने कने ही मसीह रे वचनां जो अप्पु अंदर भरपुरी कने बसणा देयो। "
COL,3,17,"ते जे किच्‍छ भी तुसी करदे या बोलदे, से मसीह यीशु रे नां बिच करो, तिन्हेरे जरिये पिता परमेश्‍वर रा शुकर करदे रेयो। "
COL,3,18,"हे लाड़ीयों, तुसी अपणे लाड़ेयां रे अधीन रेयो, किजोकी मसीह यीशु रे विश्वासियां तांइ ए ही करणा सही है। "
COL,3,19,"हे लाड़ेयों, तुसी भी अपणी लाड़ीयां कने प्यार कने रेयो ते तिन्हा कने सख्ति मत करो। "
COL,3,20,"हे बच्चेयों, अपणे माँ-प्यो री हर इक्क गल्ल जो मन्नेया करो किजोकी प्रभु इसी गल्ल कने खुश हुंदे। "
COL,3,21,"ते सारे माँ-प्यो सुणो, तुसी भी अपणे बच्चेयां जो तंग मत करो, इय्यां न हो कि तिन्हा रा हौंसला टुटी जाए। "
COL,3,22,"ते गुलामों, सुणो, ईमानदारी कने अपणे दुनियावी मालिकां रे हुकमां जो मन्नेया करो, सिर्फ तिस बेल्ले ही नी जां से तुसी जो दिखदे होण, दिल री पुरी ईमानदारी ते प्रभु तांइ आदरमान कने करो। "
COL,3,23,"जे किच्‍छ तुसी करदे, से पुरे जी-जान कने करो, ते ए मन्नी करी कि तुसी लोक्कां तीकर नी पर प्रभु तांइ करेया करदे हिन। "
COL,3,24,"किजोकी परमेश्‍वर ने तुसां जो ईनाम दैणा, ते से ईनाम ए है कि तिन्हा ने तुसां जो तिस आशीष बिच हिस्सा दैणा जे तिन्हा ने अपणे लोक्कां तांइ स्वर्ग बिच तयार कित्ते री है। याद रख्खो कि तुसी जिसेरी सेवा करदे से प्रभु यीशु मसीह हिन। "
COL,3,25,"किजोकी जे बुरा कम्म करदा रैहन्दा, परमेश्‍वर ने तिसजो सजा दैणी, ते परमेश्‍वर कुसकी रा भी पक्षपात नी करदे। "
COL,4,1,"हे मालिकों, ए जाणदे होए कि स्वर्ग बिच तुसी रा भी इक्क मालिक है, तुसी भी अपणे गुलामां कने जायज़ ते इक्क बराबर बर्ताव करो। "
COL,4,2,"जां तुसी प्रार्थना करदे, तां पुरी लगन कने करेया करो, हमेशा चुकन्ने रेया करो ते हमेशा परमेश्‍वर रा शुकर करदे रेया करो। "
COL,4,3,ते कने-कने असां तांइ भी प्रार्थना करदे रेया करो ताकी परमेश्‍वर असां जो मसीह रे संदेश रा प्रचार करणे रा इक्क इदेया मौक्का देण कि असी मसीह रे तिस राज़ रा वर्णन भी करी सकण। मै अब्बे कैद बिच है किजोकी मै इस संदेश रा प्रचार कित्ता। 
COL,4,4,"प्रार्थना करो कि मै मसीह रे रहस्य जो खुली करी ते बिल्कुल सफाई कने दस्सि सकां, जे मेरे जो करणा भी चाएदा। "
COL,4,5,हर मौक्के जो किमती मन्नी करी गैर यहुदियां कने समझदारी कने बर्ताव करो। 
COL,4,6,"तुसी री गल्ल-बात सोह्णि ते आकर्षित हो, ताकी तुसी मसीह बिच अपणे विश्वास रे बारे बिच हर मणु जो जवाब देई सको। "
COL,4,7,"तुखिकुस मसीह बिच मेरा प्यारा विश्वासी भ्याल ते भरोस्सेमंद साथी है, जे मसीह री सेवकाई रे कम्म बिच मेरा साथी है। तिनिये तुसी जो मेरी हर गल्ल दस्सि दैणी। "
COL,4,8,मै तिसजो तुसी का असां रा हाल-चाल दसणे ते तुसी जो विश्वास बिच मजबूत करणे रे मकसद कने भेज्जे रा है। 
COL,4,9,"मै अपणे भरोस्सेमंद ते प्यारे विश्वासी भ्याल उनेसिमुस जो भी तिस कने भेजेया करदा है, जे तुसी रे ही शहर का है। तिसने तुसी जो से सब किच्‍छ दस्सी दैणा जे इत्ते होया करदा है। "
COL,4,10,"अरिस्तर्खुस जे मेरे कने जेल बिच है अते बरनबास रे रिश्तेदार युहन्ना मरकुस री तरफ का तुसी जो प्रणाम, (मै जाणदा कि तुसी जो युहन्ना मरकुस रे बारे बिच तुसी जो दस्सि दित्ता गे रा है, कि जां से तुसी का आए तां तिस कने ठीक तरिक्के बर्ताव करेयो।) "
COL,4,11,"अते यीशु भी जिस जो लोक यूसतुस भी बोलदे, तुसां जो तिसेरा भी प्रणाम। यहुदी विश्वासियां बिच बस ए ही त्रै लोक हिन, जे परमेश्‍वर रे राज तांइ मेरे कने कम्म करेया करदे हिन, अते तिन्हा ने मेरे जो बड़ा भारी उत्साहित भी कित्ते रा है। "
COL,4,12,"इपफ्रास भी जे तुसी रे ही शहर का है। ते से मसीह यीशु रा दास है, तुसी जो प्रणाम बोल्लेया करदा है। से बड़ी लगन कने तुसी तांइ प्रार्थना करदा रैहन्दा ताकी तुसी मसीह यीशु बिच विश्वास करणे बिच मजबूत होई करी, सिद्व होई करी ते पक्के तौर पर पुरे विश्वास कने परमेश्‍वर री मर्जी जो पुरा करो। "
COL,4,13,मै तिसेरा गवाह है कि से लौदीकिया शहर अते हियरापुलिस शहर रे रैह्णे वाले लोक्कां तांइ बड़ी लगन कने प्रार्थना करदा रैहन्दा ते तिसने तुसी तांइ बड़ी कड़ी मेहनत भी कित्ते री है। 
COL,4,14,"प्यारे वैद्द लूका, अते देमास भी तुसी सारेयां जो प्रणाम करदे। "
COL,4,15,"लौदीकिया शहर बिच रैह्णे वाले विश्वासियां जो, ते नुमफास अते तिसेरी घर री कलीसिया जो मेरा प्रणाम बोल्लेयां। "
COL,4,16,"जां इस चिठ्ठी जो तुसी पढ़ी लिंगे, तां इसजो लौदीकिया शहर री कलीसिया बिच भी पढ़ेयो, ते तुसी तिस चिठ्ठी जो भी पढेयो जे लौदीकिया शहर री कलीसिया ने तुसी जो भेजणी। "
COL,4,17,"अरखिप्पुस जो बोल्लेयो, जे सेवा करणे तांइ प्रभु ने तेरे जो चुणे रा है, ध्यान रे कि तू तिस सेवा जो पूरा करे। "
COL,4,18,"मै पौलुस, चिठ्ठी रे इस हिस्से जो अपणे हत्थ कने लिख्खी करी तुसी जो नमस्कार भेज्जेया करदा है। याद रख्खेयो कि मै कैद बिच है, ते मेरे तांइ प्रार्थना करदे रेयो। तुसी पर परमेश्‍वर रा अनुग्रह बणे रे। आमीन। "
1TH,1,1,"मै पौलुस, सिलवानुस अते तीमुथियुस कने थिस्सलुनीकियों शहर री कलीसिया जो ए चिठ्ठी लिख्खेया करदा है, परमेश्‍वर तुसी जो अनुग्रह अते शांती दे। "
1TH,1,2,असी हमेशा तुसी तांइ परमेश्‍वर रा शुकर करदे ते प्रार्थना बिच तुसी जो याद रखदे। 
1TH,1,3,"जां असी पिता परमेश्‍वर का प्रार्थना करदे तां असी तुसी लोक्कां रे विश्वास रे हिसाब रे कम्मां जो, ते विश्वासी लोक्कां तांइ तुसी रे प्यार भरे कम्मां जो, ते मसीह यीशु रे हटणे री आस बिच मुसीबतां रे दौरान तुसी रे सबर रखणे जो भी याद करदे। "
1TH,1,4,"हे संगी विश्वासियों, असी जाणदे कि परमेश्‍वर तुसी जो प्यार करदे ते तिन्हा ने तुसी जो अपणे लोक बणाई लैणे तांइ चुणी लित्ते रा है। "
1TH,1,5,"किजोकी मसीह यीशु रा शुभ संदेश तुसी का ना सिर्फ गल्लां बिच, पर पवित्रात्मा री ताकत अते मजबूत भरोस्से कने पुजाया गेया। तुसी जाणदे कि जां असी तुसी रे कने थिये, तां कुस तरिक्के री जिन्दगी जिया करदे थिये। "
1TH,1,6,अते बड़ी मुसीबतां रे बीच तुसी ने पवित्रात्मा का मिलणे वाली खुशी कने शुभ संदेश जो अपणाया ते प्रभु अते असां सांइ जिन्दगी जीणा लगे। 
1TH,1,7,इसी तरिक्के कने तुसी मकिदुनिया प्रदेश अते अखाया प्रदेश रे विश्वासियां तांइ मिसाल बणी गे। 
1TH,1,8,किजोकी तुसी रे प्रदेश का परमेश्‍वर रे शुभ संदेश री जे धूम मची से ना सिर्फ मकिदुनिया अते अखाया बिच बल्कि परमेश्‍वर बिच तुसी रा विश्वास हर कुते मन्नेया गेया ते असां जो होर कुसकी जो किच्‍छ बोलणे री जरूरत नी है। 
1TH,1,9,"किजोकी लोक अप्पु-मिते गल्लां करदे कि जां असी तुसी का आए थिये तां तुसी ने असी लोक्कां रा कदेया स्वागत कित्तेया थिया अते तुसी मूर्तां री पूजा करणा छड्डी करी जिंदे परमेश्‍वर रे पास्से किय्यां मुड़े थिये, ताकी तुसी जिंदे अते सच्चे परमेश्‍वर री सेवा करी सको, "
1TH,1,10,"अते स्वर्ग का परमेश्‍वर रे पुत्तर मतलब यीशु रे हटणे री भाल करो, जिस जो परमेश्‍वर ने मरे रेयां बिच का जिंदा कित्तेया अते तिन्हा ने ही परमेश्‍वर रे आणे वाले न्याय का असां जो बचाणा। "
1TH,2,1,"हे संगी विश्वासियों, तुसी अप्पु ही जाणदे की असां रा तुसी का ईणा बड़ा फायदेमंद होया, "
1TH,2,2,"बल्कि तुसी अप्पु ही जाणदे की असां ने पैल्ले फिलिप्पी शहर बिच दुख चुक्कणे ते तकलीफ सहणे पर भी असां रे परमेश्‍वर ने असां जो इदेइ हिम्मत दित्ती, की असी तुसी रे शहर बिच भारी विरोध रे हुदें होए भी तुसी जो परमेश्‍वर रा शुभ संदेश सुनाण "
1TH,2,3,"किजोकी असां रा उपदेश ना वहम कने है ते ना गलत ईराद्दे कने, ते ना छल कने है। "
1TH,2,4,"पर जिय्यां परमेश्‍वर ने असां जो इस जोग्गे ठेहराई करी शुभ संदेश दित्तेया, असी तैसा ही बखान करदे, ते इस बिच मणुआं जो नी, पर परमेश्‍वर जो खुश करदे जे असां रे दिल री गल्लां जो जांचदे। "
1TH,2,5,"तुसी जाणदे की असी ना तां चापलुसी री गल्लां करेया करदे थिये ते ना तुसी का किच्‍छ हासिल करणे रे लालच बिच बहाने बणादे थिये, परमेश्‍वर इन्हा गल्लां रे गवाह हिन। "
1TH,2,6,"असी मणुआं का आदर नी चाह्‍ंदे थिये, ते ना तुसी का, ना होर कुसकी का, हालांकी असी चाह्‍ंदे तां मसीह यीशु रे प्रेरित होणे रे वजह कने तुसी पर बोझ पाई सकदे थिये "
1TH,2,7,"पर जिय्यां माँ अपणे बच्चेयां रा पालण-पौषण करदी, तिय्यां ही असी भी तुसी मझाटे रेइ करी कौमलता दिखाई "
1TH,2,8,"ते तिय्यां ही असी तुसी री चाहत करदे होए, ना सिर्फ परमेश्‍वर रा शुभ संदेश पर अपणी जान भी तुसी जो दैणे तांइ तयार थिये, इस तांइ किजोकी तुसी जो बड़ा प्यार करदे थिये। "
1TH,2,9,"किजोकी हे भाईयों, तुसी ने असां री कड़ी मेहनत जो याद रख्खेया ते असां ने इस तांइ रात-दिन कम्म करी के तुसी बिच परमेश्‍वर रा शुभ संदेश प्रचार कित्ता ताकी असी अपणी जरुरतां तांइ तुसी पर बोझ ना बनण। "
1TH,2,10,"तुसी अप्पु ही गवाह हिन, ते परमेश्‍वर भी गवाह है की तुसी संगी विश्वासियों रे मझाटे असां रा बर्ताव कदेया पवित्र, धार्मिक ते बेकसूर रे रा है। "
1TH,2,11,"तुसी जाणदे की जिय्यां पिता अपणे बच्चेयां कने बर्ताव करदा तिय्यां ही असी भी तुसी बिच हर इक्क जो सिखांदे, हिम्मत दिदें, ते समझादें थिये, "
1TH,2,12,"कि तुसी इदेइ जिन्दगी जियो जे परमेश्‍वर जो सम्मान दिंदी हो, जे तुसी जो अपणे राज ते महिमा बिच हिस्सेदार बनणे तांइ सददे। "
1TH,2,13,"इस तांइ असी भी परमेश्‍वर रा शुक्रिया लगातार करदे की जां असां रे जरिए परमेश्‍वर रे शुभ संदेश रा वचन तुसी ने सुणेया, तां तुसी तिसजो मणुआं रा नी पर परमेश्‍वर रा वचन समझी करी अपणाया कि से हकिकत बिच तिन्हेरे हिन, ते ए ही शुभ संदेश तुसी विश्वास करणे वालेयां लोक्कां री जिन्दगी बिच कम्म करदा। "
1TH,2,14,"इस तांइ तुसां, हे संगी विश्वासियों, परमेश्‍वर रे तिन्हा कलीसिया रे लोक्कां सांइ जिन्दगी जीणा लगे जे यहुदियां प्रदेश बिच मसीह यीशु बिच हिन किजोकी तुसी भी अपणे ही प्रदेश रे लोक्कां का तैसा ही दुख पाया जदेया तिन्हा ने यहुदियां प्रदेश का पाया, "
1TH,2,15,"जिन्हा ने प्रभु यीशु ते भविष्यद्वक्ता जो भी मारी रख्खेया ते असां पर भी जुल्म करेया करदे हिन, पर परमेश्‍वर तिन्हा का खुश नी, ते से सारे मणुआं रा विरोध करदे, "
1TH,2,16,"ते से असां जो गैर यहुदी लोक्कां बिच तिन्हेरे छुटकारे रा शुभ संदेश बंडणे का रोकदे ताकी तिन्हेरे पाप रा घड़ा भरी जाओ, पर अवे आखिर बिच परमेश्‍वर तिन्हा लोक्कां जो सजा दैणे वाले हिन। "
1TH,2,17,"हे संगी विश्वासियों, जां असी थोड़ी देर तांइ तुसी का दूर थिये पर मन बिच हमेशा तुसी जो याद रखदे थिये तां असी तुसी कने मिलणे तांइ बड़ी मेहनत कित्ती किजोकी असी दुबारा तुसी जो दिखणा चाह्‍ंदे थिये। "
1TH,2,18,असां ने खासतौर पर मै कई बारी तुसी का आणा चाएया पर शैतान ने असां जो आणा का रोकदा रेया। 
1TH,2,19,भला असां री आस या खुशी या बड़ाई रा ताज  कुण है? असां रे प्रभु यीशु रे हटणे बेल्ले से तुसां ने ही होणा। 
1TH,2,20,असां री बड़ाई ते खुशी तुसी ही हिन। 
1TH,3,1,"जां तुसी जो मिल्ले बगैर असां का नी रेया गेया, तां मै ते सिलास ने किल्ले ही एथेंस शहर बिच रैह्णे रा फैसला लेई लित्ता। "
1TH,3,2,"ते असी तुसी जो उत्साहित करणे तांइ ते विश्वास बिच मजबूत करणे तांइ अपणे इक्क विश्वासी भाई, मसीह रा शुभ संदेश सुनाणे वाले असां रे साथी ते परमेश्‍वर रे सेवादार तीमुथियुस जो तुसी का भेज्जेया। "
1TH,3,3,ताकी इन्हा मुसीबतां का कोई ना घबराये किजोकी तुसी तां जाणदे ही कि असां जो जुल्म सैह्‍णे ही हिन। 
1TH,3,4,"किजोकी पैल्ले भी जां असी तुसां कने थिये, तां तुसी जो बोल्ली दित्तेया थिया कि असां कने जुल्म होणे, अते इय्यां ही होए रा भी है, तुसी तां ए जाणदे। "
1TH,3,5,"इधेरे तांइ जां मेरे का तुसां रा हालचाल जाणे बगैर रेया नी गेया, तां मै तुसां रे विश्वास रा हाल जानणे तांइ तीमुथियुस जो भेज्जी दित्ता। मेरे जो ता ए डर थिया कि कुते शैतान ने तुसां जो परिक्षा बिच पाई करी भटकाई दित्ते रा हो ते असां री सारी मेहनत बेकार होई गे री हो। "
1TH,3,6,पर तीमुथियुस अब्बे तुसां री जगह का असां का पुज्जे रा है। तिसने असां जो तुसी रे विश्वास ते प्यार रा शुभ संदेश भी दित्तेया। तिसने असां जो ए भी दस्सेया कि तुसी असां जो बड़ा याद करदे ते असां कने मिलणा चाह्‍ंदे जिय्यां असी भी तुसी कने मिलणा चाह्‍ंदे। 
1TH,3,7,"इस वजह कने, हे संगी विश्वासियों, असां जो तुसी रे मजबूत विश्वास री खबर सुणी करी बड़ा उत्साह मिल्लेया। ए जाणदे होए असां जो बड़ा उत्साह हुंदा कि तुसी विश्वास बिच बधेया करदे हिन। "
1TH,3,8,किजोकी अवे तुसी प्रभु बिच विश्वास करणे बिच मजबूत हिन तां ही असां री जान बिच जान आई गयी। 
1TH,3,9,तुसी री वजह कने असां जो जे खुशी मिल्ली तिस तांइ असी परमेश्‍वर रा जिन्ना भी जादा शुक्रिया करण से घट है। 
1TH,3,10,"परमेश्‍वर रे सामणे असी लगातार प्रार्थना करदे कि तुसी कने मिलन, अते मसीह यीशु बिच तुसी रा विश्वास बधाणे तांइ तुसी री मदद करण। "
1TH,3,11,असां रे पिता परमेश्‍वर अते असां रे प्रभु यीशु तुसी का आणे तांइ असां री मदद करण। 
1TH,3,12,असी प्रार्थना करदे कि जिय्यां असी प्यार तुसी कने करदे तिय्यां ही मसीह यीशु तुसी जो इक्क दुए कने प्यार रखणे ते तिस बिच बधणे बिच मदद करे। 
1TH,3,13,"अते इस तरिक्के कने से तुसी सारेयां रे मन जो मजबूत करण, अते पिता परमेश्‍वर रे सामणे असां रे प्रभु यीशु रे हटणे पर अपणे सब लोक्कां कने पवित्र अते बेकसुर ठेहराई देंन। "
1TH,4,1,"आखिरकार, संगी विश्वासियों, असी तुसां जो मसीह यीशु बिच जोर पाई करी समझांदे कि इदेइ जिन्दगी जियो जिस कने परमेश्‍वर खुश हो, जिय्यां तुसी जिया भी करदे हिन ते असी तुसी होर बदिया जिन्दगी जीणे तांइ उत्साहित करदे। "
1TH,4,2,किजोकी तुसी जो याद है कि असी तुसी जो मसीह यीशु रे नां बिच क्‍या सिखाए रा है। 
1TH,4,3,किजोकी परमेश्‍वर री ये मर्जी है कि तुसी व्यभिचार ना करो ते पवित्र बणो। 
1TH,4,4,तां तुसी बिच का हर इक्क जणे ने अपणे शरीर जो काबू बिच रखणा ते पवित्रता ते सम्मान बिच जीणा। 
1TH,4,5,ते तुसी अन्यजाती लोक्कां सांइ वासना बिच पेई करी जिन्दगी मत जियो जे परमेश्‍वर जो नी जाणदे। 
1TH,4,6,"कि तुसी अपणे विश्वासी भाई रे खिलाफ पाप मत करदे, ते ना को बुरी चाल चले किजोकी प्रभु यीशु ने इदेय कम्म करणे वालेयां जो सजा दैणी, जिन्हा रे बारे बिच असां तुसी जो पहले ही खबरदार कित्तेया है। "
1TH,4,7,किजोकी परमेश्‍वर ने असां जो अपवित्रता री जिन्दगी जीणे तांइ नी पर पवित्रता री जिन्दगी जीणे तांइ सद्दे रा है। 
1TH,4,8,जे मणु इन्हा शिक्षाओं जो नी मनदा से कुसकी इन्सान जो नी पर परमेश्‍वर जो तुच्छ मनदा जे तुसां जो अपणा पवित्रात्मा दिंदे। 
1TH,4,9,"पर मेरे जो चिठ्ठी लिख्खी करी तुसी जो संगी विश्वासियां कने प्यार रखणे तांइ दसणे री जरुरत नी है, किजोकी से तुसी अप्पु परमेश्‍वर का सिख्खे रा है। "
1TH,4,10,"हे संगी विश्वासियों, तुसी पैल्ले ही मकिदुनिया प्रदेश बिच रैह्णे वाले सारे संगी विश्वासियां पर अपणा प्यार ज़ाहिर कित्ते रा है, ते असी तुसी जो इक्क-दुए कने प्यार करणे बिच बधणे तांइ उत्साहित करदे। "
1TH,4,11,"ते जिय्यां असी तुसी जो समझाये रा है कि तुसी इक्क शांती कने भरपूर जिन्दगी जियो, दुए लोक्कां रे कम्मां बिच दखल मत देयो ते मेहनत कने अपणा अपणा काम्म-काज करेयो। "
1TH,4,12,"कि गैर-विश्वासियां कने खरा बर्ताव करेया करो, ते तुसी जो अपणी जरुरतां तांइ निर्भर नी होणा पये। "
1TH,4,13,"हे संगी विश्वासियों, असी ए चाह्‍ंदे कि तुसी इस गल्ल जो समझो कि जे विश्वासी भाई अवे मरी चुके रे हिन तिन्हा कने क्‍या होणा। तुसी अविश्वासी लोक्कां सांइ मत बणो। से तिन्हेरे मरणे पर बड़ा जादा मातम करदे किजोकी तिन्हेरे फिरी जिन्दे होणे री आस नी करदे। "
1TH,4,14,किजोकी असी विश्वासी जाणदे कि ए गल्ल सच है कि यीशु मरे ते फिरी जिन्दे होई गे तिय्यां ही परमेश्‍वर ने तिन्हा विश्वासी जो भी फिरी जिन्दा करणा जे मरी गे रे हिन ते तिन्हा जो यीशु कने वापिस हटाई लाणा । 
1TH,4,15,किजोकी असी तुसी जो प्रभु यीशु रे वचन रे हिसाब कने दस्सेया करदे हिन कि जां मसीह यीशु ने हटणा तां असां जिन्दे लोक्कां का पैल्ले मुर्देयां बिच का जिन्दे कित्ते गे रे लोक्कां ने मसीह यीशु कने मिलणा। 
1TH,4,16,"किजोकी प्रभु यीशु ने अप्पु ही स्वर्ग का उतरणा ते जोर सणे ललकार होणी ते प्रधान दूत री अवाज सुनिणी ते परमेश्‍वर री तुरही बजाई जाणी, ते जे विश्वासी लोक मरी चुके रे होणे, पैल्ले तिन्हा सारेयां जो फिरी जिन्दा कित्तेया जाणा। "
1TH,4,17,"तां असी जे जिन्दे विश्वासी होणे तिन्हा कने ही बदलां पर चुक्की लित्ते जाणे ताकी आसमान बिच प्रभु कने मिलण, ते इसी तरिक्के कने असी हमेशा तांइ प्रभु यीशु कने रैह्णा। "
1TH,4,18,इधेरे तांइ इन्हा गल्लां कने इक्क-दुए जो तसल्ली दिंदे रेयो। 
1TH,5,1,"पर हे संगी विश्वासियों, तुसी जो ए लिख्खे करी दसणे रा कोई फायदा नी है कि मसीह यीशु ने कधाड़ी हटणा ते ए सारी गल्लां कधाड़ी होणी। "
1TH,5,2,किजोकी तुसी अप्पु ठीक तरिक्के कने जाणदे कि जिय्यां कुसकी जो भी चोर रे आणे रा पता नी हुंदा तिय्यां ही प्रभु यीशु रे हटणे रा भी समय भी होणा। 
1TH,5,3,"जां मणु बोलदे होणे, सब ठीक है ते चिंता री कोई गल्ल नी है, तां चाणचक्के ही मुसीबतां ने तिन्हा पर इक्क-दम्म ही इय्यां आई पैणा जिय्यां कुसकी दुपराणी जनानी जो पीड़ां लगी पैंदी ते तिन्हा ने कुसकी भी तरिक्के कने तिस मुसीबत का नी बची सकणा है। "
1TH,5,4,"पर हे संगी विश्वासियों, तुसी तां इन्हा गल्लां रे बारे बिच अनजान नी हिन किजोकी तुसी बुराई जदेय न्याहरे बिच नी हिन कि प्रभु रे हटी आणे रा से समय तुसी पर चोर सांइ चाणचक्के ही आई पेयो। "
1TH,5,5,किजोकी तुसी सारे दिन री लौ जदेय धार्मिकता रे लोक हिन। असी न्याहरे जैसी बुराई ते रात रे लोक नी हिन। 
1TH,5,6,"इधेरे तांइ असी दुज्जेयां सांइ प्रभु रे आणे रे समय तांइ सोन्दे ते बगैर तयारी रे ना रैह्‍ण, पर जागदे होए ते चुकन्ने रैह्‍ण। "
1TH,5,7,"किजोकी जे सोन्दे से रात्ती ही सोन्दे, ते जे मतवाले हुन्दे, से रात्ती ही मतवाले हुन्दे। "
1TH,5,8,"ते जे असी दिन जदेय धार्मिकता रे लोक हिन, असां जो प्यार ते विश्वास जो अपणी रक्षा तांइ लैणी चाएदी, जिय्यां इक्क सिपाही अपणी रक्षा तांइ इक्क झीलम जो पांदा, ते इस आस रे टोप जो तिस सिपाही सांइ पाई करी इस उम्मीद बिच चुकन्ने रैह्णा चाएदा कि असी हमेशा री सजा का बचाए गे रे हिन। "
1TH,5,9,किजोकी परमेश्‍वर ने असां जो अपणे गुस्से बिच सजा दैणे तांइ नी चुणे रा है पर मसीह यीशु रे जरिए छुटकारा पाणे तांइ चुणे रा है। 
1TH,5,10,प्रभु यीशु मसीह असां तांइ इधेरे तांइ मरे ताकी भले ही असी जिन्दे होण या मरी गे रे होण पर जां यीशु मसीह हटी करी आए तां असी तिन्हा कने मिली करी जीण। 
1TH,5,11,"इधेरे तांइ इक्क-दुज्जे जो उत्साहित करो ते परमेश्‍वर बिच विश्वास करणे बिच बधणे तांइ मदद करो, जदेया कि तुसी करदे भी। "
1TH,5,12,"हे संगी विश्वासियों, असी तुसी का बिनती करदे कि जे लोक तुसी बिच मैहनत करदे, ते मसीह बिच तुसी रे अगुवे हिन, ते जे तुसी विश्वास री शिक्षा दिन्दे, तिन्हेरी गल्लां मन्नेया करो। "
1TH,5,13,जे कम्म से लोक तुसी तांइ करदे तिन्हा कम्मां री वजह कने तिन्हेरी इज्जत ते तिन्हा कने प्यार करो। अप्पु-मिते इक्क-दुए कने खरा बर्ताव करेया करो। 
1TH,5,14,"हे संगी विश्वासियों, असी तुसां का घड़ी-घड़ी बिनती करदे कि आलसी लोक्कां जो सावधान करो, डरपोक लोक्कां जो हिम्मत देयो, कमजोर लोक्कां री मदद करो ते सारेयां कने सबर कने रेयो। "
1TH,5,15,"चुकन्ने रेयो कि कोई कुसकी कने बुराई रे बदले अन्दर बुराई ना करो पर हमेशा ठीक कम्म करणे तांइ हमेशा तयार रेयो, अप्पु-मित्ते ते सबणी कने भी भलाई री ही कोशीश करो। "
1TH,5,16,हमेशा खुश रेयो। 
1TH,5,17,लगातार प्रार्थना अन्दर ही लगी रेयो 
1TH,5,18,हर हालात बिच परमेश्‍वर रा शुकर करो किजोकी तुसी तांइ मसीह यीशु बिच परमेश्‍वर री ए ही मर्जी है। 
1TH,5,19,पवित्रात्मा जो लोक्कां री जिन्दगी बिच कम्म करणे का मत रोक्को। 
1TH,5,20,जे भविष्यवाणियां परमेश्‍वर ने लोक्कां पर ज़ाहिर कित्ते री हिन तिन्हा जो नक्कारो मत। 
1TH,5,21,"हर संदेश जो परखो, ते जे संदेश परमेश्‍वर रे पास्से का हिन तिन्हा जो अपणाई लेयो। "
1TH,5,22,हर तरिक्के री बुराई का बची रेयो। 
1TH,5,23,ते परमेश्‍वर जे तुसी जो शांती दिंदे अप्पु ही तुसी जो पुरे तरिक्के कने पवित्र करण ते असां रे प्रभु यीशु मसीह रे हटी आणे तीकर तुसी री पुरी आत्‍मा ते पुरे प्राण ते पुरा शरीर कने बेकसुर ते सुरक्षित रे। 
1TH,5,24,परमेश्‍वर ने इय्यां ही करणा किजोकी परमेश्‍वर जिन्हा ने तुसी जो सद्दे रा है से विश्वासयोग्य हिन। 
1TH,5,25,"हे संगी विश्वासियों, असां तांइ प्रार्थना करो। "
1TH,5,26,मसीह रे प्यार बिच सारे संगी विश्वासियां जो प्रणाम करो। 
1TH,5,27,मै तुसी जो प्रभु रे नां कने हुकम दिंदा कि ए चिठ्ठी सबणी विश्वासियां जो पढ़ी करी सुणाई देयो। 
1TH,5,28,असां रे प्रभु यीशु मसीह रा अनुग्रह तुसी पर हुंदा रेयो। 
2TH,1,1,"मै पौलुस, सिलवानुस अते तीमुथियुस कने थिस्सलुनीकियों शहर री कलीसिया जो ए चिठ्ठी लिख्खेया करदा है जे पिता परमेश्‍वर ते मसीह यीशु रे लोक हिन। "
2TH,1,2,असी प्रार्थना करदे कि तुसी जो पिता परमेश्‍वर अते प्रभु यीशु मसीह रे पास्से का अनुग्रह अते शांती मिल्ले। 
2TH,1,3,"हे संगी विश्वासियों, असां जो तुसी तांइ हमेशा परमेश्‍वर रा शुकर करणा चाएदा। इय्यां करणा ठीक है किजोकी तुसी मसीह बिच विश्वास करणे बिच होर जादा मजबूत होया करदे हिन ते तुसी बिच आपसी प्यार भी बदेया करदा है। "
2TH,1,4,"इधेरे तांइ असी अप्पु परमेश्‍वर री कलीसिया बिच संगी विश्वासियां सामणे तुसी पर गर्व करदे, हालांकी तुसी बड़े दुख ते मुसिबतां का गुजरे पर तुसी फिरी भी बड़े सबर कने सैहन्दे रे ते तुसी मसीह बिच विश्वास करणा नी छड्डेया। "
2TH,1,5,तुसी परमेश्‍वर तांइ दुख-मुसिबतां सहन करेया करदे हिन ते ए तुसी जो तिन्हेरे राज बिच जाणे रे लायक बणांदा। ए इस गल्ल रा सबूत है कि परमेश्‍वर ने धार्मिकता कने तुसी रा हिसाब-किताब करणा। 
2TH,1,6,"किजोकी परमेश्‍वर हमेशा धार्मिकता कने हिसाब-किताब करदे, तिन्हा ने उन्हा मणुआं पर मुसिबतां पाणी जिन्हा ने तुसी जो मुसीबत बिच पाया। "
2TH,1,7,किजोकी तुसी दुख-मुसिबतां सहन करेया करदे हिन इधेरे तांइ परमेश्‍वर ने तुसी ते असां जो अराम दैणा। ए सब किच्‍छ तां होणा जां मसीह यीशु ने अपणे ताकतवर स्वर्गदूतां कने धधकदी अग्ग सांइ स्वर्ग का वापिस हटणा। 
2TH,1,8,अते जे लोक परमेश्‍वर जो नक्कारदे ते जे असां रे प्रभु यीशु रे शुभ संदेश जो नी मनदे तिन्हा जो सजा दित्ती जाणी 
2TH,1,9,तिन्हा जो परमेश्‍वर का हमेशा तांइ अलग करी दित्तेया जाणा ते तिन्हा ने परमेश्‍वर री महीमामय ताकत रा अनुभव नी करी पाणा। परमेश्‍वर ने तिन्हा लोक्कां जो हमेशा री बर्बादी री सजा दैणी। 
2TH,1,10,ए सारी चिज्जां तिस बेल्ले होणी जां मसीह यीशु ने तिन्हा लोक्कां का महिमा ते आदरमान पाणे तांइ हटी आणा जे तिन्हा बिच विश्वास करदे ते जे तिन्हेरे अपणे लोक हिन। तुसी भी तिन्हा लोक्कां बिच होणा किजोकी तुसी तिस संदेश पर विश्वास कित्तेया जे असां ने तुसी जो दस्सेया थिया। 
2TH,1,11,इधेरे तांइ असी हमेशा तुसां तांइ प्रार्थना भी करदे कि परमेश्‍वर तुसां जो तैसी जिन्दगी जीणे रे लायक बनाण जे जीणे तांइ तिन्हा ने तुसी जो सद्दे रा है। ते से तुसी अपणी ताकत रे हिसाब कने चलाण ताकी तुसी रा हर इक्क खरा मकसद ते हर इक्क चीज तुसी विश्वास कने करदे से पूरा होई जाए। 
2TH,1,12,इय्यां करणे कने तुसी रे जरिये लोक्कां बिच असां रे प्रभु यीशु रा आदरमान होणा ते तुसी जो भी मसीह यीशु का आदरमान मिलणा। ए सारा किच्‍छ असां रे परमेश्‍वर ते प्रभु यीशु मसीह रे अनुग्रह कने होणा। 
2TH,2,1,"हे संगी विश्वासियों, असी मसीह यीशु रे हटणे ते तिस बेल्ले रे बारे बिच गल्ल करणा चाह्‍ंदे जां असी तिन्हा कने दुबारा मिलणा। "
2TH,2,2,जे अगर तुसी सुणदे कि मसीह यीशु रे हटणे रा बेल्ला आई गे रा है तां इन्नी असानी कने उदास मत होई जांदे या डरदे मत। 
2TH,2,3,"तिस दिन रे बारे बिच कुसकी भी तरिक्के कने कुसकी भी मणु रे बहकावे बिच मत आदें, किजोकी मसीह यीशु रे हटणे का पैल्ले ही मते लोक्कां ने परमेश्‍वर रे खिलाफ होई जाणा। ते तिस दुष्ट ने लोक्कां सामणे आई जाणा जिस जो परमेश्‍वर ने नरक बिच पुरे तरिक्के कने मुकाई दैणा। "
2TH,2,4,तिनिये परमेश्‍वर रे ते हर इक्क तिस चीज रे खिलाफ होणा लोक जिसेरी अराधना करदे ते तिनिये ए दावा करना कि से तिन्हा सारेयां का जादा बड्डा है। इत्ते तीकर कि तिस दुष्ट ने मन्दिर बिच भी बेई जाणा ते सारेयां जो ए बोलणा कि से अप्पु ही परमेश्‍वर है। 
2TH,2,5,ए मत भुलदे कि जां मै तुसी कने थिया तां मै तुसी जो सारी ए गल्लां बोलदा हुंदा थिया। 
2TH,2,6,"से दुष्ट हल्ले सामणे नी आए रा है, किजोकी किच्‍छ है जे तिसजो रोक्केया करदा है। तुसी जो पता ही है कि से क्‍या है जिस ने तिसजो रोक्की करी रख्खे रा है। इधेरे तांइ परमेश्‍वर रे ठेहराए रे समय पर तिस दुष्ट ने सामणे आणा। "
2TH,2,7,तिस दुष्ट री ताकत इस दुनिया बिच लुकी करी कम्म करेया करदी है पर कोई है जे जिस ने तिस ताकत जो रोक्की करी रख्खे रा है। ते तिसने तिस ताकत जो तां तांइ रोक्की रखणा जां तीकर से रस्ते का हटाई नी दित्तेया जाणा। 
2TH,2,8,"तां तिस दुष्ट ने सामणे आई जाणा, पर बाद बिच जां मसीह यीशु ने आणा तां तिन्हा ने तिस दुष्ट जो अपणे मुँह का निकले रे हुकम ते अपणे हटी करी आणे री महिमा कने मुकाई दैणा। "
2TH,2,9,तिस दुष्ट ने शैतान री ताकत कने लोक्कां रे सामणे आणा ते तिनिये लोक्कां जो अपणी ताकत कने झुठ्ठे चिन्ह-चमत्कार दिखाणे। 
2TH,2,10,तिनिये हर तरिक्के रे बुरे कम्म करणे ते तिनिये तिन्हा लोक्कां जो भटकाणा जिन्हा जो परमेश्‍वर ने नाश करणा किजोकी तिन्हा ने मसीह रे सच्चाई रे संदेश जो नी अपणाया जे तिन्हा लोक्कां जो बचाई सकदा थिया। 
2TH,2,11,इधेरे तांइ परमेश्‍वर ने तिन्हा बिच इक्क ताकत भेजणी जिसेरी वजह कने तिन्हा लोक्कां ने तिस झूठ पर भरोस्सा करणा जे तिस दुष्ट ने तिन्हा जो दसणा। 
2TH,2,12,परमेश्‍वर ने तिन्हा सारे लोक्कां रा हिसाब-किताब लैणा जिन्हा ने मसीह यीशु रे सच्चाई रे संदेश पर विश्वास नी कित्तेया पर अपणे बुराई रे कम्मां कने प्यार कित्तेया। 
2TH,2,13,"हे संगी विश्वासियों ते प्रभु रे प्यारे लोक्कों, ए ठीक गल्ल है कि असी हमेशा तुसां तांइ परमेश्‍वर रा शुक्रिया करदे रैह्‍ण किजोकी परमेश्‍वर ने तुसी जो बचाणे तांइ तुसी जो दुनिया बनाणे का पैल्ले ही चुणी लित्तेया थिया। से तुसी जो पवित्रात्मा रे तिन्हा कम्मां रे जरिये बचांदे जे तुसी जो पवित्र ठेहरांदे ते तुसी रे मसीह बिच विश्वास करणे री वजह कने भी तुसी दैणे तांइ सद्देया ताकी तुसी तिस महिमा बिच हिस्सेदार बणो जे परमेश्‍वर ने मसीह यीशु जो दित्ते री है। "
2TH,2,14,"इधेरे तांइ हे संगी विश्वासियों, विश्वास बिच मजबूत बणो ते जे गल्लां असां ने तुसी जो चिठ्ठी या आमणे-सामणे सिखाए री हिन तिन्हा जो मनणा मत छडदे। "
2TH,2,15,असी अपणे प्रभु यीशु मसीह ते पिता परमेश्‍वर का प्रार्थना करदे जे असां कने प्यार करदे ते जिन्हा ने अपणे अनुग्रह रे जरिये असां जो कदी ना मुकणे वाली हिम्मत ते इक्क पक्की आस भी दित्ते री है। 
2TH,2,16,ते असी ए प्रार्थना करदे कि पिता परमेश्‍वर ते मसीह यीशु तुसी जो हिम्मत ते ताकत दे ताकी तुसी ठीक कम्म करदे ते ठीक गल्लां बोलदे रेयो। 
2TH,3,1,"आखिर बिच, हे संगी विश्वासियों, असां तांइ प्रार्थना करेया करो कि असी प्रभु रा संदेश तौले-तौले फैलाई सकण ते जिय्यां तुसी तिस पर विश्वास कित्तेया तिय्यां ही दुए लोक भी विश्वास करी सको। "
2TH,3,2,ते असां तांइ प्रार्थना करेयो कि परमेश्‍वर असां री रक्षा करे ताकी ए बुरे लोक असां जो नुक्सान ना पुजाई सकण किजोकी ए लोक यीशु मसीह रे संदेश पर विश्वास नी करदे। 
2TH,3,3,"पर प्रभु भरोस्सेमंद हिन, तिन्हा ने तुसी जो आत्मिक रूप कने मजबूत बनाणा ते तुसी जो दुष्ट का बचाई रखणा। "
2TH,3,4,असां जो प्रभु बिच ए भरोस्सा है कि तुसी असां रे दित्ते रे सारे हुकमां जो मनदे ते तुसी अग्गे भी मनदे रैह्णा। 
2TH,3,5,प्रभु यीशु मसीह तुसी जो ए समझणे री ताकत दे कि परमेश्‍वर अपणे लोक्कां कने किन्ना जादा प्यार करदे ते जिय्यां मसीह यीशु ने अप्पु सबर रख्खी करी सहन कित्तेया तिय्यां ही तुसी भी सहन करी सको। 
2TH,3,6,"हे संगी विश्वासियों, असी तुसी जो तिस अधिकार कने हुकम दिंदे जे असां जो प्रभु यीशु मसीह ने दित्ते रा है कि तुसी हर इक्क जणा इदेय विश्वासी का दूर रेयो जे आलस बिच जिन्दगी बितांदे ते जे तिस शिक्षा रे हिसाब कने नी चलदे जे असां ने तुसी जो सिखाए री है। "
2TH,3,7,किजोकी तुसी जो अप्पु ठीक तरिक्के कने पता है कि तुसी जो तिस्सी तरिक्के कने जिन्दगी जीणी चाएदी जिय्यां असी जिन्दे किजोकी जां असी तुसी कने रेया करदे थिये तां असी आलस नी कित्ता पर असी मेहनत करदे थिये। 
2TH,3,8,ते कुसकी का मुफ्त बिच रोट्टी नी खाई पर मेहनत-मजदुरी करी के रात-दिन कम्म-काज करदे थिये ताकी असी तुसी बिच का कुसकी पर अपणी जरूरतां तांइ निर्भर ना हो। 
2TH,3,9,असी मेहनत करदे थिये तां इधेरे तांइ नी करदे थिये किजोकी असां जो तुसी का आर्थिक मदद लैणे रा कोई हक नी है पर ए असी इधेरे तांइ करदे थिये ताकी तुसी सामणे इक्क उदारण बणी सके ताकी तुसी भी तिय्यां ही करेया करो। 
2TH,3,10,"किजोकी जां असी तुसी कने रैहन्दे थिये, तां भी असां ने तुसी जो मती बारी बोल्लेया कि जे अगर कोई कम्म नी करणा चाओ तां से रोट्टी भी ना खाए। "
2TH,3,11,असी सुणे रा है कि तुसी बिच किच्‍छ लोक बड़े आलसी हिन ते किच्‍छ कम्म नी करदे पर दुज्जे लोक्कां रे कम्मां बिच अड़चणा पांदे रैह्‍न्दे। 
2TH,3,12,इदेय मणु जो असी मसीह यीशु रे दित्ते रे हक कने हुकम दिंदे ते समझांदे कि से चुप्पचाणे कम्म करे ते अपणी रोजी-रोट्टी कमाए। 
2TH,3,13,"तुसी हे संगी विश्वासियों, भले कम्म करणे बिच हिम्मत मत हारो। "
2TH,3,14,"जे अगर कोई असां री इस चिठ्ठी बिच लिख्खे शिक्षा री गल्लां जो ना मन्ने तां सारेयां सामणे तिस मणु रा खुलासा करी देयो, ते इदेय विश्वासी का दूर रेयो ताकी इय्यां करणे कने तिसजो शर्मिंदगी महसूस हो। "
2TH,3,15,"तां भी तिस कने दुश्मणां जदेया बर्ताव मत करदे, ते जिय्यां तुसी भ्याल जो समझांदे तिय्यां ही तिसजो भी समझाई देयो। "
2TH,3,16,"प्रभु जे शांती रा जरिया हिन, मै तिन्हा का प्रार्थना करदा कि से तुसी जो हमेशा ते हर तरिक्के री शांती दिंदे रैह्‍ण, ते प्रभु तुसी सारे जणेया कने रैह्‍ण। "
2TH,3,17,मै पौलुस तुसी जो अपणे हत्थां कने नमस्कार लिख्खी करी भेजदा। मै अपणी चिठ्ठी रे आखिर बिच इय्यां ही लिखदा ताकी हर कुसकी जो ए पता चली जाए कि चिठ्ठी मै भेज्जी री है। 
2TH,3,18,असां रे प्रभु यीशु मसीह रा अनुग्रह तुसी सारे जणेया पर हुंदा रेयो। 
1TI,1,1,मै पौलुस ए चिठ्ठी तीमुथियुस जो लिख्खेया करदा है। मै परमेश्‍वर रे हक ते असां जो छुटकारा दैणे वाले मसीह यीशु रे जरिये तिन्हेरा प्रेरित है जे असां री आस भी हिन। 
1TI,1,2,मसीह यीशु बिच विश्वास करणे री वजह कने तीमुथियुस तू मेरा सच्चा मुंडा है। असां रे पिता परमेश्‍वर ते मसीह यीशु तेरे जो अनुग्रह ते शांती दिंदे रैह्‍ण। 
1TI,1,3,"तीमुथियुस, जिय्यां कि तू जाणदा इफिसुस शहर बिच किच्‍छ लोक हिन जे गलत शिक्षां दिंदे। से लगातार मनघड़ंत कहाणियां ते पुरखां रे लंबी सुची रे बारे बिच सिखांदे रैह्‍न्दे। जां मै इफिसुस शहर का मकिदुनिया रे इलाक्के बिच जाणे तांइ तयार थिया तां मै तुसी जो इफिसुस शहर बिच रैह्णे तांइ बोल्लेया थिया ते फिरी तित्ते ही रुकणे ते बोलदा कि तिन्हा लोक्कां जो समझाओ कि से लोक्कां जो झुठ्ठी गल्लां ना सिखाण ते विश्वासी लोक भी इदेइ झुठ्ठी गल्लां बिच मन ना लाण किजोकी जां से इदेइ झुठ्ठी गल्लां सिखांदे तां विश्वासी तिस बारे बिच अप्पु-मिते बैह्स करदे ते इदेइ बैह्सबाजी परमेश्‍वर रा कम्म करणे बिच मदद नी करदी, परमेश्‍वर री सेवा रा कम्म सिर्फ तां ही होई सकदे जां कोई मणु परमेश्‍वर बिच पुरा विश्वास रख्खे। "
1TI,1,4,"ए हुकम दैणे रा मकसद ए है कि तुसी साफ मन, साफ विवेक अते सच्चे विश्वास कने इक्क-दुए कने प्यार करो। "
1TI,1,5,झुठ्ठे शिक्षकां ने तां इन्हा गल्लां जो छड्डी दित्ते रा है ते बेकार री गल्लां री बैह्सबाजी बिच पेई गे रे हिन। 
1TI,1,6,ए झुठ्ठे शिक्षक ता मूसा रा कानून सिखाणे वाले शास्त्रियां सांइ बनणा चाह्‍ंदे पर से लोक जे बड़ी हिम्मत कने बोलदे ते दुए लोक्कां जो सिखांदे तिस गल्ल जो से अप्पु भी नी जाणदे कि से क्‍या है? 
1TI,1,7,"असी जाणदे कि जे अगर मूसा रे कानून जो सही तरिक्के कने इस्तेमाल कित्तेया जाए, तां से खरा है। "
1TI,1,8,"असी जाणदे कि मूसा रा कानून धार्मिक लोक्कां तांइ नी है बल्कि अधार्मिक लोक्कां ते परमेश्‍वर रे विद्रोही लोक्कां तांइ है, परमेश्‍वर जो ना मनणे वाले ते हमेशा पाप करणे वाले लोक्कां तांइ, दुष्ट लोक्कां ते परमेश्‍वर री बेजती करणे वाले लोक्कां तांइ, अपणे माँ-प्यो ते दुए लोक्कां रे हत्यारेयां तांइ है, "
1TI,1,9,"व्यभिचारियां तांइ, दुए मर्दां कने अस्वभाविक रिश्ते बनाणे वाले मर्दां तांइ, गुलामी तांइ मणुआं जो बेचणे वाले लोक्कां तांइ, झूठ बोलणे वाले लोक्कां तांइ, झुठ्ठी कसम खाणे वाले लोक्कां तांइ ते सही शिक्षा रे उलट कुसकी भी तरिक्के रा कम्म करणे वाले लोक्कां तांइ है। "
1TI,1,10,शुभ संदेश री ए महीमामय शिक्षा असां रे धन्न परमेश्‍वर रे पास्से का है जे लोक्कां जो सुनाणे तांइ मेरे जो सौंप्पि गे री है। 
1TI,1,11,मै असां रे प्रभु यीशु मसीह रा शुकर करदा कि तिन्हा ने मेरे जो ताकत दित्ती ते मेरे जो भरोस्सेमंद समझी करी अपणी सेवा करणे तांइ ठेहराया। 
1TI,1,12,"मसीह बिच विश्वास करणे पैल्ले तां मै तिन्हेरी बुराई करदा थिया, विश्वासी लोक्कां पर जुल्म करी के बड़ी बेरहमी कने तिन्हेरा नुक्सान करदा थिया पर फिरी भी परमेश्‍वर ने मेरे पर दया कित्ती किजोकी मेरे जो नी पता थिया कि मै जे करेया करदा है से गलत है किजोकी तिस बेल्ले तक मै मसीह यीशु बिच विश्वास नी कित्तेया थिया। "
1TI,1,13,"परमेश्‍वर ने लगातार मेरे पर भरपुर अनुग्रह कित्तेया, ते तिन्हा ने मेरे जो मसीह यीशु बिच विश्वास ते प्यार दित्तेया। "
1TI,1,14,जे गल्लां मै तुसी जो दस्सि से सच्ची ते पुरी तरिक्के कने भरोस्सेमंद हिन किजोकी मसीह यीशु असी पाप्पि लोक्कां जो छुटकारा दैणे तांइ इस दुनिया बिच आए ते तिन्हा बिच सबका बड्डा पाप्पि मै है। 
1TI,1,15,पर मेरे पर दया कित्ती गई। मेरे जदेय सबका बड्डे पाप्पि जो माफ करणे रे जरिये मसीह यीशु ए दिखाणा चाह्‍ंदे थिये कि तिन्हा बिच किन्ना जादा सबर है। ए तिन्हा लोक्कां तांइ इक्क उदारण बणी जाणा जिन्हा ने बाद बिच मसीह यीशु बिच विश्वास करी के हमेशा री जिन्दगी हासिल करणी। 
1TI,1,16,"हमेशा तीकर राज करणे वाले राज्जा, अविनाशी, अणदिख्खे ते इकलौत्ते परमेश्‍वर रा आदरमान ते महिमा हमेशा-हमेशा तीकर हुंदी रे। आमीन! "
1TI,1,17,"मेरे पुत्तर तीमुथियुस, मेरे तेरे जो ए सलाह देया करदा है, मै चाह्‍ंदा कि तू भविष्यद्वक्ता रे बोल्ले री गल्लां याद करे कि तेरे कने क्‍या होणा। तेरे जो तिसेरी बोल्ली री गल्लां जो तिन्हा झुठ्ठी शिक्षा दैणे वाले लोक्कां रे खिलाफ हथियार सांइ इस्तेमाल करणा जरूरी है। "
1TI,1,18,तुसी मसीह यीशु बिच अपणे विश्वास जो बणाइ रख्खो ते अपणा विवेक साफ रख्खो। किच्‍छ लोक्कां ने अपणे साफ विवेक जो छड्डी दित्ते रा है जिसेरी वजह कने मसीह यीशु बिच तिन्हेरा विश्वास मुकी गे रा है। 
1TI,1,19,मै तिन्हा लोक्कां जो कलीसिया बिच का कड्डी दित्ते रा है ते तिन्हा जो शैतान रे बस बिच छड्डी दित्ते रा है ताकी से लोक समझी जाण कि तिन्हा जो परमेश्‍वर री बेजती नी करणी चाएदी। 
1TI,2,1,"सबका पैल्ले मै इस गल्ल पर जोर पाई करी बोलदा कि परमेश्‍वर का सारे लोक्कां तांइ छंदे-मिन्नतां, प्रार्थना ते धनवाद करेया करो। "
1TI,2,2,सारे राज्जेयां ते अधिकारी मणुआं तांइ प्रार्थना करेया करो ताकी असी सुख-चैन कने रेई सके ताकी असी परमेश्‍वर री अराधना करण ते दुए लोक्कां कने खरा बर्ताव रखण। 
1TI,2,3,इय्यां प्रार्थना करणा ठीक गल्ल है ते ए असां जो छुटकारा दैणे वाले परमेश्‍वर जो खरा लगदा। 
1TI,2,4,परमेश्‍वर चाह्‍ंदे कि सारे लोक छुटकारा पाए ते सच्चाई जो जाणे। 
1TI,2,5,किजोकी सिर्फ इक्क ही परमेश्‍वर है ते सिर्फ इक्क ही बिचौल्ला है जे परमेश्‍वर ते मणुआं बिच फिरी मेल जोल कराई सकदा ते से मसीह यीशु हिन जे इक्क मणु रे रूप बिच पैदा होए थिये। 
1TI,2,6,सारे लोक्कां शैतान ते पाप रे काबू का छूड़ाणे तांइ मसीह ने अप्पु जो कुर्बान कित्तेया ते तिन्हेरी कुर्बानी सही समय इस गल्ल रा सबूत थी कि परमेश्‍वर सारे लोक्कां जो छुटकारा दैणा चाह्‍ंदे थिये। 
1TI,2,7,परमेश्‍वर ने मेरे जो शुभ संदेश रा प्रचार करणे ते प्रेरित बनणे तांइ चुणेया। तिन्हा ने मेरे जो गैर यहुदी लोक्कां जो सच्चाई रा संदेश सुनाणे तांइ चुणेया। मै झूठ नी बोल्लेया करदा है पर मै सच बोल्लेया करदा है। 
1TI,2,8,मै चाह्‍ंदा कि हर प्रार्थना सभा बिच पवित्र जिन्दगी जीणे वाले मर्द हत्थां जो चुक्की करी बगैर कुसकी गुस्से ते बैह्सबाजी रे प्रार्थना करेया करे। 
1TI,2,9,तिय्यां ही मै चाह्‍ंदा कि मसीही जनानियां ना इदेय बाल बणाई करी ते ना सोन्ने मोत्ती ते मैह्‍ंगे-मैह्‍ंगे गहणे पाई करी ते ना ही इदेय कपड़े पाई करी अप्पु जो संवारे जिसेरी वजह कने मर्द तिन्हेरे जो पाणा चाह्‍ण बल्कि से चज्ज कने इदेय कपड़े पाया करे जे तिन्हेरे शरीर जो ठीक कने तरिक्के कने ढके। 
1TI,2,10,पर इन्हा चिज्जां जो करणे रे बजाए तिन्हा जो दुए लोक्कां तांइ भलाई रे कम्म करी के अप्पु जो खुबसूरत बनाणा चाएदा किजोकी मसीही जनानियां जो इय्यां करणा सजदा। 
1TI,2,11,जां कोई सारे विश्वासियां जो शिक्षा देया करदा हो तां जनानियां जो बड़ी इज्जत कने चुप्पचाणे सिखणा जरूरी है। 
1TI,2,12,"मै नी चाह्‍ंदा कि जनानियां प्रार्थना सभा बिच मर्दां जो सिखाए, बल्कि तिन्हा जो प्रार्थना सभा बिच शांत रैह्णा चाएदा "
1TI,2,13,मेरे इय्यां बोलणे री वजह ए है कि परमेश्‍वर ने आदम जो पैल्ले बणाया ते तिसेरे बाद हव्वा जो बणाया। 
1TI,2,14,आदम शैतान रे बहकावे बिच नी आया थिया पर जनानी तिसेरे बहकावे बिच आई थी जिसेरी वजह कने तिनिये परमेश्‍वर रे हुकम जो तोड़ेया। 
1TI,2,15,"पर फिरी भी जे अगर जनानियां मसीह बिच विश्वास बणाई रखदी, बाकी लोक्कां कने प्यार करदी ते पवित्र ते ठीक तरिक्के कने बर्ताव करदी तां परमेश्‍वर ने तिन्हा जो बच्चे पैदा करणे रे जरिये बचाणा।  "
1TI,3,1,ए गल्ल ता सच है कि जे मणु कलीसिया रा बड्डा मुखिया बनणा चाह्‍ंदा से मणु बड़ी जादा इज्जतदार कम्म री चाह्‍त रखदा। 
1TI,3,2,"इधेरे तांइ ए जरुरी है कि कलीसिया रा मुखिया बेकसूर, तिसेरी सिर्फ इक्क ही लाड़ी हो, हर कम्म बिच अप्पु जो काबू बिच रखणे वाला, सूझ-बूझ कने बर्ताव करणे वाला, इज्जतदार, मेहमान्नां री खैर ख्वाह करणे वाला, ते जिस जो लोक्कां जो परमेश्‍वर रा संदेश शिक्षां दैणा आंदा हो। "
1TI,3,3,कलीसिया रा मुखिया पियक्कड़ ते मार-कुटाई करणे वाला ना हो बल्कि से नरमदिल मणु होणा चाएदा। से ना ता झगड़ालु ते ना ही पैसे रा लालची ना हो। 
1TI,3,4,से मणु ठीक तरिक्के कने अपणे परीवार जो चलाणे ते तिन्हेरी ठीक देख-रेख करणे ते काबिल होणा चाएदा ते तिसजो अपणे बच्चेयां जो ए सिखाणा चाएदा कि से पुरी तरिक्के कने तिसेरी इज्जत करण ते तिसेरी गल्लां मन्नेया करण। 
1TI,3,5,जे अगर से मणु अपणे परीवार जो ढंग कने ना चलाइ सके तां पक्के तौर पर से मणु परमेश्‍वर रे लोक्कां री देख-रेख करणे रे काबिल भी नी होई सकदा। 
1TI,3,6,कलीसिया रा बड्डा मुखिया विश्वास बिच भी पक्का होणा चाएदा वरना तिनिये घंमड कने भरी जाणा ते तिसजो से ही सजा मिलणी जे शैतान जो मिल्ली थी। 
1TI,3,7,से मणु मसीह बिच विश्वास ना करणे वाले लोक्कां बिच भी इज्जतदार होणा चाएदा कुथकी इय्यां ना हो कि से शैतान रे फंदे बिच फसी जाए। 
1TI,3,8,"तिय्यां ही कलीसिया रे सेवादार मणुआं रा भी लोक्कां बिच खरा नां होणा चाएदा। से दोगली गल्लां करणे वाला, पियक्कड़ ते पैसे रा लालची नी होणा चाएदा, "
1TI,3,9,"पर परमेश्‍वर ने जे संदेश साफ विवेक रे जरिये जाहिर कित्ते रा है, तिन्हा जो तिस विश्वास करणे बिच बधणा चाएदा। "
1TI,3,10,सेवादारां जो चुनणे का पैल्ले इस गल्ल जो परखेया जाए कि ए कम्म करणे तांइ तिन्हा बिच सही काबलियत है या नी। ते जे अगर कुसकी जो भी तिन्हा बिच कोई गलती नी नजर आंदी तां ही से सेवादार रा कम्म करण। 
1TI,3,11,"सेवादारां री लाड़ियां रा लोक्कां बिच खरा नां होणा चाएदा। से मणुआं पर इल्जाम लाणे वाली नी होणा चाएदी, पर तिन्हा जो चज्ज कने बर्ताव करणा चाएदा ते से पुरे तरिक्के कने भरोस्सेमंद होणा चाएदी। "
1TI,3,12,सेवादार री इक्क लाड़ी होणा चाएदी ते से अपणे परिवार जो ठीक तरिक्के कने संभालणे ते तिन्हेरी देख-रेख करणे वाले होणे चाएदे। 
1TI,3,13,किजोकी जे सेवादार अपणा कम्म ठीक तरिक्के कने करदे तिन्हा जो लोक्कां बिच बड़ी इज्जत मिलणी ते तिन्हा जो लोक्कां जो मसीह बिच तिन्हेरे विश्वास रे बारे दसणे बिच दसणे तांइ हिम्मत मिलणी। 
1TI,3,14,मै तेरे का तौले आणे री आस रखणे रे बावजूद भी ए गल्लां तिज्जो इधेरे तांइ लिख्खेया करदा है 
1TI,3,15,"कि जे अगर मेरे तित्ते पुजणे बिच देर भी होई जाओ तां मै चाह्‍ंदा कि तुसी इस गल्ल जो जाणो कि परमेश्‍वर रे परिवार, जे कलीसिया है तिस बिच लोक्कां जो इक्क-दुए कने किय्यां बर्ताव करणा चाएदा। जिन्दे परमेश्‍वर री कलीसिया रे लोक सच्चाई री शिक्षा री नीं ते खम्बे सांइ हिन। "
1TI,3,16,"असी इस गल्ल जो पक्के तौर पर दसदे कि परमेश्‍वर री जाहिर कित्ते री शिक्षां पुरे तरिक्के कने सच्ची हिन, इसेरा मतलब ए है कि मसीह यीशु मणु रे रूप बिच पैदा होए, से पवित्रात्मा रे जरिये परमेश्‍वर रे पुत्तर साबित कित्ते गे, स्वर्गदूतां ने तिन्हा जो दिख्खेया, परमेश्‍वर ने तिन्हा जो स्वर्ग जो चुक्की लित्तेया, देश-देश अंदर तिन्हेरे बारे बिच प्रचार कित्तेया जांदा, ते मते लोक्कां ने तिन्हेरा विश्वास कित्तेया। "
1TI,4,1,पर पवित्रात्मा साफ-साफ दसदा कि आखरी समय बिच मते लोक्कां ने मसीही शिक्षां बिच विश्वास करणा छड्डी दैणा ते तिन्हा ने दुष्टात्मां रे गलाए चलणा ते भूत्तां री शिक्षां पर मन लाणा। 
1TI,4,2,"झुठ्ठी शिक्षां दैणे वाले लोक कपट हिन। तिन्हा जो इस गल्ल री सुद्द नी रैह्‍णी कि से जे करेया करदे हिन से सही भी है या नी, बिल्कुल तिय्यां ही जिय्यां कि भखदे लोहे कने फुकित्ते री चमड़ी सुन्न होई जांदी। "
1TI,4,3,से लोक्कां जो ब्याह करणे ते किच्‍छ-किच्‍छ चिज्जां खाणे का रोकदे पर परमेश्‍वर ने ए खाणे-पिणे री चिज्जां विश्वासी मणुआं ते तिन्हा मणुआं तांइ बणाए री है जे परमेश्‍वर री सच्ची शिक्षां जो जाणदे ताकी से धनवाद करी के खाण। 
1TI,4,4,"किजोकी परमेश्‍वर री बणाए री हर इक्क चीज ठीक है, इधेरे तांइ असी परमेश्‍वर रा शुकर करी के से किच्‍छ भी खाइ सकदे। "
1TI,4,5,किजोकी से परमेश्‍वर रे वचन ते प्रार्थना करणे री वजह कने तिन्हेरे तांइ ग्रहण करणे जोग्गे बणी जांदे। 
1TI,4,6,"जे अगर तू संगी विश्वासियां जो इन्हा गल्लां री शिक्षां दिंदा रैह्‍ंगा, तां तैं मसीह यीशु रा खरा दास ठेहरणा ते तैं अपणे मन जो परमेश्‍वर रे वचन कने मजबूत करणा जिस जो असी बदिया का बदिया शिक्षा कने मनदे भी। "
1TI,4,7,पर नासमझी री मनघड़ंत कहाणिया बिच समय मत बर्बाद जिस कने परमेश्‍वर जो आदरमान नी मिलदा पर तुसी जो अप्पु जो ईश्वरीय जिन्दगी जीणा सिखाणा चाएदा। 
1TI,4,8,शरीरी कसरत रे ता थोड़े-मते फायदे ता हिन पर आत्मिक कसरत हर तरिक्के कने फायदेमंद है किजोकी ए असां रे अज्ज ते आणे वाले बेल्ले बिच भी हमेशा री जिन्दगी दैणे रा वादा करदी। 
1TI,4,9,ए गल्ल सच ते हर तरिक्के कने भरोस्सेमंद है। 
1TI,4,10,किजोकी असी जिंदा परमेश्‍वर बिच विश्वास करदे इधेरे तांइ असी संघर्ष ते मेहनत करदे ताकी तिस जिन्दगी जो हासिल करी सकण। परमेश्‍वर असां मणुआं जो छुटकारा दिंदे ते खासतौर पर तिन्हा लोक्कां जो जे तिन्हा बिच विश्वास करदे। 
1TI,4,11,विश्वासियां जो ए गल्लां सिखांदा रे ते तिन्हा पर इन्हा गल्लां जो मनणे रा जोर पांदा रे। 
1TI,4,12,"किजोकी तुसी जुआन हिन इधेरे तांइ इस हिसाब कने बर्ताव करो ताकी कोई तुसी रा अनादर ना करी सके पर तुसी जो गल्ल-बात करणे कने, तुसी रे बर्ताव कने, दुज्जेयां तांइ अपणे प्यार री वजह कने, मसीह बिच तुसी रे विश्वास री वजह कने ते तुसी रे बेदाग जिन्दगी री वजह कने विश्वासियां तांइ इक्क खरा उदारण बनणा चाएदा ताकी से भी तिय्यां ही करण। "
1TI,4,13,"जां तांइ मै तित्ते ना पुज्जां तां तांइ कलीसिया बिच विश्वासियां रे सामणे पवित्रशास्त्र पढ़णे, तिन्हा जो प्रोत्साहित करणे ते सिखाणे बिच वक्त गुजारो। "
1TI,4,14,तुसी बिच जे आत्मिक वरदान है तिसजो नजरंदाज मत करो जे तुसी जो भविष्यवाणी रे जरिये तिस बेल्ले दित्तेया गेया थिया जां कलीसिया रे बुजुर्गां ने तुसी पर हत्थ रख्खे थिये। 
1TI,4,15,चुकन्ने होई करी इन्हा गल्लां जो अपणी जिन्दगी बिच लागू करदे रेयो ते पक्के तौर पर इन्हा गल्लां जो निभाओ ते इसेरे हिसाब कने ही जिन्दगी जियो। इस तरिक्के कने सारे विश्वासियां ने दिखणा कि तुसी मसीह बिच विश्वास करणे अंदर जादा का जादा बधेया करदे हिन। 
1TI,4,16,इधेरे तांइ चुकन्ने रेयो कि तुसी किय्यां अपणी जिन्दगी जिया करदे हिन ते तुसी क्‍या सिखांदे। इन्हा गल्लां पर टिकी रेय किजोकी जे अगर इय्यां करदा रैह्‍ंगा तां इसेरे नतिज्जे रे तौर पर परमेश्‍वर तेरे जो तेरे सुनणे वाले लोक्कां जो सजा का बचाणा। 
1TI,5,1,"कुसकी बुजुर्ग मणु जो बकी करी मती समझांदा, पर तिसजो अपणे प्यो जदेया मन्नी करी समझाए, ते जुआन मुंडेया जो अपणा भ्याल जदेया मन्नी करी समझाए। "
1TI,5,2,बुजुर्ग जनानियां जो अपणी माँ जदेया मन्नी करी तिन्हा जो सलाह देया करो ते जुआन कुड़ियां जो अपणी भैण मन्नी करी समझाया कर। ए सब किच्‍छ अपणे पुरे दिल कने करेया करो। 
1TI,5,3,विधवा जनानियां री इज्जत करेया करो जिन्हा जो संभालणे ते तिन्हेरी देख-रेख करणे वाला कोई नी है। 
1TI,5,4,"जे कुसकी विधवा जनानी रे बच्चे या नाती-पोते होण तां तिन्हा जो अपणे परिवार कने इज्जत कने बर्ताव करणे रे जरिये परमेश्‍वर री भक्ति-भाव दिखाणा चाएदा, ते तिन्हा जो अपणे माँ-प्यो री देख-रेख करणे रे जरिये तिन्हेरा एहसान चुकाणा चाएदा किजोकी परमेश्‍वर जो ए खुश करदा। "
1TI,5,5,विधवा जनानियां परमेश्‍वर बिच विश्वास रखदी किजोकी तिन्हेरे जो संभालणे वाला कोई नी हुंदा ते से दिन-रात अपणी मदद तांइ परमेश्‍वर का छंदे-मिन्नतां ते प्रार्थना करणे बिच लगी रैह्न्दी। 
1TI,5,6,पर जे विधवा जनानियां अपणा पुरा वक्त एश-मस्ति बिच कडदी से शरीरी तौर पर ता जिंदी है पर आत्मिक तौर पर मरी चुके री है। 
1TI,5,7,इन्हा सारी गल्लां रे बावजूद भी कलीसिया रे मणुआं जो ए शिक्षां देया कर ताकी कोई तिन्हा विधवा जनानियां पर इल्जाम ना लाए। 
1TI,5,8,पर जे अगर कोई मणु अपणे रिश्तेदारां री ते खासतौर पर अपणे परीवार रे मणुआं री फिकर ना करे तां से मणु मसीह बिच विश्वास करणे का मुकरी गे रा है ते अविश्वासी का भी जादा बत्तर होई गे रा है। 
1TI,5,9,जां कोई विधवा जनानी साठ्ठ साल री उमर री होई जांदी तां तिसेरा ही नां विधवा जनानियां री सुची बिच लिख्खेया जाए ते से विधवा जनानी सिर्फ इक्क ही मणु री लाड़ी रेइ री हो। 
1TI,5,10,"से विधवा जनानी अपणे भलाई रे कम्मां तांइ जाणी जांदी हो जिय्यां कि बच्चेयां रा पालन-पौषण करणा, मेहमान-नवाजी करणा, प्रभु रे लोक्कां री सेवा करणा, मुसिबत बिच पेय रे लोक्कां री मदद करणा ते हर तरिक्के रे भलाई रे कम्मां बिच मन लाणा। "
1TI,5,11,पर जुआन विधवा जनानियां रे नां तिस सुची बिच मत लिखदा किजोकी जां तिन्हेरी शरीरी ईच्छा तिन्हेरे परमेश्‍वर री सेवा करणे री ईच्छा का जादा बधी जांदी तां से फिरी ब्याह करी लिंदे। 
1TI,5,12,से दुबारा ब्याह करणे री वजह कने गलत ठेहरदी किजोकी से दुबारा ब्याह ना करणे रे अपणे पैल्ले वादे जो तोड़ी दिंदी। 
1TI,5,13,"ते इस कने से लोक्कां रे घरे-घरे घूम्मी-फिरी करी आलसी होई जांदी ते लोक्कां रे बारे बिच चुगलखोरी करणा शुरू करी दिंदी, से लोक्कां रे मामलेयां बिच दखलअंदाजी करदी ते पुठ्ठी-सिद्दी चिज्जां बोलदी। "
1TI,5,14,"इधेरे तांइ तिन्हा जो ब्याह करी लैणा चाएदा, ते बच्चे पैदा करी के ते घर-बार सम्भालणा चाएदा। तां कुसकी दुश्मण जो तिन्हेरे खिलाफ किच्‍छ बोलणे रे मौक्का नी मिलणा। "
1TI,5,15,मै इय्यां इधेरे तांइ बोल्लेया करदा है किजोकी किच्‍छ जनानियां ता परमेश्‍वर रे रस्ते जो छड्डी करी से ही कम्म करेया करदी हिन जे शैतान तिन्हा का करवाणा चाह्‍ंदा। 
1TI,5,16,"जे अगर कुसकी विश्वासी मणु रे घरे कोई विधवा जनानी हो ता तिस विधवा जो अपणी जरूरतां तांइ कलीसिया का मदद नी मंगणी चाएदी, तां ही कलीसिया रे विश्वासियां ने तिन्हा विधवा जनानियां री मदद करी सकणी जिन्हेरी देख-भाल करणे वाला कोई नी है। "
1TI,5,17,कलीसिया रा कोई भी मुखिया जे अगर अपणा कम्म सही तरिक्के कने करदा तां तिसेरी इज्जत होणा चाएदी खासतौर पर कलीसिया रे से बुजुर्ग लोक जे परमेश्‍वर रे संदेश जो सिखांदे ते प्रचार करदे। 
1TI,5,18,"किजोकी पवित्रशास्त्र बिच लिख्खे रा है, “जोतणे वाले बैल रा मुँह मत बनदे कि से खाई ना सके, किजोकी पवित्रशास्त्र बिच इक्क होर जगह बिच ए लिख्खे रा है, मजदूर अपणी मजदूरी पाणे रा हकदार है।” "
1TI,5,19,जां तांइ दो या त्रै लोक्कां री गवाई ना हो तां तांइ कलीसिया रे कुसकी बुजुर्ग पर पाप करणे रे इल्जाम जो मत मन्नो। 
1TI,5,20,जे लोक पाप करदे तिन्हा जो पुरी कलीसिया रे लोक्कां सामणे बको ताकी कलीसिया रे बाकी लोक्कां पर डर बणेया रे। 
1TI,5,21,परमेश्‍वर ते मसीह यीशु ते चुणे रे स्वर्गदूतां जो असां बिच मझाटे हाजिर मन्नी करी मै तेरे जो मेरी गल्लां मनणे रा हुकम दिंदा ते पक्षपात कने कोई कम्म मत करदा। 
1TI,5,22,"जल्दबाजी बिच कुसकी भी मणु पर हत्थ रख्खी करी तिसजो परमेश्‍वर री सेवा करणे तांइ मुखिया मत बणांदे। कुसकी रे पाप बिच हिस्सेदार मत बणदे, अप्पु जो पवित्र बणाई रख्खो। "
1TI,5,23,भविष्य बिच सिर्फ पाणी पिणे वाला ही मत बणदा पर अपणे पेट रे ते बार-बार बिमार होणे री वजह कने अंगूर रा रस भी कम्म बिच लाया कर 
1TI,5,24,मै तुसां जो बोलदा कि कुसकी जो कलीसिया रे बुजुर्ग रे तौर पर इक्क-दम मत चुणो किजोकी किच्‍छ लोक ता खुलेआम पाप करदे ते से लोक अपणा हिसाब-किताब होणे रे पैल्ले का ही विश्वासी लोक्कां रे सामणे साफ तौर पर गलत हुंदे। दुज्जे लोक्कां रे पाप तिस्सी बेल्ले सामणे नी आंदे पर बाद बिच जाहिर हुंदे। 
1TI,5,25,"तिय्यां ही भले कम्म भी सामणे आदें ते जे इदेय नी हुदें, से भी लुकी नी सकदे। "
1TI,6,1,"जिन्ने भी विश्वासी लोक गुलाम हिन, तिन्हा जो अपणे मालिकां री पुरी तरिक्के कने हर गल्ल बिच इज्जत करणा चाएदी, ताकी गैर-विश्वासी लोक परमेश्‍वर री ते असां री सिखाए री शिक्षां री बेजती ना करे। "
1TI,6,2,"ते जे अगर कुसकी विश्वासी रा मालिक भी कोई विश्वासी है, तां से तिन्हा जो अपणे संगी विश्वासी होणे री वजह कने तुच्छ ना समझे बल्कि से तिन्हेरी होर भी जादा सेवा करेया करे किजोकी से मालिक जिन्हा जो अपणे गुलाम्मां का फायदा मिलदा, से अपणे गुलाम्मां रे संगी विश्वासी होणे री वजह कने तिन्हा कने बड़े ठीक ते भरोस्सेमंद हिन। सारेयां जो ए गल्लां मनणा सिखांदा रेय। "
1TI,6,3,"जे अगर कोई मणु गलत शिक्षा सिखांदा ते मसीह यीशु री दित्ते री सही शिक्षा जो नी मनदा, "
1TI,6,4,"तां से मणु घमंडी है, ते से किच्‍छ भी नी समझदा। इदेया मणु बस बुरी, हिर्स, झगड़े ते गंदी गल्लां रे बारे बिच बैह्स ते झगड़े करणा पसंद करदा। "
1TI,6,5,"जिन्हा लोक्कां री समझ बिगड़ी गे री है, तिन्हा लोक्कां बिच बेकार रे झगड़े हुदें ते से लोक नी समझी सकदे कि सच क्‍या है। से लोक सोचदे कि परमेश्‍वर री शिक्षा सिखाणा पैसा कमाणे रा जरिया है। "
1TI,6,6,पर असां तांइ ए खरा है कि असी से कम्म करिये जिस कने परमेश्‍वर खुश हुंदे ते तिस बिच संतुष्ट रैह्‍ण जे परमेश्‍वर असां जो दिंदे। 
1TI,6,7,"जां असी पैदा होए थिये तां अपणे कन्ने किच्‍छ नी लियाये थिये, ते जां असी मरणा तां भी अपणे कन्ने किच्‍छ नी ले जाई सकदे। "
1TI,6,8,"खाणे ते लाणे तांइ जे किच्‍छ असां का है, असां जो तिस बिच संतुष्ट रैह्णा चाएदा। "
1TI,6,9,पर जे लोक अमीर होणे री परिक्षा बिच पेई करी कुसकी जानवर सांइ पाप रे जाल बिच फसी जांदे। से लोक इदेइ चिज्जां करणा चाह्‍ंदे जे बेकार ते तिन्हा तांइ खतरनाक हिन ते इदेइ चिज्जां री वजह कने तिन्हा ने बर्बाद होई जाणा। 
1TI,6,10,"किजोकी पैसे रा लालच हर तरिक्के री बुराई री जड़ है, किच्‍छ लोक्कां बिच पैसे री चाह्‍त इन्नी जादा है कि तिन्हा ने मसीह यीशु री शिक्षा जो मनणा ही छड्डी दित्तेया, ते से लोक इन्ना जादा तड़पेया करदे हिन जिय्यां कि कुसकी मणु ने अप्पु जो कुसकी हथियार कने छलनी करी दित्तेया हो। "
1TI,6,11,"पर हे तीमुथियुस, तू परमेश्‍वर री सेवा करणे वाला मणु है, तेरे जो जाणी करी इदेइ चिज्जां का टलणा चाएदा। हमेशा धार्मिकता, भक्ति ते विश्वास रे कम्म करणे री कोशीश करो। इक्क इदेइ जिन्दगी जियो जिस कने परमेश्‍वर जो आदरमान मिल्ले। मसीह रा आदरमान करो, सारे लोक्कां कने प्यार रख्खो, मुश्किल हालात्तां बिच हार मत मन्नों, लोक्कां कने नरमदिल होई करी रेयो। "
1TI,6,12,जिय्यां इक्क खरा सिपाई लड़ाई रे मैदान बिच कदी हार नी मनदा तिय्यां ही तुसी जो भी परमेश्‍वर बिच विश्वास करणा ते तिन्हा रे हुकमां जो मनणा नी छडणा चाएदा ते हमेशा री जिन्दगी जो थाम्मि लेयो। 
1TI,6,13,"परमेश्‍वर जे सारी चिज्जां जो जिन्दगी दिंदे ते मसीह यीशु जिन्हा पर पिन्तयुस पिलातुस रे सामणे मुकद्दमा चलणे रे बावजूद भी सच बोल्लेया थिया तिन्हा दोन्नों जो मै अपणा गवाह बणाई करी तिज्जो ए हुकम दिंदा, "
1TI,6,14,कि तू पुरी तरिक्के कने तिन्हा सारी गल्लां जो मन्ने जिसेरा हुकम मै तिज्जो दित्ते रा है ताकी मसीह यीशु रे हटणे रे दिन तीकर कोई भी तेरे पर गलत कम्म करणे रा इल्जाम ना लाई सके। 
1TI,6,15,"परमेश्‍वर जे परमधन्न ते इकलोत्ते अधिपती हिन, ते जे राज्जेयां रे राज्जे ते प्रभुआं रे प्रभु हिन, तिन्हा ने अपणे ठेहराए रे समय पर मसीह जो लोक्कां रे सामणे जाहिर करणा। "
1TI,6,16,"ते सिर्फ से ही हिन जिन्हा ने हमेशा तांइ रैह्णा, से इन्नी जादा चमकदार रौशनी बिच रैह्‍न्दे। कुसकी मणु ने तिन्हा जो कदी नी दिख्खेया ते ना ही दिख्खी सकदा, तिन्हेरी महिमा ते ताकत हमेशा-हमेशा तांइ रैह्‍णी। आमीन! "
1TI,6,17,"इस दुनिया रे अमीर लोक्कां जो हुकम दे कि से घमंडी ना होण ते अपणे तिस पैसे पर आस ना रख्खे जे इक्क दिन मुकी जाणा, पर परमेश्‍वर उम्मीद रख्खे, जे असां जो बड़ी दयालुता कने से सारी चिज्जां दिंदे जे असां का है ताकी असी तिन्हेरा लुफ्त लेई सके। "
1TI,6,18,"तिन्हा जो बड़े जादा ठीक काम्म, ते दयालु ते इक्क-दुए री जरूरत रे हिसाब कने बडंणा सिखाओ। "
1TI,6,19,जे अगर से लोक इय्यां करदे तां ए इदेया होणा कि जिय्यां से अपणी आणे वाली जिन्दगी तांइ अप्पु तांइ स्वर्ग बिच दौलत कठेरेया करेया करदे होण ते से दौलत कदी भी नी गोचणा। ते तिन्हा जो सच्ची जिन्दगी दित्ती जाणी जे कि हमेशा री जिन्दगी है। 
1TI,6,20,"हे तीमुथियुस, इस जिम्मेदारी रा ध्यान रख्खे कि तू से कम्म जरूर करे जे करणे तांइ परमेश्‍वर ने तिज्जो चुणे रा है, मनघड़ंत ते खोखली गल्लां का दूर रेयो जे सुनणे बिच समझदारी री गल्लां लगदी। "
1TI,6,21,किच्‍छ लोक्कां ने इन्हा झूठ्ठी शिक्षां जो मन्नी लित्ते रा है ते इय्यां करणे री वजह कने अवे से अग्गे जो मसीह यीशु बिच विश्वास नी रखदे। मै प्रार्थना करदा कि परमेश्‍वर री अनुग्रह तुसी सारे लोक्कां पर हुंदी रेय। 
2TI,1,1,मै पौलुस ए चिठ्ठी तीमुथियुस जो लिख्खेया करदा है। परमेश्‍वर ने मेरे जो मसीह यीशु रा प्रेरित बनणे तांइ चुणे रा है ताकी मै तिस संदेश रा प्रचार करां कि परमेश्‍वर ने सारे लोक्कां जो से हमेशा री जिन्दगी दैणा रा वादा कित्ते रा है जे मसीह यीशु बिच विश्वास करणे रे जरिये मिलदी। 
2TI,1,2,हे तीमुथियुस तू मेरा प्यारा मुंडा है। पिता परमेश्‍वर ते असां रे मसीह यीशु तुसी पर अनुग्रह करदे रैह्‍ण। 
2TI,1,3,मै हमेशा अपणी प्रार्थनां बिच तुसी जो याद करदा ते तुसी तांइ परमेश्‍वर रा शुकर करदा। मै ते मेरे पुरखां ने तिस्सी परमेश्‍वर री साफ विवेक कने अराधना कित्ते री है। 
2TI,1,4,मेरे जो हल्ले भी याद है कि तुसी किय्यां रोये थिये जां मेरे जो तुसी का अलग होई करी जाणा पेया थिया ते मै तुसी कने फिरी मिलणा चाह्‍ंदा किजोकी तिस कने मेरे जो बड़ी खुशी मिलणी। 
2TI,1,5,"हल्ले भी मेरे जो तुसी री माँ युनीके रा मसीह बिच सच्चा विश्वास याद है। मसीह बिच तुसी री नानी लोइस रा विश्वास भी तदेया ही थिया, ते मेरे जो पक्के तौर पर पता है कि तुसी बिच भी तैसा ही विश्वास है। "
2TI,1,6,इधेरे तांइ मै तुसी जो तिन्हा वरदान्नां रा फिरी चेत्ता दुआया करदा है जे तुसां जो परमेश्‍वर ने तां दित्ते थिये जां मै तुसी रे सिर पर अपणा हत्थ रख्खेया थिया। 
2TI,1,7,"किजोकी परमेश्‍वर ने असां जो डरपोक नी बणाए रा है। बल्कि तिन्हेरा आत्‍मा असां जो आत्मिक ताकत दिंदा, ते असां जो दुए लोक्कां कने प्यार करणे बिच मदद करदा ते असां जो अप्पु पर काबू रखणे री ताकत दिंदा। "
2TI,1,8,"इस वजह कने दुज्जे लोक्कां जो असां रे प्रभु मसीह यीशु रे बारे बिच दसणे का शरमाओ मत, ते तुसी जो इधेरे तांइ भी शर्मिंदा होणे री जरूरत नी है किजोकी मै तिन्हेरी सेवा करणे री वजह कने कैद बिच है। इसेरे बजाए तुसी जो से ताकत इस्तेमाल करनी चाएदी जे तुसी जो परमेश्‍वर दिंदे ते शुभ संदेश तांइ मेरे कने मेरी तकलीफ बिच हिस्सेदार बणी जाओ। "
2TI,1,9,"परमेश्‍वर ने असां जो छुटकारा दित्तेया ते असां जो इक्क पवित्र जिन्दगी जीणे तांइ सद्दे रा है। तिन्हा ने असां जो इधेरे तांइ नी चुणेया कि असी कोई भलाई रे कम्म कित्ते थिये, पर तिन्हा ने असां जो अपणे मकसद ते अनुग्रह री वजह कने चुणेया। परमेश्‍वर ने मसीह यीशु जो धरती पर भेजणे रे जरिये असां जो अपणा अनुग्रह दिखाणे रा मकसद इस दुनिया जो बनाणे का पैल्ले ही करी लित्तेया थिया। "
2TI,1,10,"पर अवे, मसीह यीशु जे असां जो छुटकारा दिंदे से दुनिया बिच आए ते तिन्हा ने असां पर अपणा अनुग्रह कित्तेया। तिन्हा ने मौत री ताकत जो हराई दित्ते रा है, ते असां जो दस्सेया कि शुभ संदेश रे जरिये हमेशा री जिन्दगी रा रस्ता मिलदा जित्ते असां ने हमेशा तांइ इक्क शरीर बिच वास करणा। "
2TI,1,11,"इस्सी शुभ संदेश जो फैलाणे तांइ मेरे जो इक्क प्रचारक, शुभ संदेश दैणे वाला प्रेरित अते इक्क गुरु रे रूप बिच चुणेया गे रा है। "
2TI,1,12,"इसी गल्ल री वजह कने मै इत्ते कैद बिच दुख भी सहन करेया करदा है, मै फिरी भी इस गल्ल तांइ शर्मिंदा नी है किजोकी मै मसीह जो जाणदा जिन्हा पर मै विश्वास कित्ते रा है ते मेरे जो पक्का पता है कि से तिसेरी रखवाली करणे बिच पुरे तरिक्के कने ताकतवर हिन जे तिन्हा ने मेरे जो सौंप्पे रा है। "
2TI,1,13,इस गल्ल रा ध्यान रख्खो कि जे सच्ची शिक्षा तुसी ने मेरे का सुणे री हिन तुसी तिसजो अपणे आदर्श रे तौर पर पकड़ी रेयो। ए सारी चिज्जां प्यार ते विश्वास कने करेयो किजोकी तुसी रा रिश्ता मसीह कने है। 
2TI,1,14,"पवित्रात्मा री ताकत रे जरिये जे सच्चाई तुसी जो सौप्पि गे री है, तिसजो बचाई करी रख्खो। "
2TI,1,15,"तुसी जो ए गल्ल पता ही है कि एशिया प्रदेश रे मते सारे विश्वासियां ने मेरे जो छड्डी दित्ते रा है, फिलेगस ते हरमोगेनेस भी तिन्हा लोक्कां बिच हिन। "
2TI,1,16,"उनेसिफुरूस रे टब्बर पर प्रभु दया करण, किजोकी से मती बारी मेरे कने मिल्लेया ते मिंज्जो प्रोत्साहित कित्तेया, ते से कैद बिच मेरे जो मिलणे तांइ शर्मिंदा नी होया। "
2TI,1,17,"बल्कि जां से रोम शहर बिच आया थिया, तां बड़ी कोशीश करणे रे बाद मेरे कने मिल्लेया थिया। "
2TI,1,18,प्रभु अपणे दुबारा हटणे रे दिन पर उनेसिफुस पर दया करे। तुसी अप्पु ही जाणदे कि जां मै इफिसुस शहर बिच थिया तां तिनिये मेरी किन्नी जादा मदद कित्ती थी। 
2TI,2,1,"इधेरे तांइ हे मेरे पुत्तर तीमुथियुस, हौंसला रख, किजोकी तू जाणदा कि परमेश्‍वर ने तेरे जो से अनुग्रह दित्ते रा है जे सिर्फ मसीह कने रिश्ता बनाणे रे जरिये मिलदी। "
2TI,2,2,तुसी ने मते लोक्कां सामणे मेरे का मसीह रे संदेश रे बारे बिच सुणे रा है। इधेरे तांइ मै चाह्‍ंदा कि तुसी भी तिस ही संदेश री शिक्षा तिन्हा भरोस्सेमंद विश्वासियां जो देयो जे होर लोक्कां जो सिखाणे रे काबिल हिन। 
2TI,2,3,"काफी हद तीकर जिय्यां इक्क सिपाई लड़ाई रे मैदान बिच मुश्किल हालात रा सामणा करदा, तिय्यां ही तुसी जो भी मुश्किल हालात रा सामणा करणा चाएदा जिय्यां असी मसीह तांइ मुसिबतां सैह्‍ण करेया करदे हिन। "
2TI,2,4,"इक्क सिपाई जे सेना बिच कम्म करदा से आम मणुआं सांइ होर कम्मां बिच नी उलझदा, किजोकी से अपणे अफसर जो खुश करणा चाह्‍ंदा। "
2TI,2,5,"फिरी, जे अगर कोई मणु कुश्ति बिच लड़े, पर कुश्ति रे नियमां जो ना मन्ने तां तिसजो ईनाम नी मिलणा। "
2TI,2,6,फसल रे पैल्ले हिस्से रा हकदार भी से किसान ही है जिनिये तिसजो बाणे बिच मेहनत कित्ते री है। 
2TI,2,7,"अवे सोच्चो कि ए सारे उदारण क्‍या सिखांदे, ते प्रभु ने तुसी जो ए सारी गल्लां समझणे बिच मदद करणी। "
2TI,2,8,"मसीह यीशु पर ध्यान लाई रख्खो, से दाऊद रे ‍खानदान का जम्मे, जिन्हा जो परमेश्‍वर ने तिन्हा जो मरे रे लोक्कां बिच का फिरी जिन्दा करी दित्तेया, ते मै ए ही शुभ संदेश सुणांदा। "
2TI,2,9,"मै मुजरिमां सांइ तकलिफां सहन करेया करदा है किजोकी मै शुभ संदेश रा प्रचार करदा, इत्ते तीकर मै कैद बिच भी पाया गे रा है, पर परमेश्‍वर रे संदेश जो फैलणे का कोई नी रोक्की सकदा। "
2TI,2,10,"इधेरे तांइ मै परमेश्‍वर रे चुणे रे लोक्कां री भलाई तीकर हर तरिक्के रे दुख-तकलीफ जो सहन करी लिंदा, ताकी से लोक भी मसीह यीशु बिच विश्वास करण ते छुटकारा पाण, ते तिस महिमा जो हासिल करण जे हमेशा-हमेशा तांइ रैह्‍णी। "
2TI,2,11,"ए गल्ल सच्ची ते भरोस्सेमंद है कि जे अगर असी मसीह कने मरी गे रे हिन, तां असी तिन्हा कने जिन्दे भी होई जाणा। "
2TI,2,12,"जे अगर असी मसीह तांइ सबर कने सहन करदे रैह्‍ंगे, तां असी तिन्हा कने राज भी करणा, पर जे अगर असी तिन्हेरा इन्कार करगे, तां तिन्हा ने भी असां रा इन्कार करणा। "
2TI,2,13,"भले ही अगर असी मसीह कने भरोस्सेमंद बणी करी नी रैह्‍न्दे तां भी मसीह ने असां कने भरोस्सेमंद रैह्णा, किजोकी से अपणे असली स्वभाव रे उलट कम्म नी करी सकदे। "
2TI,2,14,"विश्वासियां जो लगातार इन्हा गल्लां री शिक्षा दे, ते प्रभु जो गवाह मन्नी करी तिन्हा लोक्कां जो चिताइ दे कि से शब्दां रे मतलबां पर बैह्सबाजी ना करेया करण जिस कने कोई फायदा नी हुंदा, बल्कि तिन्हा जो सुनणे के विश्वासियां रे विश्वास कमजोर होई जांदा। "
2TI,2,15,जिन्नी जादा होई सके तुसी उन्नी जादा मेहनत करो ताकी परमेश्‍वर तुसी जो तिन्हेरे इदेय कम्म करणे वाले मणु रे रूप बिच पसंद करी सके जे तिन्हेरे कम्म का शर्मिंदा ना हुंदा हो ते जे सही तरिक्के कने तिन्हेरे सच्चाई रे संदेश जो सुणांदा हो। 
2TI,2,16,"पर अभक्त ते खोखली चिज्जां रे बारे बिच गल्ल-बात करणे का टलो, किजोकी जे लोक इदेइ अभक्ति वाली चिज्जां री गल्ल-बात करणे शामिल हुंदे से अप्पु भी अभक्त बणी जांदे। "
2TI,2,17,"तिन्हेरे संदेश ने फैलदे जाणा ते लोक्कां रे विश्वास जो नुक्सान पुजाणा, जिय्यां इक्क खुले रा जख्म फैलदा ते कुसकी मणु जो संक्रमित करदा। हमिनयुस ते फिलेतुस इदेय लोक्कां बिच का ही हिन। "
2TI,2,18,तिन्हा ने सच्चाई बिच विश्वास करणा छड्डी दित्ते रा है। से बोलदे कि परमेश्‍वर ने विश्वासी लोक्कां जो हमेशा री जिन्दगी तांइ मुर्देयां बिच का फिरी जिन्दा करी दित्ते रा है। इसेरे नतिज्जे रे तौर पर से मते विश्वासियां जो ए सिखाया करदे हिन कि से मसीह यीशु री शिक्षां जो मनणा छड्डी देण। 
2TI,2,19,"तां भी परमेश्‍वर रे लोक्कां रा विश्वास कुसकी घरे री नीं सांइ मजबूत है जे बिल्कुल भी हिलदी नी। तिस नीं पर ए गल्लां लिखित्ते री हिन, “परमेश्‍वर जाणदे कि तिन्हेरे लोक कुण हिन” ते ए भी “जे लोक परमेश्‍वर री अराधना करदे तिन्हा जो बुराई करणा छड्डी दैणा चाएदा।” "
2TI,2,20,"बड्डे घरां बिच सोन्ने-चाँदी रे बर्तन हुंदे, किच्‍छ भांडे खास अवसर तांइ इस्तेमाल हुंदे ते किच्‍छ भांडे आम कम्मां तांइ इस्तेमाल हुंदे। "
2TI,2,21,"तिय्यां ही जे अगर कोई विश्वासी मणु अप्पु जो हर तरिक्के री बुराई का बखरा करगा, तां तिसने तिस भांडे सांइ ठैहरणा जे खास अवसर पर इस्तेमाल होणे तांइ ठेहराए गे रा है, जिस विश्वासी मणु री जिन्दगी पवित्र होणी तिसने अपणे मालिक तांइ बड़े कम्मे रा होणा। "
2TI,2,22,"इधेरे तांइ जुआन्नी री बुरी इच्छा का दूर रेयो ते जे लोक प्रभु रा नां लिंदे रैह्‍न्दे तिन्हा मणुआं कने धार्मिकता, ते विश्वास, ते प्यार ते मेल जोल री कोशीश बिच रेयो। "
2TI,2,23,"पर बेकार री गल्लां रे बारे बिच बैह्सबाजी करणे का दूर रेयो, किजोकी तू जाणदा तिन्हेरा नतिज्जा सिर्फ लड़ाई-झगड़ा ही हुंदा। "
2TI,2,24,"प्रभु रे सेवादार रे होणे रे नात्ते तुसी जो झगड़ालू नी होणा चाएदा, पर सारे लोक्कां कने नरमदिल ते साफ-तौर पर परमेश्‍वर रा संदेश सुनाणे बिच काबिल होणा चाएदा ते लोक्कां कने सबर कने रैह्णा आणा चाएदा। "
2TI,2,25,"ते तिसजो तिन्हा लोक्कां जो बड़ी नरमदिली कने समझाणा चाएदा जे तिसेरे खिलाफ हिन, मुमकिन है कि परमेश्‍वर तिन्हा जो अपणा मन बदलणे बिच मदद करे ताकी से लोक भी मसीह री सच्चाई जो जाणे। "
2TI,2,26,"ताकी से लोक भी चुकन्ने होई जाण ते शैतान रे चंगुल का छुड़की जाण, जिस ने तिन्हा जो अपणी मर्जी पुरी करवाणे तांइ धोख्खे बिच पाई रख्खे रा है। "
2TI,3,1,"हे तीमुथियुस, अवे जे मै तेरे जो दसणा तिस पर ध्यान दे आखरी समय बिच मुसिबतां रा समय होणा, "
2TI,3,2,"किजोकी तिस समय बिच लोक्कां ने सिर्फ अपणी ही परवाह करणी, तिन्हा ने लालची, बुड़कां मारणे वाले, घमंडी, बेजती करणे वाले, माँ-प्यो री गल्लां री ना-फरमानी करणे वाले, एहसान फरामोश, अपवित्र "
2TI,3,3,"बेरहम, दुज्जेयां जो माफ ना करणे वाले, दुज्जेयां री गलतियां कडणे वाले, अपणी शरीरी इच्छा पर काबू ना रखणे वाले, मार-कुटाई करणे वाले, भलाई रे कम्मां रे दुश्मण, "
2TI,3,4,"धोखेबाज, ढीठ, अकड़बाज, ते परमेश्‍वर रे का जादा शरीरी सुख जो चाह्‍णे वाले लोक होणे। "
2TI,3,5,तिन्हा ने परमेश्‍वर रे भक्त होणे रा ढोंग ता करणा पर तिन्हा ने परमेश्‍वर री ताकत जो तिन्हा जो सुधारणे नी दैणा। इदेय लोक्कां का दूर रेयो। 
2TI,3,6,इन्हा बिच का किच्‍छ लोक ता लोक्कां रे घरे अंदर बड़ी करी तित्ते री तिन्हा मुर्ख जनानियां जो अपणे काबू बिच करी लिंदे जिन्हेरा दिल तिन्हेरे पाप्पां रे बोझ रे हेठ दबित्ते रे हुंदे ते जे अपणे शरीर री बुरी इच्छा रे बस बिच हुंदी। 
2TI,3,7,से हमेशा बखरी चिज्जां सिखदी रैह्न्दी पर तिन्हा ने कदी भी मसीह रे सच्ची शिक्षां जो नी समझी सकणा। 
2TI,3,8,ए झुठ्ठे शिक्षक मसीह रे सच्चाई रे संदेश रा प्रचार होणे का तिय्यां ही रोकदे हिन जिय्यां यान्नेस ते याम्ब्रेस मूसा रे खिलाफ थिये। तिन्हेरे दिल दुष्ट हिन ते से लोक मसीह यीशु बिच बिल्कुल भी विश्वास नी करदे। 
2TI,3,9,"तिन्हा ने जादा समय तीकर लोक्कां जो बेवकूफ नी बणाई सकणा किजोकी जिय्यां ही लोक्कां ने ए समझी लित्तेया थिया कि यान्नेस ते याम्ब्रेस मुर्ख थिये, तिय्यां ही तिन्हा ने ए समझी जाणा कि ए लोक भी मुर्ख हिन। "
2TI,3,10,"पर तीमुथियुस तू साफ तौर पर जाणदा कि मै क्‍या सिखांदा ते मै जिन्दगी किय्यां जिन्दा, ते मेरा मकसद क्‍या है ते मै कुस पर विश्वास करदा। तू जाणदा कि मै सारे जणेया कने बड़ा सबर ते प्यार रख्खेया, मै मुसिबतां भी सहन कित्ती, लोक्कां ने मेरे पर जुल्म भी कित्ते। "
2TI,3,11,"तू जाणदा कि लोक्कां ने अन्ताकिया रे कस्बे बिच मेरे कने कदेइ-कदेइ ड्रोणी चिज्जां कित्ती, ईकुनियुम लुस्रा ते मै किय्यां लोक्कां रे जुल्म सैह्‍न कित्ते। "
2TI,3,12,हर इक्क तिस मणु पर जुल्म कित्तेया जाणा जिनिये से कम्म करणे री कोशीश करणी जिस कने परमेश्‍वर खुश हुंदे ते जे मसीह यीशु बिच विश्वास करदा। 
2TI,3,13,पर दुष्ट ते धोख्खेबाज लोक्कां ने होर भी जादा बुरे कम्म करणे। तिन्हा ने लोक्कां जो धोख्खा दैणा ते तिन्हा ने अप्पु भी लोक्कां धोख्खा खाणा। 
2TI,3,14,"पर हे तीमुथियुस तू तिस शिक्षा जो पकड़ी रे जे तिज्जो सिखाए गे री है ते जिस बिच तू विश्वास करदा, आखिरकार तू जाणदा कि कुसने तेरे जो से सिखाए री हिन। "
2TI,3,15,"तू बचपन का ही पवित्रशास्त्र बिच लिख्खे री गल्लां जो जाणदा, जे तेरे जो समझ देई सकदे कि तू मसीह बिच विश्वास करे ते छुटकारा पाए। "
2TI,3,16,"पवित्रशास्त्र बिच लिख्खे री हर इक्क गल्ल परमेश्‍वर रे पास्से का है, से लोक्कां जो सिखाणे, तिन्हा जो सही ते गलत रे बारे बिच दसणे, तिन्हेरी गलतियां सुधारणे ते तिन्हा जो सही कम्म करणे री शिक्षां दैणे बिच असां रे मददगार हिन। "
2TI,3,17,ताकी परमेश्‍वर रा मणु सिद्व बणे ते हर इक्क खरा कम्म करणे तांइ तयार ते उत्सुक रे। 
2TI,4,1,"जां मसीह यीशु ने इक्क राज्जे रे रूप बिच राज करणे तांइ आणा, तां तिन्हा ने जिन्दा लोक्कां रा ते मरे रे लोक्कां रा भी हिसाब-किताब करणा। इधेरे तांइ परमेश्‍वर ते मसीह जो गवाह मन्नी करी मै तेरे पर इस गल्ल रा जोर पांदा "
2TI,4,2,"कि तू परमेश्‍वर रे संदेश रा प्रचार कर, ते चाए हालात ठीक होण या बुरे, हर बेल्ले प्रचार करणे तांइ तयार रे, जरूरी है कि तू तिन्हा जो दस्से कि तिन्हा ने क्‍या गलती कित्ते री है, ते तेरे जो तिन्हा जो तिन्हेरे पाप्पां तांइ बकणा जरूरी है। पर तेरे जो लोक्कां जो बड़े सबर कने सिखांदे होए प्रोत्साहित करणा भी जरूरी है। "
2TI,4,3,"किजोकी इदेया बेल्ला आणा जां लोक्कां ने सही शिक्षा जो सुनणा नी चाह्‍णा, पर तिन्हा ने अपणी मर्जी रे हिसाब कने चलणा ते तिन्हा शिक्षकां जो तोपणा जिन्हा ने से ही बोलणा जे से लोक सुनणा चाह्‍ंदे। "
2TI,4,4,तिन्हा ने सच्चाई री गल्लां जो नी सुनणा पर तिन्हा ने मनघड़ंत कहाणियां सुनणे बिच मन लाणा। 
2TI,4,5,"पर तू हर गल्ल बिच अप्पु पर काबू रख्खे, बड़े सबर कने सारी मुसिबतां जो सहन करी लेय। शुभ संदेश रा प्रचार करणे तांइ तू कड़ी मेहनत करे, ते परमेश्‍वर रा सेवादार होणे रे नात्ते तू से सारे कम्म करे जिन्हा तांइ परमेश्‍वर ने तेरे जो चुणे रा है। "
2TI,4,6,मै तुसी जो ए हुकम इधेरे तांइ दिंदा किजोकी मेरी जिन्दगी ते परमेश्‍वर तांइ मेरे कम्म अवे मुकणे वाले हिन किजोकी मै जाणदा कि मै तौले मरणे वाला है। 
2TI,4,7,"इक्क पहलवान सांइ मै भी इक्क ठीक लड़ाई लड़े री है, मै से कम्म पुरा कित्ते रा है जे मेरे जो मसीह ने दित्तेया थिया जिय्यां कि इक्क दौड़ लाणे वाला अपणी दौड़ पुरी करदा ते मै आखिर तीकर भरोस्सेमंद रेया। "
2TI,4,8,"अवे परमेश्‍वर ने मेरे तांइ स्वर्ग बिच इक्क ईनाम रख्खे रा है किजोकी मै इक्क धार्मिक जिन्दगी जित्ती री है जिस कने परमेश्‍वर खुश हुंदे, प्रभु जे धार्मिकता कने फैसला करदे जां तिन्हा ने दुनिया रा हिसाब-किताब करणे तांइ आणा तां तिन्हा ने से मुकूट मेरे जो दैणा। पर तिन्हा ए ईनाम सिर्फ मेरे जो ही नी दैणा पर तिस हर इक्क मणु जो दैणा जे बड़ी बेसबरी कने तिन्हेरे हटणे रा इंतजार करेया करदे हिन। "
2TI,4,9,"हे तीमुथियुस, मेरे का तौले पुजणे री कोशीश कर। "
2TI,4,10,"किजोकी देमास दुनिया री चिज्जां जो जादा प्यार करदा इधेरे तांइ तिनिये मेरे जो छड्डी दित्तेया, ते थिस्सलुनिके रे कस्बे जो चली गेया, ते क्रेसकेंस गलातिया रे इलाक्के पास्से चली गेया ते तीतुस दलमतिया रे इलाक्के बिच चली गेया। "
2TI,4,11,इस बेल्ले सिर्फ लूका मेरे कन्ने है। जां तू आणा तां अप्पु कने मरकुस जो लेइ आए किजोकी सेवा रे कम्म बिच से मेरे तांइ बडे कम्मे रा मणु है। 
2TI,4,12,तुखिकुस जो मै इफिसुस रे कस्बे बिच भेज्जे रा है। 
2TI,4,13,"जां तू आणा तां से कमरी भी लेई आए जे मेरे का त्रोआस रे कस्बे बिच करपुस रे घरे रेई गयी थी, ते कन्ने-कन्ने मेरी किताबां भी लेई आए ते खासतौर पर चमड़े री बणे री चिठ्ठीयां लिंदा आए। "
2TI,4,14,सिकंदर ठठैरे ने मेरे जो मते तरिक्केयां कने मेरे जो दुखी कित्ते रा है। प्रभु ने तिसजो तिसेरे बुरे कम्मां रे हिसाब कने बदला दैणा। 
2TI,4,15,"तू भी तिसका सावधान रे, किजोकी तिसने मसीह रे बारे बिच असां री शिक्षां रा बड़ा विरोध कित्ते रा है। "
2TI,4,16,"पैल्ली बारी मेरे जो रोम शहर बिच हाकिम रे सामणे तिन्हा लोक्कां जो जवाब दैणे तांइ खड़ीणा पेया जिन्हा ने मेरे पर किच्‍छ गलत कम्म करणे रा इल्जाम लाया थिया, कोई भी मेरे पास्से का गवाई दैणे तांइ नी आया बल्कि तिन्हा सारे जणेया ने मेरे जो किल्ला छड्डी दित्तेया। "
2TI,4,17,पर प्रभु ही मेरे मददगार रे ते तिन्हा ने मेरे जो ताकत दित्ती जिसेरी वजह कने मै साफ तौर पर मसीह रे संदेश रे बारे बिच प्रचार करी सकेया ते तित्ते मौजूद सारे गैर यहुदी लोक्कां ने मसीह रा संदेश सुनण ते तिन्हा ने मेरे जो मौत रे खतरे का इय्यां बचाया जिय्यां कि मै भुख्खे शेर रे मुँह का बचाया गे रा हो। 
2TI,4,18,"ते प्रभु ने मेरे जो हर इक्क बुराई का बचाणा, ते तिन्हा ने मेरे जो स्वर्ग अंदर अपणे राज बिच सुरक्षित तौर पर पुजाणा। तिन्हेरी महिमा हमेशा-हमेशा तांइ हुंदी रेय। आमीन! "
2TI,4,19,विश्वासी भैण प्रिस्किल्ला ते तिसेरे लाड़े अक्विला ते उनेसिफुरूस रे परिवार जो मेरे पास्से नमस्कार बोल्ले। 
2TI,4,20,"इरास्तुस, कुरिन्थुस शहर बिच रुकी गेया, ते मै त्रुफिमुस जो बिमार होणे री वजह कने मिलेतुस रे कस्बे बिच छड्डी दित्ते रा है। "
2TI,4,21,"सर्दियां रे मौसम का पैल्ले मेरे का पुजणे री कोशीश कर। यूबूलुस, पूंदेस, ते लिनुस ते क्लौदिया ते सारे संगी विश्वासियां जो मेरे पास्से का नमस्कार बोल्ले। "
2TI,4,22,मै प्रार्थना करदा कि परमेश्‍वर तुसी कने रे ते तिन्हेरा अनुग्रह भी तुसी पर हुंदा रे। 
TIT,1,1,"मै पौलुस ए चिठ्ठी तीतुस जो लिख्खेया करदा है, मै परमेश्‍वर रा दास ते यीशु मसीह रा प्रेरित है। मै परमेश्‍वर रे चुणे रे लोक्कां रा मसीह बिच विश्वास मजबूत करणे ते मसीह रे संदेश री सच्ची शिक्षा दसणे तांइ चुणेया गे रा है ताकी से लोक इदेइ जिन्दगी जीण जिस कने परमेश्‍वर खुश हुंदे। "
TIT,1,2,इसेरे अंजाम रे तौर पर से लोक परमेश्‍वर कने जीणे री आस बिच रैहन्दे किजोकी परमेश्‍वर जे कदी झूठ नी बोलदे तिन्हा ने दुनिया बनाणे का पैल्ले ही इस गल्ल रा वादा करी दित्तेया थिया कि तिन्हेरे मणुआं ने हमेशा-हमेशा तांइ जीणा। 
TIT,1,3,"ते अवे बिल्कुल सही समय पर परमेश्‍वर ने ए शुभ संदेश असां पर जाहिर कित्ते रा है ते असी इसेरा प्रचार सारे मणुआं बिच करदे। परमेश्‍वर जे असां जो छुटकारा दिंदे, तिन्हा ने मेरे जो ए जिम्मेदारी दित्ते री है ते तिन्हा तांइ मेरे जो ए कम्म करणे रा हुकम दित्ते रा है। "
TIT,1,4,"मसीह बिच असां रे विश्वास री वजह कने, तीतुस तू मेरे बच्चे सांइ है। पिता परमेश्‍वर ते असां जो छुटकारा दैणे वाले प्रभु यीशु मसीह तेरे जो अनुग्रह ते शांती दे। "
TIT,1,5,मै तेरे जो क्रेते टापू बिच इधेरे तांइ छड्डेया थिया ताकी तित्ते जे कम्म बाकी रेइ गे रा है तिजसो तू पुरा करी दे ते तित्ते री हर कलीसिया तांइ बुजुर्ग चुणी ले जिय्यां कि मै करणे तांइ बोल्लेया थिया। 
TIT,1,6,"ते कलीसिया रा मुखिया होणे तांइ कुसकी भी मणु जो बेकसूर, इक्क ही लाड़ी वाला होणा चाएदा, तिसेरे बच्चे भी विश्वासी होणे चाएदे, ते तिसेरे बच्चे अय्याश ते हुकमां री ना-फरमानी करणे वाले नी होणा चाएदे। "
TIT,1,7,"किजोकी कलीसिया रे मुखिए जो परमेश्‍वर रा कम्म करणे री वजह कने बेकसुर होणा चाएदा, से ना ता जिद्दी, ना गुस्सा करणे वाला, ना शराब पीणे वाला, ना मार-कुटाई करणे वाला, ते ना ही बेईमानी री कमाई रा लालची हो। "
TIT,1,8,"पर परोणे रा सत्कार करणे वाला हो, सारेयां री भलाई चाह्‍णे वाला, अप्पु पर काबू रखणे वाला, जे सही ते गलत रा फैसला करणे रे जोग्गे हो, ते अनुशासन बिच रैह्णे वाला हो। "
TIT,1,9,से मसीह यीशु रे भरोस्सेमंद संदेश पर विश्वास करणे वाला मणु होणा चाएदा ते जे असां ने सिखाए रा है ताकी से बाकी मणुआं री तिस संदेश रे मुताबिक चलणे बिच मदद करे ते तिन्हा मणुआं जो सुधारे जे गलत हिन। 
TIT,1,10,"मै ए इधेरे तांइ बोल्लेया करदा है किजोकी मते लोक सही शिक्षा रे खिलाफ होई जांदे। ए से लोक हिन जे पुठ्ठी-सिद्दी गल्लां सिखाई करी लोक्कां जो भटकांदे। ए गल्लां खासतौर तिन्हा यहुदियां तांइ हिन जे विश्वासी बणी गे रे हिन। से लोक चाह्‍ंदे कि सारे मसीही लोक यहुदी नियमां जो मन्नेया करें, खासतौर पर खतना कराणे रे नियम जो। "
TIT,1,11,इदेय लोक्कां जो बाकी विश्वासियां जो सिखाणे का रोक्को किजोकी जां से इदेइ गल्लां सिखांदे तां से पुरे परिवार रे विश्वास जो बर्बाद करी दिंदे। से इय्यां इधेरे तीकर करदे ताकी से पैसे कमाई सकण। 
TIT,1,12,"क्रेते टापू रे रैह्णे वाला इक्क मणु जिस जो लोक परमेश्‍वर रा दास मनदे, तिनिये अप्पु ही अपणे लोक्कां रे बारे बिच ए गल्ल दस्सी, क्रेते रे रैह्णे वाले हमेशा झूठ बोलदे, से लोक जंगली जानवरां सांइ हरकतां करदे, से आलसी ते भुक्खड़ हिन। "
TIT,1,13,"क्रेते टापू पर रैह्णे वाले लोक्कां रे बारे बिच ए गल्लां सच हिन, इधेरे तांइ तिन्हा जो ठीक तरिक्के कने चितौणी देई करी समझा ताकी से लोक मसीह रे बारे बिच सच्ची शिक्षा पर विश्वास करण। "
TIT,1,14,यहुदियां री तिन्हा बेकार री कहाणियां ते इन्सानी हुकमां पर कोई ध्यान मत देयो। ए सारी तिन्हा गल्लां लोक्कां मन री घड़े री गल्लां जे सच्चाई जो नी मनदे। 
TIT,1,15,जिन्हा लोक्कां रे दिल बिच पाप वाली कोई सोच नी है तिन्हा लोक्कां तांइ हर किच्‍छ सुच्चा ही है। पर जे लोक बुरे हिन ते मसीह यीशु बिच विश्वास नी करदे से लोक कुसकी भी चीज जो सुच्चा नी समझदे किजोकी तिन्हेरी समझ ते विवेक गन्दी गल्लां कने भरे रे हिन। 
TIT,1,16,ए झुठ्ठी शिक्षा दैणे वाले लोक हिन जे परमेश्‍वर जो जानणे रा दावा ता करदे पर तिन्हेरे कम्म दिखांदे कि से लोक तिन्हा जो नी जाणदे। से नफरत करणे ते परमेश्‍वर री हुकमां री ना-फरमानी करणे वाले लोक हिन ते कोई भी खरा कम्म करणे रे जोग्गे नी हिन। 
TIT,2,1,"पर तीतुस, तेरे जो लोक्कां जो सिर्फ मसीह यीशु रे बारे बिच सही शिक्षा ही सिखाणा जरूरी है। "
TIT,2,2,"बुजुर्ग लोक अप्पु जो काबू बिच रखणे वाले होण, ते सोच्ची-समझी करी बर्ताव करणे वाले होण ताकी लोक तिन्हेरी इज्जत करण, परमेश्‍वर बिच तिन्हेरा विश्वास मजबूत हो, ते दुए लोक्कां कने बड़ा रखणे वाले होण, ते सहनशील होण। "
TIT,2,3,इय्यां ही बुजुर्ग जनानियां भी इदेय हिसाब कने बर्ताव करण जिस कने परमेश्‍वर जो हर गल्ल बिच महिमा मिल्ले। से मणुआं पर इल्जाम लाणे वाली ते पियक्कड़ ना होण पर से ठीक जिन्दगी जीणे री शिक्षा दैणे वाली बनण। 
TIT,2,4,ताकी से जुआन जनानियां रे सामणे इक्क खरा उदारण बनण ते तिन्हा जो ए सिखाई सकण कि तिन्हा जो किय्यां अपणे-अपणे लाड़े ते बच्चेयां जो प्यार करणा चाएदा। 
TIT,2,5,"ते अप्पु जो काबू बिच रखणे वाली, अपणे लाड़ेयां कने ईमानदार, ते घर री जिम्मेदारियां निभाणे वाली, ते अपणे-अपणे लाड़े रे अधीन रैह्णे वाली होण, ताकी परमेश्‍वर रे संदेश री बेजती ना हो। "
TIT,2,6,इय्यां ही जुआन मर्दां जो भी समझाया कर कि से सोच्ची-समझी करी बर्ताव करण। 
TIT,2,7,तुसी अप्पु हर गल्ल बिच दुज्जेयां तांइ ठीक बर्ताव रा इक्क उदारण बणो कि से भी तिय्यां ही करण। 
TIT,2,8,जां तू विश्वासियां जो सिखाए तां तू ठीक मकसद कने इस हिसाब कने सिखाए जिस कने लोक तेरी इज्जत करण। से ही सिखाओ जे सच है ते जिस पर कोई बहस ना करी सके ताकी तुसी रे दुश्मण शर्मिंदा होई जाण किजोकी तिन्हा का असां रे बारे बिच बोलणे तांइ किच्‍छ भी गलत नी होणा। 
TIT,2,9,"जे विश्वासी गुलाम हिन तिन्हा जो समझा कि से अपणे-अपणे मालिकां री हर गल्ल जो मन्ने, ते तिन्हा कने कोई बैह्सबाजी कित्ते बगैर तिन्हा जो खुश रखण, ते तिन्हा जो मुड़ी करी जवाब ना देण। "
TIT,2,10,"से चोरी चलाक्की ना करण, ते हमेशा इस गल्ल जो साबित करण कि से लोक भरोस्सेमंद हिन ते तिन्हा जो हमेशा इदेया बर्ताव करणा चाएदा कि हर इक्क चीज जे से करदे तिसजो दिख्खी करी लोक परमेश्‍वर री महिमा करण। "
TIT,2,11,किजोकी परमेश्‍वर ने सारे लोक्कां जो छुटकारा दैणे तांइ इक्क रस्ता खोल्ली करी तिन्हा पर अनुग्रह कित्तेया। 
TIT,2,12,"अपणे इस अनुग्रह कने परमेश्‍वर असां जो सिखांदे कि असां जो तिस तरिक्के रा बर्ताव नी करणा चाएदा जिस कने से खुश नी हुंदे। ते तिन्हा चिज्जां रा लालच छड्डी दैणा चाएदा जिन्हा जो अविश्वासी लोक करणा चाह्‍ंदे, ते जां तीकर असी इस दुनिया बिच रेया करदे हिन तां तांइ समझदारी ते धार्मिकता कने बर्ताव करण। "
TIT,2,13,"असी इस तरिक्के कने बर्ताव करदे किजोकी असी बड़ी बेसबरी कने तिस अनौखे दिन रा इंतजार करेया करदे हिन, जां असां जो छुटकारा दैणे वाले मसीह ने जे असां रे परमेश्‍वर हिन, अपणी महिमा कने इस धरती पर हटी आणा। "
TIT,2,14,जिन्हा ने असां जो पाप री ताकत का छुटकारा दैणे तांइ अप्पु जो कुर्बान करी दित्ता ते असां जो धार्मिक ठेहराया ताकी असी तिन्हेरे अपणे खास लोक बणी जाण जिन्हा बिच ठीक कम्म करणे री बड़ी भारी इच्छा है। 
TIT,2,15,तेरे जो विश्वासी लोक्कां जो गल्लां सिखाणी चाएदी ते तिन्हा जो ए मनणे तांइ प्रोत्साहित करणा चाएदा। जरूरत पैणे पर तेरे का तिन्हा जो सुधारणे रा भी हक है। कुसकी जो भी तेरी सिखाए री गल्लां जो बेकार ना समझे। 
TIT,3,1,"विश्वासी लोक्कां जो समझा कि से हाकिमां ते अधिकारियां री इज्जत करण, ते तिन्हेरे हुकमां जो मनण, ते हर इक्क मणु दुज्जेया तांइ ठीक कम्म करणे तांइ हर बेल्ले तयार रे। "
TIT,3,2,"कुसकी जो बदनाम ना करण, लड़ाके ना बनण पर दुज्जेयां तांइ बड़े दयालू होण ते तिन्हा कने बड़ी नरमी कने रैह्‍ण। "
TIT,3,3,"किजोकी मसीह यीशु बिच विश्वास करणे का पैल्ले असी भी नासमझ, परमेश्‍वर री गल्ल ना मनणे वाले, ते भरम बिच पेय रे ते हर तरिक्के री बुरी इच्छा ते सुख वलास री गुलामी बिच थिये, ते दुज्जेयां कने नफरत करणे ते हिर्स रखणे बिच जिन्दगी बितादें थिये, ते लोक असां कने नफरत करदे थिये ते असी इक्क दुए कने दुश्मणी रखदे थिये। "
TIT,3,4,पर फिरी भी असां जो छुटकारा दैणे वाले परमेश्‍वर ने असां लोक्कां पर दया कित्ती ते असां कने प्यार कित्तेया 
TIT,3,5,ते परमेश्‍वर ने असां जो पाप री सजा मिलणे का बचाया ते ए असां रे धार्मिक कम्मां री वजह कने नी पर तिन्हा ने अपणी दया री वजह कने असां जो इक्क नौई जिन्दगी दित्ती। तिन्हा ने असां रे पाप्पां जो मिटाई दित्तेया ते असां जो इक्क नौआ स्वभाव दित्तेया। तिन्हा ए असां जो अपणा पवित्रात्मा दैणे रे जरिये कित्तेया। 
TIT,3,6,परमेश्‍वर ने असां जो मुफ्त बिच पवित्रात्मा दित्ता ताकी से असां बिच भरपूर ताकत कने कम्म करी सके किजोकी यीशु मसीह असां रे पाप्पां तांइ मरे ते असां जो छुटकारा दैणे वाले बणी गे। 
TIT,3,7,ताकी असी तिस हमेशा री जिन्दगी जो पाणे री आस बिच रे जिस जो दैणे रा वादा परमेश्‍वर ने अपणे बच्चेयां कने कित्ते रा है। ते असी इस गल्ल बिच निचिंदे रेई सकदे किजोकी परमेश्‍वर ने अपणे अनुग्रह कने असां जो अपणी नजर बिच धार्मिक ठेहराए रा है। 
TIT,3,8,जे गल्लां मै तुसी जो इस चिठ्ठी बिच बोल्ली री हिन से सारी भरोस्सेमंद हिन। ते मै ए चाह्‍ंदा कि तुसी लोक इन्हा गल्लां रे बारे बिच डटी करी विश्वासी लोक्कां जो सिखाओ। ते से लोक भलाई रे कम्म करणे बिच अपणा ध्यान लाई रखण। ए शिक्षा हर इक्क जणे तांइ बदिया ते बड़ी मददगार हिन। 
TIT,3,9,पर तुसी तिन्हा फालतू री बैह्सबाजी ते लड़ाई-झगड़े का दूर रेयो जे पुरखां ते मूसा रे कानून रे बारे बिच हुंदे। किजोकी से बेकार ते कुसकी भी फायदे री नी हिन। 
TIT,3,10,जे लोक कलीसिया बिच फूट पांदे तिन्हा जो इक्क-दो बारी समझाई देयो कि से इय्यां करणा बंद करी देण। जे अगर से तां भी ना मन्ने तां तिन्हा का अलग रेयो। 
TIT,3,11,"तुसां जो साफ तौर पर पता है कि इदेया मणु जाणी करी गलत रस्ते पर चलेया करदा है, ते किजोकी से पाप्पि बणी गे रे हिन इधेरे तांइ तिन्हा ने अपणे गलत कम्मां री वजह कने गलत ठेहरणा। "
TIT,3,12,जां मै अरतिमस या तुखिकुस जो क्रेते टापू बिच तुसां का भेजणा तां तिसेरे तित्ते पुजणे का बाद तुसी मेरे का निकुपुलिस शहर बिच आणे री कोशीश करेयो किजोकी मै तित्ते ही सर्दियां गुजारणे रा फैसला कित्ते रा है। 
TIT,3,13,जां जेनास नां रे शास्त्रियां ते दुआ मणु अप्पुल्लोस ने अपणे सफर पर निकलणा तां तुसी जे किच्‍छ भी तिन्हेरी मदद तांइ करी सकदे से करेयो। ते इस गल्ल रा ध्यान रख्खेयो कि तिन्हा का से सब किच्‍छ हो जिसेरी तिन्हा जो सफर बिच जरूरत पेई सकदी। 
TIT,3,14,सिर्फ इन्ना ही नी पर तुसी जो विश्वासियां जो ए सिखाणे री जरूरत है कि से ठीक कम्म करणे तांइ मेहनत करणे बिच ध्यान लाण ताकी जरूरतमंद लोक्कां री जरूरतां जो पूरा करी सकण। इस कने विश्वासी लोक्कां जो इक्क ठीक मकसद कने जीणे बिच मदद मिलणी। 
TIT,3,15,जे विश्वासी लोक मेरे कने इत्ते हिन से तुसी जो नमस्कार बोलदे। क्रेते टापू बिच जे असां जो प्यार करणे वाले संगी विश्वासी हिन तिन्हा जो असां रा नमस्कार बोल्लो। मै प्रार्थना करदा कि परमेश्‍वर तुसी सारे जणेया पर अनुग्रह करण। 
PHM,1,1,"मै पौलुस ए चिठ्ठी फिलमोन जो लिख्खेया करदा है ते मै मसीह यीशु रा संदेश सुनाणे री वजह कने कैद बिच पाया गे रा है। मै अपणे सहकर्मी तीमुथियुस कने तेरे जो नमस्कार बोलदा। तू इक्क प्यारा दोस्त है ते तू असां सांइ मसीह यीशु रा कम्म करदा। मै असां री विश्वासी भैण अफ्फिया ते अर्खिपुस जो भी ए चिठ्ठी लिख्खेया करदा है जे मसीह यीशु री सेवा इक्क सिपाई सांइ करदी, ते ए चिठ्ठी कलीसिया रे बाकी मणुआं तांइ भी जे तुसी रे घर बिच संगती करणे तांइ कठिंदे। "
PHM,1,2,असां रे पिता परमेश्‍वर ते प्रभु यीशु मसीह रे पासे का तुसी जो अनुग्रह ते शांती मिलदी रेय। 
PHM,1,3,मै हमेशा तुसी जो प्रार्थना बिच याद करदा ते तुसी तांइ परमेश्‍वर रा शुक्रिया करदा। 
PHM,1,4,किजोकी मै मसीह यीशु बिच तुसी रे विश्वास ते परमेश्‍वर रे सारे लोक्कां तांइ तुसी रे प्यार रे बारे बिच सुणे रा है। 
PHM,1,5,मै प्रार्थना करदा कि परमेश्‍वर री दित्ती री हर ठीक चीज जो जानणे री वजह कने तुसी सारे विश्वासियां कने मिली करी संगती जो बधाओ। ए सारा किच्‍छ मसीह यीशु री महिमा तांइ हो। 
PHM,1,6,"किजोकी हे संगी विश्वासी, मेरे तांइ तुसी रे प्यार जो दिख्खी करी मेरे जो बड़ी खुशी ते प्रोत्साहन होए रा है, ते दुज्जेया तांइ तुसी रे प्यार री वजह कने परमेश्‍वर रे लोक भी प्रोत्साहित होण। "
PHM,1,7,इधेरे तांइ मै तुसी जो मसीह रे विश्वासी होणे नाते छंदे करदा कि तुसी सही कम्म ही करो। 
PHM,1,8,मै मसीह रा प्रेरित होणे रे नाते हिम्मत कने हुकम भी देई सकदा पर मै सिर्फ तुसी का छंदे करदा किजोकी मै जाणदा कि तुसी मेरे ते अपणे सारे संगी विश्वासियों जो प्यार करदे। मसीह यीशु री सेवा करणे री वजह कने अवे मै कैद बिच पाया गे रा है ते बुजुर्ग होणे रे नात्ते मेरे जो ए ही सही लग्गेया कि अवे मै तुसी बिनती ही करां। 
PHM,1,9,मै उनेसिमुस तांइ तुसी रे छंदे करदा जे मेरे बच्चे सांइ है ते कैद बिच मेरे शुभ संदेश रा प्रचार करणे रे कम्म री वजह कने विश्वासी बणेया। 
PHM,1,10,"इक्क समय थिया जां से कुसकी कम्म रा नी थिया, पर अवे से असां दोनो तांइ बड़े कम्म रा है। "
PHM,1,11,हालांकी मै उनेसिमुस जो बड़ा भारी प्यार करदा तां भी मै तिसजो तेरे का भेज्जेया करदा है। 
PHM,1,12,मै तिसजो अपणे का ही रखणा चाह्‍ंदा थिया ताकी से इत्ते शुभ संदेश रा प्रचार करणे बिच मेरी मदद करे। किजोकी मै जाणदा कि तू मेरी मदद करणा चाह्‍ंदा पर से तेरे बदले इत्ते रेई करी मेरी मदद करी सकदा। 
PHM,1,13,पर मै तेरी मर्जी रे बगैर किच्‍छ भी नी करना चाह्‍ंदा ताकी तू कुसकी दबाव बिच नी पर अपणी खुशी कने मेरी मदद करे। 
PHM,1,14,होई सकदा कि ए परमेश्‍वर री ही मर्जी हो कि उनेसिमुस तेरे का थोड़े वक्त तांइ दूर चली जाए ताकी से मसीह यीशु बिच विश्वास करी पाए ते तिसेरे नतिज्जे रे तौर पर से हमेशा तांइ तेरे कने-कने रे। 
PHM,1,15,तुसी तिसजो सिर्फ अपणा गुलाम समझदे करी मत रखदे पर से गुलाम का बधी करी है। से अवे इक्क संगी विश्वासी है। मै तिस कने बड़ा जादा प्यार करदा पर तुसी जो तिस कने अपणे गुलाम ते इक्क मसीही भाई रे तौर पर होर भी जादा प्यार करणा चाएदा। 
PHM,1,16,जां उनेसिमुस ने तुसी का हटी आणा तां तिस कने तिय्यां ही पेश आओ जिय्यां कि तुसी मेरे कने पेश आंदे। 
PHM,1,17,ते जे अगर तिसने किच्‍छ तेरा नुक्सान कित्ते रा हो या तिस पर तेरा कोई कर्ज हो तां से मै चुकाई दिंगा। 
PHM,1,18,मै पौलुस अपणे हत्थ कने ए गल्ल फिरी लिख्खेया करदा है कि मै अप्पु ही तिसेरा सारा कर्ज चुकाई दैणा। तू पैल्ले ही जाणदा कि जे अगर मै तेरी मदद कित्ते री नी हुंदी तां तू नौई जिन्दगी नी पाणी थी इधेरे तांइ तू अपणी जिन्दगी तांइ मेरा कर्जदार है। 
PHM,1,19,"हे प्यारे दोस्त, प्रभु तांइ मेरी ए मदद कर कि इक्क मसीही भाई होणे रे नाते मेरे जो प्रोत्साहित कर। "
PHM,1,20,हालांकी मै तेरे जो ए सारी गल्लां लिख्खी करी भेज्जेया करदा है पर फिरी भी मै जाणदा कि तू ए गल्लां करदा ते तैं इसका बधी करी ही करणा। 
PHM,1,21,ते इक्क होर गल्ल कि अपणे घर बिच मेरे तांइ इक्क कमरा तयार करी रख्खो किजोकी मेरे जो इस गल्ल री उम्मीद है कि परमेश्‍वर ने तुसी री प्रार्थनां रा जवाब दैणा ते मेरे जो तित्ते आई करी तुसी कने मिलणे रा मौक्का मिलणा। 
PHM,1,22,इपफ्रास भी मसीह यीशु रे संदेश रा प्रचार करणे री वजह कने मेरे कने कैद बिच पाया गे रा है। 
PHM,1,23,"मरकुस, अरिस्तर्खुस, देमास ते लुका जे मेरे कने सेवा रा कम्म करदे, तिन्हा पास्से का तेरे जो नमस्कार। "
PHM,1,24,मै प्रार्थना करदा कि मसीह यीशु तुसी पर अनुग्रह करण। आमीन! 
HEB,1,1,"पैल्ले जमाने का ही परमेश्‍वर ने भविष्यद्वक्ता रे जरिए असां रे पुरखां कने मती बारी, अलग-अलग तरिक्के कने गल्लां कित्ती। "
HEB,1,2,"पर आखिरी रोज्जां रे बारे बिच परमेश्‍वर ने अपणे पुत्र रे जरिये असां कने गल्लां कित्ते री हिन, जिन्हेरे जरिए तिन्हा ने सारे ब्रम्हांड जो भी रचेया, ते जिन्हा जो परमेश्‍वर ने अपणी रचे री हर चीज रा वारिस भी बणाया। "
HEB,1,3,"पुत्र ही परमेश्‍वर री महिमा री रौशनी है, ते पुत्र रे जरिये ही असी दिखदे कि परमेश्‍वर कदेय हिन। अते से अपणी ताकत रे वचनां कने से ब्रम्हांड जो चलाया करदे हिन। तिन्हा ने लोक्कां रे पाप्पां जो माफ कित्ता, ते परमेश्‍वर री महीमामय बिच स्वर्ग अंदर तिन्हेरे सज्जे पास्से बेई गे। "
HEB,1,4,"इस तरिक्के कने पुत्र रा ओह्दा स्वर्गदूतां का बड्डा ठैहरेया; किजोकी जे नां पुत्र जो विरासत बिच परमेश्‍वर का मिल्ले रा है, से बाकियां रे नां का बड्डा है। "
HEB,1,5,"किजोकी पवित्रशास्त्र बिच परमेश्‍वर ने यीशु मसीह रे अलावा कदी अपणे स्वर्गदूतां बिच का कुसकी जो ए नी बोल्लेया, “तू मेरा पुत्तर है! अज्ज मै सारेयां जो ए एलान करदा कि तेरा पिता ‘मै है!’” ते फिरी पवित्रशास्त्र बिच कुसकी होरसी जगह पर यीशु मसीह रे अलावा कदी कुसकी स्वर्गदूत जो ए भी नी बोल्लेया, “मै तिसेरा पिता बनणा, ते तिनिये मेरा पुत्तर बनणा।” "
HEB,1,6,"जां परमेश्‍वर ने अपणे महीमामय मुंडे जो इस दुनिया रे लोक्कां बिच भेज्जेया, तां तिन्हा ने अपणे स्वर्गदूतां जो पुत्तर री अराधना करणे रा हुकम दित्ता। "
HEB,1,7,"ते परमेश्‍वर पवित्रशास्त्र बिच अपणे स्वर्गदूतां रे बारे बिच बोलदे, “मै अपणे स्वर्गदूतां जो हवा सांइ बणांदा, ते अपणे सेवकां जो अग्ग री लपटां सांइ बणांदा।” "
HEB,1,8,"पर परमेश्‍वर रे पुत्तर रे बारे बिच ए लिख्खे रा गेया है, “हे परमेश्‍वर, तेरा राज हमेशा-हमेशा तांइ रैह्णा, अते तुसी ने धार्मिकता कने राज करणा, "
HEB,1,9,"तुसी ने धार्मिकता कने प्यार, अते अधार्मिक कने नफरत कित्ती; इस वजह कने मै, तेरे परमेश्‍वर ने, तिज्जो तेरे साथियां का बधी करी आदरमान ते आनंद रा अभिषेक दित्ते रा है।” "
HEB,1,10,"ते पवित्रशास्त्र बिच ए भी लिख्खे रा है, “शुरुआत बिच ही तुसी ने धरती बणाई, ते आसमान तुसी रे हत्थां री कारीगरी है। "
HEB,1,11,"से सारे ता मुकी जाणे; अते तिन्हा कपड़ेयां सांइ पुराणे होई जाणा, पर तुसी ने हमेशा तीकर रैह्णा। "
HEB,1,12,"तुसी ने तिन्हा जो चादर सांइ लपेटणा, ते जिय्यां कपड़े बदले जांदे, तिय्यां ही तुसी इसजो दुनिया जो नौई दुनिया कने बदली दैणा, पर तुसी हमेशा तीकर इक्क जदेय ही रैह्णा। अते तुसी हमेशा-हमेशा तीकर जीणा।” "
HEB,1,13,"परमेश्‍वर ने अपणे स्वर्गदूतां बिच का कुसकी जो कदी ए नी बोल्लेया, “मेरे सज्जे पास्से, महिमा री जगह बिच बेइ जा, जां तांइ मै तेरे दुश्मणा जो तेरे अधीन ना करी देयां?” "
HEB,1,14,तां फिरी स्वर्गदूत क्‍या करदे? क्‍या से सिर्फ परमेश्‍वर री सेवा करदे? परमेश्‍वर तिन्हा जो छुटकारा पाणे वाले लोक्कां री देख-रेख करणे तांइ भेजदे। 
HEB,2,1,"इधेरे तांइ, जे किच्‍छ असां जो सिखाए गे रा है, असां जो तिस पर बड़ा ध्यान दैणे री जरुरत है, ताकी असी भटकी ना जाए। "
HEB,2,2,"जे संदेश परमेश्‍वर ने स्वर्गदूतां रे जरिये असां जो दित्तेया थिया, से सच साबित होया, ते लोक्कां जो तिन्हेरे हुकमां री नाफरमानी करणे तांइ, ते नियमां जो तोड़णे री सजा मिली। "
HEB,2,3,"तां फिरी असी ए किय्यां सोच्ची सकदे कि जे अगर असी इस छुटकारे रे बसेख री नाफरमानी करी के बची सकदे, जे मसीह ने अप्पु दित्तेया। असां जो ए संदेश तिन्हा लोक्कां ने दित्तया, जिन्हा ने तिन्हा जो ए सब दसदे सुणेया थिया। "
HEB,2,4,"ते परमेश्‍वर ने मते चिन्ह-चमत्कार, आश्चर्यकर्म, ते पवित्रात्मा रे दान देई करी इस संदेश जो लोक्कां सामणे पक्का कित्ता। "
HEB,2,5,"परमेश्‍वर ने तिस नौई दुनिया जो स्वर्गदूतां रे अधीन नी, पर पुत्र रे अधीन कित्तेया, जिसेरे बारे बिच असी गल्लां करेया करदे हिन। "
HEB,2,6,"पवित्रशास्त्र बिच इक्क जगह पर इय्यां गवाई दित्ती गे री है, “मणू क्‍या है कि तुसी तिन्हा जो याद करो, ते तिन्हेरी फिकर करो? या मणु क्‍या है कि तू तिन्हेरी परवाह करे?” "
HEB,2,7,"“तुसां इन्सान जो स्वर्गदूतां का घट ही ताकतवर बणाए रा है, तुसी तिसजो इक्क राज्जे सांइ महिमा ते सम्मान दित्ते रा है, ते तिसजो अपणे हत्थां रे कम्मां पर हक दित्ते रा है। "
HEB,2,8,"तुसी मणुआं जो सारी चिज्जां पर राज करणे रा हक दित्ते रा है।” ते हर चीज मणुआं रे अधीन करी दित्ते री है, ते कुसकी भी चीज जो तिन्हेरी अधीनता का बाहर नी रख्खेया। पर अवे अज्ज रे बेल्ले असी हर इक्क चीज जो तिन्हेरी अधीनता बिच नी दिखदे। "
HEB,2,9,"पर असी मसीह यीशु जो दिखदे, कि परमेश्‍वर ने तिन्हा जो थोड़े समय तांइ स्वर्गदूतां का थोड़ा घट रख्खेया। ताकी परमेश्‍वर रे अनुग्रह कने से सारे लोक्कां तांइ कुर्बानी दे। परमेश्‍वर ने तिन्हा जो महिमा ते आदर दित्ता, किजोकी मसीह ने सारेयां तांइ जुल्म सहे ते अपणी जान दित्ती। "
HEB,2,10,"किजोकी परमेश्‍वर ने सारा किच्‍छ बणाया, ते सारा किच्‍छ तिन्हेरा ही है। परमेश्‍वर ने फैसला लित्ता, कि मते लोक्कां जो अपणी महिमा बिच हिस्सा दैणे तांइ, प्रभु यीशु जुल्म सहे, ताकी जुल्म सहणे रे जरिये से सिद्व बणी जाए, किजोकी यीशु ही छुटकारा मिलणे रा जरिया है। "
HEB,2,11,"यीशु, ते तिन्हा लोक्कां रा, जिन्हेरे पाप्पां का यीशु ने तिन्हा जो पवित्र कित्ते रा है, पिता इक्क ही है, जे परमेश्‍वर हिन। इधेरे तांइ प्रभु यीशु तिन्हा लोक्कां जो अपणे भाई-बहण बोलणे बिच नी शर्मांदे। "
HEB,2,12,"मसीह, परमेश्‍वर जो इस बारे बिच ए बोलदे, “मै अपणे लोक्कां जो तुसी रे ठीक कम्मां रे बारे बिच दसणा, जां से लोक तुसी री अराधना तांइ कठिंदे तां मै तुसी री बड़ाई करणी।” "
HEB,2,13,"अते फिरी से बोलदे, “मै तिस पर अपणा विश्वास रखणा।” अते फिरी ए बोलदे, “जे लोक परमेश्‍वर ने मेरे जो दित्ते रे हिन, मै तिन्हा लोक्कां कने है, ते ए लोक बच्चेयां सांइ हिन।” "
HEB,2,14,"किजोकी परमेश्‍वर रे बच्चे इन्सान हिन, जे माँस ते खून कने बणे रे हिन, ते पुत्र भी इन्सान बणेया। किजोकी इक्क इन्सान रे रूप बिच ही से मरी सकदा थिया, ते सिर्फ मरणे रे जरिये ही से शैतान री ताकत जो तोड़ी सकदे थिये, जिस का मौत री ताकत थी। "
HEB,2,15,"जिसेरी वजह कने यीशु ने तिन्हा लोक्कां जो छुटकारा दित्तेया, जिन्हा लोक्कां ने मौत रे डर बिच अपणी जिन्दगी गुलाम्मां सांइ कट्टी। "
HEB,2,16,"किजोकी ए ता पक्का है, कि प्रभु यीशु स्वर्गदूतां जो नी, बल्कि अब्राहम रे ‍खानदान री फिकर करदे। "
HEB,2,17,"इधेरे तांइ तिन्हा जो चाएदा थिया कि हर गल्ल से इक्क आम इन्सान सांइ बणे, ताकी से असां तांइ परमेश्‍वर रा दयालू ते विश्वासयोग्य प्रधान पुरोत्त बणी करी तिन्हेरी सेवा करी सके, ते असां रे पाप्पां री माफी तांइ अपणी जान देइ दे। "
HEB,2,18,"किजोकी तिन्हा ने कमी-घटियां ते परिक्षा बिच का गुजरे, इधेरे तांइ से जाणदे कि तिन्हा लोक्कां री मदद किय्यां करणा चाएदी जे परिक्षा बिच का गुजरदे। "
HEB,3,1,"इधेरे तांइ मेरे संगी विश्वासियों, तुसी जे परमेश्‍वर रे हिन, परमेश्‍वर ने तुसी जो स्वर्ग बिच हमेशा री जिन्दगी रे हिस्सेदार बनणे तांइ सद्दे रा है। मसीह यीशु पर ध्यान लाई रख्खो, जे असां तांइ परमेश्‍वर रे पास्से का भेज्जे गे रे प्रेरित ते प्रधान पुरोत्त हिन। "
HEB,3,2,"जिय्यां मूसा परमेश्‍वर रे पूरे टब्बर बिच सारेयां री सेवा करणे बिच विश्वासयोग्य थिया, तिय्यां ही यीशु भी परमेश्‍वर तांइ विश्वासयोग्य रे, जिन्हा ने यीशु जो चुणेया थिया। "
HEB,3,3,"जिस तरिक्के कने घर रा बनाणे वाला, घर का जादा सम्मान पांदा, तिय्यां ही मसीह यीशु भी, जिन्हेरे जरिये परमेश्‍वर रा टब्बर बसे रा है, मूसा का जादा सम्मान पाणे रे लायक हिन। "
HEB,3,4,"किजोकी हर घर जो कोई ना कोई बनाणे वाला हुंदा, पर परमेश्‍वर ने सब किच्‍छ बणाए रा है। "
HEB,3,5,"मूसा ता परमेश्‍वर रे पूरे टब्बर बिच सारे लोक्कां ताइं विश्ववासयोग्य सेवक सांइ थिया, से उन्हा गल्लां रा गवाह थिया जे भविष्य बिच परमेश्‍वर रे जरिए बोल्ली जाणी थी। "
HEB,3,6,"पर मसीह यीशु, परमेश्‍वर रे पुत्र होणे रे तौर पर, तिन्हेरे पुरे टब्बर बिच विश्वासयोग्य हिन, जे अगर असी हिम्मत ते आस कने विश्वास बिच बणी रैह्‍ण तां असी ही तिन्हेरा टब्बर हिन। "
HEB,3,7,"इधेरे तांइ जिय्यां पवित्रशास्त्र बिच पवित्रात्मा बोलदा, “जे अज्ज तुसी परमेश्‍वर री अवाज सुणो, "
HEB,3,8,"तां तिन्हेरी हुकम री ना-फरमानी मत करदे, जिय्यां बियाबान बिच परखे जाणे रे दिनां बिच, तुसी ने मेरे जो गुस्सा दुआई करी कित्तेया थिया।” "
HEB,3,9,तित्ते तुसी रे पुरखां ने चाली साल तीकर मेरे चमत्कार दिखणे रे बावजूद भी मेरे सबर जो बड़ा परखेया थिया। 
HEB,3,10,"इस वजह कने मै तिस जमाने रे मणुआं कने नराज थिया, किजोकी ए कदी मेरे हुकमां जो नी मनदे, ते से गल्लां मनणे का मना करी दित्ता जे करणे रा मै इन्हा जो हुकम दित्तेया थिया। "
HEB,3,11,"तां मै गुस्से बिच आई करी कसम खाई, “तिन्हा ने तिस जगह बिच शामिल नी होणा, जित्ते मै तिन्हा जो आराम दैणा थिया।” "
HEB,3,12,"हे संगी विश्वासियों, चुकन्ने रेयो, कि तुसी रे मन बिच इदेइ बुराई ते अविश्वास ना आई जाओ, जे तुसी जो जिन्दगी दैणे वाले परमेश्‍वर रे हुकमा जो मनणे का फेरी दे। "
HEB,3,13,"बल्कि हर रोज इक्क-दुए जो प्रोत्साहन देयो। पाप री वजह कने धोखा मत खांदे, ते कदी ढीठ मत बणदे। इधेरे तांइ हर रोज, इक्क-दुए जो हिम्मत बंधाओ। "
HEB,3,14,"जे अगर असी परमेश्‍वर बिच विश्वास करणे अंदर आखिर तीकर तिय्यां ही मजबूत बणे रे, जां तिस बेल्ले थिये जा असी पैल्ली बारी तिन्हा बिच विश्वास कित्तेया थिया, तां असां जो मसीह री हर चीज बिच हिस्सा मिलणा। "
HEB,3,15,"जिय्यां कि पवित्रशास्त्र बिच लिख्खे गे रा है, “जे अज्ज तुसी परमेश्‍वर री अवाज सुणो, तां तिन्हेरी हुकम री ना-फरमानी मत करदे, जिय्यां कि गुस्सा दुआणे रे बेल्ले कित्तेया थिया।” "
HEB,3,16,भला से कुण लोक थिये जिन्हा ने परमेश्‍वर री अवाज सुणी ते फिरी भी तिन्हेरे खिलाफ होई गे? से हे ही लोक थिये जे मूसा कने मिस्र देश का निकली करी आए थिए। 
HEB,3,17,चाली साल्लां तांइ परमेश्‍वर कुन्हा लोक्कां कने गुस्सा रे? से हे लोक थिये जिन्हा बियाबान बिच परमेश्‍वर रे खिलाफ पाप कित्तेया ते मरी गे। 
HEB,3,18,"जां परमेश्‍वर ने बोल्लेया, कि से तित्ते नी आई सकदे जित्ते तिन्हा ने तिन्हा लोक्कां जो आराम दैणा थिया, तां से तिन्हा लोक्कां रे ही बारे बिच गल्ल करेया करदे थिये, जिन्हा ने तिन्हेरे हुकम री ना-फरमानी कित्ती थी। "
HEB,3,19,"इधेरे तांइ असां जो इस गल्ल रा एहसास हुंदा, कि तिन्हेरे विश्वास ना करणे री वजह कने से लोक परमेश्‍वर रे आराम करणे री जगह बिच नी जाई सके। "
HEB,4,1,"परमेश्‍वर ने असां जो तिस आराम री जगह पर लेई जाणे रा वादा कित्ते रा है, इधेरे तांइ असां जो सावधान रैह्णा चाएदा, इय्यां ना हो कि तुसी बिच का कुसकी जो भी तिस जगह बिच जाणे रा मोक्कां नी गुआणा चाएदा। "
HEB,4,2,"जिय्यां असां ने यीशु मसीह रे बारे बिच शुभ संदेश सुणेया, तिय्यां ही यहुदियां ने भी तिस आराम री जगह बिच जाणे रा शुभ संदेश सुणेया, पर तिन्हा ने तिस पर विश्वास नी कित्तेया, इधेरे तांइ से शुभ संदेश तिन्हा लोक्कां तांइ बेकार है। "
HEB,4,3,"इधेरे तांइ असां लोक्कां ने तिस आराम री जगह बिच जाणा, जिन्हा ने तिस गल्ल पर विश्वास कित्तेया जे परमेश्‍वर ने बोल्ली थी। जिय्यां कि परमेश्‍वर ने बोल्लेया थिया, “मै गुस्से बिच कसम खाई थी, कि तिन्हा लोक्कां ने तिस जगह बिच नी जाणा, जित्ते मै तिन्हा जो आराम दैणा थिया।” हालांकी, दुनिया रे बणाए जाणे का पैल्ले का ही तिन्हेरा कम्म होई चुके रा थिया। "
HEB,4,4,"किजोकी पवित्रशास्त्र बिच तिन्हा ने सतमे रोज्जे रे बिच इय्यां बोल्ले रा थिया, “परमेश्‍वर ने सतमें रोज्जे अपणे सब कम्म करी के आराम कित्तेया।” "
HEB,4,5,"अते पवित्रशास्त्र बिच फिरी ए भी बोल्लेया, “से मेरे आराम करणे री जगह बिच नी आण।” "
HEB,4,6,"इस्राएल रे से लोक जिन्हा जो से शुभ संदेश पैल्ले सुणाया गेया थिया, से तिस आराम री जगह बिच जाणे बिच नाकाम होए, किजोकी तिन्हा ने परमेश्‍वर रे हुकम री ना-फरमानी कित्ती थी। फिरी भी परमेश्‍वर रे आराम री जगह बिच जाणे मौक्का हल्ले भी है। "
HEB,4,7,"इधेरे तांइ परमेश्‍वर ने तिस आराम री जगह बिच जाणे रा इक्क दुआ समय तय कित्ता, ते से मौक्का “आज्‍ज” है। मते साल्लां बाद असां रे पुरखां ने परमेश्‍वर रे खिलाफ बगावत कित्ती, तिन्हा ने दाऊद रे जरिये पवित्रशास्त्र बिच इस गल्ल रा एलान भी कित्ते रा है, “जे अज्ज तुसी परमेश्‍वर री अवाज सुणो, तां तिन्हेरी हुकम री ना-फरमानी मत करदे,”  "
HEB,4,8,"असी ए भी जाणदे कि जिस आराम री जगह रा वादा, से कनान देश नी है जित्ते यहोशु असां रे पुरखां जो लेई करी गेया थिया। किजोकी जे अगर से आराम करणे री कनान देश हुंदा, तां परमेश्‍वर ने कुसकी होरसी दिन रे आराम रे दिन री गल्ल नी बोलणी थी। "
HEB,4,9,"हल्ले भी परमेश्‍वर रे लोक्कां तांइ इक्क जगह तयार है, जित्ते तिन्हा जो पुरे तरिक्के कने आराम मिलणा। जिय्यां परमेश्‍वर ने सतमे रोज्जे अपणे सारे कम्म मुकाई करी कित्तेया थिया, तिन्हा लोक्कां ने भी तिय्यां ही आराम करणा। "
HEB,4,10,परमेश्‍वर ने अपणे सारे कम्म मुकाई करी आराम कित्ता। ते ए तिन्हा सारे लोक्कां ताइं तदेया ही होणा जिन्हा ने परमेश्‍वर कने तिस आराम री जगह बिच जाणा। तिन्हा लोक्कां ने भी अपणे सारे कम्म मुकाणे रे बाद आराम करणा। 
HEB,4,11,"इधेरे तांइ असी भी तिस आराम री जगह बिच जाणे तांइ हर कोशीश करदे रैह्‍ण, कुसकी जो भी तिन्हा लोक्कां सांइ नी चलणा चाएदा जिन्हा ने परमेश्‍वर रे हुकमां री ना-फरमानी कित्ती। तां असां ने आराम री जगह बिच जाणा। "
HEB,4,12,"किजोकी परमेश्‍वर रा वचन जिन्दा, असरदार ते कुसकी भी दोधारी तलवार का जादा पैन्ना है, से आत्‍मा ते प्राण, ते जिस्म रे जोड़ां ते चर्बी रे आरपार छेदी रखदा, ते मन री इच्छा ते गल्लां जो परखदा। "
HEB,4,13,"परमेश्‍वर का किच्‍छ भी लुके रा नी है, ते असां ने जे किच्‍छ अपणी जिन्दगी बिच कित्ते रा है, तिसेरा लेखा-जोखा परमेश्‍वर जो दैणा पैणा। "
HEB,4,14,"यीशु जे स्वर्ग बिच गे थिये, से परमेश्‍वर रे पुत्तर ते असां रे प्रधान पुरोत्त हिन। से असां सारेयां रे बड्डे पुरोत्त हिन। इधेरे तांइ, असां जो तिस विश्वास जो छड्डे बगैर तिन्हा बिच मजबूती कने बणी रैह्णा चाएदा, जिस जो असी सबका पैल्ले अपणाए रा है। "
HEB,4,15,"असां रे प्रधान पुरोत्त, जे मसीह यीशु हिन, असां री हर कमजोरी जो समझदे, किजोकी शैतान ने तिन्हा जो असां सांइ हर गल्ल बिच परखेया, पर फिरी भी तिन्हा ने कोई पाप नी कित्तेया। "
HEB,4,16,"आओ, असी बगैर कुसकी डर रे परमेश्‍वर रे सामणे आए, ताकी परमेश्‍वर असां पर दया ते अनुग्रह करे, ते असां जो जरूरत पैणे पर असां री मदद भी करण। "
HEB,5,1,"“हर इक्क प्रधान पुरोत्त, परमेश्‍वर इस्राएल रे मणुआं बिच का ही बड्डे पुरोत्त जो चुणदा, ते से हर इक्क बड्डे पुरोत्त जो लोक्कां रे पास्से तिन्हेरी सेवा तांइ ठैहरांदे। ते बड्डा पुरोत्त परमेश्‍वर तांइ भेंट ते कुर्बानी चढांदा, ताकी से इस्राएल रे लोक्कां रे पाप माफ करे। "
HEB,5,2,"इन्सान होणे रे नात्ते से भी अपणी हर कमजोरी रे अधीन है, इधेरे तांइ से अज्ञानी ते भटके रे लोक्कां कने बड़ा नरम बर्ताव करदा। "
HEB,5,3,"ते इधेरे तांइ बड्डे पुरोत्त जो जरुरी है कि जिय्यां से मणुआं रे पाप्पां तांइ कुर्बानी दिंदे, तिय्यां ही से अपणे पाप्पां तांइ भी कुर्बानी चढाया करे। "
HEB,5,4,"कोई भी मणु अप्पु ही सिर्फ आदरमान पाणे तांइ बड्डा पुरोत्त नी बणी सकदा। कोई भी मणु सिर्फ तां ही बड्डा पुरोत्त बणी सकदा अगर परमेश्‍वर ने तिसजो चुणे रा हो, जिय्यां तिन्हा ने पैल्ले बड्डे पुरोत्त, हारून जो चुणेया थिया।” "
HEB,5,5,"तिय्यां ही मसीह यीशु ने अप्पु जो प्रधान पुरोत्त बणाई करी अप्पु ही अपणी बड़ाई नी कित्ती। इसेरे उलट, परमेश्‍वर ने मसीह जो से गल्ल बोल्ली करी चुणेया थिया, जे गल्ल तिन्हा ने कुसकी होरसी बड्डे पुरोत्त जो नी बोल्ली थी, जिसेरे बारे बिच लिखणे वाले ने पवित्रशास्त्र बिच भी लिख्खे रा है, “तू मेरा पुत्तर है! अज्ज मै सारेयां जो ए एलान करदा कि तेरा पिता ‘मै है!’” "
HEB,5,6,"तिय्यां ही परमेश्‍वर दुई जगह बिच भी तिन्हा कने बोलदे, “जिस तरिक्के कने मलिकिसिदक अब्राहम रे बेल्ले पुरोत्त थिया, तिय्यां ही तू भी हमेशा तांइ पुरोत्त है।” "
HEB,5,7,"जा मसीह यीशु इस दुनिया बिच इक्क मणु रे रूप बिच थिये, तां तिन्हा ने तिस परमेश्‍वर का अथरु बहाई-बहाई करी प्रार्थनां ते मिन्नतां कित्ती, जे तिन्हा जो मौत का बचाई सकदे थिये। ते परमेश्‍वर ने तिन्हेरी प्रार्थना सुणी किजोकी यीशु निमतेपन कने परमेश्‍वर रा हुकम मनणे तांइ तयार थिये। "
HEB,5,8,"ते परमेश्‍वर रा पुत्र होणे पर भी, तिन्हा ने से जुल्म सैह्‍ण करी-करी के परमेश्‍वर रे हुकमां जो मनणा सिख्खेया। "
HEB,5,9,"ते इस तरिक्के कने परमेश्‍वर ने तिन्हा जो सिद्ध बड्डा पुरोत्त बणाई दित्ता, तिन्हेरे मनणे वाले सारे मणुआं तांइ हमेशा री जिन्दगी री वजह बणी गे। "
HEB,5,10,"ते जिय्यां कि मलिकिसिदक प्रधान पुरोत्त थिया, तिय्यां ही परमेश्‍वर ने मसीह यीशु जो हमेशा-हमेशा तांइ बड्डा पुरोत्त बणाइ दित्ता।  "
HEB,5,11,"इस बारे बिच असां जो मती सारी गल्लां बोलणा बाकी है, पर तिन्हा जो खुली करी समझाणा मुश्किल है, किजोकी परमेश्‍वर री गल्लां जो समझणे बिच आलसी बणी गे रे हिन। "
HEB,5,12,"हालाकी तुसी ने काफी लम्बे समय तीकर विश्वास ता कित्ता, ते तुसी जो अब्बे तीकर ता अपणे साथियां जो सिखाणे वाले भी बणी जाणा थिया, पर फिरी भी तुसी जो परमेश्‍वर रे बारे बिच असान गल्लां जो सिखणे बिच भी कुसकी री जरूरत पैंदी। तुसी री हालत ता कुसकी छोटे बच्चे सांइ है, जिस जो दुध्ध पुआणा पैंदा, किजोकी से हल्ले रोट्टी नी चबाई सकदा। "
HEB,5,13,दुध्ध पिंदे बच्चे नी जाणदे कि पवित्रशास्त्र बिच लिख्खे री शिक्षा रे हिसाब कने परमेश्‍वर री नजर बिच धार्मिकता री जिन्दगी किय्यां जीणा चाएदी। 
HEB,5,14,अनाज तां तिन्हा मणुआं तांइ है जे सही ते गलत रा अनुभव करी के विश्वास करणे बिच समझदार होई गे रे हिन। 
HEB,6,1,आओ असी मसीही संदेश रे पैल्ली शिक्षां जो छड्डी करी परिपक्व शिक्षां पास्से बधी चलण। असां जो तिन्हा फालतू रे कम्मां का घड़ी-घड़ी तौबा करी के परमेश्‍वर बिच विश्वास करणे री जरूरत नी है। 
HEB,6,2,"ते असां जो बपतिस्मा, हत्थ रख्खी करी आशीषां दैणा, मुर्देयां रे फिरी जिन्दे होणे रा, ते हमेशा रे इंसाफ री शिक्षा जदेइ दुनियावी शिक्षा जो दुबारा सिखणे री जरुरत नी है। "
HEB,6,3,"ते जे अगर परमेश्‍वर ने मौक्का दित्तेया, तां असां ने तुसी लोक्कां जो परिपक्व शिक्षा दैणी। "
HEB,6,4,"जे लोक परमेश्‍वर बिच विश्वास करणा छड्डी दिंदे, तिन्हा लोक्कां जो फिरी दुबारा कदी तौबा करणे री नौबत तीकर नी लाया जाई सकदा। तिन्हा ने इक्क समय पर परमेश्‍वर का मिलणे वाली सच्चाई जो पैछाणे रा है, ते परमेश्‍वर का आशीषां भी पाए री हिन, ते दुए विश्वासियां कने पवित्रात्मा भी हासिल कित्तेया। "
HEB,6,5,"तिन्हा जो परमेश्‍वर रे संदेश रा अच्छा अनुभव मिल्ले रा है, ते तिन्हा ने तिस समय री ताकत रा भी अनुभव कित्ते रा है, जां परमेश्‍वर ने राज करणा। "
HEB,6,6,"जे अगर से लोक भटकी भी जाण, तां तिन्हा जो तौबा करणे रे रस्ते पर लाणा मुश्किल है, किजोकी से अपणे पास्से का, परमेश्‍वर रे पुत्तर जो फिरी सुली पर चढांदे, ते सारेयां सामणे तिन्हेरा मजाक बणांदे। "
HEB,6,7,"किजोकी जिन्हा लोक्कां जो ठीक शिक्षा दित्ती जांदी, से तिस जमीन सांइ हिन जिस पर बरखा हुंदी रैहन्दी। जे अगर से जमीन ठीक है, तां से तिस पर खेत्ती करणे वालेयां तांइ ठीक पेड़-पौधे उगांदी, ते परमेश्‍वर तिसजो आशीष दिंदे। "
HEB,6,8,"पर दुए लोक तिस जमीन सांइ हिन, जिस पर झिल्ल-झंकाड़ ही उगदे। से जमीन बेकार है। जे लोक तैसी जमीन सांइ होणे, तिन्हा पर परमेश्‍वर ने इल्जाम लाणा, ते तिन्हा जो नरक री अग्ग बिच फुक्की दैणा। "
HEB,6,9,"पर हे प्यारे लोक्कों, ए चितौणियां तुसी तांइ नी हिन, किजोकी तुसी ठीक कम्म करेया करदे हिन ते परमेश्‍वर ने तुसी जो पैल्ले ही बचाई लित्ते रा है। "
HEB,6,10,किजोकी परमेश्‍वर हमेशा इंसाफ ही करदे; तिन्हा ने तुसी रे से कम्म नी भुलणे ते ना तुसी रे तिस प्यार जो भुलणा जे तुसी ने तिन्हेरे लोक्कां री मदद करी के दिखाया। ते तिन्हा ने से भी याद रखणा अब्बे जे तुसी तिन्हेरे लोक्कां री मदद करेया करदे हिन। 
HEB,6,11,"आलसी मत बणो, पर मेहनती लोक्कां सांइ बणो, तुसी जो सबर ते विश्वास कने, परमेश्‍वर रे वादे जो हासिल करणे री आस बिच, आखिरी समय तीकर ए ठीक कम्म करदे रैह्णा चाएदा। "
HEB,6,12,"जां परमेश्‍वर ने अब्राहम कने वादा कित्ता, तां तिन्हा ने अपणे ही नां री कसम खाई, किजोकी तिन्हा का बड्डा कोई नी थिया, जिसेरा नां लेई करी परमेश्‍वर कसम खाई करी बोल्लेया, "
HEB,6,13,"“कि मै हकीकत बिच तिज्जो बड़ी जादा आशीष दैणी, ते तेरी औलाद्दां जो बधांदे जाणा।” "
HEB,6,14,ते इस तरिक्के कने अब्राहम ने सबर करी के परमेश्‍वर रे वादे जो हासिल कित्ता। 
HEB,6,15,"जां कोई मणु कसम खांदा, तां से अप्पु का बड्डे रे ही कसम खांदा। इस कने सारे बैह्सबाजी मुकी जांदी। "
HEB,6,16,"इधेरे तांइ परमेश्‍वर ने भी कसम खाई, किजोकी से लोक्कां जो दिखाणा चाह्‍ंदे थिये कि तिन्हा ने जे वादा कित्ते रा है, तिसजो उन्हा ने जरूर पूरा करणा। "
HEB,6,17,"इधेरे तांइ परमेश्‍वर ने असां कने वादा कित्तेया, ते तिन्हा ने असां कने कसम खाई। ए दो गल्लां बदली नी सकदी, किजोकी ए नामुमकिन है कि परमेश्‍वर झूठ बोल्ले। इधेरे तांइ असी जे तिन्हा का शरण लैणे तांइ, तिन्हा का गे रे हिन, ते जे आस तिन्हा ने असां जो दित्ते री है, तिसजो पाणे तांइ बड़े प्रोत्साहित हिन। "
HEB,6,18,"ए आस जे असां का है ते कदी भी टुटी नी सकदी, ते असां जो परमेश्‍वर का दूर भटकणे नी दिंदी, पर ए असां जो परमेश्‍वर का मन्दिर बिच, स्वर्ग अंदर, सबका जादा पवित्र जगह पर पुजांदा। "
HEB,6,19,यीशु मसीह असां का पैल्ले स्वर्ग बिच असां तांइ गे। से हमेशा-हमेशा तांइ मलिकिसिदक सांइ प्रधान पुरोत्त बणी गे रे हिन। 
HEB,7,1,"अवे ए मलिकिसिदक शालेम शहर रा राज्जा, ते परमप्रधान परमेश्‍वर रा पुरोत्त थिया। तिसेरे नां रा मतलब है, “इंसाफ कने राज करणे वाला राज्जा। ते शालेम रे राज्जा रा मतलब है, ‘शांती रा राज्जा।’” पवित्रशास्त्र बिच कुसकी भी जगह पर तिसेरे माँ-प्यो, ‍खानदान ते ना ही तिसेरे जीण-मरणे रे बारे बिच लिख्खे रा है। से हमेशा तांइ पुरोत्त ठैहराए गे रा है। इधेरे तांइ से परमेश्‍वर रे पुत्तर सांइ है। जां अब्राहम चार राज्जेयों जो मारी करी हटेया करदा थिया, तां मलिकिसिदक अब्राहम कने मिल्लेया, ते तिन्हा जो आशीष दित्ती। ते अब्राहम ने जे किच्‍छ भी लड़ाई बिच जित्ती थी, तिन्हेरा दसमां हिस्सा मलिकिसिदक जो दित्तेया। "
HEB,7,2,"अवे सोच्चो कि मलिकिसिदक किन्ना जादा महान होणा, जिस जो असां रे पुरखे अब्राहम ने लड़ाई बिच जित्ते रा बदिया का बदिया समान रा दसमां हिस्सा दित्तेया। "
HEB,7,3,"मूसा रा कानून लेवी रे ‍खानदान रे तिन्हा लोक्कां जो जे पुरोत्त बणदे, अपणे संगी इस्राएलियां का दसमां हिस्सा लैणा सिखांदा। लेवी रे ‍खानदान रे लोक ते बाकी इस्राएली भाई-बहण सांइ थिये किजोकी तिन्हेरे सारेयां रा पुरखे अब्राहम है। "
HEB,7,4,"पर मलिकिसिदक, जे लेवी रे ‍खानदान बिच रा भी नी थिया, तिनिये अब्राहम का दसमां हिस्सा लित्तेया। हालांकी परमेश्‍वर ने अब्राहम कने वादा कित्तेया थिया, तां भी मलिकिसिदक ने अब्राहम जो आशीष दित्ती। "
HEB,7,5,"ते इस गल्ल बिच कोई शक नी है, कि आशीष दैणे वाला, आशीष लैणे वाले मणु का बड्डा हुंदा। "
HEB,7,6,"पुरोत्त दसमां हिस्सा लिंदे, हालांकि से मणु ही हिन, जे जिन्दे ते जिन्हा ने इक्क दिन मरी भी जाणा। पर पवित्रशास्त्र मलिकिसिदक से बारे बिच, जिस जो अब्राहम ने दसमां हिस्सा दित्तेया, ए बोलदा, “से हल्ले भी जिन्दा है।” "
HEB,7,7,"लेवी लोक जे दसमां हिस्सा इस्राएली लोक्कां का लिंदे, से भी अब्राहम रे ‍खानदान रे हिन। जां अब्राहम मलिकिसिदक कने मिलेया ते तिन्हा जो दसमां हिस्सा दित्तेया तां फिरी असी ए भी बोल्ली सकदे कि लेवी ने भी अब्राहम रे जरिये अब्राहम जो दसमां हिस्सा दित्तेया। "
HEB,7,8,"इस्राएल रे लोक्कां जो मूसा रा कानून, तिन्हा लोक्कां पर हारून रे ‍खानदान रे लेवी गोत्र का पुरोत्त ठैहराणे री रीती पर मिल्लेया थिया, पर से लोक तिस रीती रे बदोलत सिद्व नी बणी सके। इधेरे तांइ तित्ते इक्क दुए पुरोत्त री जरूरत थी जे हारून सांइ नी पर मलिकिसिदक सांइ हो। "
HEB,7,9,"किजोकी जां पुराणे तरिक्के रे पुरोत्त री पदवी बदली गयी, तां मूसा रा कानून रा बदलेया जाणा भी जरूरी है। "
HEB,7,10,"असी ए गल्लां मसीह रे बारे बिच बोल्लेया करदे हिन, जे कुसकी होरसी गोत्तर रे थिये। तिस गोत्तर बिच का कुसकी ने भी इक्क पुरोत्त रे रूप बिच कदी भी वेदी री सेवा नी कित्ती। "
HEB,7,11,"सारे लोक जाणदे कि असां रे प्रभु यीशु यहुदा रे गोत्तर बिच पैदा होए, ते मूसा ने कदी भी यहुदा रे ‍खानदान बिच का कुसकी रे भी पुरोत्त बनणे रे बारे बिच कदी नी बोल्लेया, ते अज्ज तीकर यहुदा रे ‍खानदान बिच का कोई भी पुरोत्त बणे रा है। "
HEB,7,12,"अवे असी होर भी जादा साफ तरिक्के कने समझी सकदे कि मूसा रा कानून ते पुरोत्त अवे असां रे बड्डे पुरोत्त कने बदली दित्ते गे रे हिन, किजोकी अवे जे असां रे बड्डे पुरोत्त आए रे हिन मलिकिसिदक सांइ हिन। "
HEB,7,13,"यीशु कुसकी गोत्तर रे होणे री वजह कने लेवीयां रे कानून ते नियमां जो पूरा करणे री वजह कने बड्डे पुरोत्त नी बणे, "
HEB,7,14,"पर से हमेशा री जिन्दगी री ताकत री वजह कने पुरोत्त बणे, किजोकी तिन्हेरे बारे बिच पवित्रशास्त्र ए गवाई दिंदा, “तू हमेशा-हमेशा तांइ मलिकिसिदक सांइ बड्डे पुरोत्त बणी गे रे हिन।” "
HEB,7,15,ते इसी तरिक्के कने कमजोर ते नाकामयाब होणे री वजह कने “मूसा रे कानून” जो बदली दित्तेया गेया। 
HEB,7,16,"किजोकी मूसा रा कानून कुसकी जो भी सिद्व नी बणाई सकेया, पर तिस्सी समय पर, असां जो तिसका जादा ठीक आस दित्ती गयी, जे असां जो परमेश्‍वर रे करीब ले जाई सकदा। "
HEB,7,17,"ते इसी कने, परमेश्‍वर ने वाचा बन्नी जां तिन्हा ने मसीह यीशु जो पुरोत्त ठैहराया। "
HEB,7,18,"किजोकी लेवी रे गोत्तर रे लोक ता बगैर परमेश्‍वर री वादे रे पुरोत्त ठैहराए गे, पर मसीह यीशु परमेश्‍वर री वाचा कने तिन्हेरे पास्से का चुणे गे। पवित्रशास्त्र बिच तिस बारे बिच ए लिख्खे गे रा है, “मै परमेश्‍वर, ने ए वादा कित्ते रा है, तै मै अपणे फैसले पर पछताणा नी, कि तू हमेशा-हमेशा तांइ पुरोत्त है।” "
HEB,7,19,यीशु ही हिन जे इसजो इक्क खरी वाचा बणांदे। 
HEB,7,20,"पैल्ले भी इक्क का बाद इक्क, मते सारे पुरोत्त आए, पर से सारे मरी गे ते अपणा कम्म जारी नी रख्खी सके, "
HEB,7,21,"पर मसीह यीशु रे पुरोत्त होणे रा ए फायदा है कि तिन्हा ने कदी भी नी मरणा, इधेरे तांइ कोई भी मसीह री जगह नी लेई सकगा, किजोकी तिन्हा ने हमेशा-हमेशा तांइ पुरोत्त रैह्णा। "
HEB,7,22,"इधेरे तांइ जे लोक मसीह यीशु रे जरिए परमेश्‍वर का आंदे, से तिन्हा लोक्कां रा पूरा छुटकारा दिंदे, किजोकी मसीह यीशु तिन्हा लोक्कां तांइ बिचोल्ले रे तौर पर हमेशा प्रार्थना करदे रैहन्दे। "
HEB,7,23,"इदेया ही प्रधान पुरोत्त असां री जरुरतां जो पूरा करी सकदा, जे पवित्र, बेगुनाह, सुच्चा, पाप करणे वालेयां सांइ ना हो ते जिस जो आसमान का भी उच्चा चुक्केया गे रा हो। "
HEB,7,24,"ते हारून रे ‍खानदान रे प्रधान पुरोत्तां सांइ मसीह यीशु जो जरूरत नी है, कि रोज ही पैल्ले अपणे पाप्पां तांइ, ते फिरी लोक्कां रे पाप्पां तांइ बलियां चढाण। किजोकी तिन्हा ने इक्क ही बारी बिच अप्पु जो लोक्कां रे पाप्पां तांइ कुर्बानी चढाई दित्तेया। "
HEB,7,25,"किजोकी मूसा रा कानून कमजोर लोक्कां जो बड्डा पुरोत्त बनणे तांइ चुणदा; पर जे वाचा परमेश्‍वर ने मूसा रे कानून रे बाद बन्नी थी, तिसने परमेश्‍वर रे पुत्तर जो प्रधान पुरोत्त ठैहराया, जे असां तांइ हमेशा-हमेशा तांइ सिद्व बड्डे पुरोत्त बणी गे रे हिन। "
HEB,8,1,"अब्बे जे गल्ल असी करेया करदे हिन, तिन्हा बिच का सबका जादा जरूरी गल्ल ए है, कि असां का इक्क इदेया प्रधान पुरोत्त है, जे स्वर्ग बिच परमधन्य परमेश्‍वर रे सज्जे पास्से बैठ्ठे रे हिन। "
HEB,8,2,"असां रे बड्डे पुरोत्त स्वर्ग बिच, सबका जादा पवित्र जगह अंदर, तिस सच्चे तम्बु री सेवा करदे जिस जो परमेश्‍वर ने बणाए रा है, ना कि कुसकी मणु ने। "
HEB,8,3,"किजोकी हर इक्क पुरोत्त जो पाप्पां री माफी तांइ किच्‍छ भेंट ते कुर्बानी दैणा जरूरी है, तिय्यां ही असां रे प्रधान पुरोत्त यीशु जो भी असां रे पाप्पां री माफी तांइ किच्‍छ भेंट ते कुर्बानी दैणा जरूरी थिया। "
HEB,8,4,"जे अगर मसीह यीशु दुनिया बिच हुंदे, तां से बड्डे पुरोत्त नी होई सकदे थिये, किजोकी मूसा रा कानून रे हिसाब कने पैल्ले का ही भेंट चढ़ाणे तांइ पुरोत्तां ठैहराए गे रे थिये। "
HEB,8,5,"जे कम्म ए पुरोत्त लोग करदे, से स्वर्ग बिच होणे वाले कम्म नी हिन, पर सिर्फ तिन्हेरी नकल ते परछाई हिन। जां मूसा परमेश्‍वर रा तम्बु बनाणे री तैयारी करेया करदा थिया, तां परमेश्‍वर ने तिसजो खबरदार करी के बोल्लेया, “दिख्ख, जे नमूना तेरे जो पहाड़ पर दिखाया गेया थिया, तिसेरे हिसाब कने ही सब किच्‍छ बणाए।” "
HEB,8,6,"असां रे बड्डे पुरोत्त, यीशु जो पुरोत्तां वाला जे कम्म जो मिल्ले रा है, से तिन्हा कम्मां का जादा बड्डा है, जे बाकी पुरोत्तां जो मिल्ले रा है, किजोकी से जिस वाचा रे बिचौल्ले हिन, से पुराणे का जादा खरा है, ते ठीक चिज्जां रे वाचा पर आधारित है। "
HEB,8,7,"जे अगर से पैल्ला वाचा सही हुंदा, तां दुए वाचा री जरूरत नी पैणी थी। "
HEB,8,8,"पर परमेश्‍वर इस्राएल रे लोक्कां पर इल्जाम लाई करी बोलदे, “प्रभु बोलदे, से दिन आया करदा है, जां मै इस्राएल रे लोक्कां ते यहुदा रे लोक्कां कने इक्क नौई वाचा बनणी। "
HEB,8,9,"ए वाचा तिस वाचा सांइ नी होणी जे मै तिन्हेरे पुरखां कने बन्नी थी, जां मै तिन्हा जो मिस्र देश का बाहर कड्डी करी लेई आया थिया। किजोकी प्रभु बोलदे कि तिन्हा ने तिस वाचा जो नी मन्नेया जे मै तिन्हा कने बन्नी थी। मै तिन्हा का मुँह मोड़ी लित्ता। "
HEB,8,10,"फिरी प्रभु बोलदे, कि आणे वाले दिनां बिच जे वाचा मै इस्राएल रे लोक्कां कने बनणी, से ए है कि मै तिन्हा जो अपणे कानून री सोच बिच पाई दैणा, ते तिन्हा तिसजो अपणे दिल बिच रखणा, ते मै तिन्हेरा परमेश्‍वर ठैहरणा, जिसेरी तिन्हा ने अराधना करणी, ते तिन्हा ने मेरे मणु ठैहरणा। "
HEB,8,11,"ते हर इक्क ने अपणे संगी यहुदी जो, ते अपणे रिश्तेदार जो ए नी सिखाणा, कि तूसी प्रभु जो जाणो। किजोकी छोटे का लेई करी बड्डे तांइ सारे जणेया ने मेरे जो जाणी लैणा कि मै तिन्हेरा परमेश्‍वर है। "
HEB,8,12,"किजोकी मै तिन्हेरे अधार्मिक रे कम्मां रे बदले तिन्हा पर दया करणी, ते तिन्हेरे पाप्प जो फिरी याद नी करणा।” "
HEB,8,13,"परमेश्‍वर ने इसजो इक्क नौई वाचा बोल्लेया, इधेरे तांइ तिन्हा ने पैल्ली वाचा जो पूराणा मन्नेया, ते हर इक्क चीज जे पूराणी ते खराब होई गे री हो, से अग्गे जो नी रेई सकदी। "
HEB,9,1,परमेश्‍वर ते इस्राएली लोक्कां बिच होए री पैल्ली वाचा अंदर अराधना करणे रे कानून ते अराधना करणे तांइ इक्क पवित्र जगह हुंदी थी। 
HEB,9,2,"इक्क तम्बु बनाया गेया, जित्ते दो कमरे थिये। तम्बु रे पैल्ले कमरे बिच धूपदान, मेज, ते तिस मेज पर परमेश्‍वर जो चढ़ाए री रोट्टियां थी, ते से कमरा पवित्र जगह केहलांदा थिया। "
HEB,9,3,"ते दुए परदे रे पिच्छे जे कमरा थिया, तिसजो सबका जादा पवित्र जगह बोलदे थिये। "
HEB,9,4,"ते तित्ते धूप फुकणे तांइ सबका जादा पवित्र जगह बिच सोन्ने री वेदी थी। सोन्ने कने ढके रा वाचा रा सन्दूक भी तित्ते थिया, ते तिसेरे बिच त्रै चिज्जां थी। पैल्ले ता मन्ने कने भरे रा भांडा। दुज्जी चीज हारूर रा डंडा थिया, जिस बिच फुल्ल-पत्तियां लगी गे री थी। ते आखिरकार, दस हुकमां री बट्टे री बणे री पट्टियां भी तिस बिच थी। "
HEB,9,5,"सन्दुक रे उप्पर महीमामय करूब  थिये, जिन्हा ने प्रायश्चित री जगह पर छां कित्ते री थी। पर इस बेल्ले असी इन्हा रे बारे बिच गल्लां जो नी समझाई सकदे। "
HEB,9,6,"जां हर इक्क चीज अपणी-अपणी जगह पर रख्खे गे री थी, तां पुरोत्त हर रोज तम्बु रे पैल्ले कमरे बिच आई करी अपनी सेवा रा कम्म जारी रखदे थिये। "
HEB,9,7,"ते दुए कमरे बिच जे सबका जादा पवित्र जगह है, प्रधान पुरोत्त तित्ते साल बिच सिर्फ इक्क ही बारी जादां थिया, ते बगैर कुर्बानी रे जानवर खून जो नी जादां थिया। ते तिस खून जो से अपणे तांइ ते लोक्कां री पाप्पां तांइ चढांदा थिया। "
HEB,9,8,"इन्हा रीती-रिवाज रे जरिये पवित्रात्मा असां पर ए ही ज़ाहिर करदे कि जां तीकर से तम्बु ते रीती-रिवाज इस्तेमाल बिच थिये, तां तांइ सबका जादा पवित्र जगह जे स्वर्ग बिच है तिसेरा रस्ता खुले रा नी थिया। "
HEB,9,9,"ए सारी चिज्जां अज्ज रे समय री निशानियां हिन। जे भेंट ते कुर्बानी परमेश्‍वर जो चढ़ाए जांदे थिये, से तिन्हा लोक्कां रे विवेक जो साफ नी करी पांदे थिये, जे लोक तिन्हा भेंट ते बलिदान्नां जो लेई करी आंदे थिये। "
HEB,9,10,"किजोकी से रीती-रिवाज सिर्फ खाणे-पिणे ते शुद्वीकरण रे बारे बिच ही थिये, जे सारे नियम-कायदे बाहरी थिये। से कानून अवे फायदेमंद नी हिन किजोकी परमेश्‍वर ने अवे असां कने नौई वाचा बन्ने री है। ए नौई वाचा पैल्ले री रीती का जादा बदिया है। "
HEB,9,11,"पर जां मसीह यीशु असां रे प्रधान पुरोत्त बणे, तां से तिन्हा सारी चिज्जां जो लेई करी आए जे अवे असां का हिन। से मूसा रे तम्बु का जादा महान तम्बु बिच गे, जे स्वर्ग बिच है, ते से मणुआं रे हत्थां कने बणाए रा नी है, ते ना ही इस दुनिया रा हिस्सा है। "
HEB,9,12,"ते फिरी मसीह इक्क ही बारी बिच हमेशा तांइ तिस सबका जादा पवित्र जगह बिच गे, ते असां जो असां रे पाप्पां का हमेशा तांइ छुटकारा देई दित्तेया। तिन्हा ने ए बकरे ते बैलां रा खून बहाई करी तिन्हेरा कुर्बानी देई नी कित्तेया, बल्कि अपणा खून बहाई करी ते अपणी जाण देई करी कित्तेया। "
HEB,9,13,"किजोकी मूसा रे कानून रे मुताबिक जां बकरे, बैलां रा खून ते बछडे री राख अधार्मिक लोक्कां पर छिड़के जाणे कने से अपणे भिठ्ठेपन का तिन्हा जो सुच्चा करी दिंदा, "
HEB,9,14,"पर मसीह रा बेकसूर खून असां रे विवेक जो असां रे पाप्पां, जे असां री मौत री वजह बणदे, तिन्हा का साफ करदे, ताकी असी जिन्दे परमेश्‍वर री अराधना करी सकण। किजोकी पवित्रात्मा री ताकत रे जरिये मसीह ने अप्पु जो इक्क सिद्व कुर्बानी रे तौर पर परमेश्‍वर जो अर्पित करी दित्तेया। "
HEB,9,15,"मसीह ने अपणी जाण देइ करी तिन्हा लोक्कां जो तिन्हेरे पाप्पां का छुटकारा दित्तेया जिन्हा ने पाप कित्तेया थिया, ते तिन्हा जो भी बचाई लित्तेया जिन्हा ने पैल्ली वाचा रे कानूनां जो तोडे़या थिया। किजोकी कोई भी मणु पूराणी वाचा रे कानूनां जो मन्नी करी सिद्व नी बणी सकदा थिया। पर अवे मसीह असां रे ते परमेश्‍वर रे बिच नौई वाचा रे स्थापित करी दित्ती। ए तिन्हा ने इधेरे तांइ कित्तेया ताकी जिन्हा लोक्कां जो परमेश्‍वर ने चुणे रा है, से लोक हमेशा-हमेशा तीकर तिन्हेरे वारिस बणी जाण, जिय्यां कि परमेश्‍वर ने तिन्हा कने वादा कित्तेया थिया। "
HEB,9,16,"वाचा इक्क वसियत सांइ हुंदी। इक्क वसियत रे कानून जो लागु करणे तांइ, इस गल्ल जो साबित करणा जरूरी हुंदा, कि जिनिये से वसियत बणाए री हो, से मरी चुके रा हो। "
HEB,9,17,"किजोकी इक्क वसियत तांइ ही लागू होई सकदी, जां तिसेरे बनाणे वाले री मौत होई चुके री हो। से तां तांइ लागू नी होई सकदी, जां तांइ तिसेरा बनाणे वाला जिन्दा हो। "
HEB,9,18,इधेरे तांइ पैल्ली वाचा रा कानून भी जानवर रे खून बहाई करी मारे जाणे पर ही लागू होई पांदा थिया। 
HEB,9,19,"किजोकी जां मूसा सारे लोक्कां जो परमेश्‍वर रे हुकमां जो पढ़ी करी सुणाई चुक्केया, तां तिनिये बछड़े ते बकरे रा खून कने पाणी मिलाई करी, जुफे री टहणी ते लाल ऊन कने कानून री कताब ते लोक्कां पर छिड़केया। "
HEB,9,20,"तां तिनिये बोल्लेया, “ए खून परमेश्‍वर री तिस वाचा जो पक्का करदा, जे परमेश्‍वर ने तुसी कने बन्ने री है, जिस जो मनणे रा हुकम परमेश्‍वर ने तुसी जो दित्ते रा है।” "
HEB,9,21,ते इसी तरिक्के कने तिसने तम्बु ते अराधना तांइ इस्तेमाल होणे वाली हर चीज पर से खून छिड़केया। 
HEB,9,22,"कानून ए बोलदा कि लगभग हर इक्क चीज पर खून रा छिड़काव होणा जरूरी है, ते कोई भी पाप बगैर जानवर रे कुर्बानी रे खून रे बगैर माफ नी होई सकदा। "
HEB,9,23,"ए सारी चिज्जां स्वर्ग री चिज्जां री इक्क नकल है, इधेरे तांइ इन्हा जो रीतियां रे जरिये पवित्र बनाणे री जरूरत पैंदी। पर परमेश्‍वर ने तिन्हा लोक्कां जो कुसकी जानवर रे खून रे बजाए, कुसकी बड्डे कुर्बानी रे जरिये पवित्र करणा। "
HEB,9,24,"इधेरे तांइ मसीह मणुआं रे हत्थ रे बणाए रे तम्बु बिच नी गे। से तिस असली तम्बु री सिर्फ इक्क नकल है। बल्कि से स्वर्ग बिच गे ते अवे तित्ते परमेश्‍वर कने हिन, ताकी से असां री मदद करी सकण। "
HEB,9,25,मसीह स्वर्ग बिच इधेरे तांइ नी गे ताकी से घड़ी-घड़ी लोक्कां रे पाप्पां तांइ अप्पु जो कुर्बानी करदे रे। से इदेय प्रधान पुरोत्त सांइ नी हिन जिस जो हर साल सबका जादा पवित्र जगह बिच जाई करी कुसकी जानवर जो कुर्बानी करी के तिसेरा खून चढाणा पेयो। 
HEB,9,26,"जे अगर तिन्हा जो अप्पु जो हर साल कुर्बानी होणे तांइ दैणा पैंदा, तां तिन्हा जो दुनिया रे बणाए जाणे रे समय ला लेई करी अब्बे तीकर, घड़ी-घड़ी कुर्बानी दैणे पैंदे। पर इसेरे बजाए, तिन्हा ने इक्क ही बारी, हमेशा तांइ सारे लोक्कां तांइ अपणा कुर्बानी देई करी असां सारेयां रे पाप्पां जो मिटाई दित्तेया। "
HEB,9,27,"जिय्यां हर इक्क मणु रा इक्क बारी मरणा, ते फिरी परमेश्‍वर का तिन्हेरा हिसाब-किताब होणा तय है, "
HEB,9,28,"तिय्यां ही मसीह भी मते जणेया रे पाप्पां री माफी तांइ इक्क बारी कुर्बानी होए। तिन्हा ने इक्क बारी फिरी हटी करी आणा, पर असां रे पाप्पां तांइ नी, पर तिन्हा लोक्कां जो बचाए जाणे तांइ जे बड़ी लगन कने तिन्हेरा इंतजार करेया करदे हिन। "
HEB,10,1,"मूसा रा कानून, जे आणे वाली ठीक चिज्जां री परछाई है, पर से अप्पु ओ ठीक चिज्जां नी हिन, तिन्हा रीती रिवाज्‍जां रे हिसाब कने, से कुर्बानियां घड़ी-घड़ी मते साल्लां तीकर चढाई गयी, पर से अराधना करणे वाले लोक्कां जो तिन्हेरे पाप्पां का पुरे तरिक्के कने सुच्चा नी करी सकेया। "
HEB,10,2,"जे अगर अराधना करणे वाले मणु पाप का साफ होई जांदे, ते तिन्हेरा विवेक साफ होई जांदे, तां फिरी कुर्बानियां चढ़ाणे री कदी जरूरत नी पैंदी। "
HEB,10,3,पर बैल्लां ते बकरेयां रा खून पाप्पां जो दूर नी करी सकदा। से कुर्बानियां लोक्कां जो हर साल तिन्हेरे पाप्पां री याद दुआंदा थिया। 
HEB,10,4,"किजोकी ए बड़ी अनहोन्नी गल्ल है कि बैल्लां ते बकरेयां रा खून, मणुआं रे पाप्पां जो दूर करे। "
HEB,10,5,"इधेरे तांइ जां मसीह यीशु दुनिया बिच आए, तां तिन्हा ने बोल्लेया, “भेंट ते कुर्बानियां तुसी ने नी चाही, पर तूसां ने मेरे जो तुसी री सेवा करणे तांइ शरीर दित्ते रा है।” "
HEB,10,6,तुसी पाप तांइ चढ़ाए जाणे वाले जानवरां री कुर्बानियां कने खुश नी होए। 
HEB,10,7,"तां मसीह ने बोल्लेया, “मेरे परमेश्‍वर, मै आई गे रा है, जिय्यां कि पवित्रशास्त्र बिच मेरे बारे बिच लिख्खे रा है, ताकी हे परमेश्‍वर, मै तुसी री मर्जी पुरा करां।” "
HEB,10,8,"जिय्यां मसीह ने पैल्ले बोल्लेया, तुसी पाप्पां तांइ चढ़ाए जाणे वाले भेंट ते जानवरां री कुर्बानियां कने खुश नी हुंदे। "
HEB,10,9,"जिय्यां मसीह पवित्रशास्त्र बिच ए भी बोलदे, “मै आई गे रा है ताकी तुसी री मर्जी पुरी करां, इधेरे तांइ, तिन्हा ने पुराणी कुर्बानियां जो हटाई करी मसीह री कुर्बानी कने बदली दित्तेया।” "
HEB,10,10,किजोकी परमेश्‍वर री मर्जी रे हिसाब कने असां जो मसीह यीशु री इक्क ही कुर्बानी रे जरिये पवित्र बणाया जाणा थिया। 
HEB,10,11,"पुराणी वाचा रे मुताबिक पुरोत्त हर रोज ही अपणे सेवा रा कम्म करदे, ते इक्क ही तरिक्के रे कुर्बानी जो बार-बार चढांदे, जे मणुआं रे पाप्पां जो कदी भी दूर नी करी सकदा। "
HEB,10,12,"पर मसीह यीशु, जे असां रे बड्डे पुरोत्त हिन, से ता असां रे पाप्पां रे बदले, इक्क ही बारी कुर्बान होए, ते परमेश्‍वर रे सज्जे पास्से जाई बैठ्ठे। "
HEB,10,13,ते तिसी बेल्ले का मसीह इंतजार करेया करदे हिन कि परमेश्‍वर तिन्हेरे दुश्मणा जो तिन्हेरे अधीन करी देण। 
HEB,10,14,"किजोकी तिन्हा ने इक्क ही बारी कुर्बानी रे जरिए, जिन्हा लोक्कां जो पाप्पां का छुटकारा दित्तेया, तिन्हा जो हमेशा तांइ सिद्व करी दित्तेया। "
HEB,10,15,"ते पवित्रात्मा भी असां जो ए ही गवाई दिदें जे मसीह ने पवित्रशास्त्र बिच पैल्ले असां कने बोल्लेया थिया, "
HEB,10,16,"“प्रभु बोलदे कि ए नौई वाचा जे मै अपणा लोक्कां कने तिस दिन बनणी, से ए है कि मै तिन्हा जो अपणे कानून री सोच बिच पाई दैणा, ते तिन्हा तिसजो अपणे दिल बिच रखणा।” "
HEB,10,17,"फिरी मसीह पवित्रशास्त्र बिच ए बोलदे, “मै तिन्हेरे पाप्पां जो माफ करी दैणा, ते तिन्हेरे अधार्मिक कम्मां जो फिरी कदी याद नी करणा।” "
HEB,10,18,"जां तिन्हेरे पाप्पां री माफी होई गे री है, तित्ते फिरी पाप रा कुर्बानी चढ़ाणे री जरूरत नी रेई। "
HEB,10,19,"इधेरे तांइ हे संगी विश्वासियों, मसीह रे कुर्बानी दैणे री वजह कने, अवे असी पुरे हौंसले कने परमेश्‍वर रे नेड़े जाई सकदे जिय्यां कि तम्बु बिच सबका जादा पवित्र जगह बिच जाई सकदे होण। "
HEB,10,20,"मसीह यीशु ने तिस परदे का, जे तिन्हेरी मौत जो दर्शांदा, हमेशा री जिन्दगी रे पास्से जाणे वाला इक्क नौआ रस्ता खोल्लेया। "
HEB,10,21,"किजोकी असां रे बड्डे पुरोत्त है इन्ने महान हिन, कि से परमेश्‍वर रे घर रे अधिकारी हिन, "
HEB,10,22,"इधेरे तांइ, असां जो सच्चे मन ते मसीह बिच पुरे विश्वास रख्खी करी, परमेश्‍वर का जाणा चाएदा। ए मसीह ही हिन, जिन्हा ने असां जो पाप्पां का बचाया ते असां जो साफ कित्ते रा है, किजोकी असां रे विवेक पर मसीह यीशु रे खून रा छिड़काव कित्तेया, जिय्यां तिन्हा ने असां रे शरीर जो पाणी कने साफ कित्तेया। "
HEB,10,23,"तां आओ असी बगैर डगमगाए, मजबूती कने तिस आस जो पकड़ी रखण जिसेरे बारे बिच असां ने पक्का कित्ते रा है, किजोकी जिन्हा ने असां कने वादा कित्ते रा है, से भरोस्सेमंद है। "
HEB,10,24,"ते असां जो इक्क दुए तांइ फिकरमंद होणा चाएदा, कि असी इक्क-दुए जो प्यार दिखाए ते इक्क-दुए कने भलाई करण। "
HEB,10,25,"ते इक्क-दुए कने संगती रखणा ना छड्डे, जिय्यां की मते जणेया ने संगती रखणा छड्डी भी दित्ते रा है, पर इक्क-दुए जो प्रोत्साहन दिंदे रैह्णा चाएदा। ते जिय्या-जिय्यां तुसी परमेश्‍वर रा हटणे रे समय जो नेड़े आया करदा है, तिय्यां-तिय्यां इक्क-दुए जो जादा का जादा प्रोत्साहन देया करो। "
HEB,10,26,"किजोकी, मसीह रे संदेश जो अपनाणे रे बाद जे अगर असी जाणी करी पाप करदे रे, तां फिरी असां तांइ होर कोई कुर्बानी नी है जे असां रे पाप्पां का बचाई सके। "
HEB,10,27,"हां, तां फिरी असां जो बड़े डर कने ए गल्ल जाणी लैणी चाएदी कि परमेश्‍वर ने तिन्हा विरोधी लोक्कां का हिसाब लैणा ते तिन्हा जो नरक री अग्ग बिच पाई करी सजा दैणी। "
HEB,10,28,"जदकी, मूसा रे कानून रा ना मनणे वाला मणु, दो या त्रै लोक्कां री गवाई पर बगैर कुसकी रहम रे मारी रख्खेया जादां थिया, "
HEB,10,29,"तां सोच्ची लेयो, कि इदेय मणु जो होर भी किन्नी जादा भारी सजा दैणी, जे मणु परमेश्‍वर रे पुत्तर जो नक्कारी दिंदा, ते वाचा रे खून जो बेकार समझदा, जिसेरे जरिए से पवित्र ठेहराया गेया थिया, ते असां पर अनुग्रह करणे वाले पवित्रात्मा री बेजती करदा। "
HEB,10,30,"किजोकी असी जाणदे कि परमेश्‍वर ने पवित्रशास्त्र बिच बोल्ले रा है, “बदला लैणा मेरा कम्म है, मै ही बदला दैणा” ते फिरी पवित्रशास्त्र बिच ए बोलदे, “प्रभु ने अपणे लोक्कां रा हिसाब लैणा।” "
HEB,10,31,ए किन्नी जादा ड्रोणी गल्ल है कि जिन्दा परमेश्‍वर असां जो पकड़ी करी सजा देण। 
HEB,10,32,"पर तिन्हा पिछले दिनां जो याद करो, जां तुसी ने मसीह यीशु रे संदेश पाया। ते तुसी ने इक्क भारी संघर्ष जो झेल्लेया, ते मसीह बिच टिकी रे। "
HEB,10,33,कदी-कदी तां इय्यां होया कि लोक्कां रे सामणे तुसी रा तमाशा बणाया गेया। ते कदी-कदी तुसी दुए विश्वासियां री मुसिबतां बिच शामिल होए ते तिन्हेरी मदद भी कित्ती। 
HEB,10,34,"किजोकी तुसी लोक ना सिर्फ कैदियां रे दुख बिच दुखी होए, पर तुसी ए जाणदे होए अपणी जायदाद भी खुशी कने लुटणा दित्ती कि तुसी तांइ स्वर्ग बिच इसका भी बदिया ते हमेशा रैह्णे वाली जायदाद है। "
HEB,10,35,"इधेरे तांइ अपणी हिम्मत ना छड्डो, किजोकी परमेश्‍वर ने तिन्हा सब चिज्जां रे बदले तुसी जो इक्क बड्डा ईनाम दैणा। "
HEB,10,36,"किजोकी तुसी जो सबर रखणा जरुरी है, ताकी तुसी परमेश्‍वर री मर्जी जो पुरा करी के, तिन्हा जो खुश करी सको ते तुसी ने तिस ईनाम जो पाणा जिसेरा वादा परमेश्‍वर ने कित्ते रा है। "
HEB,10,37,"किजोकी पवित्रशास्त्र बिच मसीह यीशु रे बारे बिच लिख्खे रा है, “अवे बड़ा ही घट वक्त रेइ गे रा है, कि मसीह यीशु ने बड़े तौले हटी आणा, ते तिन्हा ने देर नी करणी।” "
HEB,10,38,"“धार्मिक मणु ने विश्वास रे जरिये जीणा, ते जे अगर से विश्वास पिच्छे हटी जाए, तां मेरा मन तिसका खुश नी होणा।” "
HEB,10,39,"जे लोक परमेश्‍वर का पिच्छे हटी जांदे, तिन्हा जो परमेश्‍वर ने सजा दैणी, पर असां ने परमेश्‍वर बिच विश्वास करदे रैह्णा ते तिन्हा ने असां जो बचाणा। "
HEB,11,1,"जे लोक परमेश्‍वर बिच विश्वास करदे, से लोक ए गल्ल पक्के तौर पर जाणदे कि परमेश्‍वर ने तिन्हा लोक्कां जो से जरूर दैणा जिसेरी आस से लोक रखदे; से लोक ठीक तरिक्के कने जाणदे कि तिन्हा ने हल्ले असलियत नी दिख्खे री है। "
HEB,11,2,"असां रे पुरखां ने परमेश्‍वर बिच इस इसी तरिक्के रा विश्वास कित्ता थिया, तां ही परमेश्‍वर तिन्हा कने खुश थिये। "
HEB,11,3,"विश्वास कने ही असी जाणदे कि ब्रम्हांड परमेश्‍वर रे हुकम कने बणेया थिया। असी ए भी जाणदे कि जे चिज्जां असी दिख्खी सकदे, से अणदिख्खी चिज्जां बिच का बणी। "
HEB,11,4,"विश्वास कने ही आदम रे मुंडे, हाबिल ने कैन का खरा कुर्बानी परमेश्‍वर तांइ चढाया, ते तिस कुर्बानी रे ही जरिए तिसेरे धार्मिक होणे री गवाई भी दित्ती गयी। किजोकी परमेश्‍वर ने तिसेरे चढ़ा़वे रे बारे बिच गवाई दित्ती, ते तिसेरा ए ही विश्वास असां तांइ अज्ज भी इक्क मिसाल है। "
HEB,11,5,"हनोक रे परमेश्‍वर बिच विश्वास करणे री वजह कने परमेश्‍वर ने हनोक जो स्वर्ग पर अप्पु का चुक्की लित्तेया, ताकी तिसजो मौत रा अनुभव ना करणा पेयो। तिसका बाद कुसकी ने तिसजो दुबारा नी दिख्खेया, पर तिसेरे स्वर्ग चुक्के जाणे रे पैल्ले तिन्हेरे बारे बिच ए जाणेया जांदा कि से परमेश्‍वर जो खुश करणे वाली जिन्दगी जिन्दे थिये। "
HEB,11,6,"परमेश्‍वर बिच विश्वास कित्ते बिना, तिन्हा जो खुश करणा नामुमकिन है। किजोकी परमेश्‍वर का आणे वाले मणु जो ए विश्वास करणा चाएदा कि से परमेश्‍वर हिन। परमेश्‍वर तिन्हा लोक्कां जो ईनाम दिंदे, जे पुरी सच्चाई कने तिन्हा जो तोपदे। "
HEB,11,7,"विश्वास कने ही नूह ने तिन्हा गल्लां रे बारे बिच जे तिस बेल्ले दिसदी नी थी, चितौणी पाई करी भक्ति कने अपणे घरे रे बचाव तांइ जहाज बणाया, ते तिसेरे जरिए तिनिये दुनिया जो दोषी ठेहराया ते परमेश्‍वर पर विश्वास करणे री वजह कने तिसजो तिन्हा का इक्क वारिस रे तौर पर धार्मिकता मिली ते जे तिनिये कित्तेया थिया से सही थिया। "
HEB,11,8,"जां परमेश्‍वर ने अब्राहम जो कुसकी जगह पर जाणे तांइ सद्देया, तां तिनिये विश्वास करी के परमेश्‍वर रे हुकम जो मन्नी करी, इक्क इदेय जगह पास्से निकली गेया, जिस जगह जो परमेश्‍वर ने तिसजो तिसेरी अपणी जायदाद रे तौर पर देई दैणी थी। पर से ए नी जाणदा थिया, कि से कुते जाया करदा है, पर से ता भी निकली गेया। "
HEB,11,9,"विश्वास कने ही अब्राहम ने वादे कित्ते रे देश बिच, परदेसी सांइ रेई करी अपणे मुंडे इसहाक ते पोत्ते याकूब समेत, जे तिसेरे कने परमेश्‍वर रे वादे रे वारिस थिये, तम्बु बिच रे। "
HEB,11,10,"किजोकी से शहर जे हमेशा बणी रैह्णा, जे स्वर्ग बिच है, ते मणुआं रे हत्थां कने नी बणे रा है, जिसेरा बनाणे वाला परमेश्‍वर है। "
HEB,11,11,"ए सिर्फ विश्वास ही है जिसेरे जरिये अब्राहम प्यो बणी सकेया, हालांकी अब्राहम बड़ा बुड्डा थिया, ते सारा भी बच्चे नी जम्मि सकदी थी, परमेश्‍वर ने से जरूर करणा, जे तिन्हा ने वादा कित्तेया थिया। "
HEB,11,12,"जां अब्राहम इन्ना बुड्डा होई गे रा थिया कि से मरणे जोग्गा होई गे रा थिया, तां तिसेरे आसमान रे तारेयां, ते समुद्रं री रेत सांइ तिन्हेरी अनगिनत औलाद्दां पैदा होए। "
HEB,11,13,"ए सारे लोक, जिन्हा ने परमेश्‍वर बिच विश्वास कित्तेया थिया, से लोक इस गल्ल जो समझदे होए कि परमेश्‍वर ने तिन्हेरे तांइ क्‍या करणा, तिन्हा वादे कित्ते री चिज्जां पाए बगैर ही मरी गे, तिन्हा ने इस गल्ल जो समझेया कि से इस दुनिया बिच परदेसी हिन। "
HEB,11,14,"ते जे लोक इदेइ गल्लां बोलदे थिये, से इस दुनिया बिच अजनबी हिन। से लोक इक्क इदेय देश जो अपणे हक बिच रखणे री उम्मीद बिच हिन, जे तिन्हेरा अपणा होणा। "
HEB,11,15,"ते जिस देश का से निकली आए रे थिये जे तिसेरी चाह करदे, तां तिन्हा जो हटी जाणे रा मौक्का थिया। "
HEB,11,16,"पर से सबका खरी चीज मतलब स्वर्ग रे चाह्‍णे वाले हिन इधेरे तांइ परमेश्‍वर तिन्हा का परमेश्‍वर केहलाणे बिच खुश हुदें थिये, किजोकी तिन्हा ने तिन्हेरे तांइ इक्क शहर तयार कित्ते रा है। "
HEB,11,17,"परमेश्‍वर ने अब्राहम कने वादा कित्ते थिया कि, तिसेरे इकलौत्ते मुंडे इसहाक का तिसेरा ‍खानदान बधणा। पर जां अब्राहम परखेया गेया, तां तिनिये विश्वास रख्खेया, ते इत्ते तीकर कि अपणे मुंडे इसहाक जो कुर्बानी करणे तांइ भी तयार होई गेया। "
HEB,11,18,"परमेश्‍वर ने तिस कने बोल्लेया, “इसहाक रे जरिये ही तेरा ‍खानदान बधना, जिस तांइ मै तेरे कने वादा कित्तेया थिया।” "
HEB,11,19,"किजोकी अब्राहम ने मन्नी लेया थिया, कि परमेश्‍वर इन्ना ताकतवर हिन कि तिसेरे मुंडे इसहाक जो मरेयां बिच का भी जिन्दा करी देण: ते इक्क तरिक्के कने तिसेरा मुंडा मुर्देयां बिच का फिरी जिन्दा होया ही थिया। "
HEB,11,20,"विश्वास कने ही इसहाक रे दो मुंडे, याकूब ते एसाव जो परमेश्‍वर री वादा कित्ते री आशीष दित्ती। "
HEB,11,21,"विश्वास कने ही याकूब ने मरदे बेल्ले यूसुफ रे दोन्नों पुत्तरां बिच का इक्क-इक्क जो आशीष दित्ती, बाद बिच, जां याकूब मरणे वाला थिया, तां तिनिये अपणी सोठी रे सहारे टिकी करी, परमेश्‍वर री अराधना कित्ती। "
HEB,11,22,"भरोसे कने ही यूसुफ ने, जां से मरणे वाला थिया तां तिनिये बड़े भरोस्से कने बोल्लेया कि इस्राएल रे लोक्कां ने मिस्र देश का निकली जाणा ते तिनिये तिन्हा लोक्कां जो हुकम दित्तेया कि तित्ते का निकलदे बेल्ले से तिसेरी हड्डियां जो अपणे कन्ने लेई जाण। "
HEB,11,23,"ते ए विश्वास रे जरिये ही थिया कि जां मूसा पैदा होया, तां तिसेरे माँ-प्यो ने तिसजो त्रै महिन्ने तांइ लुकाई करी रख्खेया। तिन्हा ने दिख्खेया कि मुंडा बड़ा सोह्णा है, इधेरे तांइ से तिस हुकम का नी डरे जां मिस्र देश रे राज्जे ने ए हुकम दित्ता कि इस्राएली मणुआं रे मुंडे पैदा हुंदे, तिन्हा जो मारी रख्खेया जाए। "
HEB,11,24,"मिस्र देश रे राज्जे री कुड़ी ने मूसा जो पालेया थिया। जां मूसा बड्डा होई गेया, तां अपणे विश्वास रे जरिये ही तिनिये ए चाएया कि इस्राएल रे लोक तिसजो राजकुमारी रा मुंडा बोल्ली करी ना सद्दे। "
HEB,11,25,इधेरे तांइ मूसा ने पाप बिच थोड़ा वक्त अराम कने कटणे री जगह पर परमेश्‍वर रे लोक्कां कने दुख भोगणा चुणेया। 
HEB,11,26,"तिसने मसीह यीशु री वजह कने बेजती होणे जो मिस्र रे भडांर का बड्डी जायदाद समजेया, किजोकी से तिस कम्म बिच लगी रेया, जिस कने से जाणदा थिया कि तिसजो स्वर्ग बिच ईनाम मिलणा। "
HEB,11,27,"भरोसे कने ही राज्जे रे गुस्से का नी डरी करी तिसने मिस्र जो छड्डी दित्ता किजोकी से समझी गेया थिया कि ए इदेया है, जिय्यां तिसने अणदिख्खे परमेश्‍वर जो दिख्खे रा हो। "
HEB,11,28,"मूसा ने इस्राएल रे लोक्कां जो ए हुकम दित्तेया थिया कि से लोक दुआर पर छेल्लू रा खून छिड़की करी फसह रे त्यौहार जो मनाण, इस तरिक्के कने, जां परमेश्‍वर ने तिस मारणे वाले स्वर्गदूत जो भेजणा, तां तिसने तिन्हेरे पैल्ले बच्चे जो नी मारणा पर सिर्फ मिस्र देश रे पैल्ले बच्चे जो मारणा। "
HEB,11,29,"भरोसे कने इस्राएल रे लोक लाल समुदंर का पार इय्यां उतरी गे जिय्यां सुक्कि जमीन का ते जां मिस्रियां ने तिय्यां ही करणा चाएया, तां से सारे डुब्बि करी मरी गे किजोकी समुन्द्र रा पाणी फिरी तिन्हा का रूढी आया थिया। "
HEB,11,30,"विश्वास कने ही यरीहो री दीवार जां से सत्त रोज्जां तांइ तिसेरे चक्कर लाई बैठे, तां से पेइ गी "
HEB,11,31,"राहाब इक्क वेश्या थी, पर से विश्वास करदी थी, ते तिनिये तिन्हा जासूसां जो अपणे घरे रैह्णे री जगह दित्ती। इधेरे तांइ से तिन्हा लोक्कां कने नी मारी गयी जिन्हा ने परमेश्‍वर रे हुकम री ना-फरमानी कित्ती थी। "
HEB,11,32,"अवे मेरे जो होर किच्‍छ बोलणे री जरुरत नी है, किजोकी गिदोन, ते बाराक, ते शिमशोन, ते यिफतह, ते दाऊद ते शमूएल रा, ते भविष्यद्वक्तां रे बारे बिच गल्लां करणे तांइ मेरे का वक्त नी है। "
HEB,11,33,तिन्हा ने भरोसे रे ही जरिए राज जित्ते धर्म रे कम्म कित्ते वादे कित्ते रे चिज्जां कित्ती परमेश्‍वर ने शेरां जो तिन्हा लोक्कां खाणे री अनुमती नी दित्ती। 
HEB,11,34,"परमेश्‍वर ने तिन्हा अग्ग री लपटां जो तिन्हा मणुआं जो फुकणा नी दित्तेया, परमेश्‍वर ने तलवार री धार जो तिन्हा जो मारणा नी दित्तेया, परमेश्‍वर ने तिन्हा जो ताकतवर बणाया, जा भी से कमजोर पे, तिन्हा ने अपणे दुश्मणा री फौज जो न्सहाई दित्तेया। "
HEB,11,35,"किच्‍छ जनानियां ने अपणे मरे रे मणुआं जो फिरी जिन्दा पाया, किन्ने तां मार खादें-खादें मरी गे ते छुटकारा नी चाएया, इधेरे तांइ कि सबका बदिया जी उठणा रे भागी बनण "
HEB,11,36,"किच्‍छ लोक ता मजाक उड़ाए जाणे ते कौड़े खाने बल्कि बन्ने जाणे, ते कैद बिच पैणे रे जरिए से लोक परखे गे। "
HEB,11,37,"तिन्हा बिच किच्‍छ विश्वास करणे वाले लोक्कां जो बट्टे मारी करी मुकाई दित्ता, मते जणेया दो हिस्सेयां बिच कट्टी दित्ता। किच्‍छ जणेया जो तलवारां कने मारी छड्डेया। विश्वास करणे वाले किच्‍छ लोक बकरे रे चमड़े रे कपड़े पाई करी इत्ते उत्ते भटकदे रे। तिन्हा का पैसे नी थिये। तिन्हा पर लगातार जुल्म कित्ते गे। "
HEB,11,38,"ते जगंला, ते पहाड़ों, ते गुफा बिच, ते दुनिया री दरारां बिच, भटकदे फिरे दुनिया तिन्हेरे जोग्गि नी थी "
HEB,11,39,"तिन्हेरे विश्वास रे ही जरिए परमेश्‍वर तिन्हा का खुश होए थिये, तां भी तिन्हा जो वादा कित्ते री चिज्जां ना मिली "
HEB,11,40,किजोकी परमेश्‍वर का असां तांइ भंडार बिच किच्‍छ बदिया है। ते से नी चाह्‍ंदे थिये कि से अपणे विश्वास रे मकसद तीकर असां रे बगैर पुज्जे। 
HEB,12,1,"जां विश्वास बिच जीणे वाले इन्हा मणुआं री मती सारी गवाहियां जो असी जाणदे, इधेरे तांइ आओ, असी तिन्हा सारी चिज्जां जो छड्डी देण, जे असां जो रोकदी, ते उलझाणे वाले जो दूर करी के, सबर कने तिस रस्ते पर बदधे जाण, जिस पर असां जो जाणा चाएदा। "
HEB,12,2,"असां जो अपणी अख्खां यीशु पर लाई रखणी चाएदी, जे असां जो विश्वास बिच अग्गे बधांदे ते पूरा भी करदे। तिन्हा ने सुली पर जान दैणे ते बेज्जती जो भी, बाद बिच मिलणे वाले आनंद रे बारे बिच सोचदे होए सहन करी लित्तेया। से अवे परमेश्‍वर रे सिहांसन रे सज्जे पास्से बैठ्ठे रे हिन। "
HEB,12,3,"इधेरे तांइ यीशु रे उदारण पर ध्यान करो। जे पाप्पि लोक तिन्हा कने नफरत करदे थिये, तिन्हेरी वजह कने यीशु जो किन्ना जादा सहन करणा पेया। ताकी तुसी निराश होई करी हिम्मत ना छड्डी देयो। "
HEB,12,4,"पाप रे खिलाफ संघर्ष करणे अंदर तुसी कदी इदेय मोड़ पर नी पुज्जे, जित्ते तुसी जो अपणी जान खतरे बिच पाणी पेयो। "
HEB,12,5,"तुसी तिन्हा हिम्मत दैणे वाली गल्लां जो भुली गे रे हिन, जे तुसी जो बच्चेयां सांइ सिखाइ गयी थी। जिय्यां कि पवित्रशास्त्र बिच लिख्खे गे रा है, “हे मेरे पुत्तर, जां परमेश्‍वर तुसी री गलतियां कड्डे, तां बड़ा ध्यान कने सुणो, ते जां तुसी जो बके, तां तिस बेल्ले हार मत मनदे। "
HEB,12,6,"किजोकी प्रभु जिस कने प्यार करदा, तिसजो सुधारदे भी, ते जिस जो औलाद सांइ मनदे, तिसजो कोड़े भी लादां।” "
HEB,12,7,"जिय्यां तुसी इस इश्वरीय ताड़णा नो सहन करेया करदे हिन, याद रख्खो कि परमेश्‍वर तुसां कने अपणी औलाद्दां सांइ बर्ताव करेया करदे हिन। हर प्यो अपणे पुत्तर जो सुधारणे तांइ तिन्हा जो बकदे। "
HEB,12,8,"जिय्यां परमेश्‍वर अपणी सारी औलाद्दां जो बकदे, जे अगर से तिय्यां तुसी जो नी बकदे, तां तुसी तिन्हेरी औलाद्दां नी हिन, पर नाजायज़ औलाद्दां हिन। "
HEB,12,9,"जां असां रे दुनियावी पिता, असां जो सुधारणे तांइ असां जो बकदे, तां असी तिन्हेरा आदरमान कित्तेया, तां फिरी ए होर भी जादा जरूरी है कि जां असां रे आत्मिक पिता असां जो सुधारणे तांइ बकदे, तां असी तिन्हेरी मन्ने, ताकी असां जो हमेशा री जिन्दगी मिल्ले। "
HEB,12,10,"असां रे दुनियावी पिता ता अपणी समझ रे हिसाब कने थोड़े दिनां तिकर असां जो सिखाणे तांइ बकदे थिये, पर परमेश्‍वर पिता ता असां रे फायदे तांइ असां जो बकदे, ताकी असी भी तिन्हेरे सांइ पवित्र बणी जाण। "
HEB,12,11,"पर अवे जां असां जो सिखाणे तांइ बकेया जांदा, तां असां जो से ठीक नी लगदी, पर असी दुखी होई जांदे। पर बाद बिच जां असी तिस बिच का किच्‍छ सिखदे, तां असां जो शांती मिलदी, किजोकी असी सही तरिक्के कने जीणा शुरू करी दिंदे। "
HEB,12,12,"इधेरे तांइ इन्हा गल्लां री वजह कने ताकतवर बणो, ते हिम्मत बन्नो। "
HEB,12,13,"इत्ते-उत्ते दिखणे रे बजाए, सिद्दे रस्ते पर चलदे रेयो जे यीशु का पुजदा, ताकी जे लोक असां बिच आत्मिक तौर पर कमजोर हिन, से भटकी ना जाण, पर तिन्हेरा विश्वास मजबूत बणी जाणा चाएदा। "
HEB,12,14,"सारेयां कने मेल जोल रख्खो, ते पवित्र जिन्दगी बिताणे री कोशीश करो, किजोकी तिसेरे बगैर कुसकी ने कदी भी परमेश्‍वर जो नी दिखणा। "
HEB,12,15,"ते चुकन्ने रेयो, कुते इय्यां ना हो कि कोई परमेश्‍वर रे अनुग्रह का अछुता रेइ जाओ, ते तुसी तांइ इक्क मुसीबत री वजह बणी जाए। इदेया कोई भी मणु अप्पु ता परमेश्‍वर रे सच्चे रस्ते का दूर चली जांदा ते मते जणेया तांइ परमेश्‍वर री सच्चाई का भटकणे री वजह बणी सकदा। "
HEB,12,16,"तुसी बिच कोई मणु इदेया ना हो जे व्यभिचारी, या अब्राहम रे पोत्ते एसाव सांइ अधर्मी हो, जिनिये इक्क बारी री रोट्टी रे बदले अपणे पैल्ले मुडें होणे रे औहदे जो बेची दित्तेया थिया। "
HEB,12,17,"तुसी जाणदे कि बाद बिच जां एसाव ने अपणे प्यो का आशीष पाणी चाही, तां तिसजो नक्कारी दित्तेया गेया, ते तिसजो अथरु बहाई-बहाई करी मंगणे पर भी आशीष नी मिल्ली। पर तिनिये जे कित्तेया थिया, तिसजो बदलणे तांइ अवे से किच्‍छ नी करी सकदा थिया। "
HEB,12,18,"तुसी इक्क असली पहाड़ का नी आए रे हिन, ना ही इक्क धधकदी अग्ग का, ना ही न्याहरे बिच, ना ही धुंधलेपन का, ना ही बवण्डर का, ते तुसी ना तुरही री अवाज का आए रे हिन, जिय्यां इस्राएल रे सीने पहाड़ का आए थिये। "
HEB,12,19,"किजोकी तिन्हा ने तुरही री बड़े जोर री अवाज सुणी थी, ते तिसेरी अवाज इन्नी जादा थी, कि तिन्हा ने परमेश्‍वर का बिनती कित्ती कि से ना बोल्ले। "
HEB,12,20,"तिन्हा ने ए इधेरे तांइ बोल्लेया किजोकी परमेश्‍वर ने हुकम तिन्हा जो दित्तेया थिया, से लोक तिस हुकम जो ना सही सके, “जे कोई जानवर भी पहाड़ जो छुए तां तिस पर बट्टे मारे जाए।” "
HEB,12,21,"ते से दर्शन इदेया ड्रोणा थिया इत्ते तीकर मूसा ने भी बोल्लेया, “मै बड़ा डरदा ते कबंदा।” "
HEB,12,22,"पर तुसी सिय्योन रे पहाड़ रे नेड़े आए रे हिन, जित्ते स्वर्गीय यरूशलेम है, जे जिन्दगी दैणे वाले परमेश्‍वर रा शहर है, लख्खां स्वर्गदूतां "
HEB,12,23,"ते परमेश्‍वर रे पैल्ली औलाद्दां री खुशहाल संगती जिन्हेरे नां स्वर्ग बिच लिख्खे गे रे हिन। ते सारेयां रा फैसला करणे वाले परमेश्‍वर का, ते सिद्ध कित्ते गे रे धार्मिक लोक्कां री आत्‍मा का स्वर्ग बिच आए रे हिन। "
HEB,12,24,तुसी यीशु का आए रे हिन जे परमेश्‍वर ते लोक्कां बिच नौई वाचा रे बिचौल्ले हिन। ते तुसी छिड़काव रे तिस खून रे नेड़े आये रे हिन जे हाबिल रे खून सांइ बदले री गुहार लाणे री जगह माफी दैणे री गल्लां बोलदा। 
HEB,12,25,"चुकन्ने रेयो, ते परमेश्‍वर री गल्ल सुनणे का इन्कार मत करो, जे तुसी कने गल्लां करदे। किजोकी इस्राएल रे लोक परमेश्‍वर री सजा का नी बची सके जां तिन्हा ने मूसा रे हुकम जो मनणे का इन्कार करी दित्ता थिया, जां तिसने इस दुनिया तिन्हा जो चितौणी दित्ती थी। साफ तौर असी भी तिन्हेरी गल्ल सुनणे का इन्कार करी के सजा का नी बची सकणा, जे स्वर्ग का गल्लां करदे। "
HEB,12,26,"जां परमेश्‍वर ने सीने पहाड़ का गल्ल कित्ती, तां तिस बेल्ले तां तिन्हेरी अवाज ने दुनिया जो हिलाई दित्तेया, पर अवे तिन्हा ने ए वादा कित्ते रा है, “इक्क बारी फिरी मै ना सिर्फ दुनिया जो, पर आसमान जो भी हिलाई दैणा” "
HEB,12,27,"ते ए गल्ल इक्क बारी फिरी इस गल्ल जो साबित करदा, परमेश्‍वर री बणाए री सारी चिज्जां हिलाई जाणी ते टली जाणी, ताकी जे चिज्जां हिलाई नी जादीं से अटल रैह्‍णी। "
HEB,12,28,"इधेरे तांइ असां जो जे राज मिल्ले रा है, तिसजो हिलाया नी जाई सकदा। असी परमेश्‍वर रे अनुग्रह री वजह कने तिन्हेरा शुकर करण, जिस कने असां री भक्ति ते डर कने परमेश्‍वर री इदेइ अराधना करण जिस कने से खुश हुदें। "
HEB,12,29,किजोकी असां रा परमेश्‍वर इक्क फुकणे वाली अग्ग सांइ हिन। 
HEB,13,1,भाईचारे रे रा प्यार बणी रे। 
HEB,13,2,"जिन्हा भी विश्वासियां कने तुसी पैल्ले ना मिल्ले रे होण, तिन्हा जो अपणे घर मेहमान बणाई करी तिन्हेरी सेवा पाणी करणा मत भुलदे। किजोकी इय्यां ही जाणे-अजनाणे बिच लोक्कां ने स्वर्गदूतां री भी मेहमान-नवाज़ी कित्ते री है। "
HEB,13,3,"कैदी कने ऐसे पेश आओ कि तिन्हा जो लगे कि जिय्यां तुसी भी तिन्हा कने कैद हिन, ते जिन्हा कने बुरा बर्ताव कित्तेया जांदा, तिन्हा री ऐसी सुधी लेया करो कि जिय्यां तुसी अपणे शरीर बिच तिन्हेरा दर्द महसुस करदे। "
HEB,13,4,"ब्याह जो सम्मान देयो, ते ब्यात्ते रे आदमी ते औरत जो अप्पु अदंर इक्क-दुए री इज्जत करणा चाएदी, ते तिन्हा जो इक्क-दुए कने भरोसेमंद रैह्णा चाएदा। किजोकी व्यभिचारी ते चरित्रहीन लोक्कां पर परमेश्‍वर ने इल्जाम लाणा। "
HEB,13,5,"तुसी अपणी जिन्दगी बिच धन-दौलत रा लालच मत रख्खो, ते तुसी का जे है, तिस अन्दर ही खुश रेयो, किजोकी परमेश्‍वर अप्पु ही बोलदे, “मै तुसी जो ना तां कदी छडणा ते ना कदी त्यागणा।” "
HEB,13,6,"इधेरे तांइ असी हिम्मत कने बोलदे, “प्रभु मेरा सहायक है, ते मणु मेरा किच्‍छ भी नी करी सकदा।” "
HEB,13,7,"जे तुसी रे आत्मिक अगुवे थिये, ते जिन्हा ने तुसी जो परमेश्‍वर रे बारे बिच दस्सेया थिया, तिन्हा जो याद रख्खो; ते सोच्चो कि से किय्यां जिन्दगी जिन्दे थिये, ते फिरी मरे। जदेया विश्वास तिन्हा जो परमेश्‍वर बिच विश्वास थिया, तैसा ही विश्वास तुसी भी परमेश्‍वर बिच दिखाओ। "
HEB,13,8,"प्रभु यीशु मसीह अज्ज कल ते हमेशा इक्क ही जदेय हिन, ते से कदी भी नी बदलदे। "
HEB,13,9,"नौई ते बखरी-बखरी शिक्षां रे पिच्छे मत चलदे, जिन्हा ने तुसी जो सही रस्ते का गलत रस्ते पर लेई जाणा। परमेश्‍वर रा अनुग्रह कने अंदरूनी ताकत पाणा ठीक गल्ल है, ते खाणे-पीणे रे कानूनां जो ना मनणा खरा है, किजोकी जे लोक इन्हा कानूनां जो मनदे, तिन्हा जो इन्हा कने कोई फायदा नी होणा। "
HEB,13,10,अराधना वाले तम्बु रे पुरोत्तां जो वेदी पर चढ़ाए री रोट्टियां जो नी खाणे री इजाज़त नी है। 
HEB,13,11,"किजोकी पैल्ली वाचा रे हिसाब कने, हर साल जिन्हा जानवरां रा खून, प्रधान पुरोत्त पाप कुर्बानी तांइ सबका जादा पवित्र जगह बिच पाप्पां री माफी तांइ चढांदे, ते तिन्हा जानवरां रा शरीर तिन्हा लोक्कां री रैह्णे री जगह का दूर फुक्केया जांदा थिया। "
HEB,13,12,"इसी वजह कने, यीशु ने भी अपणे ही खून रे जरिए पवित्र करणे तांइ यरूशलेम शहर का बाहर जुल्म सहन कित्ता ते जान दित्ती। "
HEB,13,13,"इधेरे तां, आओ, कुर्बानी चढ़ाणे री रीती-रिवाज्‍जां जो छड्डी करी, यीशु रे नेड़े आओ। ते जिय्यां तिन्हा ने बेज्जती सहन कित्ती, तिय्यां ही असी भी बेज्जती जो सहन करण। "
HEB,13,14,"किजोकी ए दुनिया असां रा घर नी है, पर असां आणे वाले शहर री खोज बिच हिन "
HEB,13,15,"इधेरे तांइ आओ, असी परमेश्‍वर री स्तुती करदे होए, हमेशा तिन्हा जो अराधना रा कुर्बानी चढाण। "
HEB,13,16,"भलाई रे कम्म करेयो, ते जे तुसी का है, तिसजो जरूरतमंद लोक्कां कने बंडेया करो। किजोकी परमेश्‍वर इदेय कुर्बानी कने खुश रैहन्दे। "
HEB,13,17,"अपणे अगुवे री गल्लां मन्नो, ते तिन्हेरे अधीन रेयो। से हमेशा तुसी तांइ चुकन्ने रैहन्दे, ताकी तुसी भटकी ना जाण। किजोकी तिन्हा जो अपणी सेवकाई रा हिसाब परमेश्‍वर जो दैणा जरूरी है। इय्यां ही करो, ताकी से अपणे कम्मां बिच र खुश ही होण, ना की दुखी होण, नी ता तुसी जो कोई फायदा नी होणा। "
HEB,13,18,"इस तीकर असां तांइ प्रार्थना करदे रेयो। किजोकी असी पक्के तौर पर जाणदे कि असां रा विवेक साफ है, ते असी सारी गल्लां अन्दर परमेश्‍वर जो सम्मान दैणा चाह्‍ंदे। "
HEB,13,19,"प्रार्थना करणे तांइ मै तुसी जो होर जादा प्रोत्साहित करदा, ताकी मै तुसी का तोले आई सकां। "
HEB,13,20,"अवे असां रा शांती दैण वाला परमेश्‍वर, जिन्हा ने असां रे प्रभु यीशु मसीह जो मुर्देयां बिच का जिन्दा कित्तेया, हमारे जैसी भेड्डां तांइ इक्क पुहाल सांइ हिन। तिन्हा ने अपणी जान री कुर्बानी देई करी हमेशा री वाचा जो पक्का कित्तेया। "
HEB,13,21,"ते परमेश्‍वर प्रभु यीशु री ताकत कने तुसी बिच से हर इक्क ठीक चीज पैदा करे, जिस कने से खुश हुंदे, जिस कने तिन्हेरी महिमा हमेशा-हमेशा तीकर हुंदी रेयो। आमीन। "
HEB,13,22,"मेरे संगी विश्वासियों, मै तुसी का बिनती करदा कि तुसी सबर कने इस संदेश जो सुणो, जे मै तुसी जो प्रोत्साहित करणे तांइ लिख्खे रा है। किजोकी मै तुसी जो बड़ी घट शब्दां बिच लिख्खे रा है। "
HEB,13,23,"तुसी इस गल्ल जो जाणदे कि तीमुथियुस असां रा विश्वासी भ्याल जेल का छुटी गे रा है, जे अगर से तोले आंदा, तां मै तिस कने तुसी कने मिलणे जो आणा। "
HEB,13,24,अपणे सारे अगुवे जो नमस्कार ते परमेश्‍वर रे सारे लोक्कां जो नमस्कार बोल्लो। ईतालिया देश बिच रैह्णे वाले विश्वासी लोक्कां रा तुसी जो नमस्कार। 
HEB,13,25,तुसी सारे लोक्कां पर परमेश्‍वर रा अनुग्रह बणेया रे। 
JAS,1,1,"मै याकूब परमेश्‍वर रा ते मसीह यीशु रा दास, तिन्हा बारा गोत्तर रे यहुदी विश्वासियां जो ए चिठ्ठी लिखदा ते नमस्कार करदा जे दुनिया रे अलग-अलग जगह बिच बिखरे रे हिन। "
JAS,1,2,"हे मेरे संगी विश्वासियों, अपणे परखे जाणे जो तुसी खुशी री गल्ल मन्नों, "
JAS,1,3,किजोकी तुसी जाणदे तुसी रे विश्वास रे परखे जाणे कने तुसी रा सबर बदधा। 
JAS,1,4,"तुसां जो हर परिक्षा बिच सबर रखणा सिखणा चाएदा, ताकी तुसी आत्मिक रूप कने परिपक्व ते सिद्व होई जाओ ते अग्गे जो तुसी रे स्वभाव बिच कुसकी गल्ल री घटी ना रे। "
JAS,1,5,"पर अगर तुसी बिच का कुसकी जो समझ री कमी हो, तां से परमेश्‍वर का मगें, जे खुले दिल कने गलतियां कड्डे बगैर दिंदे भी; ते तिन्हा ने तुसी जो समझ दैणी। "
JAS,1,6,"पर तुसी विश्वास कने मंगो, ते कोई शक ना करो; किजोकी शक करणे वाला मणु समुद्र री लहर सांइ अणटिक है जे ब्यार कने चलदी ते छलारां खादीं। "
JAS,1,7,"शक करणे वाला मणु ए ना समझे कि तिसेरी मंगे री कोई भी गल्ल प्रभु ने तिसजो दैणी, "
JAS,1,8,"से मणु दोगला है, ते अपणी कुसकी भी गल्ल पर नी टिकदा। "
JAS,1,9,"जे विश्वासी लोक गरीब हिन, से इस गल्ल पर खुश होण कि परमेश्‍वर ने तिन्हा जो सम्मान दित्ते रा है। "
JAS,1,10,ते जे विश्वासी लोक अमीर हिन से इस गल्ल पर खुश होण कि परमेश्‍वर ने तिन्हा जो निमता कित्ते रा है। 
JAS,1,11,"जिय्यां सूरज उगदे कने ही कड़ी धूप्प पैंदी ते घा जो सुखाई दिंदी, ते तिसेरा फुल्ल झड़ी जादां, ते तिसेरी खूबसुरती मिटी जांदी; तिय्यां ही अमीर मणु ने अपणे कम्मां जो करणे बिच ही मुकी जाणा। "
JAS,1,12,"धन्न है से मणु, जे परखे जाणे रे बेल्ले टिकी रैहन्दा; किजोकी खरा साबित होणे पर तिसजो हमेशा री जिन्दगी रा से मुकट मिलणा, जिस जो दैणे रा वादा परमेश्‍वर ने तिन्हा लोक्कां कने कित्ते रा है जे परमेश्‍वर कने कित्ते रा है। "
JAS,1,13,जां कोई मणु बुराई करणे तांइ उकसाया जाए तां से ए ना बोल्ले कि परमेश्‍वर मेरे जो उकसाया करदे हिन; किजोकी परमेश्‍वर जो गलत कम्म करणे तांइ उकसाया नी जांदा ते ना ही से अप्पु ही कुसकी जो गलत कम्म करणे तांइ उकसांदे। 
JAS,1,14,पर हर इक्क मणु अपणी ही बुरे कम्म करणे री इच्छा बिच फसी करी परखेया जांदा। 
JAS,1,15,फिरी जां बुरे कम्म करणे री इच्छा बदधी तां मणु पाप करदे; ते जां मणु पाप करदे तां तिसेरा नतिज्जा हमेशा री मौत हुंदा। 
JAS,1,16,"हे मेरे प्यारे संगी विश्वासियों, धोखा मत खांदे। "
JAS,1,17,"किजोकी हर इक्क बदिया वरदान ते उत्तम दान परमेश्‍वर रे पास्से का ही हुदां, ते अम्बरे रे चाँद-तारेयां जो बनाणे वाले पिता परमेश्‍वर रे पास्से का मिलदा जे हमेशा इक्क जदेय रैहन्दे ते कदी भी नी बदलदे। "
JAS,1,18,"तिन्हा ने अपणी ही मर्जी कने असां जो सच्चाई रे वचन रे जरिए असां जो अपणी औलाद बणाया, ताकी असी तिन्हेरे बणाए री सृष्टी रे पैल्ले फल सांइ  सृष्टी रे सबका खास हिस्सा बनण। "
JAS,1,19,"हे मेरे प्यारे संगी विश्वासियों, तुसी ए गल्ल जाणी लेयो, हर इक्क मणु सुनणे तांइ हमेशा तयार, सबर कने बोलणे वाला ते अपणे गुस्से जो काबू बिच रखणे वाला हो "
JAS,1,20,किजोकी कोई मणु गुस्से बिच हो तां से धार्मिकता रे कम्मां जो नी करी सकदा जे परमेश्‍वर तिसका चाहन्दा। 
JAS,1,21,इधेरे तांइ सारी गन्दगी ते नफरत जो छड्डी करी परमेश्‍वर रे वचन जो निमते मन कने अपणाई लेयो जे दिल बिच बोया गे रा है ते जे तुसी जो छुटकारा देई सकदा। 
JAS,1,22,"ते सिर्फ परमेश्‍वर रे वचन जो सुनणे वाले मत बणो जे अप्पु जो ही धोखा दिदें, पर तिसजो मनणे वाले भी बणो। "
JAS,1,23,"किजोकी जे कोई परमेश्‍वर रे वचन जो सुणदा पर तिसजो मनदा नी, से इदेय मणु सांइ है जिनिये अपणा मुँह शीशे बिच दिख्खेया "
JAS,1,24,ते अप्पु जो दिखणे का बाद तिस्सी बेल्ले भुल्ली जांदा कि से कदेया दिसदा। 
JAS,1,25,"पर जे मणु तिस व्यवस्था पर ध्यान करदा रैहन्दा जे अजादी दिंदी, तिस मणु जो अपणे कम्मां बिच इधेरे तांइ आशीष मिलणी किजोकी से सुणी करी भुलदा नी, पर तिसजो पुरे मन कने मनदा। "
JAS,1,26,"जे अगर कोई अप्पु जो परमेश्‍वर रे भक्त समझे, ते अपणी जिब्ब पर लगाम ना लाए, अपणे दिल जो धोखा दे, तां तिसेरी भक्ति फिजुल है। "
JAS,1,27,"असां रे परमेश्‍वर पिता री नजर बिच सच्ची ते सुच्ची भक्ति ए है कि अनाथ ते विधवा रे दुख बिच तिन्हेरा ख्याल रखणा, ते अप्पु दुनिया रे बुरे कम्मां का दूर रैह्‍ण जे तुसी जो बिगाड़दे। "
JAS,2,1,"हे मेरे संगी विश्वासियों, तुसी असां रे महिमामय मसीह यीशु बिच विश्वास करणे वाले लोक हिन, इधेरे तांइ तुसी बिच दूज करणे रा स्वभाव ना हो। "
JAS,2,2,जे अगर इक्क मणु सोन्ने रे छल्ले ते छैल कपड़े पाई करी तुसी री कलीसिया बिच आए ते इक्क कगांल भी मैल्ले-कुचैल्ले कपड़े पाई करी आए 
JAS,2,3,"ते तुसी तिस छैल कपड़े वाले मणु पर ध्यान देई करी आदर कने बोलदे, “तुसी इत्ते छैल जगह पर बेयो,” ते तिस कगांल जो बोलदे, “तु इत्ते खड़ी रे,” या “मेरे पैरां का बेई जा।” "
JAS,2,4,तां क्‍या तुसी अप्पु अदंर दूज नी कित्ती ते गलत सोच कने फैसला नी लित्तेया? 
JAS,2,5,"हे मेरे प्यारे संगी विश्वासियों, ध्यान देयो, परमेश्‍वर ने इस दुनिया रे गरीब लोक्कां जो मता विश्वास दित्ते रा है ते से अपणे राज रा हिस्सा तिन्हा सारे लोक्कां जो दैणे रा वादा कित्ते रा है जे परमेश्‍वर कने प्यार करदे। "
JAS,2,6,"पर तुसी कगांल मणु रा अपमान कित्तेया। अमीर लोक ही तुसी पर जुल्म नी करदे, ते से ही तुसी जो कचहरियां अदंर धृड़ी-धृड़ी करी नी लेइ जादें। "
JAS,2,7,ए से ही लोक हिन जे तुसी रे मसीह यीशु रे उत्तम नां री बुराई करदे। 
JAS,2,8,"तां भी जे अगर तुसी पवित्रशास्त्र रे इस खास हुकम जो मनदे “तु अपणे पड़ोसी कने अप्पु सांइ प्यार रख,” तां ठीक करदे। "
JAS,2,9,ते जे अगर तुसी इक्क-दुए कने दूज करदे तां पाप करदे; ते मूसा रा कानून तुसी जो गुन्हेगार ठेहरांदा। 
JAS,2,10,किजोकी जे कोई मूसा रे कानून रे इक्क भी हुकम जो मनणे बिच चुकी जाए तां से सारी हुकमां बिच गुन्हेगार ठेहरदा। 
JAS,2,11,"इधेरे तांइ जिनिये बोल्लेया, “तू व्यभिचार मत करदा” तिनिये ही ए भी बोल्लेया, “तु हत्या मत करदा” इधेरे तांइ भले ही तू व्यभिचार नी कित्तेया पर हत्या कित्ती तां भी तैं मूसा रे कानून रा उल्घंन कित्तेया। "
JAS,2,12,तुसी अपणा चालचलन तिन्हा लोक्कां सांइ रख्खो करो जिन्हेरा न्याय तिस कानून रे हिसाब कने होणा जे असां जो अजादी दिंदी। 
JAS,2,13,जे अगर तुसी होर लोक्कां कने दया रखी हो तां परमेश्‍वर ने भी हिसाब-किताब करणे रे दिन पर तुसां पर दया करणी। 
JAS,2,14,"हे मेरे संगी विश्वासियों, जे अगर कोई बोल्ले कि मेरे जो मसीह यीशु बिच विश्वास है पर से तिसेरे हिसाब कने लोक्कां कने ठीक कम्म ना करदा हो, तां फिरी तिसेरे विश्वास करणे रा कोई फैदा नी। इदेया विश्वास तिसजो छुटकारा नी देई सकदा? "
JAS,2,15,"मन्नी लेयो जे अगर कुसकी संगी विश्वासी जो कपड़ेयां री जरुरत हो ते तिन्हा जो खाणे जो भी किच्‍छ ना हो, "
JAS,2,16,"ते तुसी बिच का कोई तिन्हा जो ए बोल्ली करी विदा करे, “शांती कने जाओ तुसी निग्गे रेयो ते रजी रेयो,” पर तिन्हा जो तिन्हेरे जरुरत री चिज्जां ना दे तां क्‍या फैदा? "
JAS,2,17,तिय्यां ही बगैर ठीक कम्मां रे विश्वास भी मुर्दे सांइ है। 
JAS,2,18,"पर कोई बोल्ले, “तू विश्वास करदा, ते मै ठीक कम्म करदा।” पर मै बोलदा कि तू अपणा विश्वास मिन्जो बगैर ठीक कम्मां रे साबित करी के दिखा; ते मै अपणा विश्वास अपणे ठीक कम्मां रे जरियै तिज्जो साबित करी के दिखांदा। "
JAS,2,19,तिज्जो विश्वास है कि परमेश्‍वर इक्क ही है; तू ठीक करदा; दुष्टात्मा भी विश्वास करदी ते डर कने कमदी। 
JAS,2,20,"पर हे नासमझ इन्सान, क्‍या तू ए भी नी जाणदा, कि ठीक कम्मां रे बगैर विश्वास कुसकी जोग्गा नी है? "
JAS,2,21,"जां असां रे पुरखे अब्राहम ने अपणे मुंडे इसहाक जो वेदी पर चढ़ाया थिया, तां से अपणे ठीक कम्मां री वजह कने धार्मिक ठेहरे थिये। "
JAS,2,22,तैं दिख्खी लित्तेया कि तिन्हेरा विश्वास तिन्हेरे ठीक कम्मां री वजह कने सिद्व होया। 
JAS,2,23,"ते पवित्रशास्त्र रा से वचन पुरा होया कि अब्राहम ने परमेश्‍वर पर भरोसा कित्तेया, ते तिसेरे विश्वास रे जरिए परमेश्‍वर ने तिसजो धार्मिक मणु ठेहराया, ते इत्ते तीकर कि से परमेश्‍वर रा दोस्त केहलाया। "
JAS,2,24,"इसी तरिक्के कने तुसी दिख्खी लित्तेया कि परमेश्‍वर इन्सान जो सिर्फ विश्वास कने ही नी, बल्कि ठीक कम्मां कने भी धार्मिक ठेहरांदे। "
JAS,2,25,"तिय्यां ही राहाब वेश्या ने भी जां तिन्हा जासुसां जो अपणे घरे रुकाया, ते दुए रस्ते का भेजी दित्तेया, तां तिसजो भी परमेश्‍वर ने तिसजो तिसेरे कम्मां कने ही धार्मिक ठेहराया। "
JAS,2,26,जिय्यां शरीर बगैर साह रे मरे रा है तिय्यां ही विश्वास भी ठीक कम्मां रे बिना मुर्दा है। 
JAS,3,1,"हे मेरे संगी विश्वासियों, तुसां बिच का हर कोई कलीसिया बिच गुरु बनणे री इच्छा ना रख्खे किजोकी तुसी जाणदे ही हिन कि असां गुरुआं रा दुए लोक्कां जादा सख्ती कने न्याय होणा। "
JAS,3,2,मै तुसी जो समझाया करदा है कि असां सारेयां का गलतियां हुंदी रैहन्दी पर जे अगर कोई मणु बोलणे बिच कदी कोई गलती ना करो तां से पूरा सही मणु है ते से अप्पु जो पूरा काबू भी करी सकदा। 
JAS,3,3,जिय्यां असी इक्क घोड़े रे मुँह बिच लगाम लाई करी तिसजो जिय्यां मर्जी काबू करी सकदे 
JAS,3,4,"या पाणी वाले जहाज रा उदारण भी लेई सकदे, चाए से बड़े बड्डे हुन्दे अते तेज ब्यार कने चलदे, पर इक्क छोटी जदेयी पतवार कने तिसजो चलाणे वाला तिसजो काबू बिच रखी करी जित्ते मर्जी लेई जाई सकदा। "
JAS,3,5,"इय्यां ही जिब्ब, जे शरीर रा इक्क छोटा हिस्सा है, बड्डी-बड्डी डींगा मारदी, ध्यान देयो कि इक्क जरा करी चिंगारी पूरे बण जो फूकी सकदी। "
JAS,3,6,"हां, जिब्ब इक्क चिंगारी सांइ है, ए शरीर रा इक्क खतरनाक हिस्सा है जे इन्सान का अधार्मिक कम्म करांदी ते तिसेरे पुरे जिन्दगी जो बर्बाद करी दिंदी, ए असां रे जिन्दगी जो नरक री अग्ग सांइ बर्बाद करी सकदी। "
JAS,3,7,"हर तरिक्के रे जंगली जानवर, चिड़ु-पखेरू, रेंगणे वाले जीव-जन्तु, पाणी वाले जानवर, इन्सान रे बस बिच आई सकदे ते हिन भी "
JAS,3,8,"पर जिब्ब जो कोई काबू बिच नी करी सकदा, ए खतरनाक ते बुरा है ते जानलेवा सप्प सांइ जहर कने भरित्ते री है। "
JAS,3,9,"जिब्ब कने अपणे प्रभु अते पिता परमेश्‍वर री बड़ाई करदे अते इस्सी कने मणुआं जो जे परमेश्‍वर रे रूप बिच बणाये गे हिन, कोसदे भी हिन। "
JAS,3,10,"इक्क ही मुँह का शुक्रिया करदे ते श्राप भी दिंदे पर हे मेरे संगी विश्वासियों, इदेया तां नी होणा चाएदा। "
JAS,3,11,"हे मेरे संगी विश्वासियों, जिय्यां इक्क ही नाड़ू का मिठ्ठा पाणी अते खारा पाणी नी निकली सकदा "
JAS,3,12,"ते अंजीर रे बुट्टे पर जैतून या अंगूर री बेलां पर कदी अंजीर नी लगदे, तिय्यां ही खारे पाणी रे नाड़ू का कदी मिट्ठा पाणी नी निकली सकदा। "
JAS,3,13,"जे अगर तुसी समझदार ते परमेश्‍वर री गल्लां जो समझणे वाले लोक हिन, तां इधेरे तांइ इक्क खरी जिन्दगी जियो। निम्तेपन ते समझदारी कने ठीक कम्म करी के साबित करो। "
JAS,3,14,"पर जे अगर तुसी रे मन बिच बड़ा हिरस अते मतलबीपन है, तां तुसी झुठ बोल्ली करी इस सच्चाई पर पर्दा पाया करदे हिन कि तुसी समझदार नी हिन। "
JAS,3,15,"इदेया ज्ञान तां परमेश्‍वर रे पास्से का नी मिलदा, बल्कि से तां दुनियावी है, आत्मिक नी है बल्कि शैतान रा है। "
JAS,3,16,"जित्ते हिर्स अते मलतबीपन हुन्दा, तित्ते बखेड़े ते हर तरह री बुराई भी हुंदी। "
JAS,3,17,"पर परमेश्‍वर रे पास्से का मिलणे वाला ज्ञान सबका पैल्ले तां से पवित्र हुन्दा, फिरी मिलनसार, भद्र, दया कने भरितेरा अते ठीक कम्मां कने लद्दितेरा, अते बगैर भेद-भाव रे ते सच्चा भी हुन्दा। "
JAS,3,18,मेल-मिलाप कराणे वाले तिस शांती रे बीज जो बांदे ते पवित्रता री फसल कटदे। 
JAS,4,1,तुसी बिच लड़ाई-झगड़े सिर्फ तिन्हा एशो-अराम री वजह कने आई गे रे हिन जे तुसी रे बिच लड़दे-भिड़दे रैहन्दे। 
JAS,4,2,"तुसी इच्छा रखदे पर तुसी जो मिलदा नी, इधेरे तांइ तुसी खून करणे रा भी इरादा रखदे, तुसी हिर्स करदे पर कुछ हासिल नी करी पादें इधेरे तांइ तुसी लड़दे ते झगड़दे। तुसी जो इस तांइ नी मिलदा की तुसी परमेश्‍वर का मगंदे नी। "
JAS,4,3,हांलाकी तुसी परमेश्‍वर का मगंदे पर फिरी भी तुसां जो नी मिलदा किजोकी बुरी नीत कने मगंदे ताकी अपणे एशो-अराम बिच उड़ाई देयो। 
JAS,4,4,"हे बेईमान लोक्कों, तुसी जाणदे कि दुनिया री चिज्जां कने प्यार रखणा परमेश्‍वर कने नफरत करणा है। अते जे दुनिया रा दोस्त होणा चाह्‍ंदा, से अपणे आप जो परमेश्‍वर रा दुस्मण बणादां "
JAS,4,5,"तुसां जो ए समझणा चाएदा की परमेश्‍वर पवित्रशास्त्र बिच ए बोलदे, “जिस आत्‍मा जो परमेश्‍वर ने असां रे अन्दर बसाए रा है, से हिर्स नी करदा जे अगर असी परमेश्‍वर रे अलावा असी होर कुसकी कने प्यार रखदे।” "
JAS,4,6,"से तां होर भी जादा दया करदे ताकी असी बुरी इच्छा रा विरोध करी सकण, इसी वजह कने पवित्रशास्त्र बिच ए लिख्खे रा है, “परमेश्‍वर घमंडिया रा विरोध करदे पर निमते मणुआं पर अनुग्रह करदे।” "
JAS,4,7,"इधेरे तांइ परमेश्‍वर रे अधीन होई जाओ। शैतान रे खिलाफ रेयो, ते तिनिये तुसी रे सामणे का नह्सि जाणा। "
JAS,4,8,"परमेश्‍वर रे नेड़े आओ तां तिन्हा ने भी तुसी रे नेड़े आणा। हे पापियों, अपणे जिन्दगी का पाप दूर करो, ते हे दोगले लोक्कों अपणे दिल जो पवित्र करो। "
JAS,4,9,"अपणे पाप्पां री वजह कने दुखी हो, ते मातम करो, ते रोओ, तुसी री हँसी मातम बिच ते तुसी रा आनंद करणा उदासी बिच बदली जाए। "
JAS,4,10,प्रभु रे सामणे निमते बणो तां तिन्हा ने तुसी जो सम्मान दैणा। 
JAS,4,11,"हे संगी विश्वासियों, इक्क दुए री बदनामी मत करेया करो, जे अपणे संगी विश्वासी री बदनामी करदा या तिस पर इल्जाम लादां, तां से मूसा रे कानून री बदनामी करदा ते मूसा रा कानून पर इल्जाम लादां, ते तू मूसा रे कानून पर चलणे वाला नी पर तिस पर हाकिम ठेहरेया। "
JAS,4,12,"मूसा रा कानून दैणे वाले ते तिसेरे हाकिम सिर्फ परमेश्‍वर ही हिन, जे बचाणे ते खतम करणे री ताकत रखदे, पर तिज्जो कुसकी पर भी इल्जाम लाणे रा कोई हक्क नी है। "
JAS,4,13,"तुसी जे ए बोलदे कि अज्ज या कल असी कुसकी होर शहर बिच जाई करी तित्ते इक्क साल बिताणा, ते कम्म करी के फैदा कमाणा "
JAS,4,14,"पर तुसी ए नी जाणदे की कल क्‍या होणा, सुणी तां लेयो कि तुसी री जिन्दगी है ही क्‍या? तुसी तां भाप सांइ हिन जे थोड़ी देर दिसदी ते फिरी गायब होई जांदी, "
JAS,4,15,"पर इधेरे बजाए तुसी जो ए बोलणा चाएदा, जे अगर प्रभु चाह्‍ंदे तां असी जिन्दे रैह्णा ते ए या हे कम्म भी करणा। "
JAS,4,16,"पर अवे तुसी अपणे बुरे मनसुबे पर घमडं करदे, ते इदेया घमंड बुरा है। "
JAS,4,17,"इधेरे तांइ जे कोई भलाई करणा जाणदा ते नी करदा, तिसेरे तांइ ए पाप है। "
JAS,5,1,"हे अमीर लोक्कों सुणी तां लेयो, तुसी अपणे आणे वाले दुखां पर लेरां मारी-मारी करी रोओ। "
JAS,5,2,तुसी री जायदाद बर्बाद होई जाणी ते तुसी रे कपड़े खराब होई गे रे हिन। 
JAS,5,3,तुसी रा सोन्ना ते चाँदी रा कोई मोल नी रेया। परमेश्‍वर रे न्याय करणे रे दिन पर तुसी रे कठेरे रा धन-दौलत ने तुसी रे खिलाफ सबूत होणा ते जिस धन-दौलत जो तुसी कठेरेया तिसने तुसी जो अग्ग सांइ मुकाई दैणा। 
JAS,5,4,"दिख्खो, जिन्हा मजदुरां ने तुसी रे खेत्तर कट्टे रे हिन, ते तिन्हेरी मजदुरी जे तुसी धोखा देई करी रखी लित्ती, से मजदूर ते बाड्डी करणे वाले तुसी रे खिलाफ परमेश्‍वर का लैरां मारी करी रोया करदे हिन ते तिन्हेरी बिनती सेना रे प्रभु ने सुणी लित्ते री है। "
JAS,5,5,तुसी दुनिया रे एशो अराम बिच ही लगी रे ते बड़ा ही सुख भोग्गेया। तुसी हमेशा सिर्फ अपणी खुशी तांइ जिये ते तिस्सी तरिक्के कने तांइ अप्पु जो तयार कित्ता कि प्रभु तुसी जो सजा देण। 
JAS,5,6,जे धार्मिक लोक तुसी रा सामणा नी करी सकदे थिये तुसी तिन्हा जो दोषी साबित करी के मारी रख्खेया। 
JAS,5,7,"इधेरे तांइ हे मेरे संगी विश्वासियों, प्रभु रे आणे तिकर सबर रखो। जिय्यां किसान दुनिया री किमती फसल री उम्मीद रख्खी करी पैल्लि ते आखरी बरखा तिकर सबर रखदा ताकी फसल उगे ते बड्डिणे तांइ तयार होई जाए। "
JAS,5,8,"तिय्यां ही तुसी भी सबर रखो, ते हिम्मत रख्खो, किजोकी प्रभु तौले ही आणे वाले हिन। "
JAS,5,9,"हे संगी विश्वासियों, इक्क दुज्जे पर मत कुड़कुड़ाओ, ताकी परमेश्‍वर जे हाकिम है तुसी जो सजा ना दे, ते से अवे बड़े नेड़े है ते बस पुजणे ही वाला है। "
JAS,5,10,"हे संगी विश्वासियों, जिन्हा भविष्यद्वक्ता ने प्रभु रे नां कने गल्लां कित्ती, तिन्हेरे दुख चुक्कणे ते सबर रखणे जो इक्क आर्दश समझो। "
JAS,5,11,"असी सबर रखणे वाले लोक्कां जो धन्न बोलदे। तुसी अय्यूब  नां रे मणु रे सबर रखणे रे बारे बिच तां सुणे रा ही है, ते प्रभु ने आखर तिसजो जे प्रतीफल दित्ता तिसजो तुसी जाणी लित्ते रा कि प्रभु अती करुणामयी ते दयालू हिन। "
JAS,5,12,"पर हे मेरे संगी विश्वासियों, सबका खरी गल्ल ए है कि कदी कसम मत खांदे, न स्वर्ग री, ना धरती री, ते ना ही कुसकी होर चीज दी पर तुसां री गल्ल हाँ री हाँ ते ना री ना हो, ताकी परमेश्‍वर तुसां पर इल्जाम लाइ करी तुसी जो सजा दे। "
JAS,5,13,जे तुसी बिच कोई दुखी हो तां प्रार्थना करे ते जे अगर खुश हो तां परमेश्‍वर की स्तुती रे भजन गाए। 
JAS,5,14,"तुसी बिच जे अगर कोई बिमार है तां कलीसिया रे बुजुर्ग लोक्कां जो सद्दो, ते से प्रभु रे नां कने तिस पर तेल मली करी तिसेरे तांइ प्रार्थना करण, "
JAS,5,15,ते विश्वास री प्रार्थना कने बिमार ने बची जाणा ते प्रभु ने तिस मणु जो ठीक करी दैणा ते जे उसने पाप भी कित्ते रे होणे तां से भी माफ होई जाणे। 
JAS,5,16,"इधेरे तांइ तुसी अप्पु बिच इक्क-दुए रे सामणे अपणे-अपणे पाप्पां जो मन्नी लेयो, ते इक्क-दुए तांइ प्रार्थना करो, जिस कने तुसी अपणी बिमारियां का ठीक होई जाओ। धार्मिक मणु री प्रार्थना रे असर कने सब कुछ होई सकदा। "
JAS,5,17,"भविष्यद्वक्ता एलिय्याह भी तां असां सांइ दुख-सुख भोगी मणु ही थिया, ते तिसने बड़े पुरे दिल कने प्रार्थना कित्ती ताकी बरखा ना हो, ते साड्डे त्रै साल्लां तिकर बरखा नी होई, "
JAS,5,18,"फिरी तिनिए प्रार्थना कित्ती, ते आसमान का बरखा होई, ते जमीन फलवतं होई। "
JAS,5,19,"हे मेरे संगी विश्वासियों, जे तुसी बिच का कोई सच्चाई रे रस्ते का भटकी जाए ते कोई तिसजो फिरी परमेश्‍वर का हटणे बिच मदद करे, "
JAS,5,20,तां से ए जाणी लये कि जे कोई कुसकी भटके रे पापी जो परमेश्‍वर का हटणे बिच मदद करदा तां परमेश्‍वर ने तिस पापी मणु रे मते सारे पाप्पां जो माफ करी दैणा ते तिसजो हमेशा री मौत का बचाई लैणा। 
1PE,1,1,"मै पतरस मसीह यीशु रा प्रेरित है। मै पुन्तुस, गलातिया, कप्पुदुकिया एशिया ते बितुनिया रे इलाक्केयां बिच इक्क अजनबी रे तौर पर रैह्णे वाले परमेश्‍वर रे चुणे रे लोक्कां जो ए चिठ्ठी लिख्खेया करदा है। "
1PE,1,2,पिता परमेश्‍वर ने तुसी जो अपणे लोक बनाणे ते पवित्रात्मा रे जरिये पवित्र ठैहराणे तांइ बड़े पैल्ले का ही चुनणे रा फैसला करी लित्तेया थिया। तिन्हा ने ए इधेरे तांइ कित्तेया ताकी तुसी मसीह यीशु रे कहे मुताबिक चलो ताकी तुसी तिन्हेरे सुली पर खून बहाणे रे जरिये सुच्चे कित्ते जाण। तुसी जो परमेश्‍वर रे पास्से का अनुग्रह ते शांती मिलदी रे। 
1PE,1,3,"असां रे प्रभु मसीह यीशु रे पिता ते परमेश्‍वर रा शुक्रिया हो। असां पर तिन्हेरी दया री वजह कने तिन्हा ने मसीह यीशु जो मरे रे लोक्कां बिच का फिरी जिन्दा करी के असां जो इक्क नौई जिन्दगी दित्ती, ते तिन्हा ने असां जो बड़े हौंसले कने जीणे रे जोग्गे बणाया, इसेरा मतलब ए है कि असी तिन्हा सारी चिज्जां जो पाणे री आस रख्खी सकदे जिस जो दैणे रा वादा परमेश्‍वर ने असां ने कित्ते रा है। "
1PE,1,4,"असी तिस विरासत जो पाणे तांइ इंतजार करदे जे परमेश्‍वर ने असां तांइ तयार कित्ते री है। कोई भी तिन्हा चिज्जां जो ना बर्बाद करी सकदा ते ना ही खराब करी सकदा, से ना कदी पुराणी होई सकदी ते ना ही तिन्हेरी खुबसूरती कदी घटी सकदी। परमेश्‍वर ने तुसां तांइ से चिज्जां स्वर्ग बिच रख्खे री हिन। "
1PE,1,5,परमेश्‍वर अपणी महान ताकत कने तुसी जो सुरक्षित रखदे किजोकी तुसी मसीह बिच विश्वास करदे। तिन्हा ने तुसी जो अग्गे भी तां तांइ सुरक्षित रखणा जां तांइ मसीह यीशु हटी नी आंदे तां ही तुसी ने जानणा कि परमेश्‍वर ने तुसी जो पाप ते हमेशा री मौत का पुरे तरिक्के कने बचाए रा है। 
1PE,1,6,भले ही मते तरिक्के री चिज्जां तुसी जो दुखी करी दिंदी पर फिरी भी इन्हा गल्लां री वजह कने तुसी खुश हुंदे। 
1PE,1,7,"इन्हा मुसिबतां रा मकसद ए दर्शाणा है कि तुसी परमेश्‍वर पर विश्वास करदे भी या नी। मसीह बिच तुसी विश्वास सोन्ने का भी जादा किमती है। जिय्यां कि सोन्ना जे इक्क दिन खत्म होई जाणा, तिसजो भी अग्ग बिच परखेया ते निखारेया जांदा। जे अगर तुसी रा विश्वास इन्नी कड़ी मुसिबतां रे बाद भी बणेया रैहन्दा, तां इसेरी वजह कने तुसी जो तिस दिन बड़ा आदरमान ते महिमा मिलणी जिस दिन मसीह यीशु ने हटी आणा। "
1PE,1,8,तुसी ने मसीह यीशु जो कदी भी नी दिख्खे रा है पर फिरी भी तुसी तिन्हा जो प्यार करदे। तुसी इस बेल्ले तिन्हा जो दिख्खी नी सकदे पर तुसी तिन्हा बिच विश्वास करदे। इधेरे तांइ तुसी तिस आनंद ते महिमा बिच खुश हुंदे जे शब्दां बिच बयान नी होई सकदी। 
1PE,1,9,तुसी इधेरे तांइ खुश हिन किजोकी तुसी री आत्‍मा पाप री हालत बिच का पुरे तरिक्के कने बचाई जाया करदी है। ए मसीह यीशु बिच तुसी रे विश्वास रा ईनाम है। 
1PE,1,10,ए से ही अनुग्रह है जिसेरे बारे बिच भविष्यद्वक्तां होर भी जादा जानणा चाह्‍ंदे थिये। तिन्हा ने इस गल्ल री भविष्यवाणी कित्ती कि तुसां जो बचाणे तांइ परमेश्‍वर ने तुसां कने इन्नी करूणा करणे बर्ताव करणा जिसेरे तुसी काबिल भी नी थिये। तिन्हा ने जवाब तोपणे तांइ बड़े ध्यान कने खोज कित्ती थी। 
1PE,1,11,मसीह री आत्‍मा तिन्हा बिच थी ते से तिन्हा जो दस्सेया करदा थिया कि किय्यां मसीह ने बड़े जुल्म सैह्‍ण करणे ते फिरी तिन्हा जो बड़ी महिमा दित्ती जाणी। इधेरे तांइ तिन्हा ने बड़ी खौजबीन कित्ती कि मसीह कुण होणा ते ए सब किच्‍छ कुस समय पर होणा। 
1PE,1,12,पर परमेश्‍वर ने तिन्हा भविष्यद्वक्तां जो ए दस्सेया कि ए संदेश तिन्हा तांइ नी पर तुसी लोक्कां तांइ है। से संदेश मसीह यीशु रा शुभ संदेश है जिस जो अवे तुसी सुणी चुके रे हिन। तुसी जो शुभ संदेश सुनाणे तांइ लोक्कां री मदद तांइ परमेश्‍वर ने स्वर्ग का अपणे पवित्रात्मा जो भेज्जेया थिया। स्वर्गदूत भी इन्हा गल्लां जो बड़े उत्तेजित होई करी दिख्खेया करदे हिन। 
1PE,1,13,इधेरे तांइ अपणे मन जो इय्यां तयार करी लेयो कि जिय्यां लोक अपणी कमर बन्नी करी कम्म करणे तांइ तयार हुंदे। इसेरा मतलब ए है कि तुसां जो अपणी सोच पर काबू रखणा चाएदा। बड़े हौसंले कने तिस छुटकारे री पुरी आस रख्खी करी अपणी बोल-चाल जो सही रख्खो जे परमेश्‍वर ने तुसां जो मसीह यीशु रे स्वर्ग हटणे रे समय पर बड़े अनुग्रह कने दैणा। 
1PE,1,14,परमेश्‍वर रे हुकमां जो इस तरिक्के कने मन्नेया करो जिय्यां अच्छे बच्चे अपणे प्यो रे हुकमां जो मनदे। तिन्हा बुराई रे कम्मां जो करणे री चाह्‍त मत रख्खो जे तुसी तिस बेल्ले करणा चाह्‍ंदे थिये जां तुसी परमेश्‍वर जो नी जाणदे थिये। 
1PE,1,15,हर इक्क गल्ल बिच अप्पु जो बुराई रे कम्मां का बखरा रेयो किजोकी परमेश्‍वर पवित्र हिन। 
1PE,1,16,"किजोकी पवित्रशास्त्र बिच इय्यां लिख्खे रा है कि परमेश्‍वर ने बोल्लेया, “तुसां जो पवित्र रैह्णा चाएदा किजोकी मै पवित्र है।” "
1PE,1,17,"परमेश्‍वर जाणदे कि हर इक्क मणु ने क्‍या-क्‍या कित्ते रा है, ते से हर इक्क मणु का बगैर कोई पक्षपात कित्ते हिसाब-किताब लिंदे। जां तुसी परमेश्‍वर का प्रार्थना करदे तां तुसी तिन्हा जो पिता बोल्ली करी पुकारदे। इधेरे तांइ जां तीकर तुसी इस धरती पर इक्क अजनबी सांइ रैह्‍न्दे तुसी हमेशा तिन्हेरा आदरमान करो। "
1PE,1,18,"तुसी जाणदे कि पैल्ले तुसी बेकार तरिक्के कने जिन्दगी जिया करदे थिये, से ओ ही तरिक्का थिया जे तुसी जो अपणे का पैल्ले रे मणुआं का मिल्लेया थिया। पर तुसी जो तिस बेकार जिन्दगी का छुटकारा दित्तेया गेया। तुसी रा मुल्ल चुकाया गेया पर सोन्ने चाँदी जदेइ चिज्जां कने नी जे सड़ी जांदी, पर मसीह रे किमती खून कने, जे इक्क सुच्चे ते सिद्व उरणू सांइ हिन। "
1PE,1,19,परमेश्‍वर ने इस दुनिया जो बनाणे का पैल्ले ही इस गल्ल रा फैसला करी लित्तेया थिया कि मसीह यीशु ने छुटकारा दुआणा। पर से तुसी रे फायदे तांइ ही दुनिया रे इन्हा आखिरी दिनां बिच धरती पर आए। 
1PE,1,20,मसीह यीशु ने जे असां तांइ कित्तेया तिसेरी वजह कने अवे तुसी परमेश्‍वर बिच विश्वास करदे। तिन्हा ने ही मसीह यीशु जो मुर्देयां बिच का फिरी जिन्दा कित्तेया ते तिन्हा जो महिमा दित्ती। इधेरे तांइ परमेश्‍वर बिच तुसी रा विश्वास ते आस अवे मजबूत है। 
1PE,1,21,"सच्चाई जो मन्नी करी चलणे री वजह कने अवे तुसी सुच्चे कित्ते गे, अवे तुसी जो तन-मन लाई करी संगी विश्वासियां कने आपसी प्यार रखणा चाएदा। बड़ी चाह्‍त ते पुरे दिल कने इक्क-दुए कने प्यार रख्खो। "
1PE,1,22,तुसां जो अप्पु-मिते प्यार रखणा चाएदा किजोकी तुसां जो परमेश्‍वर का इक्क नौई जिन्दगी मिल्ले री है। तुसां जो ए जिन्दगी कुसकी इदेइ चीज रे जरिये नी मिल्ले री है जे इक्क दिन मुकी जाणी पर कुसकी इदेइ चीज रे जरिये मिल्ले री है जे हमेशा-हमेशा तीकर रैह्‍णी ते से परमेश्‍वर रा जिंदा ते हमेशा तीकर रैह्णे वाला वचन है। 
1PE,1,23,"पवित्रशास्त्र बिच ए लिख्खे रा है, “सारे मणु घा सांइ हिन ते तिन्हेरी खुबसूरती जंगली फुल सांइ है। घा ने सुकी जाणा ते फुल ने झड़ी जाणा, "
1PE,1,24,पर परमेश्‍वर रे वचन ने हमेशा-हमेशा तीकर बणी रैह्णा।” ए वचन मसीह यीशु रा शुभ संदेश है जिसेरा प्रचार तुसी जो सुणाया गेया थिया। 
1PE,2,1,"इधेरे तांइ हर तरिक्के री नफरत, धोख्खेबाजी, ढोंग, हिर्स ते लोक्कां री बदनामी करणा छड्डी देयो। "
1PE,2,2,"जिय्यां कि नौए जम्मे रे बच्चे अपणी माँ रे दुद्द जो तोपदे, जे कि इक्कदम खरा हुंदा, तिय्यां ही तुसी जो भी परमेश्‍वर रे वचन जो सिखणी री चाह्‍त रखणा चाएदी ताकी तुसी आत्मिक तौर पर परिपक्व होई जाओ। तां फिरी आखिर बिच, परमेश्‍वर ने तुसी जो इस दुनिया री बुरी चिज्जां का बचाणा। "
1PE,2,3,"किजोकी पवित्रशास्त्र बिच इस हिसाब कने लिख्खे रा है, “तुसां ने अपणे अनुभव कने सिख्खे रा है कि परमेश्‍वर भले हिन।” "
1PE,2,4,"तुसी मसीह यीशु का आए रे हिन। से तिस जरूरी बट्टे सांइ हिन जिस जो इमारत री नीं बिच लाया जांदा, पर से जिंदे बट्टे हिन। मते लोक्कां ने तिन्हा जो नक्कारेया पर परमेश्‍वर ने तिन्हा जो चुणेया से तिन्हा जो बड़ा किमती भी मनदे। ते जिय्यां लोक बट्टेयां कने घर जो बणांदे, तिय्यां ही परमेश्‍वर भी तुसी जो इक्क इदेइ मण्डली रा हिस्सा बणाया करदे हिन जित्ते पवित्रात्मा वास करदा। तिन्हा कम्मां री वजह कने जे मसीह ने असां तांइ कित्ते, तुसी परमेश्‍वर जो कुर्बानी चढ़ाणे वाले पुरोत्तां सांइ तिन्हा जो खुश करणे वाले कम्म करो। "
1PE,2,5,"जिय्यां कि पवित्रशास्त्र बिच परमेश्‍वर ने बोल्ले रा है, “दिख्खो! मै सिय्योन  बिच कुसकी जो कुणे रे बट्टे सांइ रख्खेया करदा है। से इक्क किमती बट्टे रे बराबर है जिस जो नीं पाणे तांइ चुणेया गे रा है। जे कोई तिन्हा बिच विश्वास करदा तिसजो कदी शर्मिंदा नी होणा पैणा।” "
1PE,2,6,"ए बट्टा मसीह यीशु हिन ते से तुसी तांइ तां किमती बणी जांदे जां तुसी तिन्हा बिच विश्वास करदे। पर तिन्हा बिच विश्वास ना करणे वाले लोक्कां तांइ पवित्रशास्त्र बिच ए लिख्खे रा गे रा है, “जिस बट्टे जो मिस्त्रि ठुकराई दित्तेया थिया, से ही बट्टा इमारत री नीं रा सबका जादा जरूरी बट्टा बणी गे रा है।” "
1PE,2,7,"ते पवित्रशास्त्र बिच ए गल्ल भी लिख्खे री गे री है, “इस बट्टे ने लोक्कां रे जमीन पर छुड़कणे री वजह बनणा। ए से बट्टा है जिसेरी वजह कने तिन्हा ने थल्ले पैणा।” तिन्हा ने इय्यां इधेरे तांइ पैणा किजोकी तिन्हा ने परमेश्‍वर रे संदेश जो मनणे का इन्कार कित्तेया। परमेश्‍वर ने फैसला कित्तेया कि तिन्हा लोक्कां कने इय्यां हो। "
1PE,2,8,"पर तुसी लोक तैसे नी हिन किजोकी तुसी परमेश्‍वर रे चुणे रे लोक हिन, तुसी तिस परमेश्‍वर रे पुरोत्त हिन जे राज्जा है। तुसी सारे परमेश्‍वर जो समर्पित हिन ते तुसी परमेश्‍वर रे ही हिन। तिन्हा ने तुसी जो न्याहरे का बाहर अपणी अनौखी रौशनी बिच अंदे रा है ताकी तुसी तिन्हेरे महान कम्मां रा प्रचार करी सको। "
1PE,2,9,"भविष्यद्वक्ता होशे ने तुसां रे बारे बिच जे लिख्खे रा है से सही ही है, “पैल्ले तुसी परमेश्‍वर रे लोक नी थिये पर अवे तुसी परमेश्‍वर रे लोक हिन। पैल्ले तुसी परमेश्‍वर रे दया जो नी जाणदे थिये पर अवे तुसी जाणदे किजोकी तिन्हा ने तुसी पर दया करी दित्ते री है।” "
1PE,2,10,"प्यारे विश्वासियों, तुसी इस दुनिया बिच इक्क अजनबी सांइ रेया करदे हिन। मै तुसी जो चितौणी देया करदा है कि तुसी शरीर री बुरी इच्छां का दूर रेयो किजोकी से तुसी री आत्‍मा रे खिलाफ लड़दी। "
1PE,2,11,तुसी रे नेड़े-तेड़े रैह्णे वाले लोक जे परमेश्‍वर बिच विश्वास नी करदे इय्यां जरूर बोलगे कि तुसी गलत कम्म करेया करदे हिन। पर तुसी इक्क इदेइ जिन्दगी जियो ताकी से लोक तुसी रे भलाई रे कम्मां जो दिख्खी सकण ते मसीह यीशु रे हटणे रे दिन पर परमेश्‍वर री महिमा करण। 
1PE,2,12,"प्रभु चाह्‍ंदे कि तुसी अपणे अधिकारियां रे कहे मुताबिक चलो, खासतौर पर मुख्य अधिकारी रे, जे सारेयां पर राज करदा। "
1PE,2,13,"राज्यपाल रे कहे मुताबिक भी चलो, किजोकी मुख्य अधिकारी तिसेरे जरिये ही तिन्हा लोक्कां जो सजा दिंदा जिन्हेरे कम्म बुरे हिन, ते तिन्हा लोक्कां री तारीफ भी करदा जिन्हेरे कम्म भलाई रे हिन। "
1PE,2,14,परमेश्‍वर चाह्‍ंदे कि तुसी भलाई रे कम्म करो ताकी तुसी तिन्हा मुर्ख लोक्कां जो अप्पु पर इल्जाम लाणे का रोक्की सको जे परमेश्‍वर जो नी जाणदे। 
1PE,2,15,तुसी जो कोई भी से करणे का नी रोक्की सकदा जे तुसी करणा चाह्‍ंदे किजोकी तुसी असां प्रभु यीशु मसीह रे जरिये अजाद करी दित्ते गे रे हिन। पर इस गल्ल रे बहान्ने कोई गलत कम्म मत करदे। बल्कि तुसी जो अपणे कम्मां कने ए दिखाणा चाएदा कि तुसी परमेश्‍वर रे सेवादार हिन। 
1PE,2,16,"सारेयां री इज्जत करो, मुख्य अधिकारी री इज्जत करो, ते अपणे संगी विश्वासियां कने प्यार करो। "
1PE,2,17,"लोक्कां रे घरे कम्म करणे वाले गुलाम्मों, तुसी मसीह यीशु बिच विश्वास करदे, तुसां जो अपणे मालिकां री हर गल्ल मनणी चाएदी ते हमेशा तिन्हेरी इज्जत करणा चाएदी। इय्यां हर तरिक्के रे मालिकां कने करेयो, भले ही से दयालु ते हितैषी होण ते चाए क्रूर होण। "
1PE,2,18,"किजोकी जे अगर असी बगैर कुसकी गलती रे, ए जाणदे होए दुख सहन करी लेण कि परमेश्‍वर सब किच्‍छ जाणदे, तां इस कने परमेश्‍वर खुश हुंदे। "
1PE,2,19,"पर जे अगर तुसी जो अपणी कुसकी गलती री वजह का कुट्ट पैंदी तां तिस गल्ल तांइ सजा सहण करणे बिच तुसी री तारीफ करणे री जोग्गी कोई गल्ल नी है। पर जे अगर तुसी कुसकी भलाई रे कम्म तांइ दुख सहन करदे ते तिस बिच सबर भी रखदे, तां परमेश्‍वर खुश हुंदे। "
1PE,2,20,तुसी इधेरे तांइ भी सद्दे गे रे हिन ताकी तुसी परमेश्‍वर तांइ दुख सहन करो। मसीह इस गल्ल रा उदारण हिन जिन्हा ने तुसां तांइ दुख सहन कित्तेया। इधेरे तांइ तुसां जो से सब तिय्यां ही करणा चाएदा जिय्यां तिन्हा कित्तेया। 
1PE,2,21,"पवित्रशास्त्र बिच लिख्खे रा है, “तिन्हा ने कदी कोई पाप नी कित्तेया, तिन्हा ने कदी कोई झूठ नी बोल्लेया।” "
1PE,2,22,"जां लोक्कां ने मसीह यीशु री बेजती कित्ती थी, तां तिन्हा ने हटी करी तिन्हा लोक्कां री बेजती नी कित्ती थी। जां लोक्कां ने तिन्हा जो दुख दित्तेया, तां तिन्हा ने लोक्कां जो दुख दैणे री कोशीश नी कित्ती थी। इसेरे बजाए तिन्हा ने परमेश्‍वर पर मदद तांइ भरोस्सा कित्तेया। से जाणदे थिये कि परमेश्‍वर हमेशा सही तरिक्के कने सारेयां का हिसाब-किताब लिंदे। "
1PE,2,23,"जां मसीह मरे, तां तिन्हा जो असां रे पाप्पां री सजा तांइ सुली पर चढाया गेया थिया। तिन्हा ने ए इधेरे तांइ कित्तेया थिया ताकी असी पाप करणा छड्डी देण ते धार्मिकता कने जीणा शुरू करी देण। जिन्हा जख्मां जो तिन्हा ने सहन कित्तेया, तिन्हेरी वजह कने असी ठीक होए। "
1PE,2,24,"तुसी पैल्ले भटकी री भेड्डां सांइ थिये, पर अवे तुसी मसीह का हटी आए रे हिन, जे तुसी री आत्‍मा रे पुहाल ते मुखिया हिन। "
1PE,3,1,"हे लाड़ीयों, तुसी भी अपने लाड़ेयां रे अधीन रेयो, किजोकी जे अगर तिन्हा बिच का कोई भी शुभ संदेश जो मनणे का इन्कार करी दे, तां तिन्हा ने तुसां रे सुच्चे ते भक्ती कने भरपूर रैह्‍ण-सैह्‍ण जो दिख्खी करी तुसी रे बोल्ले बगैर ही मसीह बिच विश्वास करी लैणा। "
1PE,3,2,"बाहरी खुबसुरती री फिकर मत करो जे बाल बनाणे ते सोन्ने मोत्ती ते मैह्‍ंगे-मैह्‍ंगे गहणे, ते सोह्णे कपड़े पाणे पर आधारित है। "
1PE,3,3,निम्ते ते चुप्प रेई करी अपणे दिल का खुबसूरत बणो। इदेइ खुबसूरती हमेशा तांइ रैह्न्दी ते परमेश्‍वर री नजर बिच ए किमती है। 
1PE,3,4,"इन्हा गुणां रे ही जरिये पैल्ले जमान्ने री भक्त जनानियां ने अप्पु जो परमेश्‍वर री बिच खुबसूरत बणाया जिन्हा जो इस गल्ल रा भरोस्सा थिया कि परमेश्‍वर ने तिन्हा कने कित्ते रे वादेयां जो पुरा करणा, ते इय्यां ही से अपणे लाडे़यां रे अधीन रेई। "
1PE,3,5,"जिय्यां सारा अब्राहम रे अधीन रैह्न्दी थी ते तिसजो स्वामी बोलदी थी, तिय्यां ही जे अगर तुसी निडर होई करी से ही कम्म करगी जे सही है तां तुसी सारा री कुड़ियां सांइ ठैहरणा। "
1PE,3,6,"तिय्यां ही हे लाड़ेयों, अपणी लाड़ियां कने बड़ी नरमीयत कने रेयो, तुसी जो ए गल्ल याद रखणी चाएदी कि से तुसी का कमजोर हिन, इधेरे तांइ तुसी जो तिन्हेरी इज्जत करणा चाएदी, किजोकी तुसी दोन्नों तिस वरदान बिच हिस्सेदार हिन जे परमेश्‍वर ने तुसी जो बड़े अनुग्रह कने दित्ते रा है, जे कि हमेशा री जिन्दगी है। इय्यां ही करेया करो किजोकी जां तुसी प्रार्थना करेया करो तां से तुसी जो सुणे। "
1PE,3,7,"आखिरकार मै तुसी सारेयां जो ए बोलणा चाह्‍ंदा कि तुसी सारे जणे इक्क-मन होई करी रेयो। इक्क दुए कने हमदर्दी रख्खो। इक्क-दुए जो अपणे परिवार रे मणुआं सांइ प्यार करो, इक्क-दुए तांइ दयालू बणो ते सारेयां कने नरम बणो। "
1PE,3,8,"बुराई रे बदले बुराई मत करो ते ना गाली रे बदले गाली देयो, पर इसेरे उलट आशीर्वाद ही देया करो, किजोकी परमेश्‍वर ने तुसी जो इधेरे तांइ सद्दे रा है ताकी तुसी सारेयां जो आशीष देयो। जे अगर तुसी इय्यां करगे, तां परमेश्‍वर ने तुसी जो आशीष दैणी। "
1PE,3,9,"किजोकी पवित्रशास्त्र बिच लिख्खे रा है, “जे अगर कोई मणु अपणी जिन्दगी रा आनंद लैणा चाह्‍ंदा, ते बदिया दिन दिखणा चाह्‍ंदा, तां से चुकन्ना रे कि कोई गलत गल्ल ना बोल्ले। ते ओ मणु तैसी गल्लां बोलणा छड्डी दे जे सच्ची नी हिन। "
1PE,3,10,"तिसजो बुराई रे कम्म करणा छड्डी दैणा चाएदा। इसेरे बजाए, तिसजो से ही करणा चाएदा जे खरा है। सारेयां कने शांती कने रैह्णे री कोशीश करो। "
1PE,3,11,"किजोकी परमेश्‍वर हमेशा तिन्हा लोक्कां रा ध्यान रखदे जे भलाई रे कम्म करदे, ते से हमेशा तिन्हा लोक्कां री प्रार्थनां सुनणे तांइ तयार रैह्‍न्दे, पर परमेश्‍वर तिन्हा लोक्कां रे खिलाफ हिन जे बुराई रे कम्म करदे।” "
1PE,3,12,"जे अगर तुसी हमेशा भलाई रे कम्म करणे री कोशीश करदे रैह्‍न्दे, तां कोई भी तुसी जो नुक्सान नी पुजाई सकदा। "
1PE,3,13,"पर जे अगर तुसी जो भलाई रे कम्म करणे री वजह कने भी जुल्म सैह्‍णा पये, तां परमेश्‍वर ने तुसी जो आशीष दैणी। तिय्यां ही करो जिय्यां कि यशायाह ने पवित्रशास्त्र बिच लिख्खे रा है, “तिन्हा लोक्कां का मत डरो जे तुसी जो धमकांदे, ते इस गल्ल री फिकर मत करदे कि लोक्कां ने क्‍या करणा।” "
1PE,3,14,"पर मसीह तांइ अपणे मन बिच आदरमान रख्खो, ते प्रभु रे तौर पर तिन्हेरी इज्जत करो। जे अगर कोई मणु तुसी का तिस आस रे बारे बिच किच्‍छ पुच्छे जे असां सारे जणेया बिच है, तां तिसजो नरमी ते इज्जत कने जवाब दैणे तांइ हमेशा तयार रेयो। "
1PE,3,15,"हमेशा भलाई रे कम्म करणे तांइ तयार रेयो, तिन्हा ने तुसी रे बदिया बोल-चाल जो दिख्खी करी शर्मिंदा होणा किजोकी तुसी मसीह रे लोक हिन। "
1PE,3,16,"जे अगर परमेश्‍वर री ए ही मर्जी हो कि असां जो अपणे भलाई रे कम्मां रे बदले जुल्म सैह्‍णा पेयो, तां से ही बदिया है। ए अपणे बुरे कम्मां रे बदले जुल्म सैह्णे का जादा खरा है। "
1PE,3,17,मै ए इधेरे तांइ बोल्लेया करदा है किजोकी मसीह ने असां रे पाप्पां रे बदले जुल्म सैह्‍ण कित्तेया ते मारे गे। से इक्क ही बारी मरे ते तिय्यां दुबारा करणे री जरूरत नी है। से अप्पु धार्मिक थिये जिन्हा असां जो परमेश्‍वर रे नेड़े अनणे तांइ असी पाप्पि लोक्कां तांइ अपणी जान देई दित्ती। लोक्कां ने तिन्हेरे शरीर जो मारी छड्डेया पर तिन्हेरी आत्‍मा हल्ले भी जिया करदी है। 
1PE,3,18,तिसका बाद तिन्हेरी आत्‍मा ने जाई करी तिस जगह बिच होर आत्मां जो शुभ संदेश सुणाया जिन्हा जो परमेश्‍वर ने तिस जगह बिच कैद करी छड्डे रा है जित्ते सारे मरे रे लोक्कां री आत्मां रैह्न्दी। 
1PE,3,19,"ए तिन्हा लोक्कां री आत्मां हिन जिन्हा ने लम्बे समय पैल्ले परमेश्‍वर रे हुकम री ना-फरमानी कित्ती थी, जां नूह अपणा जहाज बणाया करदा थिया, ते परमेश्‍वर इस गल्ल रा इंतजार करेया करदे थिये कि ए लोक अपणे पाप्पां का तौबा करगे कि नी। पर सिर्फ आठ्ठ लोक  ही तिस भयानक बाढ़ बिच डुबणे का बचाए गे। "
1PE,3,20,"पुराणे जमान्ने बिच तिन्हेरा छुटकारा अवे अज्ज रे जमान्ने बिच तिस छुटकारे रा उदारण है जे असां जो बपतिस्मा लैणे रे जरिये मिलदा। जिस पाणी बिच असी बपतिस्मा लिंदे से शरीर री गंदगी जो दूर नी करदा, पर ए इस गल्ल री निशानी है कि असां ने परमेश्‍वर का अपणे पाप्पां री माफी मंगे री है, ते असां रे मन तिन्हा पाप्पां री वजह कने अवे परेशान नी हिन। असां जो अवे असां रे पाप्पां का माफी मिल्ली सकदी किजोकी मसीह यीशु मुर्देयां बिच का फिरी जिन्दा होई गे रे हिन, "
1PE,3,21,"ते अवे से स्वर्ग जो चली गे रे हिन। से अवे सबका उच्ची जगह पर, परमेश्‍वर रे सज्जे हत्थ पास्से का सारे स्वर्गदूतां पर ते सारी हुकुमतां ते ताकतां पर राज करेया करदे हिन। "
1PE,4,1,"इधेरे तांइ जिय्यां मसीह ने भी जुल्म सहन कित्ते जां तीकर से अपणे शरीर बिच रे, तिय्यां ही तुसी भी तिस्सी व्यवहार कने जुल्म सहण करणे तांइ तयार रेयो जदेया मसीह रा थिया। किजोकी जे अगर तुसी मसीह तांइ जुल्म सैह्‍ण करणे रा फैसला करी लित्ते रा है, तां इधेरा मतलब है कि तुसी पाप ना करणे रा फैसला कित्ते रा है। "
1PE,4,2,"इसेरे अंजाम रे तौर पर तिस मणु ने इस दुनिया बिच अपणी बाकी री जिन्दगी अपणे शरीर री बुरी इच्छा जो पुरा करदे होए नी बिताणी, पर तिसने से ही कम्म करणा जे परमेश्‍वर तिसका करवाणा चाह्‍ंदे। "
1PE,4,3,"किजोकी तुसी ने अपणे पैल्ले री जिन्दगी जो तिन्हा कम्मां बिच गुजारी दित्ती जिन्हा जो करणे बिच अविश्वासी लोक बड़े खुश रैह्‍न्दे। तुसी री जिन्दगी व्यभिचार ते अश्लीलता, ते अविश्वासी लोक्कां री धाम ते शराब पी करी मतवाल्ले होणे, रंगरेलियां मनाणे, ते तिन्हेरी मूर्तां री पूजा करणे बिच बित्ती जिन्हा का परमेश्‍वर नफरत करदे। "
1PE,4,4,इसी वजह कने अवे से लोक हैरान हुंदे जां तुसी तिन्हेरे गंदे कम्मां बिच तिन्हा कने शामिल नी हुंदे। इधेरे तांइ से तुसी रे बारे बिच गलत गल्लां बोलदे। 
1PE,4,5,"पर इक्क दिन परमेश्‍वर ने तिन्हा सारेयां का हिसाब-किताब लैणे तांइ तिन्हा जो अपणे मुहाग्गर खड़ा करणा, ते परमेश्‍वर ने तिन्हा सारे मणुआं का तिन्हा कम्मां रे बारे बिच पुच्छणा जे तिन्हा ने इस धरती पर रैह्‍न्दे बेल्ले कित्ते। परमेश्‍वर ने क्‍या जिन्दा ते क्‍या मुर्दा, हर इक्क जणे का हिसाब-किताब लैणा। "
1PE,4,6,"इसी वजह कने मरे रे लोक्कां ने भी मसीह रा शुभ संदेश सुणेया। हर इक्क सांइ तिन्हेरी शरीरी मौत होई, पर अवे से आत्‍मा बिच परमेश्‍वर कने हमेशा-हमेशा तांइ जिया करदे हिन। "
1PE,4,7,हर चीज रा अंत नेड़े है। इधेरे तांइ चुकन्ने रेयो ते अपणे मन पर काबू रख्खो ताकी तुसी प्रार्थना करदे रेयो। 
1PE,4,8,"अते सबका बड्डी गल्ल ए है कि इक्क-दूज्जे तांइ प्यार रखो, किजोकी प्यार अणगिणत पाप्पां जो ढक्की दिंदा "
1PE,4,9,बगैर बुड़बुड़ाए मेहमान्नां जो अपणे घरे रुकाओ ते तिन्हेरी खात्तरदारी करेया करो। 
1PE,4,10,हर इक्क जणे जो परमेश्‍वर का कोई वरदान मिल्ले रा है ते तिन्हा जो तिस वरदान रा इस्तेमाल दुज्जेया री सेवा करणे तांइ करणा चाएदा। तिन्हा जो तिस वरदान रा इस्तेमाल परमेश्‍वर रे सेवादार मणुआं री खात्तरदारी करणे तांइ भी करणा चाएदा। 
1PE,4,11,"उदारण रे तौर पर, जे अगर तुसी का प्रचार करणे रा वरदान है, तां तुसी जो परमेश्‍वर रे संदेश रा प्रचार करणा चाएदा। जे अगर तुसी का लोक्कां री सेवा करणे रा वरदान है, ता परमेश्‍वर री दित्ते री ताकत कने लोक्कां री सेवा करो। तां हर इक्क चीज जे तुसी करदे, तिस कने परमेश्‍वर जो मसीह यीशु रे जरिये महिमा मिलणी। सारी महिमा ते ताकत हमेशा-हमेशा तांइ परमेश्‍वर री ही है। आमीन! "
1PE,4,12,"हे प्यारे दोस्तो, मसीह रे लोक होणे रे नात्ते तुसी जे जुल्म सहन करेया करदे हिन, तिन्हेरी वजह कने हैरान मत हो, पर ए सारी चिज्जां ए दिखाणे तांइ होया करदी हिन कि तुसी हकिकत बिच परमेश्‍वर बिच विश्वास करदे या नी। इधेरे तांइ ए मत सोच्चो कि तुसी कने किच्‍छ अजीब होया करदा है। "
1PE,4,13,"बल्कि इस गल्ल तांइ सिर्फ खुश हो, किजोकी तुसां जो मसीह पर होए जुल्मां री बराबरी बिच थोड़ा जदेया हिस्सा मिल्लेया। किजोकी जां मसीह ने लोक्कां पर अपणी महिमा जाहिर करणे तांइ हटणा, तिस बेल्ले तुसी जो बड़ा आनंद मिलणा। "
1PE,4,14,"जे मसीह यीशु रे नां री वजह कने तुसी री बेजती कित्ती जांदी तां तुसी धन्न हिन, किजोकी परमेश्‍वर रा महीमामय आत्‍मा तुसी बिच वास करदा। "
1PE,4,15,"जे अगर तुसी जो दुख झेलणा पे, तां इस वजह कने नी कि तुसी हत्यारे, चोर ते बुरे कम्म करणे वाले मणु हिन, या दूज्जेयाँ रे कम्म बिच रूकावट पाणे वाले लोक हिन, "
1PE,4,16,"बल्कि तुसी मसीह बिच विश्वास करणे वाले लोक हिन, ते तुसी तिसजो अपणी बेजती मत समझदे, बल्कि मसीह बिच विश्वास करणे रे नात्ते परमेश्‍वर री महिमा करो। "
1PE,4,17,"से समय आई गे रा है कि परमेश्‍वर लोक्कां का हिसाब लैणा शुरू करी देण। किजोकी तिन्हा ने असी विश्वासी लोक्कां का ही हिसाब-किताब लैणा शुरू करणा, ता फिरी तिन्हा ड्रोणी चिज्जां रे बारे बिच सोच्चो जे शुभ संदेश री ना-फरमानी करणे वालेयां कने होणी। "
1PE,4,18,"जिय्यां कि पवित्रशास्त्र बिच लिख्खे रा है, “इत्ते तीकर कि ठीक मणुआं जो छुटकारा पाणे का पैल्ले जुल्म सैह्‍णा जरूरी है, दुष्ट लोक्कां का भी जादा जे परमेश्‍वर री अधीन नी रैह्‍न्दे।” "
1PE,4,19,"इधेरे तांइ तिन्हा लोक्कां जो परमेश्‍वर बिच विश्वास करणा जारी रखणा चाएदा जे लोक परमेश्‍वर री मर्जी रे मुताबिक जुल्म सहन करदे। परमेश्‍वर से चीज हमेशा करदे जिसेरा वादा तिन्हा ने कित्ते रा हो, इधेरे तांइ भलाई रे कम्म करदे रेयो। "
1PE,5,1,"तुसी रे कलीसिया रे बुजुर्ग लोक्कां कने मै इक्क संगी मुखिया ते मसीह पर होए जुल्मां रा इक्क इदेया गवाह होणे रे नात्ते, जिनिये तिन्हेरी महिमा बिच हिस्सेदार भी होणा ए बिनती करदा, "
1PE,5,2,"कि जिय्यां इक्क पुहाल अपणी भेड्डां री रखवाल्ली करदा, तिय्यां ही तुसी भी तिन्हा सारेयां री रखवाल्ली करो जिन्हा जो परमेश्‍वर ने तुसी जो सौंप्पे रा है। ए सब किच्‍छ अपणी मर्जी कने करो किजोकी ए ही परमेश्‍वर री मर्जी है। ए सब इधेरे तांइ मत करो किजोकी तुसी पैसे कमाणा चाह्‍ंदे, पर इधेरे तांइ करो किजोकी तुसी परमेश्‍वर ते लोक्कां री सेवा करणा चाह्‍ंदे। "
1PE,5,3,ते परमेश्‍वर ने जे लोक तुसी जो सौंप्पे रे हिन तिन्हा पर जादा हक मत जमाओ जिय्यां कोई अधिकारी अपणे नेड़े-तेड़े रे लोक्कां पर जतांदा। पर इसेरे बजाए तिन्हा तांइ इक्क उदारण बणो। 
1PE,5,4,"जां मसीह यीशु ने हटी आणा जे असां रे सबका बड्डे पुहाल हिन, तां तिन्हा ने तुसी जो इक्क इदेया ईनाम दैणा जिसेरी चमक कदी नी मुकणी। "
1PE,5,5,"तिय्यां ही, तुसी जवान लोक भी अपणे का बड्डे विश्वासियां रे कहे मुताबिक चलेया करो। तुसी जो निम्तेपन कने इक्क-दुए री सेवा करणा चाएदी, जिय्यां कि पवित्रशास्त्र बिच लिख्खे रा है, “परमेश्‍वर घमंडी मणुआं रे खिलाफ हिन, पर से निम्ते मणुआं कने ठीक हिन।” "
1PE,5,6,इधेरे तांइ अप्पु जो परमेश्‍वर रे सामणे निम्ता बणाओ जे तुसी जो बचाणे तांइ ताकतवर हिन ताकी से तुसी जो सही समय पर बड़ा आदरमान देण। 
1PE,5,7,"परमेश्‍वर तुसी री फिकर करदे, इधेरे तांइ अपणी सारी फिकरां तिन्हेरे हवाल्ले करी देयो। "
1PE,5,8,"चुकन्ने ते तयार रेयो, किजोकी शैतान जे तुसी रा दुश्मण है, से तुसी पर हमला करणा चाह्‍ंदा ताकी तुसी परमेश्‍वर रे गलाए चलणा छड्डी देयो। से कुसकी शेर सांइ है जे कुसकी जो मारी करी खाई रखणे तांइ दाहड़दे होए चौं पास्से घूमदा रैहन्दा। "
1PE,5,9,"तुसी जो अपणे मजबूत विश्वास कने तिसेरा सामणा करणा चाएदा। याद रख्खो, पुरी दुनिया बिच सारे विश्वासी तैसे ही जुल्म सहन करेया करदे हिन जदेय तुसी सहन करेया करदे हिन। "
1PE,5,10,"परमेश्‍वर जे पुरे तरिक्के कने अनुग्रह कने भरित्ते रे हिन, तिन्हा ने असां रा मसीह कने रिश्ता होणे री वजह कने अपणी हमेशा तीकर रैह्‍णी वाली महिमा बिच हिस्सेदार बनणे तांइ सद्दे रा है। तुसी रे थोड़े समय तीकर जुल्म सैह्णे का बाद परमेश्‍वर ने तुसी जो खरा मणु बनाणा ताकी तुसी बिच कोई खोट ना रे ते तिन्हा ने तुसी रे दिल जो मजबूत बनाणा ताकी तुसी तिन्हा बिच विश्वास करणे बिच मजबूत बणो। "
1PE,5,11,से महिमा पाणे रे हकदार हिन किजोकी तिन्हेरी ताकत रा कोई अंत नी है। आमीन! 
1PE,5,12,"मै सिलास री मदद कने ए छोटी जदेई चिठ्ठी लिख्खी करी तुसी जो भेज्जी दित्ते री है। मै तिसजो मसीह बिच अपणा भरोस्सेमंद भाई समझदा। मेरा तुसी जो ए चिठ्ठी लिखणे रा मकसद तुसी जो हौंसला बंधाणा ते इस गल्ल रा यकीन कराणा है कि जे तुसी सैह्‍ण करेया करदे हिन, से तुसी तांइ परमेश्‍वर रे अनुग्रह रा हिस्सा है। तिन्हेरे अनुग्रह बिच मजबूती कने टिकी रेयो। "
1PE,5,13,"जे विश्वासी लोक बेबिलोन शहर  बिच रेया करदे हिन, जिन्हा लोक्कां जो परमेश्‍वर ने तुसी सांइ ही चुणे रा है, तुसी जो मेरा नमस्कार। मरकुस, जे मेरे तांइ मुंडे सांइ है, से भी तुसी जो नमस्कार बोलदा। "
1PE,5,14,इक्क-दुए जो मसीही प्यार कने नमस्कार करो। मै प्रार्थना करदा कि परमेश्‍वर तिन्हा सारेयां जो शांती दे जे मसीह रे हिन। 
2PE,1,1,"मै शिमौन पतरस, मसीह यीशु रा सेवादार ते प्रेरित है। मै तुसी सारेया जो ए चिठ्ठी लिख्खेया करदा है जे असां सांइ तिस ही विश्वास बिच हिस्सेदार हिन, से विश्वास जे असां जो मसीह यीशु का मिल्ले रा है, असां रे प्रभु ते छुटकारा दैणे वाले, ते जे असां जो परमेश्‍वर रे सामणे धार्मिक ठैहरांदे। "
2PE,1,2,परमेश्‍वर जो असां रे प्रभु यीशु मसीह रे जरिए जानणे री वजह कने अनुग्रह ते शांती तुसी अन्दर बड़ी बदधी जाओ। 
2PE,1,3,परमेश्‍वर ने अपणी ताकत कने असां जो से सब किच्‍छ दित्ते रा है जिसेरी असां जो परमेश्‍वर जो खुश करणे तांइ भक्ती कने भरपूर जिन्दगी जीणे री जरूरत है। से ते परमेश्‍वर इक्क ही हिन जिन्हा ने असां जो अपणी महिमा ते भलाई री वजह कने तिन्हेरे अपणे लोक बनणे तांइ सद्दे रा है। 
2PE,1,4,ते तिन्हेरी महिमा ते भलाई री वजह कने तिन्हा ने असां कने बड़ा महान ते किमती वादा कित्ते रा है। इन्हा वरदान्नां जो इस्तेमाल करी के असी शरीर री बुरी इच्छां का बची सकदे जिसेरी वजह कने दुनिया रे लोक बर्बाद होई जांदे। ते इन्हा रे जरिये लोक परमेश्‍वर रे स्वभाव बिच हिस्सेदार बनण। 
2PE,1,5,"किजोकी परमेश्‍वर बिच तुसां रा मकसद तिन्हा रे स्वभाव बिच हिस्सा लैणा है, इधेरे तांइ तुसां जो सिर्फ विश्वास ही नी करणा चाएदा पर तुसी जो दुज्जेयां कने भलाई करणे तांइ हमेशा भरपुर कोशीश करदे रैह्णा चाएदा। ते तुसां जो सिर्फ भलाई रे कम्म ही नी करणा चाएदे पर तुसी जो इदेय मणु भी बनणा चाएदा जे लोक समझदारी कने रैह्णा जाणदे होण। "
2PE,1,6,"ते ज्ञान पर अप्पु पर काबू रखणा, ते अप्पु पर काबू रखणे पर मजबूती बधांदे रेयो, ते अपणी मजबूती पर भक्ती, "
2PE,1,7,"ते भक्ति पर भाईचारा बधांदे रेयो, ते भाईचारे पर प्यार भी बधांदे रेयो। "
2PE,1,8,"जे अगर तुसी इस तरिक्के कने जिन्दगी बितांदे रे, तां तुसी असां रे मसीह यीशु जो इस तरिक्के कने जानणा जिसेरी वजह कने तुसी बड़े फायदेमंद ते फलवंत बनणा। "
2PE,1,9,ते जे अगर कोई मणु इस तरिक्के कने ना जिये तां से अन्ने मणु रे बराबर है ते जे किच्‍छ नी दिख्खी सकदा। से भुल्ली गे रा है कि परमेश्‍वर ने तिसेरे पाप्पां जो माफ करी दित्ते रा है जे पाप तिसने मसीह बिच विश्वास करणे का पैल्ले कित्ते थिये। 
2PE,1,10,"इधेरे तांइ हे संगी विश्वासियों, होर भी जादा कोशीश करो कि तुसी इस तरिक्के कने रेयो कि जिस कने लोक्कां जो पता चले कि हकिकत बिच परमेश्‍वर ने तुसी जो सद्देया ते चुणे रा है। जे अगर तुसी इय्यां करगे, तां तुसी कदी भी परमेश्‍वर का अलग नी होणा। "
2PE,1,11,"ते परमेश्‍वर ने भी तुसी जो बड़ी खुशी कने स्वर्ग लेई आणा जित्ते मसीह यीशु रैह्‍न्दे, जे असां रे प्रभु ते जे असां जो छुटकारा दिंदे, ते जिन्हा ने इक्क राज्जे रे तौर पर हमेशा-हमेशा तीकर राज करणा। "
2PE,1,12,"हालांकी तुसी इन्हा गल्लां जो पैल्ले का जाणदे, ते तिन्हा शिक्षां जो मन्नेया करदे हिन जे तुसी जो मणुआं ने सिखाई री है, मै तुसी जो तिन्हेरी याद दुआंदा रैह्‍ंगा। "
2PE,1,13,असां रे प्रभु मसीह यीशु ने ए गल्ल मेरे पर जाहिर कित्ते री है कि मै तौले मरी जाणा। इधेरे तांइ मेरे जो लगदा कि अब्बे रा समय मेरे तांइ बदिया है कि जां तीकर मै जिन्दा है तां तांइ तुसी जो तिन्हा शिक्षां री याद दुआंदा रेयां। 
2PE,1,14,"इधेरे तांइ मै हल्ले चिठ्ठी लिख्खी करी तुसी जो ए दसणे री भरपूर कोशीश करेया करदा है, ताकी तुसी मेरे मरणे रे बाद इन्हा गल्लां जो याद रख्खी सको। "
2PE,1,15,"जां असी प्रेरितां ने तुसी जो मसीह यीशु री ताकत ते तिन्हेरे हटणे रे बारे बिच दस्सेया थिया, तां असी तुसी जो चलाकी कने कोई मनघड़ंत कहाणी नी थिये सुणांदे। बल्कि असी मसीह री महिमा दिख्खे री है। "
2PE,1,16,"असी तिस बेल्ले मसीह यीशु कने तिस पवित्र पहाड़ पर थिये जां पिता परमेश्‍वर ने तिन्हा जो आदरमान ते महिमा दित्ती थी। तां परमेश्‍वर, जे अप्पु महीमामय हिन, तिन्हा रे पास्से का ए अवाज आई, “ए मेरा प्यारा मुंडा है, जिस कने मै बड़ा भारी खुश है!” असां ने अप्पु ए अवाज स्वर्ग का आंदी होई सुणी। "
2PE,1,17,"इधेरे तांइ असी भविष्यद्वक्तां री बोल्ले री गल्लां बिच होर भी जादा हिम्मत रखदे। जे अगर तुसी इस संदेश पर ध्यान दिंगे ता से बड़ी बदिया गल्ल होणी, किजोकी ए इक्क दिये सांइ है जे न्याहरे बिच तां तांइ चमकदी जां तांइ दिन नी आई जांदा ते मसीह री रौशनी तुसी रे दिल बिच नी चमकदी, बिल्कुल तिय्यां ही जिय्यां भ्याग्गे रा तारा इस दुनिया बिच रौशनी लांदा। "
2PE,1,18,"पर तुसी जो ए गल्ल समझणे री जरूरत है कि जे गल्लां भविष्यद्वक्तां ने बोल्ले री हिन, से तिन्हेरे अपणे मन रे ख्याल नी हिन। "
2PE,1,19,किजोकी कदी भी कोई भविष्यवाणी अप्पु कुसकी मणु रे पास्से का नी हुंदी। पर पवित्रात्मा लोक्कां रे मन जो उकसाई दिंदा जिस बेल्ले से परमेश्‍वर रे संदेश जो सुणाया करदे हुंदे। 
2PE,2,1,"जिय्यां कि बड़े पैल्ले झुठ्ठे भविष्यद्वक्तां उठे थिये, तिय्यां ही तुसी बिच झुठ्ठे शिक्षक उठणे। तिन्हा ने झुठ्ठी शिक्षा देया करणी जिसेरी वजह कने लोक्कां ने मसीह बिच विश्वास करणा छड्डी दैणा। इत्ते तीकर तिन्हा ने मसीह जो अपणा मालिक बनणे का इन्कार करी दैणा जिन्हेरा तिन्हा लोक्कां पर हक है ते जिन्हा ने तिन्हा लोक्कां जो पाप रे काबू का अजाद कित्ते रा है। तिस्सी तरिक्के कने तिन्हा ने अप्पु जो चाणचक्के ही मुकाई दैणे री वजह बनणा। "
2PE,2,2,"परमेश्‍वर रे मते लोक्कां ने इन्हा झुठ्ठे शिक्षकां रे गलत कम्मां जो करणा, ते जे चिज्जां से लोक करदे, तिसेरी वजह कने लोक्कां ने सही रस्ते री बुराई करणी। "
2PE,2,3,"ए झुठ्ठे शिक्षक लालची होणे, ते तिन्हा ने तुसी का रुपया लैणे तांइ तुसी जो मनघड़ंत गल्लां सुनाणी। परमेश्‍वर ने बड़े पैल्ले ही इस गल्ल रा फैसला करी लित्तेया थिया तिन्हा ने इन्हा लोक्कां जो सजा दैणी ते से इय्यां करणे तांइ तयार भी हिन। तिन्हा ने इन्हा लोक्कां जो यकिनन बर्बाद करी दैणा। "
2PE,2,4,"तुसी जाणदे कि जां बड़े लम्बे समय पैल्ले शैतान रे दूतां ने परमेश्‍वर रे हुकम री ना-फरमानी कित्ती थी, तां परमेश्‍वर तिन्हा जो तिन्हेरे कम्म तांइ सजा दित्ती थी। तिन्हा ने उन्हा सारेयां जो नरक बिच सुट्टी दित्तेया, ते तित्ते तिस दिन तीकर कैद करी रखणा जां तांइ से तिन्हा का हिसाब-किताब लेई सजा नी दिंदे। "
2PE,2,5,"तुसी ए भी जाणदे कि जां से लोक परमेश्‍वर का नी डरदे थिये, तां परमेश्‍वर ने तिन्हेरे बुरे कम्मां जो नजरअंदाज नी कित्तेया। बल्कि तिन्हा ने उन्हा लोक्कां जो सजा दित्ती ते पाणी भेज्जेया ताकी से सारे मुकी जाण। पर परमेश्‍वर ने नुह जो जिनिये परमेश्‍वर रे सामणे धार्मिक बनणे रे बारे बिच प्रचार कित्तेया थिया तिसजो मिलाई करी तिन्हा आठ्ठ जणेया जो बचाई लित्तेया। "
2PE,2,6,"तुसी ए भी जाणदे कि परमेश्‍वर ने बड़े पैल्ले तिन्हा लोक्कां जो गुन्हेगार ठैहराया थिया जे सदोम अमोरा रे शहर बिच रैह्‍न्दे थिये ते जिन्हा ने गलत कम्म कित्ते रे थिये। इधेरे तांइ परमेश्‍वर ने तिन्हा जो पुरी तरिक्के कने फुक्की दित्तेया कि जां तांइ सिर्फ राख नी बची। इय्यां करणे कने, तिन्हा ने इस गल्ल जाहिर जो कित्तेया कि तिन्हा लोक्कां कने क्‍या होणा जे तिन्हेरा डर नी मनदे। "
2PE,2,7,"पर तिन्हा ने सदोम शहर जो तबाह करणे का पैल्ले लूत जो तिस शहर का कढाइ करी तिसजो बचाया, जे इक्क खरा मणु थिया। लूत इस गल्ल कने बड़ा परेशान थिया किजोकी लोक परमेश्‍वर रे कानून रे मुताबिक नी चलदे थिये ते अश्लील चिज्जां करदे थे। "
2PE,2,8,"से तिन्हा बुरे लोक्कां बिच रेया, ते तिनिये हर रोज तिन्हेरी बुरी चिज्जां दिख्खी ते गलत गल्लां सुणी, ते इन्हा सारी चिज्जां री वजह कने से बड़ा परेशान होया किजोकी से इक्क खरा मणु थिया। "
2PE,2,9,"ए सारी चिज्जां जे परमेश्‍वर ने पैल्ले रे जमान्ने बिच कित्ते री हिन, ए जाहिर करदी कि प्रभु परमेश्‍वर ने तिन्हा लोक्कां जो सुरक्षित रखणा जे लोक भक्ती कने भरे री जिन्दगी जिन्दे, ते इस कने ए भी जाहिर हुंदा कि परमेश्‍वर ने दुष्ट लोक्कां जो अपणे हिसाब-किताब करणे रे दिन तीकर सजा दिंदे रैह्णा। "
2PE,2,10,परमेश्‍वर ने पक्के तौर पर तिन्हा झुठ्ठे शिक्षकां जो सजा दैणी जे लोक अपणी बुरी ते अश्लील इच्छां रे हिसाब कने चलदे ते परमेश्‍वर जो नक्कारदे। से लोक ढीठ ते घमंडी हिन। से लोक स्वर्ग बिच रैह्णे वाले महीमामय प्राणियां रे बारे बिच गलत गल्लां बोलणे का नी डरदे। 
2PE,2,11,"पर फिरी भी स्वर्गदूत, जे इन्हा झुठ्ठे शिक्षकां का ताकत ते अधिकार बिच बड़े बड्डे हिन, से भी परमेश्‍वर रे सामणे इन्हा पर कोई इल्जाम नी लांदे। "
2PE,2,12,"पर ए झुठ्ठे शिक्षक जंगली जानवरां सांइ हिन। ए जानवर नी जाणदे कि किय्यां सोचणा चाएदा ते तिन्हेरी जिन्दगी मकसद सिर्फ पकड़ी करी मरणा ही है। ए लोक जे भी तिन्हेरे दिमाग बिच आंदा, से ही करदे, ते से तिस गल्ल रे बारे बिच भी गलत गल्लां बोलदे जिन्हा जो से समझदे नी। तिन्हा ने पक्के तौर पर बर्बाद होई जाणा। "
2PE,2,13,"तिन्हा ने जिन्ना नुक्सान कित्ते रा है, तिस तांइ तिन्हेरा ईनाम सिर्फ बर्बादी है। तिन्हा जो सरे-आम अपणी बुरी इच्छा जो पुरा करणा छैल लगदा। चाए से तुसी कने संगती बिच बेई करी रोट्टी ही किजो ना खाया करदे होण, तां भी तिन्हा जो धोख्खा दैणा पसंद है। "
2PE,2,14,"से जिस भी जनानी जो दिखदे तिस कने व्यभिचार ही करणा चाह्‍ंदे। से पाप करणे रे मौक्केयां जो तोपदे रैह्‍न्दे। जे लोक मसीह बिच विश्वास करणे अंदर मजबूत नी हिन, से लोक तिन्हा जो भटकाई करी तिन्हा का पाप करवांदे। तिन्हेरे जादा का जादा चिज्जां जो हासिल करणे रे तिन्हेरे लालच री वजह कने परमेश्‍वर ने तिन्हा जो सजा दैणी। "
2PE,2,15,"तिन्हा ने से कम्म करणा छड्डी दित्ते रा है जे सही है, ते तिन्हा ने से ही गलत कम्म करणा शुरू करी दित्ते रे हिन जे बड़े पैल्ले बओर रे मुंडे, बिलाम ने कित्ते थिये। तिसजो गलत कम्म करी के पैसे कमाणा पसंद थिया। "
2PE,2,16,"पर परमेश्‍वर ने बिलाम रे खोत्ते का गल्ल कराई करी बिलाम जो तिसेरे गलत कम्मां तांइ फटकार लुआइ। हालांकी खोत्ते बोल्ली ता नी सकदे पर परमेश्‍वर ने खोत्ते का तिस बेल्ले गल्ल कराई जां बिलाम तिस पर बेई करी राज्जे का मिलणे तांइ जाया करदा थिया, ते तिसने तिस बेल्ले भविष्यद्वक्ता जो इक्क बेवकुफी वाला कम्म करणे का रोक्की लित्तेया। "
2PE,2,17,ए झुठ्ठे भविष्यद्वक्ता बेकार रे कुएं सांइ हिन जे सुकी गे रे हिन। से बरखा होणे का पैल्ले तिस धुंद सांइ कुसकी कम्मे रे नी हिन जे हवा कने उड़ाइ दित्ती जांदी। परमेश्‍वर ने तिन्हा तांइ इक्क इदेइ जगह तयार कित्ते री है जे बिल्कुल ही न्याहरी है। 
2PE,2,18,"जां से लोक्कां जो सिखाणा लगदे, तां से बेकार ते घमंड कने भरपूर शब्दां रा इस्तेमाल करदे। से लोक्कां जो ए सिखांदे कि से अपणे शरीर री बेशर्मी भरी इच्छां जो पुरा करी सकदे। ते से लोक्कां जो पाप री से ही चिज्जां करणे बिच दुबारा भटकाई दिंदे जिस जो करणा तिन्हा ने हाल ही बिच छड्डे रा हुंदा। "
2PE,2,19,"ए झुठ्ठे शिक्षक लोक्कां जो ए सिखांदे कि से लोक जे करणा चाण, से करी सकदे। से लोक अप्पु भी अपणे रे पाप रे स्वभाव री वजह कने गुलाम्मां सांइ हिन जे तिन्हा पर पाप करणे तांइ जोर पांदा। जे किच्‍छ भी तुसी जो चलांदा, तुसी तिसेरे ही गुलाम हिन। "
2PE,2,20,"लोक जां मसीह जो अपणे प्रभु ते छुटकारा दैणे वाले रे रूप बिच जाणी जांदे, तां से दुनिया री दुष्टता का बची जांदे। पर अवे दुबारा से लोक गलत कम्म करणे बिच शामिल होई गे रे हीन ते से गलत कम्म अवे तिन्हा जो चलांदे। इधेरे तांइ मसीह जो नक्कारी दैणे का बाद तिन्हेरी अब्बे री हालत तिस समय का जादा बुरी है जां से मसीह जो नी जाणदे थिये। "
2PE,2,21,"मेरे बोलणे रा मतलब ए है कि परमेश्‍वर ने तिन्हा लोक्कां जो होर मणुआं का जादा सजा दैणी जिन्हा ने मसीह जो कदी अपणाया ही नी, तिन्हा लोक्कां तांइ ए ही खरा हुंदा कि से धार्मिक तरिक्के कने जिन्दगी जीणा नी सिखदे, किजोकी अवे से लोक जाणदे पर फिरी भी जाणी करी तिन्हा ने परमेश्‍वर रे हुकम जो नक्कारी दित्ते रा है जिस जो असी प्रेरित लोक तिन्हा जो सिखांदे। "
2PE,2,22,"जे तिन्हा कने होया से इस गल्ल जो जाहिर करदा कि नीतीवचन सच्चे हिन, “से लोक कुत्तेयां सांइ हिन जे अपणी उल्टी जो चटणे तांइ हटी आंदे, ते से सुअरां सांइ हिन जिस जो नुहाया गे रा हो पर फिरी से मिट्टी बिच रुलकणे लगी पैंदा।” "
2PE,3,1,"हे मेरे प्यारे दोस्तों, अवे ए दूज्जी चीठ्ठी है जे मै तुसी जो लिख्खेया करदा है दोन्नां चिठ्ठीयां बिच मै तुसी जो से गल्लां याद कराई करी, जे तुसी ने पैल्ले का सिख्खे री हिन, तुसी जो सही तरिक्के कने सोचणे तांइ हौंसला बंधाणे री कोशीश करेया करदा है। "
2PE,3,2,"मै ए इधेरे तांइ करेया करदा है किजोकी मै चाह्‍ंदा कि तुसी से गल्लां याद करो जे परमेश्‍वर रे भविष्यद्वक्ता ते असां जो छुटकारा दैणे वाले असां रे प्रभु मसीह यीशु ने लम्बे समय पैल्ले बोल्ली थी, जे तुसी जो प्रेरितां ने भी सिखाई थी जे तुसी का आए थिये। "
2PE,3,3,"खासतौर पर तुसी इस गल्ल जो याद रख्खो कि आखिरी दिनां बिच जां मसीह यीशु ने हटणा, किच्‍छ इदेय लोक होणे जिन्हा ने तुसी रा मजाक उडाणा किजोकी तुसी ए विश्वास करदे कि मसीह ने वापिस हटणा। तिन्हा ने अपणी आदतां रे हिसाब कने ही जीणा जिस कने से खुश हुंदे। "
2PE,3,4,"अते तिन्हा लोक्कां ने बोलणा, तिनिये वापिस हटणे रा वादा कित्तेया थिया, पर तिनिये झुठ बोल्लेया थिया। शुरूआत बिच जे लोक असां रे मुखिया थिये, से सारे अवे मरी गे रे हिन, पर हल्ले तीकर किच्‍छ भी नी बदलेया। हर चीज तिय्यां ही होया करदी है जिय्यां तिस बेल्ले हुंदी थी जां परमेश्‍वर ने दुनिया जो बणाया थिया। "
2PE,3,5,"तिन्हा ने जाणी-बुझी करी इस गल्ल जो नजरंदाज कित्तेया कि दुनिया जो बनाणे री शुरूआत बिच परमेश्‍वर रे सिर्फ बोलणे भर कने ही आसमान बणी गेया थिया। तिन्हेरे सिर्फ शब्द कने ही सुक्की जमीन, पाणी का अलग होई गई ते तिन्हा ने जमीन जो पाणी का कड्डी करी अणेया। "
2PE,3,6,परमेश्‍वर ने तिस्सी पाणी कने दुनिया जो बर्बाद करी दित्तेया जे तिस बेल्ले पाणी रे किनारे बसे रा थिया। तिन्हा इक्क बड्डी बरखा कित्ती जिस कने इक्क बड्डी बाढ़ कने सारी दुनिया री जिऊंदी चिज्जां बर्बाद होई गई। 
2PE,3,7,"पर परमेश्‍वर अपणे हुकम कने अब्बे री जमीन ते आसमान जो बचाया करदे हिन, ताकी तिसजो बाद बिच अग्ग कने मुकाई सके। से तिन्हा जो तिस दिन रख्खेया करदे हिन जां तिन्हा ने तिन्हेरे हुकम री ना-फरमानी करणे वाले लोक्कां का हिसाब-किताब लैणा ते तिन्हा जो सजा दैणी। "
2PE,3,8,"पर प्यारे दोस्तों, जे गल्ल मै अवे तुसी जो दसणे वाला हे तिसजो नजरंदाज मत करदे, परमेश्‍वर इक्क दिन थोड़े समय रे तौर पर ते हजार साल्लां जो लम्बे समय रे तौर नी दिखदे। से दोन्नां जो इक्क ही रूप बिच दिखदे। "
2PE,3,9,"किच्‍छ लोक इय्यां सोचदे कि परमेश्‍वर अपणे वापिस हटणे रे वादे जो पुरा करणे बिच देर करेया करदे हिन। पर परमेश्‍वर तिस तरिक्के कने देर नी करेया करदे हिन। बल्कि से तुसी कने सबर कने रेया करदे हिन, किजोकी से कुसकी जो मुकाणा नी चाह्‍ंदे। पर से चाह्‍ंदे कि सारे अपणे मन जो बदली करी, गलत कम्म करणा छड्डी करी, तिन्हा का आए। "
2PE,3,10,"पर मसीह ने पक्के तौर पर वापिस हटणा। तिन्हा ने कुसकी रे सोच्चे बगैर ही हटणा, जिय्यां कि कोई चोर आंदा। तिस बेल्ले आसमान बिच गर्जणे जदेइ अवाज होणी, ते आसमान गायब होई जाणा, सूरत, चाँद, ते सितारे अग्ग कने मुकाई दित्ते जाणे। तिस दिन, परमेश्‍वर ने से हर इक्क से चीज जाहिर करणी जे लोक्कां ने धरती पर कित्ते री हिन ताकी परमेश्‍वर तिन्हा का हिसाब-किताब लेई सके। "
2PE,3,11,"ए गल्ल साफ है कि परमेश्‍वर ने सब किच्‍छ इय्यां ही तबाह करणा, तुसी जाणदे कि तुसी जो कदेया बोल-चाल रखणा चाएदा। "
2PE,3,12,"जां तुसी बड़ी बेसबरी कने तिस दिन रा इंतजार करेया करदे हिन जे परमेश्‍वर ने मसीह रे हटणे तांइ रख्खे रा है तां तुसी इसी तरिक्के कने बोल-चाल बणाई रख्खो, ते तिस दिन जो तौले लाणे तांइ तुसी पुरी कोशीश करो। तिस दिन परमेश्‍वर ने आसमान जो अग्ग के मुकाई दैणा, ते अग्ग री गरमी ने आसमान री सब चिज्जां को गलाई दैणा। "
2PE,3,13,"पर असी विश्वासी लोक नौए आसमान ते नौई धरती रा इंतजार करेया करदे हिन जिसेरा वादा परमेश्‍वर ने कित्ते रा है, जित्ते सारे जणेया ने परमेश्‍वर री मर्जी रे मुताबिक जीणा। "
2PE,3,14,"इधेरे तांइ मेरे प्यारे दोस्तों, जां तुसी तिस दिन रा इंतजार करेया करदे हिन, तां तुसी जो अपणी पुरी कोशीश करणा जरूरी है कि से तुसी जो सुच्चा, बेदाग ते अप्पु कने शांती बिच पाए। "
2PE,3,15,"असां रे प्रभु रे सबर जो अपणे तांइ इक्क समझो, से तुसी जो तिन्हेरे हिसाब-किताब लैणे का बचणे रा मौक्का देया करदे हिन। ए ही गल्ल असां रा संगी विश्वासी पौलुस भी तुसी जो अपणी तिस समझ रे हिसाब कने चिठ्ठी बिच लिख्खी करी समझाया करदा है जे परमेश्‍वर ने तिसजो दित्ते री है। "
2PE,3,16,"अपणी हर चिठ्ठी बिच तिनिये तिस्सी तरिक्के री गल्लां दस्से री हिन असां ने तुसी जो चिठ्ठी बिच लिख्खी करी भेज्जी री हिन। पर किच्‍छ चिज्जां जे तिनिये अपणी चिठ्ठी बिच लिख्खी करी भेज्जी री हिन, तिन्हा जो समझणा मुश्किल है। जिन्हा ने ए गल्लां ठीक तरिक्के कने नी सिख्खे रे हिन, ते जिन्हा लोक्कां रा विश्वास डामाडोल है, से इन्हा गल्लां रा मतलब गलत तरिक्के कने सिखांदे, जिय्यां कि से पवित्रशास्त्र री बाकी री गल्लां रा मतलब गलत तरिक्के कने समझांदे। इय्यां करणे कने से परमेश्‍वर जो तिन्हा जो मुकाणे तांइ उकसांदे। "
2PE,3,17,"तुसी जो पैल्ले का पता है कि ए सब चिज्जां होणे वाली हिन। इधेरे तांइ चुकन्ने रेयो, किजोकी जे लोक कानुनां जो नी मनदे तिन्हा ने तुसी कने झूठ बोल्ली-बोल्ली करी तुसी जो भटकाई दैणा। तुसी ने तिस ही गल्ल पर शक करणा शुरू करी दैणा जिस पर तुसी इक्क समय पर पक्का विश्वास करदे थिये। "
2PE,3,18,"पर तुसी जो असां रे प्रभु ते छुटकारा दैणे वाले मसीह यीशु रे अनुग्रह रा होर भी जादा अनुभव करणा चाएदा, ते तिन्हा जो समझणे बिच होर भी जादा बधणा चाएदा। तिन्हा रा आदरमान अब्बे ते हमेशा-हमेशा तीकर हुंदा रे। "
1JN,1,1,"असी तिस इक्क रे बारे बिच लिख्खेया करदे हिन जे जिन्दगी दैणे वाला वचन है। से दुनिया रे बणाए जाणे का भी पैल्ले का है। जिस जो असी सुणेया, ते अपणी अख्खां कने दिख्खेया, बल्कि जिस जो असी ध्यान कने दिख्खेया ते अपणे हत्थां कने छुत्तेया। "
1JN,1,2,"से इस दुनिया रे लोक्कां बिच आया ते असां बिच मझाटे रेया, ते असां ने तिस जो दिख्खेया, असी तिसेरे गवाह हिन, अते अवे असी तुसी जो तिस्सी हमेशा री जिन्दगी रा संदेश देया करदे हिन, जे पिता कने थिया अते असां पर प्रकट होया। "
1JN,1,3,असां ने तिस जो दिख्खेया अते सुणेया है अवे तुसी जो भी यीशु का संदेश देया करदे हिन ताकी तुसी भी असां रे कने साझी होई जाओ असां रा ए सांझा परम पिता परमेश्‍वर अते उन्हेरे पुत्तर मसीह यीशु कने है। 
1JN,1,4,असी इन्हा गल्लां जो तुसां तांइ इधेरे तांइ लिख्खेया करदे हिन ताकी तुसी री खुशी पूरी होई जाओ 
1JN,1,5,"असां ने मसीह यीशु का जे शुभ संदेश सुणेया है, से ए है, अते इसजो ही असां तुसी जो सुणाया करदे हिन: परमेश्‍वर रौशनी सांइ शुद्व है ते उस बिच न्याहरे सांइ बुराई नी है। "
1JN,1,6,"जे असी ए बोलन कि असी उसेरे साझी हिन पर असी पाप रे न्याहारे बिच अपणी जिन्दगी जिंदे तां असी झूठ बोल्लेया करदे हिन ते सच रे रस्ते पर नी चलेया करदे हिन, "
1JN,1,7,"पर जिय्यां परमेश्‍वर रौशनी बिच हिन जे अगर असी भी तिय्यां ही रौशनी बिच जिन्दगी बिताण ते असी परमेश्‍वर कने अप्पु मिते इक्क-दुए कने मेल-मिलाप रखगे, ते तां मसीह यीशु रे खून ने असां रे पाप्पां का साफ करणा। "
1JN,1,8,जे असी बोलन कि असां बिच कोई पाप नी है तां असी खुद जो धोखा देया करदे हिन अते असां बिच सच्चाई नी है। 
1JN,1,9,"जे असी अपणे पाप्पां जो परमेश्‍वर रे सामणे मन्नी लिंदे तां से असां रे पाप्पां जो माफ करणे विश्वास रे लायक ते नेक है, अते से असां जो हर तरिक्के रे अधार्मिक रे कम्मां का सुच्चा भी करदे। "
1JN,1,10,जे असी बोलदे कि असां रे बिच पाप नी है तां असां परमेश्‍वर जो झूठा बणान्दे अते असी तिन्हेरे वचन रे हिसाब कने जिन्दगी नी जिन्दे। 
1JN,2,1,"हे मेरे बच्चो, ए मै तुसी जो इस तांइ लिख्खेया करदा है कि तुसी पाप ना करो। जे अगर कोई पाप करे, तां परमेश्‍वर पिता का असां तांइ कोई इक्क है जिन्हेरा नां मसीह यीशु है ते से परमेश्‍वर पिता का असां तांइ बिनती करदे। से धार्मिक हिन। "
1JN,2,2,"ते मसीह यीशु असां रे पाप्पां री कीमत चुकाणे तांइ कुर्बान होया, ते सिर्फ असां तांइ ही नी पर सारी दुनिया रे लोक्कां रे पाप्पां तांइ भी। "
1JN,2,3,"जे असी परमेश्‍वर रे हुकमां जो मनगे, तां इस कने ए पता चलणा की असी तिन्हा जो जाणी गे रे हिन। "
1JN,2,4,"जे कोई ए बोलदा कि मै परमेश्‍वर जो जाणदा, ते तिन्हेरी गल्लां जो नी मनदा, तां से झुट्ठा है, तां से सच्चाई रे हिसाब कने जिन्दगी नी जिन्दा। "
1JN,2,5,"पर जे कोई परमेश्‍वर पिता रे वचन जो मनदा, तां तिस बिच हकिकत अंदर परमेश्‍वर रा प्यार सिद्व होए रा है इसी कने असी जाणदे कि असी तिन्हेरे बिच हिन: "
1JN,2,6,"जे अगर कोई ए बोलदा की मै परमेश्‍वर बिच बणी रैहन्दा, तां तिस तांइ जरुरी है कि तदेइ ही जिन्दगी जिये जदेइ जिन्दगी मसीह यीशु जिन्दे थिये। "
1JN,2,7,"हे प्यारे विश्वासियों, मै तुसी जो कोई नोआ हुकम नी लिख्येया करदा है, पर से ही पुराणा हुकम जे शुरुआत का तुसी जो मिल्ले रा है। ए पुराणा हुकुम से ही वचन है जिस जो तुसी तां सुणेया थिया जां तुसी मसीह यीशु बिच विश्वास कित्ता थिया। "
1JN,2,8,"पर फिरी भी मै तुसी जो नौआ हुकम लिखदा, किजोकी ए सच्चाई पैल्ले मसीह बिच पाई गयी ते फिरी तुसी बिच भी पाई गे री है, किजोकी बुराई, न्याहरे सांइ मिटदी जाया करदी है, ते सच्चाई, रौशनी सांइ अवे चमकणा लगी पे री है। "
1JN,2,9,"जे कोई ए बोलदा कि मै सच्चाई बिच जिन्दगी जिया करदा है पर अपणे संगी विश्वासी कने बैर रखदा, से हल्ले तिकर बुराई बिच जिया करदा है। "
1JN,2,10,"जे कोई अपणे संगी विश्वासी कने प्यार रखदा, से सच्चाई बिच जिन्दगी जिया करदा है, ते तिस बिच इदेय कोई गल्ल नी हुंदी जे दुए मणुआं तांइ पाप करणे री वजह बणे। "
1JN,2,11,"पर जे कोई अपणे संगी विश्वासी कने बैर रखदा से मणु बुराई बिच जिन्दगी जिया करदा है, ते न्याहरे बिच है, ते नी जाणदा कि कुते जाया करदा है, किजोकी बुराई ने तिसेरी अख्खां बंद करी रखी री हिन। "
1JN,2,12,"हे बच्चेयों, मै तुसी जो इधेरे तांइ लिखदा की मसीह यीशु रे नां कने तुसी रे पाप माफ होए रे हिन। "
1JN,2,13,"हे बुजुर्ग लोक्कों, मै तुसी जो इधेरे तांइ लिखदा कि जे शुरुआत का है तिसजो तुसी जाणदे, हे जवानों मै तुसी हे इधेरे तांइ लिखदा कि तुसी ने तिस शैतान पर जीत हासिल कित्ते री है। हे बच्चेयों, मै तुसी जो इधेरे तांइ लिख्खेया कि तुसी पिता परमेश्‍वर जो जाणी गे रे हिन। "
1JN,2,14,"हे बुजुर्ग लोक्कों, मै तुसी जो इधेरे तांइ लिख्खेया कि जे शुरूआत का है तुसी तिसजो जाणी गे रे हिन, हे जवानों, मै तुसी जो इधेरे तांइ लिख्खेया करदा है कि तुसी ताकतवर हिन ते परमेश्‍वर रा वचन तुसी बिच बणी रैहन्दा, ते तुसी ने शैतान पर जीत हासिल कित्ते री है। "
1JN,2,15,"तुसी ना तां दुनिया कने, ते ना तां दुनिया री चिज्जां कने प्यार रखो, जे कोई दुनिया कने प्यार रखदा तां से पिता परमेश्‍वर कने प्यार नी करदे। "
1JN,2,16,"किजोकी जे किच्‍छ दुनिया बिच है, मतलब शरीर री इच्छा, ते अख्खां री इच्छा ते अपणी कमाई रा घमंड, से पिता परमेश्‍वर रे पास्से का नी पर दुनिया रे ही पास्से का है। "
1JN,2,17,"दुनिया ते तिसेरी चिज्जां री लालसा दोन्नों मिटणे वाली हिन, पर जे परमेश्‍वर री इच्छा रे हिसाब कने जिन्दगी जिन्दे, तिन्हा ने हमेशा तीकर बणी रैह्णा। "
1JN,2,18,"हे बच्चेयों, मसीह रे हटी आणे रा बेल्ला नेड़े है ते जिय्यां तुसी सुणे रा है कि मसीह यीशु रा विरोधी आणे वाला है, तिसेरे हिसाब कने अब्बे भी मते सारे मसीह यीशु रा विरोध करणे वाले खड़ी गे रे हिन, इस कने असां जो पता चलदा कि ए आखरी समय है। "
1JN,2,19,"मसीह रा विरोध करणे वाले लोक असां री कलीसिया बिच का निकली करी चली गे, पर से असां रे अपणे नी थिये। किजोकी जे अगर से असां रे अपणे हुंदे तां तिन्हा ने असां कने रैहन्दे, पर से लोक निकली गे जिस कने ए साबित होई गेया कि से सारे कदी असां रे अपणे नी थिये। "
1JN,2,20,पर मसीह यीशु ने तुसी जो पवित्रात्मा दित्ते रा है इधेरे तांइ तुसी सारी सच्चाई जाणदे। 
1JN,2,21,"मै तुसी जो इधेरे तांइ नी लिख्खेया किजोकी तुसी सच्चाई जो नी जाणदे, पर इधेरे तांइ लिख्खेया किजोकी तुसी तिस सच्चाई जो जाणदे; किजोकी कोई झूट, सच रे पास्से का नी। "
1JN,2,22,"झूट्टा कुण है? सिर्फ से ही जे यीशु रे मसीह होणे का इन्कार करदा, ते जे कोई पिता परमेश्‍वर ते पुत्तर रा इन्कार करदा से मसीह विरोधी है। "
1JN,2,23,जे कोई पुत्तर रा इन्कार करदा तिसका पिता परमेश्‍वर भी नी: जे पुत्तर जो मन्नि लिदां तिसका पिता परमेश्‍वर भी है। 
1JN,2,24,"जे सच्चाई रा संदेश तुसी ने मसीह बिच विश्वास करणे री शुरूआत रे समय बिच सुणे रा थिया, जे अगर से तुसी बिच बणे रा रे तां तुसी भी पुत्तर बिच ते पिता परमेश्‍वर बिच बणे रैहन्गे। "
1JN,2,25,जिसेरा वादा पिता परमेश्‍वर ने असां कने कित्ते रा थिया से हमेशा री जिन्दगी है। 
1JN,2,26,मै तुसां जो ए गल्लां तिन्हा गलत शिक्षा देई करी भटकाणे वाले लोक्कां का चुकन्ने रैह्णे तांइ लिख्खे री हिन। 
1JN,2,27,"पर तुसां तांइ से पवित्रात्मा जे तुसां ने मसीह यीशु का पाए रा है, तुसां बिच बणी रैहन्दा, ते इसेरी कोई जरुरत नी कि कोई तुसां जो सच्चाई री गल्लां सिखाए, बल्कि जिय्यां पवित्रात्मा ने जे मसीह ने तुसी जो मिल्ले रा है, तुसी जो सच्चाई री सारी गल्लां सिखणे तांइ मदद करणी, जे पवित्रात्मा तुसी जो सिखांदा, से पुरी तरिक्के कने सच है, ते तिस बिच कोई झूठ नी, इधेरे तांइ मसीह बिच बणी रेयो, जिय्यां पवित्रात्मा ने तुसी जो करणे तांइ दस्से रा है। "
1JN,2,28,"अते हे बच्चेयों, मसीह बिच बणे रेयो कि जां मसीह हटी आये तां असां जो हिम्मत रे, ताकी तिन्हेरे आणे पर असी तिन्हेरे सामणे शर्मसार ना होण। "
1JN,2,29,तुसी जाणदे कि मसीह यीशु धार्मिक हिन ते जे कोई धार्मिकता रा कम्म करदा से परमेश्‍वर रे बच्चे हिन। 
1JN,3,1,ध्यान देयो कि परमेश्‍वर पिता ने असां कने कितणा प्यार कित्तेया ताकी असां जो परमेश्‍वर रे निके-निके बोल्लेया जाई सके अते वाक्केई असी तिन्हेरे बच्चे हिन भी! इधेरे तांइ दुनिया रे लोक असां जो नी जाणदे कि असी परमेश्‍वर रे बच्चे हिन किजोकी तिन्हा ने परमेश्‍वर पिता जो भी नी जाणेया। 
1JN,3,2,"हे मेरे प्यारे दोस्तों, अवे असी परमेश्‍वर री औलाद हिन, पर कल जो क्‍या हुंगे, ए हल्ले तीकर जाहिर नी होया पर असी ए जाणदे कि जां उसने आणा तां असी भी उसेरे ही सांइ होई जाणा किजोकी जदेय से हिन, तिस जो असां तदेया ही दिखणा "
1JN,3,3,"हर कोई जे मसीह पर इदेयी आस रखदा, से अप्पु जो तिय्यां ही पवित्र रखदा, जिय्यां मसीह यीशु पवित्र है। "
1JN,3,4,"जे कोई पाप करदा रैहन्दा, से परमेश्‍वर रे नियम जो तोड़दा। किजोकी हर तरिक्के रा पाप परमेश्‍वर रे नियम खिलाफ है। "
1JN,3,5,तुसां जो तां पता ही है कि मसीह यीशु मणुआं रे पाप्पां जो दूर करणे तांइ ही दुनिया रे लोक्कां बिच आया अते ए भी कि मसीह बिच कोई भी पाप्पी नी है। 
1JN,3,6,"जे कोई मसीह यीशु बिच बणी रैह्न्दा, से अग्गे जो पाप बिच जिन्दगी नी बितांदा पर हर इक्क कोई जे पाप करदा रैहन्दा, तिसेरा परमेश्‍वर कने कोई रिश्ता नी अते तिसने तिन्हा जो नी जाणेया। "
1JN,3,7,"हे प्यारे बच्चो, तुसी जो कोई धोखा ना देयो, जे कोई नेक कम्म करदा, से मसीह यीशु सांइ धार्मिक है। "
1JN,3,8,"जे कोई पाप करदा रैहन्दा, से शैतान रे पास्से का है किजोकी शैतान दुनिया रे बनणे का पैल्ला का ही पाप करदा आया है, इधेरे तांइ परमेश्‍वर रा पुत्तर आया कि से शैतान रे कम्मां जो खत्म करण। "
1JN,3,9,"जे कोई परमेश्‍वर री औलाद हिन, से पाप करणा छड्डी दिंदा किजोकी परमेश्‍वर रा स्वभाव तिस मणु बिच बणी रैहन्दा, इधेरे तांइ से पाप नी करी सकदा, किजोकी से परमेश्‍वर रा पुत्तर है। "
1JN,3,10,"परमेश्‍वर री औलाद ते शैतान रे औलाद बिच इस कने फरक पता लाई सकदे कि हर से मणु जे धार्मिकता रे कम्म नी करदा से परमेश्‍वर री औलाद नी है, अते जे अपणे संगी विश्वासी कने प्यार नी करदा, से भी परमेश्‍वर री औलाद नी है। "
1JN,3,11,ए उपदेश तुसी मसीह बिच विश्वास करणे रे शुरू रे बेल्ले का ही सुणे रा है कि असां जो इक्क-दूय्ये कने प्यार कने रैह्णा चाएदा। 
1JN,3,12,"असां जो आदम रे पुत्तर कैन सांइ नी बनणा जे उस शैतान रे पास्से का थिया, ते जिनिए अपणे भ्याल जो मारी रख्खेया, तिसने अपणे भ्याल जो भला किजो मारेया? तिसने इधेरे तांइ इदेया कित्तेया कि तिसेरे कम्म बुरे थिये अते तिसेरे भ्याल रे कम्म धार्मिक थिये। "
1JN,3,13,"हे मेरे संगी विश्वासियों, जां दुनिया रे लोक तुसी कने नफरत करदे, तां हैरान मत हुन्दे। "
1JN,3,14,"असी जाणदे कि असी हमेशा री मौत रे बस बिच नी हिन ते अवे असां का परमेश्‍वर रे पास्से का हमेशा री जिन्दगी है किजोकी असी अपणे संगी विश्वासी कने प्यार करदे ते जे लोक प्यार नी करदा, से हमेशा री मौत रे बस बिच हिन। "
1JN,3,15,"हर इक्क मणु जे अपणे संगी विश्वासी का नफरत करदा, से खूनी है, अते तुसी जाणदे कि खूनी लोक्कां बिच हमेशा री जिन्दगी नी है। "
1JN,3,16,"असां ने प्यार मसीह यीशु का सिख्खेया कि तिन्हा ने असां तांइ अपणी जिन्दगी देई दित्ती, इधेरे तांइ असां जो भी अपणे संगी विश्वासियां तांइ अपणी जान दैणी चाएदी। "
1JN,3,17,"पर जिस का इस दुनिया री धन-दौलत है अते से अपणे संगी विश्वासियां जो जरूरत रे बेल्ले तिस पर दया नी करदा, तां तिस बिच परमेश्‍वर रा प्यार नी है। "
1JN,3,18,"हे प्यारे बच्चों, असां रा प्यार सिर्फ गल्लां बिच ही नी रैह्णा चाएदा बल्कि से कम्मां बिच दिसणा चाएदा अते सच्चा होणा चाएदा। "
1JN,3,19,इसी कने ही असां जो ए पता चलदा कि असी सच्चाई रे हिसाब कने जिन्दगी जिया करदे हिन; 
1JN,3,20,भले ही असां रा मन असां जो दोषी ठेहरांदा तां भी असी परमेश्‍वर का हिम्मत कने प्रार्थना करी सकदे किजोकी परमेश्‍वर असां री सोच का बड्डे हिन ते से सब किच्‍छ जाणदे। 
1JN,3,21,"हे प्यारे विश्वासियों, जे अगर असां रा मन असां जो दोषी नी ठेहरांदा तां असां जो परमेश्‍वर का प्रार्थना करणे री हिम्मत मिलदी। "
1JN,3,22,"अते जे असी किच्‍छ तिन्हा का मंगदे, से असां जो दिंदे किजोकी असी तिसेरे हुकुमां जो मनदे, अते से ही करदे, जे तिसजो खरा लगदा "
1JN,3,23,"तिसेरा हुकुम ए है कि असी तिसेरे पुत्तर मसीह यीशु बिच विश्वास करण अते जिय्यां तिन्हा हुकुम दित्तेया है, कि असी इक्क-दूय्ये कने प्यार करो। "
1JN,3,24,"जे तिसेरे हुकुमां जो मनदा, से परमेश्‍वर कने बणी रैहन्दा ते परमेश्‍वर तिस मणु बिच बणी रैहन्दा ते इस तरिक्के कने पवित्रात्मा रे जरिए जिस जो परमेश्‍वर ने असां जो दित्तेया है, असी ए जाणदे कि असां रा परमेश्‍वर कने रिश्ता बणे रैहन्दा। "
1JN,4,1,"हे प्यारेयो, हर तिस मणु पर भरोस्सा मत करो जे ए दावा करदे कि असी पवित्रात्मा रे कहे मुताबिक गल्लां करदे। पर आत्‍मा जो परखो कि से परमेश्‍वर रे पास्से का हिन का नी किजोकी मते सारे झुठी भविष्यद्वक्ता दुनिया बिच हिन। "
1JN,4,2,"पवित्रात्मा जो तुसी इस तरिक्के कने पैछाणी सकदे, कि जे कोई आत्‍मा मन्नी लिन्दी, कि मसीह यीशु मणु रे रूप अंदर दुनिया बिच आए, तां से परमेश्‍वर रे पास्से का है। "
1JN,4,3,"ते जे कोई आत्‍मा यीशु जो नी मन्दी, से परमेश्‍वर रे पास्से का नी है ते से ही तां मसीह यीशु रे विरोधी री आत्‍मा है जिसेरी चर्चा तुसी सुणी बैठ्ठे रे हिन कि, से ईणे वाला है ते से अब्बे भी दुनिया अन्दर है "
1JN,4,4,"हे प्यारे बच्चेयों, तुसी परमेश्‍वर रे लोक हिन, तुसी तिन्हा झुठ्ठे भविष्यद्वक्तां पर जीत हासिल कित्ते री है, किजोकी पवित्रात्मा जे तुसी बिच बसदी से शैतान का जादा ताकतवर है जे इस दुनिया रे लोक्कां पर राज करदा। "
1JN,4,5,"झुठ्ठे भविष्यद्वक्ता इस दुनिया रे लोक्कां बिच का हिन, इधेरे तांइ से दुनिया रे नजरिये कने गल्ल करदे ते दुनिया रे लोक तिन्हेरी सुणदे भी। "
1JN,4,6,"असी परमेश्‍वर रे लोक हिन ते जे परमेश्‍वर जो जाणदा, से असां री सुणदा, जे परमेश्‍वर जो नी जाणदा, से असां री नी सुणदा। इय्यां ही असी सच री आत्‍मा ते भटकाणे वाली आत्‍मा बिच फरक पैछाणदे। "
1JN,4,7,"हे प्यारेयों, असी अप्पु-मिते प्यार रखण किजोकी प्यार परमेश्‍वर रे पास्से का है, ते जे दुज्जेयां कने प्यार रखदा, से परमेश्‍वर रा बच्चा है, ते परमेश्‍वर जो जाणदा। "
1JN,4,8,"जे दुज्जेयां कने प्यार नी रखदा, से परमेश्‍वर जो नी जाणदा, किजोकी परमेश्‍वर प्यार है। "
1JN,4,9,"जे प्यार परमेश्‍वर असां कने करदा, से इस कने जाहिर होया कि परमेश्‍वर ने अपणे इक्को ही इक्क निक्के जो दुनिया अन्दर भेज्जे रा है कि असी तिसेरे जरिए हमेशा री जिन्दगी हासिल करण। "
1JN,4,10,सच्चा प्यार ए है कि असां ने परमेश्‍वर जो पैल्ले प्यार नी कित्ता पर तिन्हा ने पैल्ले असां जो प्यार कित्ता। परमेश्‍वर ने अपणे इकलौते मुंडे जो असां रे पाप्पां तांइ कुर्बान करी के दित्तेया ताकी असां जो असां रे पाप्पां का माफी मिल्ले। 
1JN,4,11,"हे प्यारेयो, जां परमेश्‍वर ने असां कने इदेया प्यार कित्तेया, तां असां जो भी अप्पु-मिते प्यार करणा चाएदा। "
1JN,4,12,"परमेश्‍वर जो कदी कुनिए भी नी दिख्खेया अगर असी अप्पु-मिते प्यार रखण, तां परमेश्‍वर असां री जिन्दगी अन्दर बणी रैह्न्दा, ते तिसेरा प्यार असां अन्दर सिद्ध होई गे रा है। "
1JN,4,13,"इस कने ही असी जाणदे कि असी परमेश्‍वर अन्दर बणी रैह्‍न्दे, ते से असां अन्दर, किजोकी तिनिए अपणी पवित्रात्मा असां जो दित्ते रा है। "
1JN,4,14,ते असां ने पुत्तर जो अपणी अख्खां कने दिख्खी भी लित्ता ते गवाई दिन्दे कि पिता परमेश्‍वर ने पुत्तर जो दुनिया रे लोक्कां रा छुटकारा दैणे वाला बणाई करी के भेज्जे रा है। 
1JN,4,15,जे कोई ए मन्नी लिन्दा कि यीशु परमेश्‍वर रा पुत्तर है तां परमेश्‍वर तिस मणु अन्दर बणी रैहन्दा ते से मणु परमेश्‍वर अन्दर। 
1JN,4,16,"ते असी जाणदे ते विश्वास करदे कि परमेश्‍वर असां कने बड़ा जादा प्यार करदे। परमेश्‍वर प्यार है, जे प्यार बिच बणी रैह्न्दा, से परमेश्‍वर बिच बणी रैहन्दा, ते परमेश्‍वर तिस अन्दर बणी रैह्न्दा। "
1JN,4,17,"इस कने ही प्यार असां अन्दर सिद्ध होए रा है कि असां जो न्याय वाले रोज्जे हिम्मत हो कि तिन्हा ने असां जो सजा नी दैणी, असी दुज्जेया जो हकिकत बिच प्यार कित्तेया जिय्यां मसीह ने भी इस दुनिया रे लोक्कां कने कित्तेया ते तिसेरे हिसाब कने जिए भी। "
1JN,4,18,"प्यार अन्दर डर नी हुन्दा, पर सिद्ध प्यार डर जो दूर करी दिन्दा, किजोकी डरा कने तकलीफ हुंदी, ते जे डरदा, से प्यार अन्दर सिद्ध नी होया। "
1JN,4,19,असी परमेश्‍वर कने ते दुए लोक्कां कने इधेरे तांइ प्यार करदे किजोकी परमेश्‍वर ने पैल्ले असां कने प्यार कित्ता। 
1JN,4,20,"अगर कोई बोल्ले कि, मै परमेश्‍वर कने प्यार रखदा पर अपणे संगी विश्वासी कने प्यार ना रख्खो, तां से झूठा है किजोकी जे अपणे संगी विश्वासी कने जिस जो तिनिए दिख्खे रा है, प्यार नी रखदा तां से परमेश्‍वर कने भी जिस जो तीनिए नी दिख्खेया, प्यार नी रखी सकदा। "
1JN,4,21,"ते तिसका असां जो ए हुकम मिलेरा है कि जे कोई अपणे परमेश्‍वर कने प्यार रखदा, से अपणे संगी विश्वासी कने भी प्यार रख्खो। "
1JN,5,1,"जे मणु ए विश्वास करदा कि यीशु ही मसीह हिन, से मणु परमेश्‍वर री औलाद ठेहरदा ते जे कोई अपणे पिता परमेश्‍वर कने प्यार रखदा से तिन्हेरी औलाद्दां कने भी प्यार रखदा। "
1JN,5,2,"जां असी पिता परमेश्‍वर कने प्यार रखदे, ते तिसेरे हुकमां जो मनदे, तां इसका ही असी जाणदे कि परमेश्‍वर री औलाद्दां कने प्यार रखदे। "
1JN,5,3,परमेश्‍वर कने प्यार करणे रा मतलब ए है कि असी तिन्हेरे हुकमां जो मन्ने ते तिन्हेरे हुकम मुश्किल नी हिन। 
1JN,5,4,"किजोकी जे कोई परमेश्‍वर री औलाद है, तिसने दुनिया पर जीत हासिल कित्ती ते असी से जीत अपणे विश्वास रे जरिए हासिल करदे। "
1JN,5,5,दुनिया पर जीत हासिल करणे वाला सिर्फ से ही मणु है जे विश्वास करदा कि यीशु परमेश्‍वर रा पुत्तर है। 
1JN,5,6,"यीशु मसीह बपतिस्मा लैणे रे जरिए ते सुली पर कुर्बानी दैणे रे जरिए परमेश्‍वर रे पुत्तर बिच ज़ाहिर होया थिया। सिर्फ बपतिस्मा लैण रे जरिए ही नी पर सुली पर अपणी जान दैणे रे जरिए भी, ते पवित्रात्मा ए गवाई दिंदा कि मसीह यीशु परमेश्‍वर रे पास्से का रे हिन ते तिन्हेरी गवाई सच्ची है किजोकी पवित्रात्मा सच है। "
1JN,5,7,"ते मसीह यीशु री गवाई दैणे वाले त्रै हिन , "
1JN,5,8,"पवित्रात्मा, पाणी जे मसीह यीशु रे बपतिस्मे जो दर्शांदे, खून जे तिन्हेरी मौत जो दर्शांदा, ते त्रै ही इक्क ही गवाई दिंदे। "
1JN,5,9,"जां असी मणुआं री गवाई मन्नी लिन्दे, तां परमेश्‍वर री गवाई तिसका बधि करी है जे तिन्हा ने अपणे पुत्तर रे बारे अन्दर गवाई दित्ते री है। "
1JN,5,10,"ते जिन्ने लोक परमेश्‍वर रे पुत्तर बिच विश्वास रखदे से तिन्हेरी गवाई पर भी विश्वास रखदे, पर जिन्हा लोक्कां ने परमेश्‍वर ते तिन्हेरे पुत्तर री गवाई पर विश्वास नी कित्तेया, से लोक परमेश्‍वर जो झुठ्ठा बणांदे, किजोकी तिन्हा लोक्कां ने परमेश्‍वर री गवाई पर विश्वास नी कित्तेया जे परमेश्‍वर ने अपणे पुत्तर रे बारे बिच दित्ते री है। "
1JN,5,11,"ते से गवाई ए है कि परमेश्‍वर ने असां जो हमेशा री जिन्दगी दित्ते री है, ते ए जिन्दगी परमेश्‍वर पुत्तर अन्दर है। "
1JN,5,12,"जिन्हा लोक्कां रा परमेश्‍वर रे पुत्तर कने गहरा रिश्ता है, हमेशा री जिन्दगी है तिन्हा लोक्कां री है, ते जिन्हा लोक्कां रा परमेश्‍वर रे पुत्तर कने गहरा रिश्ता नी है, तिसका हमेशा री जिन्दगी भी नी है। "
1JN,5,13,"मै तुसी जो, जे परमेश्‍वर रे पुत्तर रे नां पर भरोस्सा करदे, इधेरे तांइ ए चिठ्ठी लिख्खे री है कि तुसी जाणी सकेयो कि हमेशा री जिन्दगी तुसां री है। "
1JN,5,14,"ते असां जो परमेश्‍वर रे सामणे जे हिम्मत हुंदी, से ए है कि, अगर असी किच्‍छ तिसेरी मरजी रे हिसाब कने मंगदे तां से असां री सुणदा। "
1JN,5,15,"जां असी जाणदे कि, जे किच्‍छ असी परमेश्‍वर का मंगदे तां से असां री सुणदा, तां ए भी जाणदे कि जे किच्‍छ भी असां तिसका मंगेया, से असां जो मिल्लेया भी। "
1JN,5,16,"जे अगर तुसी संगी विश्वासी इदेय तरिक्के कने पाप करदे दिख्खो कि जिसेरा नतिज्जा हमेशा री मृत्यु ना हो तां तिन्हेरे तांइ प्रार्थना करो कि परमेश्‍वर तिन्हा जो हमेशा री जिन्दगी दे। इदेय पाप भी हिन जिन्हेरा नतिज्जा हमेशा री मृत्यु है, मै तुसी जो तिन्हा तांइ प्रार्थना करणे तांइ नी बोलदा। "
1JN,5,17,"हर तरिक्के रा अधार्मिक तां पाप है, पर इदेया पाप भी है, जिसेरा नतिज्जा मौत नी है। "
1JN,5,18,"असां जो पता है कि जे कोई परमेश्‍वर री औलाद है, से पाप करणा छड्डी दिंदा किजोकी परमेश्‍वर रा पुत्तर मसीह यीशु तिन्हा लोक्कां जो बचाई रखदा: ते शैतान तिन्हा लोक्कां जो छुई नी सकदा। "
1JN,5,19,असां जो पता है कि असी परमेश्‍वर कने हिन ते सारी दुनिया तिस शैतान रे वश अन्दर पये री है। 
1JN,5,20,"ते ए भी जाणदे कि परमेश्‍वर रा पुत्तर मसीह यीशु आई गे रा है ते तिनिये असां जो समझ दित्ते री है कि, असी तिस सच्चे परमेश्‍वर कने गहरे रिश्ते बिच हिन किजोकी असी मसीह यीशु कने गहरे रिश्ते हिन जे सच है, सच्चा परमेश्‍वर ते हमेशा री जिन्दगी ए ही है। "
1JN,5,21,"हे बच्चेयों, अप्पु जो हर तिस चीज का दूर रख्खो जे तुसी रे दिल बिच परमेश्‍वर री जगह लेई सकदी। "
2JN,1,1,"मै युहन्ना, जे कलीसिया रा बुजुर्ग है, तिस जनानी जो जिस जो परमेश्‍वर ने चुणे रा है ते तिसेरे बच्चेयां जो ए चिठ्ठी लिख्खेया करदा है। मै तिन्हा कने प्यार करदा, बल्कि सिर्फ मै ही नी पर सारे तिन्हा कने प्यार करदे किजोकी असी सारे परमेश्‍वर री सच्चाई बिच विश्वास करदे। "
2JN,1,2,असी तुसी जो प्यार करदे किजोकी असी सच्ची शिक्षा बिच विश्वास करदे ते असां ने हमेशा तीकर तिस शिक्षा बिच बणी रैह्णा। 
2JN,1,3,"पिता परमेश्‍वर ते तिन्हेरे पुत्तर मसीह यीशु रा अनुग्रह, दया ते शांती तिन्हा लोक्कां कने हमेशा-हमेशा तांइ बणी रे जे लोक सच्चाई ते प्यार बिच जिन्दगी बितांदे। "
2JN,1,4,मै बड़ा खुश होया जां मै सुणेया कि तुसी रे बच्चे तिस सच्चाई रे हिसाब कने जिन्दगी जिया करदे हिन जिस जो मनणे रा हुकम परमेश्‍वर ने असां जो दित्ते रा है। 
2JN,1,5,"अते अवे हे जनानिये, मै तुसी जो जोर पाई करी बोलदा कि असां जो आपस बिच प्यार रखणा चाएदा। ए कोई नौआ हुकम नी है पर ए से ही हुकम है जे असां जो तां मिल्ली थी जां असां ने मसीह यीशु बिच विश्वास करणा शुरू कित्तेया थिया। "
2JN,1,6,परमेश्‍वर जो सच्चा प्यार करणे रा मतलब ए ही है कि असी अपणी जिन्दगी तिय्यां ही जिए जिय्यां कि परमेश्‍वर ने असां जो जीणे तांइ बोल्ले रा है। जिस बेल्ले का तुसी ने मसीह यीशु बिच विश्वास कित्ते रा है तुसी तिस्सी बेल्ले का सुणे रा है कि परमेश्‍वर रा ए हुकम है कि तुसी जो हमेशा इक्क-दुए कने प्यार रखणा चाएदा। 
2JN,1,7,मै ए इधेरे तांइ बोलदा किजोकी लोक्कां जो झुठ्ठी शिक्षा देई करी भटकाणे वाले लोक दुनिया बिच जगह-जगह फैल्ली गे रे हिन। से बोलदे कि मसीह यीशु इक्क मणु रे रूप बिच दुनिया बिच नी आए थिये। जे अगर कोई मणु इदेइ गल्लां करदा तां से मणु मसीह विरोधी है जे लोक्कां जो भटकांदा। 
2JN,1,8,"इधेरे तांइ तुसी इदेय मणुआं का चुकन्ने रेयो कि से तुसी जो धोखा ना देण ताकी परमेश्‍वर री सेवा करणे तांइ तुसी जे मेहनत कित्ते री है, से बेकार ना जाओ पर इसेरे बजाए परमेश्‍वर तुसी जो तुसी री सेवा रा ईनाम दे। "
2JN,1,9,मै तुसी जो बोलदा कि जे अगर कोई मणु मसीह यीशु री शिक्षा पर चलणा छड्डी दिंदा पर तिस शिक्षा बिच अपणी गल्लां भी जोड़ी दिंदा तां तिसेरा परमेश्‍वर कने कोई रिश्ता नी है। पर जे अगर कोई मणु मसीह री शिक्षा पर बराबर चलदा रैहन्दा तां तिस मणु रा पिता परमेश्‍वर ते तिन्हेरे पुत्तर मसीह यीशु कने रिश्ता है। 
2JN,1,10,"जे अगर कोई मणु तुसां जो मसीह री शिक्षा का कोई बखरी ही शिक्षा दे, तां ना ही तिस मणु जो अपणे घरे आणे देयो ते ना ही तिस कने कोई सलाम-दुआ रख्खी करी, तिसजो होर प्रोत्साहन देयो। "
2JN,1,11,किजोकी जे अगर कोई मणु इदेय मणु कने सलाम-दुआ रखदा तां से मणु भी तिसेरे मणु रे बुरे कम्मां बिच जिम्मेदार ठैहरदा। 
2JN,1,12,"होर भी मती सारी गल्लां हिन जे मै तुसी जो दसणा चाह्‍ंदा पर मै तुसी जो से गल्लां इय्यां चिठ्ठी बिच लिख्खी करी नी बोलणा चाह्‍ंदा। मै चाह्‍ंदा कि तित्ते तुसी का आई करी तुसी कने आमणे सामणे गल्ल करां, ताकी असी अप्पु-मिते खुशी मणाई सकण। "
2JN,1,13,"तेरी भैण रे बच्चे भी इत्ते ही हिन जिन्हा जो परमेश्‍वर ने चुणे रा है, से तेरे जो सलाम बोल्लेया करदे हिन। "
3JN,1,1,"मै युहन्ना, जे कलीसिया रा बुजुर्ग है, अपणे प्यारे दोस्त गयुस जो ए चिठ्ठी लिख्खेया करदा है, जिस कने मै सच्चा प्यार करदा। "
3JN,1,2,"हे मेरे प्यारे दोस्त, मेरी प्रार्थना है कि जिय्यां तू मसीह यीशु बिच विश्वास करणे बिच मजबूत बणेया करदा है, तिय्यां ही तू शरीर बिच भी मजबूत बणी रे ते तेरे कने ठीक चिज्जां हुंदी रे। "
3JN,1,3,किजोकी मै बड़ा खुश होया जां किच्‍छ संगी विश्वासियां ने तेरे बारे बिच दस्सेया कि तू किन्नी ईमानदारी कने परमेश्‍वर री गल्लां जो मन्नी करी जिन्दगी जिंदा। 
3JN,1,4,मेरे तांइ इसका जादा होर कोई खुशी री गल्ल नी हुंदी जां मै सुणदा कि जिन्हा जो मै अपणे बच्चेयां सांइ मनदा से परमेश्‍वर री गल्लां जो मन्नी करी जिन्दगी जिया करदे हिन। 
3JN,1,5,"हे मेरे प्यारे भाई, तैं संगी विश्वासियां री मदद तांइ बड़ा किच्‍छ कित्ते रा है , ते तैं तिन्हा लोक्कां री भी मदद कित्ती जिन्हा जो तू जाणदा नी। "
3JN,1,6,तिन्हा बिच किच्‍छ विश्वासियां ने कलीसिया रे विश्वासियां जो तेरे बारे बिच दस्से रा है कि तू संगी विश्वासियां कने किन्ना जादा प्यार करदा। अवे मै तेरे जो बोलदा कि जां से लोक कुसकी जगह बिच सफर करणे तांइ जांदे तां तेरे जो तिन्हा लोक्कां री तिन्हेरी जरूरत री चिज्जां देई करी मदद करदे रैह्णा चाएदा किजोकी इस कने परमेश्‍वर खुश हुंदे। 
3JN,1,7,किजोकी से मसीह यीशु रे संदेश रा प्रचार करणे तांइ सफर पर निकली पेय रे हिन अते से मसीह यीशु बिच विश्वास ना करणे वाले लोक्कां का कोई मदद नी लिंदे। 
3JN,1,8,इधेरे तांइ असी विश्वासी मणुआं जो इदेय मणुआं जो अपणे घरे रूकाई करी ते तिन्हेरी जरूरत री चिज्जां देई करी तिन्हेरी मदद करणी चाएदी ताकी असी भी तिन्हेरे सच्चाई रे संदेश जो सुनाणे रे कम्म रे हिस्सेदार बणी सकण। 
3JN,1,9,मै पैल्ले भी तुसी री कलीसिया रे विश्वासियां जो इक्क चिठ्ठी लिख्खी थी। पर दियुत्रिफेस ने मेरी गल्लां जो मनणे का इन्कार करी दित्तेया किजोकी से हमेशा का अप्पु ही कलीसिया रा मुखिया बनणा चाह्‍ंदा। 
3JN,1,10,"इधेरे तांइ जा मै आणा तां मै साफ तौर पर कलीसिया रे मणुआं जो ए दसणा कि से क्‍या करेया करदा है। से सिर्फ असां रे खिलाफ झूठी-झूठी गल्लां बोल्ली करी असां पर इल्जाम लांदा कि असी गलत कम्म करदे, ते सिर्फ इन्ना ही नी पर जां असां रे संगी विश्वासियां उत्ते जांदे तां से तिन्हा जो भी अपणे इत्ते आणे का टाली दिंदा ते जे लोक तिन्हा विश्वासी लोक्कां जो अपणे घरे रुकाणे चाह्‍ंदे से तिन्हा जो भी मना करदा ते तिन्हा जो कलीसिया का भी बाहर करी दिंदा। "
3JN,1,11,"हे मेरे प्यारे दोस्त, बुरे कम्म करणे वाले लोक्कां सांइ नी पर भलाई रे कम्म करणे वाले लोक्कां सांइ बणो। जां कोई भलाई रे कम्म करदा तां तिस कने पता चलदा कि से परमेश्‍वर रा बच्चा है। पर जां कोई बुरे कम्म करदा तां तिस कने पता चलदा कि से परमेश्‍वर जो नी जाणदा। "
3JN,1,12,कलीसिया बिच सारे लोक बोलदे कि दिमेत्रियुस खरा मणु है किजोकी से परमेश्‍वर रे सच्चे संदेश रे हिसाब कने चलदा। ते असी भी बोलदे कि से खरा मणु है ते तू ए जाणदा कि असां री गवाई सच्ची है। 
3JN,1,13,होर भी मती सारी गल्लां हिन जे मै तुसी जो दसणा चाह्‍ंदा पर मै तुसी जो से गल्लां इय्यां चिठ्ठी बिच लिख्खी करी नी बोलणा चाह्‍ंदा। 
3JN,1,14,"मै चाह्‍ंदा कि तित्ते तुसी का आई करी तुसी कने आमणे सामणे गल्ल करां, ताकी असी अप्पु-मिते खुशी मणाई सकण। "
3JN,1,15,मै प्रार्थना करदा कि परमेश्‍वर तुसी जो शांती दे। इत्ते रे तेरे सारे विश्वासी दोस्त तिज्जो तेरे जो सलाम बोल्लेया करदे हिन। तित्ते रे हर इक्क विश्वासी दोस्त जो असां रा सलाम देयां। 
JUD,1,1,"मै यहूदा जे मसीह यीशु रा सेवादार ते याकूब रा छोटा भ्याल है, तुसी लोक्कां जो ए चिठ्ठी लिख्खेया करदा है जिन्हा जो परमेश्‍वर ने तिन्हा बिच विश्वास करणे तांइ सद्दे रा है। परमेश्‍वर पिता तुसी जो प्यार करदे ते तुसी जो मसीह यीशु बिच सुरक्षित रखदे। "
JUD,1,2,"तुसी जो परमेश्‍वर रा अनुग्रह, प्यार ते शांती भरपुरी कने मिलदी रे। "
JUD,1,3,"मेरे प्यारे दोस्तों, मै तुसी जो तिस छुटकारे रे बारे बिच चिठ्ठी लिखणे री बड़ी कोशीश कित्ती जे असां जो परमेश्‍वर रे पास्से का मसीह यीशु रे जरिये मिल्ले रा है ते जिस बिच असी सारे हिस्सेदार हिन। पर अवे मै तुसी जो इस चिठ्ठी रे जरिये प्रोत्साहित करणा चाह्‍ंदा ताकी तुसी अपणे मसीही विश्वास बिच होर भी जादा मजबूत होणे री कोशीश करो। परमेश्‍वर ने अपणे लोक्कां जो ए विश्वास इक्क ही बारी तांइ देई दित्ते रा है, ते ए कदी बदली नी सकदा। "
JUD,1,4,मेरा तुसी जो ए चिठ्ठी लिखणे रा मकसद ए है कि किच्‍छ इदेय लोक तुसी लोक्कां बिच मझाटे मिली गे रे हिन जे मसीह यीशु बिच विश्वास करणे रा ढोंग करदे। से परमेश्‍वर रा आदरमान नी करदे ते से लोक ए सिखांदे कि परमेश्‍वर असां रे पाप्पां जो माफ करी दिंदे इधेरे तांइ असी अनैतिक जिन्दगी जी सकदे। से मसीह यीशु जो नक्कारदे जे असां रे मालिक ते प्रभु हिन। 
JUD,1,5,"हालांकी तुसी इन्हा सारी गल्लां जो समझी गे रे हिन, पर फिरी भी मै तुसी जो ए गल्लां चेत्ता कराणा चाह्‍ंदा कि प्रभु इस्राएल देश रे लोक्कां जो मिस्र देश री गुलाम्मी का छुटकारा देई करी लेई आया पर बाद बिच विश्वास ना करणे वाले जो बियाबान बिच मुकाई दित्तेया थिया। "
JUD,1,6,याद करो कि प्रभु ने किय्यां तिन्हा शैतान रे दूतां जो सजा दित्ती थी जे अपनी जिम्मेदारी जो नी निभाया पर इसेरे उलट तिन्हा ने अपणे तिस ओह्दे जो छड्डी दित्तेया जे परमेश्‍वर ने तिन्हा जो सौप्पेयां थिया। परमेश्‍वर ने इन्हा स्वर्गदूतां जो इक्क न्याहरी जगह बिच तिस दिन तीकर झंझिरां कन्ने बन्नी करी रख्खे रा है जां परमेश्‍वर ने तिन्हा जो गुन्हेगार ठैहराणा। 
JUD,1,7,ते ए भी याद करो कि सदोम ते अमोरा नां रे शहरां ते तिन्हेरे नेड़े-तेड़े रे शहरां कने क्‍या होया थिया। तित्ते रे लोक अनैतिक कम्मां बिच पेइ गे थिये ते हर तरिक्के री अश्लीलता रे कम्मां कने भरी गे रे थिये इधेरे तांइ परमेश्‍वर ने तिन्हा जो अग्ग कने तबाह करी दित्तेया। ए सारी गल्लां झुठ्ठे शिक्षकां तांइ इक्क चितौणी है कि तिन्हा जो भी हमेशा तीकर बलणे वाली अग्ग बिच तबाह कित्तेया जाणा। 
JUD,1,8,तिय्यां ही मसीह यीशु बिच विश्वास करणे रा ढोंग करणे वाले लोक ए दावा करदे कि परमेश्‍वर ने दर्शन देई करी ए बोलदे कि असी अनैतिक जिन्दगी जी करी अपणे शरीरां जो भिट्टा करी सकदे। से नी चाह्‍ंदे कि कोई तिन्हा पर हक जताए ते से लोक महीमामय स्वर्गदूतां रे बारे बिच गलत गल्लां बोलदे। 
JUD,1,9,"पर इत्ते तीकर कि प्रधान स्वर्गदूत मिकाईल ने इन्हा अभक्त लोक्कां सांइ कोई कम्म नी कित्तेया। जां शैतान मिकाईल कने बैह्स करेया करदा थिया कि तिन्हा दोन्नां बिच का कुण मूसा रे शरीर जो दब्बि सकदा। तां भी मिकाईल स्वर्गदूत ने इन्हा सबणी लोक्कां का जादा हक होणे रे बावजूद भी तिनिये शैतान जो गलत गल्लां नी बोल्ली, पर तिनिये ए बोल्लेया, “परमेश्‍वर तिज्जो झिड़के।” "
JUD,1,10,"पर मसीह बिच विश्वास करणे रा ढोंग करणे वाले ए लोक तिन्हा गल्लां रे बारे बिच पुठ्ठी-सिद्दी गल्लां बोलदे जिस जो से समझदे भी नी, ते जिन्हा चिज्जां जो से जाणदे ते कुदरती तौर पर जानवरां सांइ करदे से चिज्जां करणे री वजह कने ही बर्बाद भी होई जांदे। "
JUD,1,11,लाणत है तिन्हा मणुआं पर! से आदम रे मुंडे कैन सांइ ही अपणी जिन्दगी दुष्टता बिच गुजारदे जिनिये अपणे ही भ्याल हाबिल रा खून इधेरे तांइ करी दित्तेया थिया किजोकी परमेश्‍वर ने हाबिल रे कुर्बानी जो अपणाई लित्तेया थिया पर तिसेरी कुर्बानी जो नी अपणाया। से ढोंगी लोक बिलाम सांइ हिन जिस जो पैसे कमाणे तांइ ए प्रस्ताव मिल्लेया थिया कि से परमेश्‍वर रे लोक्कां जो पाप करणे तांइ उकसाए। तिन्हा ढोंगी लोक्कां ने तिस कोरह सांइ बर्बाद होई जाणा जे मूसा रे हक रे खिलाफ थिया जे मूसा जो परमेश्‍वर ने दित्तेया थिया। 
JUD,1,12,"ए लोक तुसी री मण्डली बिच प्रभु रे प्यार री यादगारी री धाम बिच शामिल हुंदे। से लोक तुसी तांइ इदेय खतरनाक हिन जिय्यां कि समुंद्र बिच लुके री टोल जहाज तांइ हुंदी जिन्हेरी वजह कने जहाज डुब्बि जांदा। से लोक बेशर्म पुहालां सांइ हिन जे सिर्फ अपणी ही परवाह करदे। से इदेय बदलां सांइ हिन जे हवा कने इत्ते-उत्ते उड़दे पर तिन्हा का कोई बरखा नी हुंदी। से इदेय बुट्टेयां सांइ हिन जिन्हा बिच फल नी लगदा ते से जड़ का ही पुट्टी दित्ते गे रे हिन, ते जिन्हेरी दोहरी मौत होए री हो। "
JUD,1,13,"जिय्यां समुंद्र री जोरदार छलारां गंदी झाग बणादी तिय्यां ही ए लोक भी शर्मिंदगी भरे कम्म करदे। से लोक शुरूआत ता करदे पर सिद्दे रस्ते पर नी चलदे, से सही रस्ता नी दिखांदे। परमेश्‍वर ने तिन्हा लोक्कां तांइ इदेइ न्याहरी जगह बणाए री है जित्ते तिन्हा लोक्कां जो रख्खेया जाणा। "
JUD,1,14,"हनोक जे आदम री सतमी पिढी बिच पैदा होया थिया, तिनिये इन्हा अधार्मिक लोक्कां रे बारे बिच भविष्यवाणी कित्ती थी। तिनिये बोल्लेया थिया, “सुणो, प्रभु ने अपणे अणगिणत स्वर्गदूतां कने सारे मणुआं रा हिसाब-किताब करणे तांइ आणा ते तमाम अधार्मिक लोक्कां जो तिन्हेरे सारे अनैतिक ते बुरे कम्मां तांइ ते परमेश्‍वर रे खिलाफ बोल्ले री तमाम बेजती री गल्लां तांइ गुन्हेगार ठैहराणा” "
JUD,1,15,ए लोक हमेशा परमेश्‍वर रे खिलाफ ही बोलदे ते लोक्कां री गलती ही कडदे रैह्‍न्दे। से हमेशा अपणी दिल री मर्जी कने दुष्ट कम्म करदे रैह्‍न्दे। से अप्पु पर बड़ा घमंड करदे ते अपणा मतलब कडणे तांइ लोक्कां री चापलुसी करदे। 
JUD,1,16,"हे प्यारे दोस्तों, मसीह यीशु री तिन्हा गल्लां जो याद रख्खो जे बड़े पैल्ले तुसी जो तिन्हेरे प्रेरितां रे जरिये पैल्ले दस्सि गे थी। "
JUD,1,17,"से तुसां जो ए बोलदे हुंदे थिये, “मसीह यीशु रे हटणे का पैल्ले किच्‍छ इदेय लोक उठणे जिन्हा ने परमेश्‍वर ते तिन्हेरे लोक्कां रा मजाक उडाणा। ए से लोक हिन जिन्हेरी जिन्दगी तिन्हेरे अपणे दिल री बुरी इच्छा रे बस बिच है।” "
JUD,1,18,ए इदेय लोक हिन जिन्हेरी वजह कने तुसी बिच फूट पैंदी। से लोक अपणी शरीरी इच्छां रे हिसाब कने ही जिन्दगी बितांदे ते तिन्हा बिच पवित्रात्मा नी है। 
JUD,1,19,"पर प्यारे दोस्तों, तिन्हा पवित्र शिक्षां रे आधार पर इक्क-दुए जो प्रोत्साहित ते इक्क-दुए री मदद करदे रेया करो जिस पर तुसी ने विश्वास कित्तेया ते जिस बिच तुसी पवित्रात्मा रे बोल्ले प्रार्थना भी करदे। "
JUD,1,20,जिय्यां कि तुसी इस गल्ल रा इंतजार करेया करदे हिन कि मसीह यीशु ने अपणे दया कने तुसी जो हमेशा री जिन्दगी दैणी इधेरे तांइ तुसी जो अपणी जिन्दगी ए जाणदे होए गुजारणा चाएदी कि परमेश्‍वर तुसी कने प्यार करदे। 
JUD,1,21,तिन्हा लोक्कां कने बड़ी दया करो जिन्हेरा विश्वास मजबूत नी है। 
JUD,1,22,होरणी लोक्कां जो हमेशा री मौत री अग्ग का झपटी करी कड्डी लेयो ते इदेय किच्‍छ लोक भी हिन जिन्हा पर तुसी जो दया करणा चाएदी पर इस कन्ने चुकन्ने भी रेयो। तुसां जो तिन्हेरे कपड़ेयां का नफरत करणा चाएदी किजोकी तिन्हेरी शरीर री बुरी इच्छां कने से गंदे होई गे रे हिन। 
JUD,1,23,से ही इकलोत्ते परमेश्‍वर हिन जिन्हा ने असां जो मसीह यीशु रे सुली पर कुर्बानी दैणे रे जरिये कने बचाए रा है। असां रे प्रभु मसीह यीशु री वजह कने लोक परमेश्‍वर रा आदरमान ते महिमा करण। लोक ए समझी सकण कि दुनिया रे बनणे रे पैल्ले का ही ते अज्ज रे समय तीकर परमेश्‍वर री ही ताकत ते हक है ते से हमेशा-हमेशा तीकर रैह्‍णी। आमीन! 
REV,1,1,"परमेश्‍वर ने मसीह यीशु जो से लुके री चिज्जां दिखाई जे बड़े तौले होणे वाली हिन, ताकी से अपणे सेवादार मणुआं जो से गल्लां दस्सि सकण। मसीह यीशु ने अपणे स्वर्गदूत जो भेज्जी करी मेरे पर इन्हा गल्लां जो जाहिर कित्ता जे तिन्हेरा सेवादार है। "
REV,1,2,"इधेरे तांइ, मुझ युहन्ना ने तिन्हा गल्लां जो लिख्खी लित्ता जे मै दिख्खी थी। मै इन्हा लिख्खे री गल्लां बिच परमेश्‍वर री दस्से री गल्लां जो दस्से रा है जे मसीह यीशु ने मेरे जो दस्से री हिन। "
REV,1,3,परमेश्‍वर ने तिस हर इक्क मणु जो आशीष दैणी जे इन्हा भविष्यवाणी री गल्लां जो लोक्कां जो पढ़ी करी सुणांदा ते तिन्हा तिस हर मणु जो भी आशीष दैणी जे इन्हा गल्लां जो सुणदा ते इन्हा जो मनदा किजोकी ए गल्लां बड़े तौले होणे वाली हिन। 
REV,1,4,"मै युहन्ना, एशिया प्रदेश रे सत्त इलाक्केयां बिच रैह्णे वाले विश्वासियां जो ए चिठ्ठी लिख्खेया करदा है। मै प्रार्थना करदा कि तुसी जो परमेश्‍वर का अनुग्रह ते शांती मिलदी रे। परमेश्‍वर पिता ही हिन जे अब्बे भी हिन, से पैल्ले भी थिये, ते तिन्हा ने हमेशा तीकर रैह्णा। तिन्हा सत्त आत्मां रे पास्से का जे परमेश्‍वर रे सिहांसन रे सामणे हमेशा खड़े रैह्‍न्दे , "
REV,1,5,"ते मसीह यीशु रे पास्से का भी, जिन्हेरी गल्लां रा असी भरोस्सा करी सकदे। से ही हिन जे सबका पैल्ले मरणे का बाद मुर्देयां बिच का जिन्दे होई गे ते से दुनिया रे सारे राज्जेयां रे राज्जे हिन। "
REV,1,6,"तिन्हा ने असां कने प्यार कित्ता। तिन्हा ने सुली पर अपणा खून बहाई करी असां रे पाप्पां रा मुल्ल चुकाया। इसेरी वजह कने असी पुरोत्तां रा परिवार बणी गे रे हिन जे तिन्हेरे पिता यानी परमेश्‍वर री सेवा करदे। परमेश्‍वर ने असां जो तिन्हेरे अपणे लोक बणाया जिन्हा पर से राज करदे। इस वजह कने मसीह यीशु जो महिमा ते ताकत हमेशा-हमेशा तांइ मिल्ले, आमीन! "
REV,1,7,"सुणो, मसीह यीशु ने बदलां पर आणा ते हर इक्क मणु ने तिन्हा जो दिखणा, इत्ते तीकर तिन्हा लोक्कां ने तिन्हेरे जो आंदे दिखणा, जिन्हा ने तिन्हा हो सुली पर चढाया थिया। ते धरती रे सारे मणुआं ने तिन्हा जो आंदा दिख्खी करी बड़ी लेरां मारी-मारी करी रोणा। हाँ, ए होणे वाला है, आमीन! "
REV,1,8,"प्रभु परमेश्‍वर बोलदे, “मै ही अल्फा ते ओमेगा है, यानी मै ही शुरूआत ते आखिर भी मै ही है। मै ही सबका ताकतवर है, मै था, मै है ते मै ही आणे वाला भी है।” "
REV,1,9,"मै सबर कने तुसी कने तिन्हा जुल्मां जो सहन करणे बिच तुसी रा साथी है जे असां पर मसीह कने रिश्ता होणे री वजह हुंदे, ते मै परमेश्‍वर रे राज बिच तुसी रा साथी है। परमेश्‍वर रा संदेश सुनाणे ते यीशु रे सच्चे वचन रा प्रचार करणे री वजह कने रोमी साम्राज्य रे अधिकारियां ने मेरे जो पतमुस टाप्पु पर भेज्जी दित्ते रा है। "
REV,1,10,"इतवार रे दिन पर, जे प्रभु रा दिन है, मै पवित्रात्मा रे ताकत रे बस बिच थिया। मै अपणे पिच्छे का इक्क अवाज जो किच्‍छ बोलदे सुणेया, से अवाज कुसकी तुरही सांइ बड़ी तेज थी। "
REV,1,11,"तिन्हा ने मेरे जो ए बोल्लेया, जे किच्‍छ तू दिख्खेया करदा है, तिसजो इस कताब बिच लिखदा जा, ते फिरी तिस जो इफिसुस, स्मुरना, पिरगमुन, थुआतीरा, सरदीस, फिलदिलफिया, अते लौदीकिया, शरहां री सत्तों कलीसिया बिच भेज्जी दे। "
REV,1,12,"मै ए दिखणे तांइ पिच्छे मुड़ेया कि कुण बोल्लेया करदा है। जां मै मुड़ेया, तां मै सत्त दिये अपणे धुपदान कने दिख्खे। "
REV,1,13,तिस धूपदान वाली जगह रे बिच-मझाटे मणु जदेया दिसणे वाला कोई खड़ित्ते रा थिया। तिसने अपणे पैरां तीकर लम्बा चोग्गा पाए रा थिया। तिनिये अपणी छात्ती पर इक्क सोन्ने रा पट्टा बन्ने रा थिया। 
REV,1,14,तिसेरे सिर रे बाल चिट्टी ऊन या बर्फ सांइ चिट्टे थिये। तिसेरी अख्खां अग्ग री लपटां सांइ चमकेया करदी थी। 
REV,1,15,"तिन्हेरे पैर अग्ग री भट्टी बिच तपाए गे रे पित्तल सांइ धधकेया करदे थिये, जां से बोलदे थिये तां तिन्हेरे अवाज कुसकी बड्डे झरने सांइ सुणिंदी थी। "
REV,1,16,"अते तिन्हा ने अपणे सज्जे हत्थ बिच सत्त तारे लित्ते रे थिये, अते तिन्हेरे मुँह का चोखी दोधारी तलवार बाहर निकलेया करदी थी, अते तिन्हेरा मुँह इदेया चमकेया करदा थिया, जदेया सूरज कड़ाके री धूप रे बेल्ले चमकदा। "
REV,1,17,"जां मै तिसजो दिख्खेया, तां मै तिन्हेरे पैरां पर मुर्दे सांइ पेई गेया, पर तिन्हा ने मेरे पर अपणा सज्जा हत्थ रखी करी ए बोल्लेया, “डर मत, मै शुरूआत है, ते मै ही आखिर भी।” "
REV,1,18,"मै जिंदा है। मै मरी गेया थिया, पर अवे दिख, मै हमेशा-हमेशा तांइ जिंदा है। मौत अते पताल जित्ते मरे रे लोक्कां री आत्मां रैह्न्दी, तिस पर मेरा हक है। "
REV,1,19,"इधेरे तांइ जे किच्‍छ तैं दिख्खेया, जे गल्लां होया करदी हिन, अते जे होणे वाली हिन, तिन्हा सबणी जो लिखदा जा। "
REV,1,20,"मै अवे तेरे जो मेरे सज्जे पास्से रे इन्हा सत्त तारेयां ते इन्हा सत्त सोन्ने रे धुपदान रे राज़ रा मतलब है दसणा। ए सत्त तारे से स्वर्गदूत हिन जे तिन्हा सत्त कलीसियां री रक्षा करदे, ते से सत्त धूपदान सत्त कलीसियां हिन। "
REV,2,1,"तिनिये मेरे जो बोल्लेया, “ईफिसुस शहर रे कलीसिया रे स्वर्गदूत जो ए चिठ्ठी लिख्ख, मै अपणे सज्जे हत्थ बिच सत्त तारेयां जो थाम्मि करी रख्खे रा है ते मै ही तिन्हा सत्त दियां रे धुपदान रे बिच-मझाट्टे घुमदा-फिरदा। मै तुसी जो ए बोलदा, "
REV,2,2,"मै जाणदा कि तु क्‍या करदा। तू बड़ी जी-हजुरी कने मेरा कम्म करदा, तू मेरे पर अपणे विश्वास री वजह कने जुल्मां जो भी बड़े सबर कने सहन करदा। मै जाणदा कि तू दुष्ट लोक्कां री झुठ्ठी शिक्षा जो बर्दाश नी करदा। तू तिन्हा लोक्कां जो परखे रा है जे ए बोलदे कि से प्रेरित हिन पर हकिकत बिच से नी हिन, ते तू जाणदा कि से झुठ्ठे हिन। "
REV,2,3,"मेरे तांइ जुल्म सहन करणे बिच तू सबर कने रेया, ते तू हार नी मन्नी। "
REV,2,4,"पर मेरे जो तेरे का ए शिकायत है, तू अवे मेरे कने तिन्ना प्यार नी करदा जिन्ना तू तिस बेल्ले करदा थिया जां तू नौआ-नौआ मेरे पर विश्वास कित्तेया थिया। "
REV,2,5,"तू अवे तिस हिसाब कने जिन्दगी नी जिंदा, जिय्यां तू शुरूआत बिच जिंदा हुंदा था, तिस बारे बिच सोच। तेरे जो अवे अपणे पाप्पां का मुड़णा ते तिन्हा चिज्जां जो करणा जरूरी जे तू शुरूआत बिच करदा हुंदा था, जे अगर तू तौबा नी कित्ती, तां मै तेरे का आई करी तेरे धुपदान जो तिसेरी जगह का हटाई करी तेरे जो सजा दैणी। "
REV,2,6,पर तेरे पर ए गल्ल तां है कि तू निकोलेस रे प्रेरितां रे कम्मां का नफरत करदा जिन्हा कने मै भी नफरत करदा 
REV,2,7,"जे सुनणा चाए, से ध्यान कने सुणे कि पवित्रात्मा कलीसियां कने क्‍या बोलदा। जिन्हा लोक्कां ने दुष्ट पर जीत हासिल कित्ती, तिन्हा जो मै जिन्दगी रे तिस बुट्टे रा फल खाणे तांइ दैणा, जे अब्बे स्वर्ग बिच परमेश्‍वर रे बगिच्चे बिच है।” "
REV,2,8,"तिन्हा ने मेरे जो ए भी बोल्लेया, “ए संदेश स्मुरना शहर री कलीसिया रे स्वर्गदूत जो लिख्ख, मै शुरूआत ते आखिर है। मै इक्क बारी मरेया, पर अवे मै जिन्दा है, ते हमेशा-हमेशा तांइ जिन्दा ही रैह्णा। जे मरी गेया थिया, अते अवे जिंदा होई गे रा है। मै तुसी जो ए बोल्लेया करदा है, "
REV,2,9,मै जाणदा कि तेरे पर बड़े जुल्म होए रे हिन ते तू गरीब है। पर आत्मिक गल्लां बिच तू अमीर है। मै तिन्हा यहुदी मणुआं जो जाणदा जे परमेश्‍वर रे चुणित्ते रे मणु होणे रा दावा ता करदे पर से हकिकत बिच चुणित्ते रे नी हिन। से तुसी री बुराई करदे ते से शैतान रे गुट रे मणु हिन। 
REV,2,10,तिन्हा जुल्मां का मत डरो जे तुसी पर होणे वाले हिन। शैतान ने अपणे किच्‍छ लोक्कां का तुसी बिच रे किच्‍छ मणुआं जो पकड़वाणा ते कैद बिच ढपवाणा ताकी से तुसी पर जुल्म करी सके। तुसी ने दस दिन तीकर बड्डी-बड्डी मुसिबतां सहन करणी। पर कदी मेरे पर विश्वास करणे बिच हार मत मनदे भले ही तुसी जो मारी दित्तेया जाए। किजोकी मै तुसी जो तुसी री जीत तांइ हमेशा री जिन्दगी रा ईनाम दैणा। 
REV,2,11,"जे सुनणा चाए, से ध्यान कने सुणे कि पवित्रात्मा कलीसिया जो क्‍या बोलदा। जिन्हा लोक्कां ने दुष्ट पर जीत हासिल करणी, तिन्हा रे शरीरां जो भले ही मारी दित्ता जाए, पर तिन्हा ने हमेशा तांइ नी मरणा।” "
REV,2,12,"तिन्हा ने मेरे जो बोल्लेया पिरगमुन शहर री कलीसिया रे स्वर्गदूत जो ए संदेश लिख्खी करी भेज्जी दे। “मै से मणु है जिस का पैन्नी दोधारी तलवार है, मै तुसी जो ए बोल्लेया करदा है, "
REV,2,13,"मै जाणदा कि तुसी रा कस्बा शैतान रे बस बिच है, पर इय्यां हुंदे होए भी तुसी ने मेरे बिच अपणा विश्वास मजबूती कने बणाई रख्खेया ते मेरे पर विश्वास करणा नी छड्डेया, तिस बेल्ले भी नी जां लम्बे समय पैल्ले अन्तिपास जो मारी दित्तेया गेया थिया। से मेरा संदेश सुनाणे बिच भरोस्सेमंद थिया, इधेरे तांइ तिसजो तुसी रे कस्बे बिच मारी रख्खेया गेया जित्ते शैतान रा काबू है। "
REV,2,14,"पर मेरे जो तेरे खिलाफ किच्‍छ गल्लां बोलणी हिन, किजोकी तुसी तिन्हा लोक्कां रा विरोध नी करदे जे झुठ्ठी शिक्षा सुणांदे जिय्यां कि भविष्यद्वक्ता बिलाम ने भी बड़े पैल्ले कित्तेया थिया। बिलाम ने बलाक राज्जा जो सिखाया कि किय्यां इस्राएल रे लोक्कां का पाप कराया जाए। तिनिये लोक्कां का अनैतिक जिन्दगी जीणे ते मूर्तां जो भेंट चढ़ाए री चिज्जां खाणे तांइ सिखाया। "
REV,2,15,तिय्यां ही तुसी बिच किच्‍छ लोक हिन जे निकोलेस  रे प्रेरितां री शिक्षा पर चलदे। 
REV,2,16,"इधेरे तांइ तौबा करी लै, जे अगर तुसी अपणे पाप्पां का तौबा नी कित्ती तां मै तुसी का आणा ते अपणे मुँह का निकलणे वाली तलवार कने तुसी कने लड़ाई करणी। "
REV,2,17,"जे सुनणा चाए, से ध्यान कने सुणे कि पवित्रात्मा कलीसिया रे मणुआं कने क्‍या बोलणा चाह्‍ंदा। मै तिन्हा लोक्कां जो से लुके रा मन्ना दैणा, जिन्हा लोक्कां ने इन्हा बुराई री ताकत जो हराई दैणा। मै तिन्हा बिच का हर इक्क जो इक्क चिट्टा बट्टा भी दैणा जिस पर इक्क नौआ नां लिख्खेया जाणा। जिस जो से बट्टा मिलणा, तिसेरे अलावा कुसकी जो भी तिस नां रा पता नी होणा।” "
REV,2,18,"तिन्हा ने मेरे जो ए भी बोल्लेया, “थुआतीरा शहर री कलीसिया रे स्वर्गदूत जो ए संदेश लिख्ख, परमेश्‍वर रा पुत्तर, जे मै ही है, ते जिसेरी अख्खां अग्ग री लपटां सांइ चमकदी, ते जिसेरे पैर भट्टी री अग्ग बिच तपाए रे पित्तल सांइ हिन, तुसी कने ए गल्लां बोल्लेया करदा है, "
REV,2,19,"मै जाणदा कि तुसी इक्क-दुए कने प्यार करदे ते तुसी मेरे पर बड़ा भारी विश्वास करदे। मै जाणदा कि तुसी किय्यां इक्क-दुए री मदद करदे, ते तुसी रे सबर कने सहन करणे री खुबी जो भी मै जाणदा। मै जाणदा कि तुसी अवे ए सब किच्‍छ तिस समय का जादा करेया करदे हिन जां तुसी पैल्ली बारी मेरे पर विश्वास कित्तेया थिया। "
REV,2,20,मेरे जो तेरे खिलाफ ए बोलणा है कि पैल्ले जमान्ने राणी ईज़ेबेल जदेइ इक्क जनानी तुसी बिच-मझाट्टे है। से अप्पु जो भविष्यद्वक्तिणी बोलदी पर मेरे विश्वासियां जो झुठ्ठी शिक्षां सिखांदी। से लोक्कां जो ए खोठ्ठी गल्लां सिखाई करी भटकांदी कि हमेशा तीकर जीणे तांइ मूर्तां जो भेंट चढ़ाए री चिज्जां खाओ। 
REV,2,21,मै तिसजो तिसेरे पाप्पां का तौबा करणे का मौक्का दित्तेया पर से अपणे अनैतिक कम्म करणे का बाज नी आंदी। 
REV,2,22,"सुणो, इधेरे तांइ मै तिसजो बिमार करी दैणा। ते जे लोक तिस कने व्यभिचार करणे बिच शामिल हुणे, अगर से अपणे पाप्पां का तौबा नी करगे तां मै तिन्हा पर भी भारी मुसिबत पाणी। "
REV,2,23,"मै तिन्हा लोक्कां जो मारी रखणा जे तिसेरी सीख पर चलदे, ते इस कने सारी कलीसिया रे मणुआं ने जाणी जाणा कि मै इन्सान री सोच ते मकसद री छानबीन करदा। मै तुसी बिच का हर इक्क जणे जो तिन्हेरे कम्मां रे हिसाब कने ईनाम दैणा। "
REV,2,24,"पर तुसी थुआतीरा रे बाकी रे लोक्कां ने गलत शिक्षां जो नी मन्नेया। तुसी लोक तिसेरी झुठ्ठी शिक्षा पर नी चले, जिस जो तिसेरे चेल्‍ले ‘शैतान री खास गल्लां’ बोलदे। मै तुसी जो बोलदा कि मेरे आणे तीकर मेरे पर विश्वास करणे रे अलावा मै तुसी पर होर कुसकी खास हुकम मनणे रा बोझ नी पाणा। "
REV,2,25,"जिन्हा लोक्कां ने दुष्ट पर जीत हासिल करणी ते जिन्हा ने मेरे हुकमां जो मनदे रैह्णा, मै तिन्हा लोक्कां जो देशां पर राज करणे रा हक दैणा। "
REV,2,26,"जिय्यां मेरे पिता ने मेरे जो हक दित्तेया, तिय्यां ही मै भी तिन्हा लोक्कां जो राज करणे रा हक दैणा। तिन्हेरा राज तिस लोहे सांइ पक्का होणा जे टुटदा नी, ते तिन्हेरे दुश्मण ने मिट्टी रे टुट्टे रे भांडे सांइ होई जाणे। "
REV,2,27,मै तिन्हा जो तिन्हेरी जीत दिखाणे तांइ भ्याग्गे रा सितारा भी दैणा। 
REV,2,28,"जे सुनणा चाए, से ध्यान कने सुणे कि पवित्रात्मा कलीसिया कने क्‍या बोलदा।” "
REV,3,1,"तिनिये मेरे जो बोल्लेया, “सरदिस शहर रे कलीसिया रे स्वर्गदूत जो ए चिठ्ठी लिख्ख, मै अपणे सज्जे हत्थ बिच सत्त तारेयां जो थाम्मि करी रख्खे रा है, ते मै ही तिन्हा सत्त दियां रे धुपदान रे बिच-मझाट्टे घुमदा-फिरदा। मै तुसां जो ए बोलदा, मै तेरे कम्मां जो जाणदा। दिखणे बिच ता तू मेरा भरोस्सेमंद विश्वासी लगदा पर अवे तू मेरे कहे मुताबिक नी चलदा। "
REV,3,2,"मै जाणदा कि इक्क विश्वासी होणे रे तौर पर तुसी री जिन्दगी रा स्तर तिस जगह पर नी है जे परमेश्‍वर ने ठैहराए रा है, इधेरे तांइ चुकन्ने होई जाओ ते अपणी आत्मिक निंद्दर का उठी हो, ते अपणी मसीही खुबियां जो तिन्हेरे मुकणे का पैल्ले फिरी नौए जदेया करी लेयो जे तुसी बिच हल्ले भी हिन। मै जाणदा कि तेरी घटी बड़ी जादा है किजोकी परमेश्‍वर तेरे कम्मां का खुश नी हिन। "
REV,3,3,"तिन्हा शिक्षां जो याद करो जे तुसी ने लम्बे समय पैल्ले सुणी ते मन्नी थी। जे गल्लां तुसी जो सिखाई गे थी, तिन्हेरे मुताबिक चलो, अपणी लापरवाही का तौबा करो। जे अगर तुसी अपणी लापरवाही का बाज नी आए, तां मै कुसकी चोर सांइ चाणचक्के ही आणा, ते तुसी जो तिस बेल्ले रा पता भी नी चलणा जां मै अचानक ही तुसी जो सजा दैणे तांइ आई जाणा। "
REV,3,4,"पर सरदिस शहर बिच तुसी लोक्कां बिच किच्‍छ इदेय लोक भी हिन जे पाप कने भिट्टे नी होए रे हिन। तिन्हा ने मेरे कने चिट्टे कपड़े पाई करी चलणा, किजोकी से लोक इसेरे काबिल हिन। "
REV,3,5,"जिन्हा लोक्कां ने दुष्ट पर जीत हासिल करणी, तिन्हा जो मै इसी तरिक्के कने चिट्टे कपड़े पुआणे। मै तिस कताब का तिन्हा लोक्कां रे नां नी कटणे जिस कताब बिच से नां लिख्खे गे रे हिन जिन्हा जो हमेशा री जिन्दगी मिलणी। मै अपणे पिता ते परमेश्‍वर, ते सारे स्वर्गदूतां रे सामणे ए एलान करणा कि से लोक मेरे हिन। "
REV,3,6,"जे सुनणा चाए, से ध्यान कने सुणे कि पवित्रात्मा कलीसिया कने क्‍या बोलदा।” "
REV,3,7,"तिनिये मेरे जो बोल्लेया, “फिलदिलफिया शहर रे कलीसिया रे स्वर्गदूत जो ए चिठ्ठी लिख्ख, मै ही से पवित्र ते सच्चाई है, जिस का से चाब्बी है जे दाऊद राज्जे का थी। जां मै चाब्बी लेई करी दुआर खोलदा, तां तिसजो कोई भी बंद नी करी सकदा, ते जां मै चाब्बी लेई करी कोई दुआर बंद करदा, तां कोई तिसजो खोल्ली नी सकदा। मै तेरे जो ए बोलदा, "
REV,3,8,"मै तेरे कम्मां जो जाणदा, सुण, मै जाणदा कि तेरे का बड़ी घट ताकत है, पर तू फिरी भी मेरी गल्लां रे मुताबिक चलेया, ते तू मेरे पर विश्वास करणे का कदी नी मुकरेया। इधेरे तांइ मै तेरे तांइ इक्क दुआर जदेया खोल्ली दित्ते रा है जिस जो कोई भी बंद नी करी सकदा। "
REV,3,9,"सुणो, तुसी बिच मझाटे किच्‍छ शैतान रे गुट रे मणु हिन जे यहुदी होणे रा दावा ता करदे पर से हकिकत बिच यहुदी नी हिन ते से झुठ बोल्लेया करदे हिन। मै तिन्हा लोक्कां जो तुसी रे पैरां पर पैणे तांइ मजबूर करी दैणा ते तिन्हा ने जाणी लैणा कि मै तुसी कने प्यार करदा। "
REV,3,10,"इधेरे तांइ तुसी ने सबर कने जुल्मां जो सैह्णे रा मेरा हुकम मन्नेया। तिस वजह कने, मै तुसी जो परिक्षा रे समय बिच बचाणा। ए परिक्षा रा समय दुनिया रे हर इन्सान री जिन्दगी बिच आणा। "
REV,3,11,"इधेरे तांइ, तुसी जो मेरे पर मजबूती कने विश्वास करदे होए सबर कने जुल्म सहणा जारी रखणा चाएदा, ताकी कोई तुसी जो तुसी रा ईनाम पाणे का ना रोक्की सके। "
REV,3,12,"जिन्हा लोक्कां ने दुष्ट पर जीत हासिल करणी, तिन्हा लोक्कां ने परमेश्‍वर रे मन्दिर रे खम्भे सांइ होणा जिन्हेरी मै अराधना करदा, ते तिन्हा जो से जगह भी छडणी नी पैणी। ए दिखाणे तांइ कि से लोक मेरे हिन मै तिन्हा पर परमेश्‍वर रा नां ते परमेश्‍वर रे शहर यरुशलेम रा नां री छाप लाणी। तिस शहर ने परमेश्‍वर रे पास्से स्वर्ग का उतरणा। मै तिन्हा पर इक्क नौए नां री छाप लाणी। "
REV,3,13,"जे सुनणा चाए, से ध्यान कने सुणे कि पवित्रात्मा कलीसिया कने क्‍या बोलदा।” "
REV,3,14,"तिनिये मेरे जो फिरी बोल्लेया, “लोदीकिया रे शहर रे कलीसिया रे स्वर्गदूत जो ए चिठ्ठी लिख्ख, मै आमीन है, किजोकी मै भरोस्सेमंद है, ते मै इस गल्ल जो साबित करदा कि परमेश्‍वर सच है। जे किच्‍छ भी परमेश्‍वर ने बणाए रा है मै तिसेरा जरिया है। मै तुसी जो ए बोलदा, "
REV,3,15,"मै तेरे कम्मां जो जाणदा। तू तिस पाणी सांइ है जे ना ता ठंडा है, ते ना ही गर्म है। खरा हुन्दा कि जे अगर तू मेरे कहे मुताबिक चले ता पुरे तरिक्के कने चले, या ता बिल्कुल भी ना चले। "
REV,3,16,"किजोकी मेरे पर तेरा विश्वास कोस्से पाणी जदेया है, इधेरे तांइ मै तेरे जो ठुकराई दिंदा। "
REV,3,17,"तेरे जो लगदा कि तू बड़ा अमीर है किजोकी तेरे का अपणी जरूरत री हर इक्क चीज है, पर तू ए नी जाणदा कि तू बड़ा अभाग्गा है। किजोकी सच्चाई ए है कि तू गरीब है, तेरे पाणे तांइ कपड़े नी हिन ते तू अन्ना है। "
REV,3,18,इधेरे तांइ मै तेरे जो सलाह दिंदा कि तू मेरे का सोन्ना खरीदी ले ताकी तू हकिकत बिच अमीर बणी जाए। तू मेरे का चिट्टे कपड़े भी खरीदी ले ताकी तू लोक्कां सामणे नंगे होणे री कने शर्मसार होणे का बची जाए। तेरे जो अपणी अख्खां बिच पाणे तांइ किच्‍छ दवाई भी खरीदी लैणी चाएदी ताकी तू दिख्खी सके। 
REV,3,19,"किजोकी मै जिस कने प्यार करदा, तिसजो सुधारदा भी, ते जिस जो औलाद सांइ मनदा, तिसजो कोड़े भी लादां ताकी से पाप रे कम्म करणा छड्डी दे। "
REV,3,20,"सुण, मै कुसकी मणु सांइ है जे तुसी रे दुआर पर खड़ी करी खोलणे तांइ खटखटाया करदा हो। जे अगर कोई मेरी अवाज सुणी करी दुआर खोल्ली दे, तां मै अंदर जाई करी तिस कने रोट्टी खाणी। "
REV,3,21,"जिन्हा लोक्कां ने दुष्ट पर जीत हासिल करणी, तिन्हा जो मै अपणे कने सिंहासन पर बैठाणा, जिय्यां मै भी दुष्ट जो हराई करी अपणे पिता कने तिन्हेरे सिंहासन पर बेई गेया। "
REV,3,22,"जे सुनणा चाए, से ध्यान कने सुणे कि पवित्रात्मा कलीसिया कने क्‍या बोलदा।” "
REV,4,1,"इन्हा गल्लां का बाद मै दिख्खेया की, स्वर्ग रा दुआर खुल्ले रा थिया ते तित्ते कोई थिया जे मेरे कने गल्ल करेया करदा थिया, ते ए से ही जिस जो मै पैल्ले भी सुणेया थिया, ते जिसेरी अवाज तुरही सांइ सुणिंदी थी। तिनिये मेरे जो बोल्लेया, इत्ते ऊपर आई जा, मै तिज्जो से दिखाणा जिसेरा आणे वाले बेल्ले बिच होणा पक्का है। "
REV,4,2,"ते फिरी मै झट्ट ही पवित्रात्मा रे काबू बिच आई गेया, ते मै स्वर्ग बिच इक्क सिहांसन दिख्खेया, ते तिस सिहांसन पर कोई बैठ्ठे रा थिया। "
REV,4,3,"जे सिहांसन पर बैठ्ठे रा थिया से दिखणे बिच यशब ते माणिक्य रे किमती मणियां सांइ थिया। तिस सिहांसन रे चारो पास्से इक्क मेघ-धनुष थिया, ते से दिखणे बिच मरकत मणी सांइ थिया। "
REV,4,4,तिस सिंहासन रे चौं पास्से होर चौबी सिंहासन थिये जिन्हा पर चौबी बुजुर्ग लोक बैठ्ठे रे थिये तिन्हा ने चिट्टा कपड़ा ते अपणे सिर पर सोन्ने रा मुकूट पाए रा थिया। 
REV,4,5,"तिस सिंहासन बिच का बिजली चमकेया करदी थी ते बड़ी गर्जनां निकलेया करदी थी, अते सिंहासन रे सामणे अग्ग री सत्त मशाल्लां बलेया करदी थीे, ए परमेश्‍वर री सत्त आत्‍मा हिन। "
REV,4,6,"तिस सिहांसन रे सामणे शीशे सांइ इक्क साफ ते समुंद्र जिन्ना चौड़ा मैदान थिया, से सिंहासन तिस जगह रे बिल्कुल बिच मझाटे थिया ते मै तिसेरे चारो पास्से चार जिऊंदी प्राणियां जो दिख्खेया। "
REV,4,7,"तिन्हा चार जिऊंदी प्राणियां बिच का पैल्ली प्राणी शेर सांइ थी, अते दुज्जे जिऊंदी प्राणी बैल सांइ थिया, तिज्जी जिऊंदी प्राणी मणु सांइ थिया, अते चौथे जिऊंदी प्राणी रा मुँह उड़दे इल्लण सांइ थिया। "
REV,4,8,"इन्हा चारो जिऊंदी प्राणियां रे छै-छै पँख थिये, तिन्हेरे चौं पास्से, ते अन्दर भी आख्खियां ही आख्खियां थी, ते रात-दिन बगैर अराम कित्ते रे ए बोलदे रैह्‍न्दे थिये, कि सबका जादा ताकतवर परमेश्‍वर पवित्र, पवित्र, पवित्र है। "
REV,4,9,"हर जिऊंदी प्राणी तिन्हा जो महीमा, आदरमान, ते धनवाद देया करदे थिये जे सिहांसन पर बैठ्ठे रे हिन। से हमेशा-हमेशा तांइ जिन्दे हिन। ते जां भी से इय्यां करदे थिये, तां चोब्बि बुजुर्ग लोक परमेश्‍वर रे सामणे पेई करी तिन्हेरी अराधना करदे थिये। से ए बोल्ली करी तिन्हेरे सामणे अपणे मुकूट उतारी करी बोलदे, "
REV,4,10,"हे असां रे परमेश्‍वर, “तुसी अराधना रे काबिल हिन। तुसी आदरमान रे काबिल हिन। तुसी ताकतवर हिन किजोकी तुसी ने सब किच्‍छ बणाया। ए तुसी री मर्जी थी इधेरे तांइ तुसी ने से सब किच्‍छ बणाया ते तिन्हेरे अवे वजूद है।” "
REV,5,1,"फिरी मै दिख्खेया कि जे सिंहासन पर बैठे रा थिया, तिन्हेरे सज्जे हत्थ बिच इक्क कताब थी, तिस पर दोन्नों पास्से लिखित्ते रा थिया, अते से सत्त मौहर लगाई करी बंद कित्ते री थी। "
REV,5,2,"फिरी मै इक्क ताकतवर स्वर्गदूत जो दिख्खेया, जे ऊच्ची अवाज बिच ए एलान करेया करदा थिया कि इस कताब जो खोलणे अते इसेरी सत्त मौहरे तोड़ने रे लायक कुण है? "
REV,5,3,पर स्वर्ग बिच या धरती बिच या पताल बिच कोई भी इदेया नी थिया जे इस कताब जो खोलणे अते तिस बिच लिख्खे री गल्ल जो पढ़ने रे लायक हो। 
REV,5,4,"अते मै बड़े बुरे जोरे-जोरे रोणा लग्गेया, किजोकी तिस कताब रे खोलणे, या तिस बिच लिख्खे री गल्ल जो पढ़ने लायक कोई नी मिल्लेया। "
REV,5,5,"तां तिन्हा बुजुर्ग लोक्कां बिच का इक्क ने मेरे जो बोल्लेया, मत रोआं, दिख्ख, से शेर, यहुदा रे ‍खानदान रा ताकतवर राज्जा, दाऊद राज्जे रे वंशज ने शैतान जो हराई दित्ते रा! इधेरे तांइ से इस कताब री मौहर जो खोलणे ते तिस बिच लिख्खे री गल्ल जो पढ़णे रे काबिल है। "
REV,5,6,"तां मै तिस सिहांसन रे सामणे ते तिन्हा चार जिऊंदी प्राणियां ते चोब्बि बुजुर्गां रे बिच मझाटे इक्क उरणू जो खड़ित्ते रे दिख्खेया। तिस उरणू पर कुर्बानी रे निशान थिये। तिसेरे सत्त सींग अते सत्त आख्खियां थी, ए परमेश्‍वर री सत्त आत्‍मा  हिन, जिन्हा जो पूरी धरती बिच भेज्जेया गेया थिया। "
REV,5,7,"फिरी परमेश्‍वर रा उरणू अग्गे आया ते जे सिंहासन पर बैठे रा थिया, तिसेरे सज्जे हत्थ का से कताब लेई लित्ती। "
REV,5,8,"जां तिसने कताब लेई लित्ती तां से चारो प्राणी अते चौबी बुजुर्ग लोक तिस उरणू रे सामणे झुकी गे, अते हर इक्क बुजुर्ग रे हत्थां बिच वीणा ते धूप कने भरित्ते रे सोन्ने रे बणे रे डोंगे थिये, जे परमेश्‍वर री सेवा करणे वाले पवित्र मणुआं री प्रार्थना जो दर्शांदा थिया। "
REV,5,9,"से इक्क नौआ गाणा गाणे लगे, “तू इस कताब री मौहरे खोलणे रे तिस बिच लिख्खे री गल्लां जो पढ़णे रे लायक है, किजोकी तू मारेया गेया थिया ते तैं अपणे खून कने हर इक्क कुल, देश, भाषा, ते लोक्कां जो परमेश्‍वर तांइ खरीदी लित्तेया।” "
REV,5,10,"तू तिन्हा जो इदेय मणुआं बिच बदली दित्ता जिन्हा पर परमेश्‍वर राज करदे, ते तिन्हा जो पुरोत्त बणाई दित्ता जे परमेश्‍वर री सेवा करदे, ते तिन्हा लोक्कां ने धरती पर राज करणा। "
REV,5,11,"जां मै फिरी दिख्खेया, तां मै चाणचक्के ही लख्खों-लख्खों स्वर्गदूतां री अवाज सुणी, तिन्हेरी कोई गिनती नी होई सकदी थी। से सारे राज्जे रे सिहांसन, तिन्हा चार जिऊंदी प्राणियां, ते चोब्बि बुजुर्गां रे चारो पास्से खड़ित्ते रे थिये। "
REV,5,12,"अते से ऊँची अवाज बिच गाया करदे थिये, “से उरणू जे कुर्बान कित्तेया गेया थिया, से महिमा रे लायक है। तिन्हेरा हक बड़ा उच्चा है। तिन्हेरा ज्ञान बड़ा गहरा है। से बड़े जादा ताकतवर ते अमीर हिन। असी तिन्हेरी इज्जत करण, असी तिन्हेरा आदरमान करण, असी तिन्हेरी स्तुती करण।” "
REV,5,13,"फिरी मै स्वर्ग, धरती, पताल ते समुंद्र बिच परमेश्‍वर री बणाए री हर इक्क चीज जो ए बोलदे सुणेया, “आओ असी तिन्हेरी अराधना करण जे सिहांसन पर बैठ्ठे रे हिन। असी उरणू री स्तुती करण। आओ असी हमेशा तिन्हेरी इज्जत ते आदरमान करण, किजोकी से सारेया का जादा ताकतवर हिन।” "
REV,5,14,"अते चारो जिऊंदे प्राणियां ने आमीन बोल्लेया, अते बुजुर्ग लोक्कां ने झुकी करी तिन्हेरी अराधना कित्ती। "
REV,6,1,"जां मै दिख्खेया कि “उरणू” ने उन्हा सत्त मौहरां बिच का इक्क जो खोल्लेया, तां मै उन्हा चार प्राणियां बिच का इक्क जो बद्दल री गर्जन जदेई अवाज बिच ए बोलदे सुणेया, जा! "
REV,6,2,"मै दिख्खेया कि मेरे सामणे इक्क चिट्टा घोड़ा थिया ते घोड़े रे सवार ने तीर-कमाण लित्ते रा थिया तिस जो जीत रा मुकुट दित्तेया गेया अते से स्वर्ग का इय्यां निकलेया जिय्यां तिनिये पैल्ले का ही जीत हासिल करी लित्ते री है, ते अवे फिरी जितणे वाला है। "
REV,6,3,"जां तिस “उरणू” ने दूज्जी मौहर खोल्ली तां मै दूज्जे प्राणी जो ए बोलदे सुणेया, जा! "
REV,6,4,"ते फिरी इक्क लाल घोड़ा तिस जगह का निकलेया जित्ते से सिंहासन थिया। परमेश्‍वर रे तिस घोड़े रे सवार जो धरती पर रैह्णे वाले लोक्कां बिच लड़ाई कराणे री ताकत दित्ते री थी, ताकी से लोक इक्क-दुए जो लड़ाईयां बिच मारी रखण। इस मकसद तांइ परमेश्‍वर ने तिस घोड़े रे सवार जो इक्क बड्डी तलवार भी दित्ते री थी। "
REV,6,5,"अते जां “उरणू” ने तिज्जी मौहर खोली, तां मै तिज्जे प्राणी जो ए बोलदे सुणेया, जा! अते मै इक्क काले घोड़े जो निकलदे दिख्खेया ते तिसेरे सवार रे हात्थे इक्क तरकड़ी थी। "
REV,6,6,"अते मै तिन्हा चारो प्राणी रे बिच का मन्नो इक्क अवाज जो ए बोलदे सुणेया, “इक्क धियाड़ी री मजुरी  रे इक्क किल्लो गेहूँ , ते दीनार  रा इक्क किल्लो जौ , पर तेल, अंगूर रे रस जो नुक्सान मत पुजांदे।” "
REV,6,7,"अते जां उरणू ने चौथी मौहर खोली तां मै चौथे प्राणी जो ए बोलदे सुणेया, जा "
REV,6,8,"अते मै दिख्खेया कि इक्क हल्के पिले रंग रा घोड़ा दिख्खेया, अते तिसेरे सवार रा नां मौत थिया, अते पताल तिसेरे पिच्छे-पिच्छे चलेया करदा थिया तिन्हा जो धरती पर रैह्णे वाले लोक्कां रे इक्क-चौथाई गिनती जो मारी रखणे रा हक मिल्ले रा थिया। तिन्हा ने लोक्कां जो तलवारां कने मारेया, तिन्हा ने लोक्कां जो भुखमरी कने मारी रख्खेया, तिन्हा ने बुरी-बुरी बिमारियां कने तिन्हा जो मारेया, तिन्हा ने जंगली जानवरा रे जरिये तिन्हा जो मारेया। "
REV,6,9,"अते जां “उरणू” ने पंजवी मौहर खोली, मै तिस वेदी रे थल्ले तिन्हा लोक्कां री आत्मां दिख्खी जिन्हा जो इधेरे तांइ मारी दित्तेया गेया थिया किजोकी से परमेश्‍वर रे वचन तांइ ते तिस संदेश तांइ भरोस्सेमंद बणी करी रे थिये जिस जो तिन्हा ने मन्नेया थिया। "
REV,6,10,"से जोरे सणे हक्क देई करी बोल्लेया करदे थिये, हे पवित्र अते सच्चे प्रभु, तुसी किजो धरती पर रैह्णे वाले पाप्पी लोक्कां जो सजा दैणे बिच इन्ना इंतजार करेया करदे हिन? असी छंदे करदे कि तुसी तिन्हा लोक्कां रे बर्ताव तांइ बदला लेयो जिन्हा ने असां रा खून करी रख्खेया। "
REV,6,11,"तां तिन्हा बिच का हर इक्क जणे जो चिट्टे कपड़े दित्ते गे ते तिन्हा जो थोड़ी देर होर इंतजार करणे तांइ बोल्लेया गेया। मसीह री सेवा बिच तिन्हेरे होर भी संगी सेवादार हल्ले भी थिये जिन्हेरा मारेयां जाणा जरूरी थिया। तिन्हा जो ता तांइ करणा जरूरी थिया, जां तांइ ए सब किच्‍छ पुरे तरिक्के कने मुकी नी जाए। "
REV,6,12,"तां मै दिख्खेया कि तिस “उरणू” ने छठमी मौहर खोल्ली दित्ती, ते तित्ते बड़ा बड्डा भुकम्प होया। सुरज बिल्कुल घणे काले कम्बल सांइ काला होई गेया, ते चाँद रा रंग खून सांइ लाल होई गेया। "
REV,6,13,तारे आसमान का धरती पर इय्यां पेई गे कि जिय्यां कच्चा फल बड़ी तेज हवा चलणे री वजह कने बुट्टे का छुड़की पैंदा। 
REV,6,14,आसमान इय्यां गायब होई गेया जिय्यां कुसकी कागज जो मोड़ी दित्ते रा हो ते सारे पहाड़ ते टाप्पु अपणी जगह का हटी गे। 
REV,6,15,"इसेरे नतिज्जे रे तौर पर धरती रे सारे लोक्कां जो ते राज्जेयां जो, प्रधान, सेनापती, अमीर मणू, ताकतवर मणू, हर इक्क दास, ते हर इक्क अजाद मणू, पहाड़ा री खो बिच, ते फाट्टियां पर लुकी गे। "
REV,6,16,"ते पहाड़ां अते फाट्टियां जो बोलणा लगे, असां पर आई पेयो, अते असां जो तिन्हेरी नजर का जे सिंहासन पर बैठ्ठे रे हिन, अते “उरणू” रे गुस्से का लुकाई लेयो। "
REV,6,17,"किजोकी से दिन आई गे रा है जां परमेश्‍वर ते “उरणू” ने सारे मणुआं जो तिन्हेरे पाप्पां तांइ सजा दैणी, ते कुसकी ने भी इस सजा जो सही नी सकणा। "
REV,7,1,"इसेरे बाद मै चार स्वर्गदूतां जो धरती रे चार कूणेयां पर खड़ित्ते रे दिख्खेया। तिन्हा जो परमेश्‍वर का ए हक मिल्ले रा थिया कि चाए धरती हो या समुंद्र, से महामारी कने धरती रे लोक्कां रा नुक्सान करे। तिन्हा ने धरती रे चारो कूणेयां का हवा जो बंद करी दित्तेया, ताकी धरती पर, जंगला बिच ते समुंद्र पर कोई हवा ना चली सके। ते फिरी मै पुर्व दिशा बिच इक्क होर स्वर्गदूत जो दिख्खेया। तिसजो हमेशा-हमेशा तीकर जीणे वाले परमेश्‍वर का इक्क मौहर मिल्ले री थी। तिस स्वर्गदूत ने बाकी रे चार स्वर्गदूतां जो जोर कने हक्क लाई करी ए बोल्लेया, "
REV,7,2,"जां तांइ असां अपणे परमेश्‍वर रे भक्तां रे मत्थै पर मौहर नी लगाई दिंदे, तां तांइ धरती, समुन्द्र अते बूट्टेयां जो नुक्सान मत पूजांदे। "
REV,7,3,"जां स्वर्गदूत निशानी लाई चुके, तां मै कुसकी री अवाज सुणी कि, जिन्हा लोक्कां पर परमेश्‍वर री निशानी लग्गे री है, से गिनती बिच इक्क लाख्ख चुरताली हजार हिन। ए लोक इस्राएल देश री बारा जातियां रे हिन। "
REV,7,4,"तिन्हा स्वर्गदूतां ने यहुदा रे बारा हजार गोत्रियां पर निशानी लाइ, रुबेन रे बारा हजार गोत्रियां पर निशानी लाइ "
REV,7,5,"अशेर रे बारा हजार गोत्रियां पर निशानी लाइ, नप्ताली रे बारा हजार गोत्रियां पर निशानी लाइ, मनश्शिह रे बारा हजार गोत्रियां पर निशानी लाइ, "
REV,7,6,"शमौन रे बारा हजार गोत्रियां पर निशानी लाइ, लेवी रे बारा हजार गोत्रियां पर निशानी लाइ, इस्साकार रे बारा हजार गोत्रियां पर निशानी लाइ, "
REV,7,7,"जबूलून रे बारा हजार गोत्रियां पर निशानी लाइ, यूसुफ रे बारा हजार गोत्रियां पर निशानी लाइ, ते बिन्यामीन रे बारा हजार गोत्रियां पर निशानी लाइ। "
REV,7,8,"इसेरे बाद मै दिख्खेया की, हर इक्क जाती, कुल, देश, भाषा, ते लोक्कां री भीड़, जिस जो कोई गिणी नी सकदा थिया चिट्टे कपड़े पाये रे, अते अपणे हत्थां बिच खजूर री डालियां लेई करी सिंहासन अते उरणू रे सामणे खड़ित्ते री थी, "
REV,7,9,"अते बड्डी ऊच्ची अवाज बिच हक्कां लांदी बोल्लेया करदी थी, सिंहासन पर बैठ्ठे रे असां रे परमेश्‍वर री स्तुती हो, ते “उरणू” री भी महिमा हो! तुसां रे जरिये ही छुटकारा मिलदा। "
REV,7,10,"अते से सारे स्वर्गदूत तिस सिंहासन, ते तिन्हा चार प्राणिया, ते चोब्बि बुजुर्गां रे चारो पास्से खड़ित्ते रे थिये। से सारे झुकी करी परमेश्‍वर री अराधना करी के बोलणा लग्गे, "
REV,7,11,"असी ए एलान करदे कि असां रे परमेश्‍वर महान, ताकतवर, महामहीम, ते समझदार हिन। आओ असी तिन्हेरी स्तुती ते महिमा हमेशा-हमेशा तीकर करदे रैह्‍ण, आमीन। "
REV,7,12,"इसेरे बाद बुजुर्ग लोक ं बिच का इक्क ने मेरे जो पुच्छेया, तू इन्हा लोक्कां जो जाणदा जिन्हा ने चिट्टे चोग्गे पाए रे हिन? तू जाणदा कि ए लोक कुते का आए रे हिन? "
REV,7,13,"मै तिसजो जवाब दित्तेया, हे मेरे स्वामी, मै ता नी जाणदा तुसी ही जाणदे। तिसने मेरे जो बोल्लेया, ए लोक जिन्हा ने चिट्टे कपड़े पाए रे हिन, ए से ही लोक हिन जे तिस बड़े भारी मुसिबतां ते जुल्मां रे समय रे दौरान मरी गे थिये। ए से लोक हिन जिन्हा ने अप्पु जो “उरणू” री कुर्बानी रे जरिये सुच्चा कित्तेया। "
REV,7,14,"इसी वजह कने ए परमेश्‍वर रे सिंहासन रे सामणे खड़ित्ते रे हिन, अते परमेश्‍वर रे मन्दिर बिच रात-दिन तिन्हेरी सेवा करदे, अते जे सिंहासन पर बैठ्ठे रे हिन, तिन्हा ने हमेशा तिन्हा लोक्कां कने रैह्णा ते तिन्हेरी रक्षा करणी। "
REV,7,15,"तिन्हा फिरी कदी भूखे प्यासे नी होणा, तिन्हा ने फिर कदी सूरज कने नी फुकीणा, ते ना ही तिन्हा कड़ाके री धूप बिच तपिणा। "
REV,7,16,"किजोकी उरणू जे सिंहासन रे मझाटे है, तिन्हा ने तिन्हा लोक्कां री इदेइ रखवाली करणी जिय्यां कोई पुहाल अपणी भेड्डां री करदा। परमेश्‍वर ने तिन्हा लोक्कां जो से ताजा पाणी पुआणे तांइ अपणे कने लेई करी जाणा जिस कने जिन्दगी मिलदी, ते परमेश्‍वर ने तिन्हा लोक्कां री अख्खां का सारे आँसु पुंजी दैणे। "
REV,8,1,"जां “उरणू” ने सतमी मौहर खोली, तां स्वर्ग बिच आद्दे घंटे तांइ सन्नाटा छाई गेया। "
REV,8,2,"ते मै सत्तां स्वर्गदूतां जो जे परमेश्‍वर रे मुहागर रेह्न्दे हिन, दिख्खेया, ते तिन्हा जो सत्त तुरहियां दित्ती गई। "
REV,8,3,तित्ते का इक्क होर स्वर्गदूत आया ते से वेदी रे सामणे खड़ी गेया। तिस स्वर्गदूत रे हत्थ बिच धूप जलाणे तांइ इक्क सोन्ने रा डोंगा थिया। तिसजो लोक्कां री प्रार्थना कने फुकणे तांइ होर भी धूप दित्तेया गेया। तिनिये तिन्हा प्रार्थनां जो धूप कने तिस वेदी रे अग्गे फुक्केया जे परमेश्‍वर रे सिंहासन रे सामणे थिया। 
REV,8,4,"जां तिनिये इय्यां कित्ता, तां तिस धूप रा धुआं, स्वर्गदूतां रे हत्थों परमेश्‍वर रे लोक्कां री प्रार्थनां कने उप्पर पास्से तिन्हेरे सामणे गेया "
REV,8,5,"ते स्वर्गदूत ने धूपदान लेई करी तिस बिच वेदी रे भखदे कोले भरे, ते धरती बिच पाई दित्ते, ते बिजली चमकणा लगी ते गर्जनां होई। "
REV,8,6,"तां से सत्तों स्वर्गदूत जिन्हेरे का से सत्त तुरहियां थी, फूंकणे तांइ तयार होई गे। "
REV,8,7,"पैल्ले स्वर्गदूत ने तुरही बजाई, ते खून कने मिल्ले रे ओले ते अग्ग धरती पर पे। ते इसेरा नतिज्जा ए होया कि धरती रा इक्क तिहाई फूक्की गेया, ते सब हरा घा भी फुक्की गेया। "
REV,8,8,"ते दूज्जे स्वर्गदूत ने तुरही बजाई, ते कोई बड्डे फुकिंदे पहाड़ जदेई दिसणे वाली चीज समुंद्र बिच पेई गयी। इसेरे नतिज्जे रे तौर पर समुंद्र रा इक्क तिहाई हिस्सा खून बणी गेया "
REV,8,9,"ते समुंद्र बिच रैह्णे वाले इक्क तिहाई जानवरां री जान चली गयी, ते इसेरी वजह कने समुंद्र रे इक्क तिहाई जहाज भी बर्बाद होई गे। "
REV,8,10,"ते तिज्जे स्वर्गदूत ने तुरही बजाई, ते इक्क बड्डा तारा जे मशाल सांइ बलेया करदा थिया, स्वर्ग का टूट्टेया, इसेरे नतिज्जे रे तौर पर नदियां रे इक्क तिहाई हिस्से पर, ते पाणी रे स्त्रोतां पर आई पेया। "
REV,8,11,"तिस तारे रा नां नागदौना है। इसेरे नतिज्जे रे तौर पर जित्ते से तारा पेया थिया, तित्ते रा सारा पाणी कौड़ा होई गेया, ते पाणी रे कौड़े होई जाणे री वजह कने तित्ते मते लोक मरी गे। "
REV,8,12,"ते चौथे स्वर्गदूत ने तुरही फूक्की, अते सूरज रा इक्क तिहाई, चाँद तिहाई ते तारेयां रे इक्क तिहाई हिस्से कने किच्‍छ बड़े जोरे टकराया ते तिन्हेरा बड़ा जादा नुक्सान होया, इसेरे नतिज्जे रे तौर पर सूरज दिन रे इक्क-तिहाई समय तीकर नी चमकेया, ते चाँद ते तारे रात्ती रे इक्क-तिहाई समय तीकर नी चमके। "
REV,8,13,"अते मै आसमान बिच इक्क उकाब जो उड़दे होए दिख्खेया, ते जोरे कने ए बोलदे होए सुणेया, कि जां तिन्हा त्रै स्वर्गदूतां ने अपणी तुरहियां बजाणी, तां दुनिया बिच रैह्णे वाले लोक्कां पर बड़ी भारी मुसिबतां आणी, जे तुरहियां तिन्हा जो दित्ती गे री हिन, से बड़ी जादा ड्रोणी हिन। ते तिसेरी वजह कने धरती रे लोक्कां पर हाय, हाय, हाय। "
REV,9,1,"अते जां पंजमे स्वर्गदूत ने तुरही बजाई, तां मै आसमान का धरती पर तारा पैंदा दिख्खेया, अते तिसजो पताल री चाब्बी दित्ती गे री थी, जिसेरा कोई अंत नी है। "
REV,9,2,"तिसने पताल जो खोलेया, अते कुंण्ड बिच का भट्टी सांइ धुआँ निकलेया, अते कुंण्ड रे धुएं कने सूरज अते हवा न्याहरी होई गई। "
REV,9,3,"अते तिस धुएं बिच का धरती पर टिड्डियां निकली, अते तिन्हा जो धरती रे बिच्छु सांइ लोक्कां जो कटणे री ताकत दित्ती गे री थी। "
REV,9,4,"ते जिय्यां कुसकी भी मणु जो बिच्छु रे कटणे कने पीड़ हुंदी, इन्हा टिड्डेयां जो तिन्हा लोक्कां जो जिन्हा रे मत्थे पर परमेश्‍वर री मौहर नी लग्गे री थी, तैसी ही पीड़ दैणे रा हक दित्तेया गेया थिया। पर तिन्हा जो कुसकी, बुट्टे, पौधे या घा जो नुक्सान दैणे रा हक नी मिल्ले रा थिया। "
REV,9,5,"तिन्हा दिनां बिच लोक्कां ने मरणे रे तरिक्के तोपणे, पर तिन्हा ने मरी नी सकणा। तिन्हा ने मरणा ता चाह्‍णा, पर मरी नी पाणा। "
REV,9,6,"से टिड्डियां लड़ाई करणे तांइ तयार कित्ते रे घोड़े जैसी थियां, अते तिन्हेरे सरां पर मन्नो सुन्ने रे मुकुट थिये, ते तिन्हेरे मुँह मणुआं सांइ थिये। "
REV,9,7,ते तिन्हेरे बाल जनानियां सांइ ते दंद शेर सांइ थिये। 
REV,9,8,"तिन्हा ने अपणी छात्ती पर लोहे रा कवच पाए रा होणा। जां से उड़ेया करदे थिये, तां तिन्हा ने इदेइ अवाज कित्ती जदेइ मते सारे घोड़ेयां वाले रथ लड़ाई तांइ निकलदे। "
REV,9,9,तिन्हेरी चुमट बिच्छुआं सांइ थी। तिन्हेरी चुमट पर डंक होणे री वजह कने से पँज महिन्ने तीकर लोक्कां जो पीड़ां देई सकदे थिये। 
REV,9,10,"तिन्हा जो अपणे काबू बिच चलाणे वाला इक्क राज्जा है। ओ शैतान रा से दूत है जे पताल जो खोलदा। इब्रानी भाषा बिच तिसेरा नां अबद्दोन है, ते युनानी भाषा बिच तिसेरा नां अपुल्लयोन है, जिसेरा मतलब है, “तबाह करणे वाला।” "
REV,9,11,"पैल्ली मुसीबत बित्ती गई, दिख्खो अवे इन्हेरे बाद दो मुसीबत होर होणे वाली हिन। "
REV,9,12,इसका बाद छठमे स्वर्गदूत ने अपणी तुरही बजाई। जां तिनिये अपणी तुरही बजाई तां मै सोन्ने री वेदी रे चारो कुणे का अवाज सुणी कि परमेश्‍वर रे सामणे धुप बाली जाए। 
REV,9,13,"ते तिस अवाज ने तिस छठमे स्वर्गदूत जो, जिस का से तुरही थी, ए बोल्लेया कि तिन्हा चार दूत जो खोल्ली दे जे बड्डी नदी फरात रे कन्ने बन्ने रे हिन।। "
REV,9,14,"इधेरे तांइ शैतान रे से चार दूत कठिये। से पैल्ले का ही तयार थिये ते तिन्हा जो इस वेल्ले, दिन, महिन्ने ते साल रा इंतजार करणे तांइ बोल्लेया गेया थिया, ते अवे से समय आई गे रा थिया। तिन्हा ने मणुआं रा इक्क-तिहाई हिस्सा मारी रखणा। "
REV,9,15,"तिन्हा ने कठी करी इक्क बड़ी बड्डी घुड़सवार मणुआं री फौज कठेरी, जिन्हेरी गिनती बीज करोड़ थी। "
REV,9,16,"मेरे जो इस दर्शन बिच घोड़े अते तिन्हेरे इदेय सवार दिस्से, जिन्हेरी झिलमे आग्ग, अते धुम्रकान्त, ते गन्धक सांइ थी, अते तिन्हा घोड़ेयां रे सिर शेर रे सिरां सांइ थिये, अते तिन्हेरे मूंहा का आग्ग, अते धुआं ते गन्धक निकलदा थिया। "
REV,9,17,"इन्हा तिन्नो महामरियां, मतलब आग्ग, धुआं अते गन्धक जे तिन्हेरे मुँह का निकलदी थी, मणुआं री इक्क तिहाई मारी दित्ती गई "
REV,9,18,"किजोकी उन्हा घोड़ेयां री ताकत तिन्हेरे मुँह, अते तिन्हेरी चूमटां बिच थी, इधेरे तांइ तिन्हेरी चुमटां किड़ेयां सांइ थी, अते तिन्हा चुमटां रे सिर भी थिये, अते इन्हा कने ही से पीड़ां दिंदे थिये। "
REV,9,19,"बाकी मणुआं ने जे उन्हा बिमारियां कने नी मरे थिये, अपणे हत्थां रे कम्मां का तौबा नी कित्ती, कि दुष्टात्मा, अते सुन्ने चाँदी अते पीतल, अते पत्थरां, ते काठ री मूर्तां री पूजा ना करण, जे ना दिखी, ना सुणी, ना चली सकदी हिन। "
REV,9,20,"ते जे खून, टोना, व्यभिचार, चोरियां, उन्हा ने कित्ती थी, तिन्हा का तौबा नी कित्ती। "
REV,10,1,"फिरी मै इक्क होर तकड़े स्वर्गदूत जो बद्दलां कने घिरे रे ते स्वर्ग का उतरदे दिख्खेया, तिसेरे सर रे चारो पास्से मेघधनुष थिया, अते तिसेरा मुँह सूरज सांइ अते तिसेरे पैर अग्ग रे खम्भे सांइ थिये। "
REV,10,2,"ते तिसेरे हत्थां हल्की जदेयी खुले री कताब थी, तिसने अपणा सज्जा पैर समुन्द्र बिच, अते खब्बा पैर किनारे पर रख्खेया। "
REV,10,3,"ते तिनिये इन्नी जादा जोरे कने हाक्क मारी, जिय्यां शेर गर्जदा। जां तिसने लैर मारी तां गर्जन री सत्त अवाज्जां सुणित्ती। "
REV,10,4,"अते जां सत्तों गर्जनां री अवाज्जां सुणित्ती, तां मै लिखणे तांइ तयार थिया, पर मै स्वर्ग का ए अवाज सुणी, कि तू जे गल्लां गर्जनां री तिन्हा सत्त अवाज्जां बिच सुणी, तिन्हा जो राज़ रख्ख, ते तिन्हा जो मत लिख्ख। "
REV,10,5,"ते जिस स्वर्गदूत जो मै समुन्द्र अते धरती पर खड़ा दिख्खेया थिया, तिसने अपणा सज्जा हत्थ स्वर्ग पास्से चुक्केया, "
REV,10,6,"तिनिये परमेश्‍वर जे हमेशा-हमेशा जिन्दे, ते जिन्हा ने आसमान, धरती, समुंद्र ते जे किच्‍छ तिस बिच है, तिन्हा सारी चिज्जां बणाई, तिन्हा रे नां कने कसम खाइ करी बोल्लेया, अवे सब किच्‍छ पुरा होई जाणा। "
REV,10,7,"पर जां सतमे स्वर्गदूत ने अपणी तुरही बजाणी, तां परमेश्‍वर ने अपणा रहस्यमयी मकसद पुरा करणा, जे तिन्हा ने अपणे भविष्यद्वक्ता कने बोल्लेया थिया। "
REV,10,8,"तां फिरी मै तिस अवाज जो सुणेया जिस जो मै पैल्ले भी स्वर्ग का सुणेया थिया, तिस अवाज ने मेरे जो बोल्लेया, “जा, तिस खुले री कताब जो तिस स्वर्गदूत रे हत्थ का लेई ले जे समुंद्र रे किनारे पर खड़ित्ते रा है।” "
REV,10,9,"इसेरा स्वाद शहद सांइ ता है, पर बाद बिच इसेरे कौड़केपन री वजह कने पेट्टा पीड़ लगणी। तां मै तिस स्वर्गदूत रे हत्थां का से छोटी कताब लेई लित्ती ते मै तिसजो खाई गेया। ते से खाणे बिच ता शहद सांइ स्वाद लग्गी, पर जां मै तिसजो निगली लेया, तां तिसेरे कौड़केपन कने मेरे पेट्टा पीड़ होई। "
REV,10,10,"तां मेरे जो ए बोल्लेया गेया, कि तिज्जो बड़े मणूआं, अते गैर यहुदियां रे मणूआं, अते भाषा, ते राज्जेयां पर, फिरी भविष्यवाणी करणी पैणी। "
REV,11,1,"तां फिरी मेरे जो नप्पणे तांइ इक्क गज दित्तेया गेया ते फिरी परमेश्‍वर ने बोल्लेया, उठ्ठ, ते परमेश्‍वर रे मन्दिर, वेदी ते तिन्हा लोक्कां रा नाप ले जे तित्ते अराधना करेया करदे हिन। "
REV,11,2,"ते परमेश्‍वर रे मन्दिर रे बाहर रा अंगण छड्डी दे, तिसजो मत नाप, किजोकी से गैर यहुदियां जो दित्तेया गे रा है जे परमेश्‍वर जो नी जाणदे, ते तिन्हा ने पवित्र शहर जो बताली महीन्ने तांइ रौदंणा। "
REV,11,3,"अते मै अपणे दो गवाह जो भेजणा, कि से टाट ओढ़ी करी इक्क हजार दो सौ साठ्ठ रोज्जां तांइ भविष्यवाणी करण। "
REV,11,4,"ए से ही जैतून रे दो बुट्टे अते दो मशाल्लां हिन, जे धरती रे प्रभु रे सामणे खड़े रैह्‍न्दे। "
REV,11,5,"ते जे कोई तिन्हा जो नुक्सान पुजाणा चाह्‍ंगा, तां तिन्हेरे मुँह का अग्ग निकली करी तिन्हेरे दुश्मणा जो राख करी दिंदी, ते जे कोई तिन्हा जो नुक्सान दैणा चाह्‍ंदा, तां से पक्के तौर पर इसी तरिक्के कने मारी दित्तेया जाणा। "
REV,11,6,"इन्हा जो हक है, कि आसमान जो बंद करण, कि तिन्हेरी भविष्यवाणी रे दिनां बिच बरखा ना हो, अते तिन्हा जो पाणी पर हक है, कि तिसजो खून बिच बदली देण, ते जां चाह्‍ण तां धरती पर हर तरिक्के री मुसीबत लेई आण। "
REV,11,7,"जां से दो गवाह अपणी गवाइ देई बैह्णा, तां तिस ड्रोणे जानवर ने जिनिये पताल बिच का निकलणा, तिस कने लड़ी करी तिन्हा का जीत्ती जाणा ते तिन्हा जो मारी रखणा। "
REV,11,8,"तिन्हा गवाइ दैणे वाले मणुआं रे मरणे का बाद, तिन्हा दोन्नां री लाश बड्डे शहर यरूशलेम री गली बिच इय्यां ही पेई री छड्डी दित्ती गइ, जिस शहर बिच मसीह यीशु जो सुली पर चढाया गेया थिया। तिस शहर जो सदोम ते मिस्र देश री बराबरी बिच मन्नेया जांदा। "
REV,11,9,"ते सब कुल, देश, भाषा, ते लोक्कां ने तिन्हेरी लाशां जो साड्डे त्रै रोज तांइ दिखदे रैह्णा, अते तिन्हेरी लासां जो कबर बिच रखणे नी दैणा। "
REV,11,10,"धरती बिच रैह्णे वालेयां ने तिन्हेरे मरणे कने खुश अते मग्न होई जाणा, अते तिन्हा इक्क दूज्जे जो भेंटा भेजणी, किजोकी इन्हा दोनां भविष्यद्वक्ता ने धरती बिच रैह्णे वालेयां जो तंग कित्तेया थिया। "
REV,11,11,"पर साड्डे त्रै रोजां बाद परमेश्‍वर रे पास्से का जिन्दगी री सांस ने तिन्हा पर पैठी जाणा, अते तिन्हा अपणे पैरा रे भरे खड़े होई जाणा अते तिन्हा जो दिखणे वालेयां जो बड़ा डर होई गेया "
REV,11,12,"तां तिन्हा जो स्वर्ग का इक्क बड़ी बड्डी अवाज सुणित्ती, कि इत्ते ऊपर आओ, ए सुणी करी से बद्दल पर बेई करी अपणे बैरियां जो दिखदे-दिखदे स्वर्ग बिच चढ़ी गे। "
REV,11,13,"फिरी तिस बेल्ले यरूशलेम शहर बिच इक्क बड़ा बड्डा हिलण होया, ते शहर दसमां हिस्सा छुड़की पेया, ते तिस हिलण कने सत्त हजार मणु मरी गे, ते बाकी बचे रे डरी गे, ते तिन्हा ने परमेश्‍वर री महिमा कित्ती जे स्वर्ग बिच हिन। "
REV,11,14,ए दुज्जी मुसीबत रा अंत थिया। तिज्जी मुसीबत अवे तौले आणे वाली है। 
REV,11,15,"जां सत्तमें स्वर्गदूत ने तुरही बजाई, तां फिरी मै स्वर्ग का इस बारे बड्डी जादा अवाज्जां सुणी, “असां रे परमेश्‍वर ते तिन्हेरे चुणे रे छुटकारा दैणे वाले मसीह जो ही धरती पर राज करणे रा हक है, ते परमेश्‍वर ने हमेशा-हमेशा तीकर राज करणा। "
REV,11,16,"चौब्बि बुजुर्ग लोक, जे परमेश्‍वर रे सामणे अपणे-अपणे सिंहासन पर बैठे रे थिये, मुँह रे भारे पेई करी परमेश्‍वर री अराधना करी करी के, "
REV,11,17,"ए बोलणा लगे, कि हे सबका ताकतवर प्रभु परमेश्‍वर, जे हिन, ते जे हमेशा का थिये, असी तुसी रा शुकर करदे, कि तुसी ने अपणी बड़ी बड्डी ताकत जो इस्तेमाल करी के अवे धरती पर राज करणा शुरू करी दित्ते रा है। "
REV,11,18,"ते जे लोक तुसी बिच विश्वास नी करदे, तिन्हा ने बड़ा गुस्सा कित्तेया, पर अवे से समय आई गे रा है कि तुसी अपणा गुस्सा दिखाओ, ते से बेल्ला आई चुके रा है कि तुसी मुर्देयां रा भी हिसाब-किताब करो। से समय आई गे रा कि तुसी रे सेवादार, भविष्यद्वक्तां ते सारे लोक्कां जो ईनाम दित्तेया जाए, हर इक्क जणे जो, जिन्हा जो तुसी बिच श्रद्वा है से चाए छोट्टे हो या बड्डे। से वक्त आई गे रा है कि तिन्हा सारेयां जो बर्बाद करी दित्तेया जाए, जे धरती जो बर्बाद करदे। "
REV,11,19,"ते परमेश्‍वर रा मन्दिर जे स्वर्ग बिच है, तिसजो खोल्लेया गेया, अते तिन्हेरे मन्दिर बिच तिन्हेरी वाचा रा सन्दूक दिस्सेया, अते बिजलियां रे कड़कणे ते अवाजां ते गड़गड़ाहट अते हिलण होये अते बड्डे बड्डे ओले पे।” "
REV,12,1,"फिरी आसमान बिच इक्क बड्डी निशानी नजर आई, मतलब इक्क जनानी जिनिये सूरज जो ओढ़े रा थिया, ते चाँद तिसेरे पैरा थल्ले थिया, ते सिर पर बारह तारेया रा मुकुट थिया। "
REV,12,2,"से दुपराणी होई, ते लैरा मारदी थी, किजोकी जमणे री पीड़ तिसजो होया करदी थी, अते से बच्चा जमणे री पीड़ बिच थी "
REV,12,3,"ते इक्क होर निशानी आसमान बिच दिस्सि, अते दिखो, इक्क बड़ा बड्डा लाल अजगर थिया जे शैतान है, जिसेरे सत्त सिर अते दस्स सिंग थिये, ते सिरां पर सत्त राज मुकुट थिये। "
REV,12,4,"तिसेरी चूमट ने आसमान रे तारेयां री इक्क तिहाई जो खिच्ची करी धरती बिच पाई दित्तेया, अते से अजगर तिस जनानी रे सामणे खड़ी गेया कि जिय्यां ही से बच्चे जो जन्म दे, तां से तिस बच्चे जो खाई जाए। "
REV,12,5,"ते तिसने इक्क मुन्डा जम्मेया जे लोहे रे राजदंड लित्ते रे, सब जातीया पर राज करणे जो थिया, ते तिसेरा बच्चा चाणचक्के ही परमेश्‍वर का, अते तिन्हेरे सिंहासन का चुक्की करी पूजाई दित्तेया। "
REV,12,6,"से जनानी बियाबान बिच इक्क इदेइ जगह पास्से नह्सि गयी जे परमेश्‍वर ने तिसेरे रैह्णे तांइ तयार कित्तेया थिया, जित्ते बारा सौ साठ्ठ दिनां तांइ तिस जनानी रा ध्यान रख्खेया जाणा। "
REV,12,7,"फिरी स्वर्ग बिच लड़ाई होई, मीकाईल अते तिसेरे स्वर्गदूत अजगर कने लड़ने तांइ निकले, ते अजगर अते तिसेरे दूत तिस कने लड़े। "
REV,12,8,से अजगर ते तिसेरे दूत तिस लड़ाई जो हारी गे ते तिन्हा जो स्वर्ग का कड्डी दित्तेया गेया। 
REV,12,9,"तां तिस अजगर ते तिसेरे दूत जो धरती पर सुट्टी दित्तेया गेया। से अजगर ओ ही है जिस जो पैल्ले-पैल्ले सप्प भी बोल्लेया गेया थिया, जिसेरा नां शैतान या परमेश्‍वर रे लोक्कां पर इल्जाम लाणे वाला भी है। ए से ही है जे दुनिया रे लोक्कां जो भटकाया करदा है। "
REV,12,10,अवे असां रे परमेश्‍वर ने अपणे लोक्कां जो बचाणा! अवे तिन्हा ने अपणी ताकत रा इस्तेमाल करणा ते दुनिया पर राज करणा! अवे तिन्हेरे मसीह ने दुनिया पर अपणा हक रा एलान करणा। किजोकी अवे शैतान असां रे परमेश्‍वर रे सामणे असां रे संगी विश्वासियां पर दिन-रात इल्जाम लाणे तांइ नी खड़ी सकदा। तिसजो स्वर्ग का बाहर सुट्टी दित्ते गे रा है। 
REV,12,11,"ते तिस “उरणू रे बच्चे” रे खून री वजह कने, अते अपणी गवाई रे वचन री वजह कने, तिस पर जयवन्त होये, अते तिन्हा ने अपणे प्राणां जो प्यारे नी जाणी के, इत्ते तक की मौत भी सहन करी लित्ती। "
REV,12,12,"इस वजह कने, खुश हो कि तुसी इत्ते स्वर्ग बिच रैह्‍न्दे। पर तुसी धरती ते समुंद्र पर रैह्णे वाले लोक्कां री हालत पर तरस आंदा किजोकी शैतान अवे तुसी थल्ले तुसी का आई गे रा है। से बड़े जादा गुस्से बिच है किजोकी से जाणदा कि तिसेरा अंत बड़े तौले आणे वाला है। "
REV,12,13,"जां अजगर ए समझी गेया कि तिसजो धरती पर सुट्टी दित्ते गे रा है, तां तिस जनानी जो जिनिये मुन्डा जम्मेया थिया, तिसेरा पिच्छा करणा लग्गेया। "
REV,12,14,"पर तिस जनानी जो इल्लण रे दो पंख दित्ते गे, कि से तिस अजगर का बचणे तांइ उड़ी करी बियाबान बिच तिस जगह बिच पूजी जाये, जित्ते से इक्क समय, अते बेल्ले यां, अते आद्दे समय तीकर तिसेरा ध्यान रख्खेया जाये। "
REV,12,15,तिस अजगर ने तिस जनानी जो रुढ़ाणे तांइ अपणे मुँह का दरिया जदेइ इक्क बाढ़ री उल्टि कित्ती। 
REV,12,16,"पर तिस्सी धरती बिच का खुली गयी, ते से सारा पाणी जमीन अंदर चली गेया जे तिस अजगर रे मुँह का निकलेया थिया ते इसेरी वजह कने तिस जनानी जो मदद मिल्ली। "
REV,12,17,"इसेरे नतिज्जे रे तौर पर, से अजगर जो तिस जनानी पर बड़ा भारी गुस्सा आया। इधेरे तांइ तिनिये तिस जनानी रे ‍खानदान रे खिलाफ इक्क लड़ाई रा एलान करी दित्तेया। ए से लोक होणे जे परमेश्‍वर रे हुकम मुताबिक चलदे ते तिन्हा सच्ची शिक्षां पर बणी रैह्‍न्दे जे मसीह ने सिखाए री हिन। "
REV,12,18,तां शैतान समुंद्र रे किनारे जाई करी खड़ी गेया। 
REV,13,1,"तां मै इक्क बड़े ड्रोणे जानवर जो समुंद्र बिच का निकलदे दिख्खेया। तिसेरे दस सींग ते सत्त सिर थिये, तिसेरे हर इक्क सिर पर इक्क मुकूट थिया, ते तिसेरे हर इक्क सिर इक्क इदेया नां लिख्खे रा थिया जे परमेश्‍वर तांइ बेजती है। "
REV,13,2,"जे ड्रोणा जानवर मै दिख्खेया थिया, से चित्ते सांइ थिया, अते तिसेरे पैर रीख सांइ थिये, अते मुँह शेर सांइ, अते उस अजगर ने अपणी ताकत, ते अपणा सिंहासन, अते अपणा हक, तिस ड्रोणे जो देई दित्तेया। "
REV,13,3,"ते मै तिसेरे सिरां बिच का इक्क पर इदेया भारी जख्म दिख्खेया, मन्नो से मरणे वाला हो, फिरी तिसेरा जानलेवा जख्म ठीक होई गेया, ते धरती रे मणु तिस ड्रोणे जानवर रे पिच्छे-पिच्छे हैरान होई करी चली पे। "
REV,13,4,"ते तिन्हा ने अजगर री पूजा कित्ती, किजोकी तिसने जानवर जो अपणा हक देई दित्तेया थिया, अते ए बोल्ली करी ड्रोणे जानवर री अराधना कित्ती, कि इस जानवर रे बराबर कुण है? कुण तिस जानवर कने लड़ी सकदा? परमेश्‍वर ने तिसजो अपणी बताली महिन्ने तांइ बोलणे ते तिन्हेरी बेजती करणे री अनुमती दित्ती। "
REV,13,5,"तिस ड्रोणे जानवर ने परमेश्‍वर री बेजती करणा शुरू करी दित्ती, कि तिसने तिन्हेरे नां अते तिन्हेरे तम्बु मतलब स्वर्ग बिच रैह्णे वालेयां रे खिलाफ बोल्ले। "
REV,13,6,"तिस ड्रोणे जानवर जो ए हक दित्तेया गेया, कि पवित्र मणुआं कने लड़े, ते तिन्हा जो हराई दे, अते तिसजो हर इक्क जाती, कुल, देश, ते भाषा पर हक दित्तेया गेया। "
REV,13,7,"धरती रे सारे मणुआं ने तिसेरी अराधना कित्ते री है। जिन्हा लोक्कां रे नां तिस जिन्दगी री कताब बिच दुनिया जो बनाणे रे पैल्ले लिख्खे गे रे हिन, सिर्फ तिन्हा ने ही तिस ड्रोणे जानवर री अराधना नी कित्ती। से जिन्दगी री किताब, तिस “उरणू” री कताब है जिस जो कुर्बान कित्तेया गेया थिया। "
REV,13,8,"जे सुनणा चाए, से ध्यान कने सुणे। "
REV,13,9,"जिन्हेरे भाग्य बिच कैद बिच पैणा है, तिन्हा ने कैद होणा ही होणा, जिन्हेरा तलवार कने मरणा तय है, तिन्हा ने तलवार कने मरणा ही मरणा। इधेरे तांइ पवित्र मणुआं रा सारी मुसिबतां जो सहन करणा ते सबर कने विश्वास बिच बणी रैह्णा जरूरी है। "
REV,13,10,"फिरी मै इक्क ड्रोणे जानवर जो धरती का निकलदे दिख्खेया, तिस “उरणू” सांइ दो सींग थिये, ते से अजगर सांइ बोलदा थिया। "
REV,13,11,"अते ए उस पैल्ले ड्रोणे जानवर रा सारा हक इस्तेमाल करदा। धरती ते तिस बिच रैह्णे वालेयां का उस पैल्ले जानवर रा जानलेवा जख्म ठीक होई गेया थिया, तिसेरी अराधना करांदा थिया। "
REV,13,12,"से दुआ ड्रोणा जानवर बड्डी-बड्डी चिन्ह-चमत्कार दिखांदा थिया, इत्ते तक कि मणुआं रे सामणे स्वर्ग का धरती बिच अग्ग बरसाई दिंदा थिया। "
REV,13,13,"तिन्हा चिन्ह-चमत्कारां री वजह कने जिन्हा जो उस ड्रोणे जानवर रे सामणे दिखाणे रा हक तिसजो दित्तेया गेया थिया, से धरती बिच रैह्णे वाले लोक्कां जो इस तरिक्के कने भटकान्दा थिया, कि धरती रैह्णे वालेयां जो बोलदा थिया, कि जिस जानवर री तलवार लगी री थी, से जी गेया, तिसेरी मूर्ती बणाओ। "
REV,13,14,"तिसजो उस जानवर री मूर्ती बिच जान पाणे रा हक दित्तेया गेया, कि जानवर मूर्ती बोलणे लगी पे, अते जितणे मणु उस जानवर री मूर्ती री पूजा नी करगे, तिन्हा जो मारी देण। "
REV,13,15,"तिसने छोटे, बड्डे, अमीर, कंगाल, आजाद, भक्त सबणी रे सज्जे हत्थ या तिन्हेरे मात्थे पर इक्क-इक्क छाप कराई दित्ती। "
REV,13,16,"कि तिस जो छड्डी जिस पर छाप मतलब उस जानवर रा नां, या तिसेरे नां रा अंक हो, अते कोई लेन देन ना करी सके। "
REV,13,17,"ज्ञान इस्सी बिच है, जिस जो समझ हो, से इस जानवर रा अंक जोड़ी लेंन, किजोकी मणु रा अंक है, ते तिसेरा अंक छै सौ छियाह्ठ है। "
REV,14,1,"फिरी मै दिख्खेया, ते दिखो, से “उरणू रा बच्चा” सिय्योन पहाड़ पर खड़ितेरा है ते तिसेरे कने इक्क लख चुरताली हजार जणे हिन जिन्हेरे मात्थे पर तिसेरा अते तिन्हेरे पिता रा नां लिख्खे रा है। "
REV,14,2,"ते स्वर्ग का मेरे जो इक्क इदेयी अवाज सुणिती, जे झरने ते बड़ी गर्जन री अवाज सांइ अवाज थी, अते जे अवाज मै सुणी, से इदेयी थी, कि मन्नो वीणा बजाणे वाला वीणा बजाया करदे हो। "
REV,14,3,"से सिंहासन रे सामणे अते चारो प्राणी अते बुजुर्ग लोक रे सामणे मन्नो इक्क नौआ गाणा गाया करदे थिये, ते उन्हा इक्क लाख चुरताली हजार जणेया जो छड्डी करी जिन्हा जो परमेश्‍वर ने धरती पर रैह्णे वाले लोक्कां बिच का छुड़ाइ लित्तेया थिया कोई से गाणा नी सीखी सकदा थिया। "
REV,14,4,"ए से है, जे जनानियां कने व्यभिचार नी कित्तेया, पर कुँआरे हिन। तिन्हा ने तिस उरणू जो छड्डी करी कदी कुसकी होरसी री अराधना नी कित्ती। जित्ते कुथकी से “उरणू रा बच्चा” जांदा, से लोक भी तिसेरे पिच्छे ही जांदे। ए लोक से हिन जिन्हा जो धरती पर रैह्णे वाले लोक्कां बिच का छुड़ाया गेया। जिय्यां लोक परमेश्‍वर जो अपणी पैल्ली फसल चढांदे, तिय्यां ही तिन्हा ने भी परमेश्‍वर ते तिस “उरणू” जो चढावा चढाया। "
REV,14,5,"ते तिन्हा ने कदी भी झुठ नी बोल्लेया, से बेकसुर लोक हिन। "
REV,14,6,"फिरी मै इक्क होर स्वर्गदूत जो आसमान बिच उड़दे दिख्खेया जिस का धरती बिच रैह्णे वाले इक्क कुल, देश, भाषा, ते लोक्कां जो सुनाणे तांइ हमेशा शुभ संदेश थिया। "
REV,14,7,"तिसने बड़ी जोर कने बोल्लेया, “परमेश्‍वर का डरो, ते तिन्हेरी महिमा करो, किजोकी दुनिया रे लोक्कां रा हिसाब-किताब करणे रा समय आई गे रा है, अते तिसेरी अराधना करो, जिस ने आसमान ते जमीन, समुन्द्र, पाणी रे स्रोत बणाये रे हिन।” "
REV,14,8,"फिरी इसेरे बाद इक्क होर दूज्जा स्वर्गदूत बोलदा आया, कि अवे बर्बाद होई गेया, से बड्डा बेबिलोन शहर अवे बर्बाद होई गेया। बेबिलोन शहर ने अपणे व्यभिचार रे कम्मां कने सारी दुनिया रे देशां जो भ्रष्ट करी दित्तेया। ए इदेया थिया तिसने सारेयां जो शराब पुआई, ते अवे तिसेरी वजह कने परमेश्‍वर ने तिन्हा सारेयां जो सजा दैणी। "
REV,14,9,"फिरी इसेरे बाद इक्क होर तिजा स्वर्गदूत ए बोलदे आया, कि जे कोई तिस ड्रोणे जानवर ते तिसेरी अराधना करगा, अते अपणे मात्थे या अपणे हत्थां पर तिसेरी छाप लिंगा तां तिसजो परमेश्‍वर का बड़ी भारी सजा मिलणी। ए इदेया होणा कि जिय्यां तिन्हा ने निरा दाखरस पी लित्ते रा हो जे परमेश्‍वर रे गुस्से जो दर्शांदा हो। परमेश्‍वर ने फुकिंदे गंधरस कने इन्हा लोक्कां जो स्वर्गदूतां ते “उरणू” रे सामणे तकलीफ दुआणी। "
REV,14,10,"तिन्हेरी पीड़ा रा धुआं, हमेशा तांइ उठदा रैह्णा, ते जे तिस जानवर अते तिसेरी मूर्ती री अराधना करदे हिन, अते जे तिसेरे नां ही छापी लिंदे हिन, तिन्हा जो रात दिन चैन नी मिलणा। "
REV,14,11,"इधेरे तांइ जरूरी है कि पवित्र मणु सबर कने तिस मुसिबतां जो सहन करदे रैह्‍ण। तिन्हा ने से करणा जिसेरा हुकम परमेश्‍वर रा दित्ते रा हो, ते से मसीह यीशु पर विश्वास करणा ना छड्डे। "
REV,14,12,"फिरी मै स्वर्ग का ए अवाज सुणी, “इन्हा गल्लां जो लिख्खी ले, अब्बे का लेई करी से लोक धन्न हिन जे परमेश्‍वर बिच विश्वास करदे होए ही मरे। फिरी पवित्रात्मा ने इस गल्ल जो ए बोल्ली करी पक्का कित्तेया, ए सच है। से धन्न हिन किजोकी तिन्हा ने अवे अपणी मेहनत रे कम्म का अराम करणा, तिन्हा जो तिन्हेरे कित्ते रे कम्मां तांइ ईनाम दित्तेया जाणा।” "
REV,14,13,"तां फिरी मै दिख्खेया, “इक्क साफ बद्दल है, अते तिस बदल बिच मणु रे पुत्तर जदेया कोई बैठ्ठे रा है, जिसेरे सिर पर सोन्ने रा मुकुट ते हत्थां बिच तेज दराट्टी है।” "
REV,14,14,"फिरी इक्क होर स्वर्गदूत ने परमेश्‍वर रे मन्दिर बिच का निकली करी, तिस कने जे बद्दल बिच बैठ्ठे रा है, बड़े जोर कने बोल्लेया, कि अपणी दराट्टी लाई करी कटाई करो, किजोकी बाड्डी रा बेल्ला आई गे रा है, किजोकी धरती री खेती पकी गे री है। "
REV,14,15,"इधेरे तांइ, तिनिये तिस दराट्टी जो हवा बिच हिलाया जिस जो तिनिये पकड़े रा थिया। दुनिया री फसल जो तिसने ही कट्टेया थिया। "
REV,14,16,"फिरी इक्क होर स्वर्गदूत परमेश्‍वर रे मन्दिर बिच का निकलेया, जे स्वर्ग बिच है, अते तिसका भी चोखी दराट्टी थी, "
REV,14,17,"फिरी इक्क होर स्वर्गदूत जिस का अग्ग पर हक थिया, वेदी बिच का निकलेया, ते जिस का तेज दराट्टी थी, तिसजो जोरे सणे बोल्लेया, अपणी तेज दराट्टी लाई करी धरती रे अंगूर रे रस्स रे गुच्छे बड्डी ले, किजोकी तिसेरा अंगूर रा रस्स पकी गे रा है। "
REV,14,18,"ते उस स्वर्गदूत ने धरती पर अपणी दराट्टी लाई, ते धरती री अंगूर री बेल का फल कट्टी करी, अपणे परमेश्‍वर रे गुस्से रे बड्डे रस्स रे कुंड बिच पाई दित्तेया, ते शहर रे बाहर उस कुंड बिच अंगूर रौंदे गे, अते रस्स कुंड बिच का इतणा खून निकलेया कि घोड़ेयां री लगामां तक पूज्जेया, ते त्रै सौ किलोमीटर तीकर रूढी गेया। "
REV,15,1,"ए सब किच्‍छ मुकी जाणे रे बाद, मै आसमान बिच इक्क होर निशानी दिख्खी जे बड़ी अनौखी ते ड्रोणी भी थी। तित्ते सत्त स्वर्गदूत थिये जे अप्पु कने सत्त अलग किस्मे री मुसिबतां लेई करी आए रे थिये। से मुसिबतां आखिरी मुसिबतां होणी, तिन्हेरे बाद परमेश्‍वर रा गुस्सा शांत होई जाणा। "
REV,15,2,"तां मै किच्‍छ दिख्खेया, जे समुंद्र जदेया थिया जे शीशे सांइ चमकेया करदा थिया ते से अग्ग कने मिल्ले रा थिया। मै तिन्हा लोक्कां जो भी दिख्खेया जे शैतान का हारे नी थिये। तिन्हा ने शैतान ते तिसेरी मूर्ती री अराधना नी कित्ती थी, ते तिन्हा ने शैतान रे नां री छाप भी नी लित्ती थी। से लोक तिस समुंद्र रे किनारे पर से वीणा अपणे हत्थां बिच लेई करी खड़ित्ते रे थिये जे परमेश्‍वर ने तिन्हा जो दित्ते थिये। "
REV,15,3,"से परमेश्‍वर रे दास मूसा रा गीत ते “उरणू” रा गीत गाई-गाई करी बोलदे थिये, हे सर्वशक्तिमान प्रभु-परमेश्‍वर, तुसी रे कम्म महान ते अनौखे हिन हे जुग-जुग रे राज्जे, तेरी चाल ठीक ते सच्ची है। "
REV,15,4,"हे प्रभू, कुण तेरे का नी डरगा ते तेरे नां री महिमा नी करगा? किजोकी सिर्फ तु ही पवित्र है सारी जातीयां आई तेरे सामणे प्रणाम करगी, किजोकी तेरे इंसाफ रे कम्म सामणे आई गे रे हिन। "
REV,15,5,इसका बाद मै ए दिख्खेया कि स्वर्ग बिच मन्दिर खुले रा थिया जे तम्बु सांइ थिया। 
REV,15,6,"ते से सत्तों स्वर्गदूत जिन्हेरे का सत्तों मुसीबतां थी, मलमल रे साफ ते चमकदार कपड़े पाए ते छाती पर सोन्ने री पट्टियां बन्नी करी परमेश्‍वर रे मन्दिर का निकले। "
REV,15,7,"ते से सत्त स्वर्गदूत जिन्हा का से आखिरी सत्त मुसिबतां थी, से तिस मन्दिर का बाहर आए। तिन्हा ने चमकिल्ले चिट्टे कपड़े पाए रे थिये ते तिन्हा ने अपणी छात्ती पर सोन्ने री पट्टी बन्ने री थी। तां तिन्हा चार प्राणियां ने तिन्हा स्वर्गदूतां जो हमेशा-हमेशा तीकर रैह्णे वाले परमेश्‍वर रे पास्से का इक्क सोन्ने रा डोंगा दित्तेया जे खतरनाक सजा कने भरे रा थिया। "
REV,15,8,"से परमेश्‍वर रा मन्दिर तिन्हेरी महिमा ते ताकत रे धुएं कने भरे रा थिया। जां तांइ तिन्हा स्वर्गदूतां जो सौंप्पे री मुसिबतां ना मुकी जाण, तां तांइ कोई भी मणु तिस मन्दिर रे अंदर नी जाई सकदा। "
REV,16,1,"तिसका बाद मै परमेश्‍वर रे मन्दिर बिच कुसकी जो बड्डे अवाज बिच तिन्हा सत्तां स्वर्गदूतां जो ए बोलदे सुणेया, जाओ परमेश्‍वर रे सत्तों गुस्से रे कटोरेयां जो पृथ्वी पराल्ले उंधेरी देयो। "
REV,16,2,"अते पैल्ले स्वर्गदूत ने जाई करी पर कटोरा प्रथ्वी पराल्ले उधेरी दित्तेया, तां तिन्हा मणुआं पर जिन्हा पर तिस जानवर री छाप थी ते जे मूर्ती री पूजा करदे थिये इक्क किस्म रा बड़ा दर्दनाक फोड़ा निकलेया। "
REV,16,3,दुए स्वर्गदूत ने अपणा कटोरा समुन्दर पराल्ले उन्धेरी दित्तेया ते से मरे रे लोक्का रे खून सांइ होई गेया ते समुद्र बिच रा हर इक्क जिन्दा जानवर मरी गेया। 
REV,16,4,त्रिये स्वर्गदूत ने अपणा कटोरा दरेया ते पाणी रे सोत्तेयां पर उन्धेरी दित्तेया ते से खून बणी गेया। 
REV,16,5,"तां मै पाणी रे स्वर्गदूत जो परमेश्‍वर जो ए बोलदे सुणेया, हे पवित्र परमेश्‍वर जे हिन, जे था, तु सारेयां रा सच्चा हिसाब करदा, ते तुसी ने सही हिसाब-किताब कित्तेया। "
REV,16,6,किजोकी तिन्हा ने परमेश्‍वर रे लोक्कां ते भविष्यद्वक्तां रा खून बहाया थिया ते तुसी ने तिन्हा जो खून पुआया किजोकी से इसी जोग्गे हिन। 
REV,16,7,"फिरी मै वेदी का ए शब्द सुणेया, हाँ हे सर्वशक्तिमान परमेश्‍वर तुसी रे फैसले ठीक ते सच्चे हिन। "
REV,16,8,चौथे स्वर्गदूत ने अपणा कटोरा सुरज पर उन्धेरी दित्तेया ते तिसजो मणुआं जो अग्ग कने फुकी दैणे रा हक्क दित्तेया गेया। 
REV,16,9,"लोक बड़ी गरमी कने फुकी गे ते परमेश्‍वर रे नां री बुराई कित्ती जिन्हा जो इन्हा मुसीबतां पर हक्क है, पर तिन्हेरी महिमा करणे तांइ मन नी लाया। पर तिन्हा ने फिरी भी अपणे पाप्पां का तौबा नी कित्ती ते परमेश्‍वर री अराधना नी कित्ती। "
REV,16,10,पजंमे स्वर्गदूत ने अपणा कटोरा तिस ड्रोणे जानवर रे सिहांसन पर उन्धेरी दित्तेया ते तिसेरे राज पर न्याहरा छाई गेया। लोक अपणे दर्द री वजह कने अपणी जिब्ब चबाणा लगे। 
REV,16,11,ते अपणे फोड़ेयां ते दर्द री वजह कने स्वर्ग रे परमेश्‍वर री बुराई कित्ती पर अपणे-अपणे कम्मां का तौबा नी कित्ती। 
REV,16,12,छेम्मे स्वर्गदूत ने पर कटोरा फरात नदी पर उन्धेरी दित्तेया ते तिसेरा पाणी सुकी गेया ताकी पुर्व दिशा रे राज्जे ते तिसेरे सिपाईयां तांइ रस्ता तयार हो जाए। 
REV,16,13,तिसेरे बाद मै तिस अजगर रे मुँह का ते तिस ड्रोणे जानवर रे मुँह का ते तिस झुठ्ठे भविष्यद्वक्ता रे मुँह का त्रै दुष्टात्मां जो मेढकां रे रुप बिच निकलदे दिख्खेया। 
REV,16,14,ए चमत्कार दिखाणे वाली दुष्टात्मा हिन जे सारी धरती रे राज्जेयां का निकली करी इस तांइ जांदी कि तिन्हा जो सर्वशक्तिमान परमेश्‍वर रे तिस बड्डे लडाई रे दिन तांइ कठ्ठा करण। ए से ही दिन है जां परमेश्‍वर ने तिन्हा जो मुकाई करी अपणे लोक्कां जो बचाणा। 
REV,16,15,"ते दुष्टात्मां ते सारे राज्जे ते तिन्हेरे सिपाई इब्रानी भाषा बिच हरमीगिद्दोन नां री जगह बिच कठ्ठे होए। इधेरे तांइ मसीह यीशु ने बोल्लेया, “ए गल्ल सुणो, मेरे आणे रा दिन कुसकी चोर रे आणे सांइ चाणचक्के ही होणा। धन्न है से मणु जे मेरे आणे रे समय पर अपणे कपड़े तयार रख्खी करी जागदा रे। तां तिन्हा ने नंगे नी रैह्णा ते तिन्हा जो शर्मिंदा होणे तांइ किच्‍छ नी रैह्णा ते आए से फिरी लोक्कां बिच भी चली जाण।” "
REV,16,16,"सतमे स्वर्गदूत ने अपणा कटोरा हवा पराल्ले उन्धेरी दित्तेया ते स्वर्ग बिच का परमेश्‍वर रे मन्दिर का तिन्हेरे सिहांसन बिच का ए बड्डी अवाज सुणित्ती, सब किच्‍छ होई गेया। "
REV,16,17,"फिरी बिजली चमकी ते अवाज ते गर्जन होई ते इक्क इदेया बड्डा भूकपं आया की जां रा मणु पैदा होया तां का इदेया बड्डा भुकंप कदी नी होया, इस कने तिस बड्डे शहर रे त्रै टोट्टे होई गे ते जाती-जाती रे शहर पैइ गे ते बड्डे बाबेल जो परमेश्‍वर रे इत्ते याद कित्तेया गेया की से अपणे गुस्से री मदिरा तिसजो पिलाए। "
REV,16,18,"इस कने तिस बड्डे शहर बेबिलोन रे त्रै टोट्टे होई गे, ते जाती-जाती रे शहर पैइ गे ते बड्डे बेबिलोन शहर जो परमेश्‍वर रे इत्ते याद कित्तेया गेया की से अपणे गुस्से री मदिरा तिसजो पिलाए। "
REV,16,19,"तिस बेल्ले समुंद्र रे सारे टाप्पु चाणचक्के ही गुम्म होई गे, ते कोई पहाड़ नी रे थिये। "
REV,16,20,स्वर्ग का तैत्ती किलो रे औले पे ते इस तांइ ताकी ए मुसीबत बड़ी भारी थी लोक्कां ने औलेयां री मुसीबत री वजह कने परमेश्‍वर री बुराई कित्ती। 
REV,17,1,"जिन्हा सत्त स्वर्गदूतां का से सत्त कटोरे थिये, तिन्हा बिच का इक्क ने आई करि मेरे जो बोल्लेया, इत्ते आ, मै तेरे जो दिखांदा कि परमेश्‍वर ने तिस बड्डी वैश्या जो सजा किय्यां दैणी जे तिस जगह बिच बैठ्ठी री है जित्ते मती सारी नदियां हिन। "
REV,17,2,जिसेरे कन्ने धरती रे सारे राज्जेयां ने व्यभीचार कित्तेया ते तिनिये धरती रे लोक्कां जो अपणी अनैतिकता री शराब कने मतवाल्ला करी दित्ते रा है। 
REV,17,3,"तां पवित्रात्मा री मदद कने स्वर्गदूत मेरे जो बियाबान बिच लेइ गेया, ते मै इक्क जनानी जो लाल रंग रे ड्रोणे जानवर री सवारी करदे दिख्खेया। तिसेरे सत्त सिर ते दस सींग थिये। तिसेरे पुरे शरीर पर इदेय नां लिखित्ते रे थिये जिस कने परमेश्‍वर री बेजती हुंदी हो। "
REV,17,4,"तिस जनानी ने बैंगणी ते लाल रंग रे कपड़े पाए रे थिये। तिनिये अपणे शरीर जो सोन्ने रे गहणे, किमती मोत्तियां, ते रतनां कने सजाए रा थिया। तिसेरे सज्जे हत्थ बिच सोन्ने रा गलास थिया जिस बिच शराब थी, जे तिसेरे गलत कम्मां ते तिसेरे घटिया अश्लिलता रे कम्मां जो दर्शांदी थी। "
REV,17,5,"तिसेरे मात्थे पर इक्क इदेया नां लिखित्ते रा थिया जिसेरा इक्क गुप्त मतलब लिखित्ते रा थिया, “बेबिलोन, महान शहर, सारे व्यभिचारियां री माँ, ते पुरी दुनिया रे घटिया अश्लील कम्मां रा जरिया। "
REV,17,6,"ते मै दिख्खेया कि से जनानी परमेश्‍वर रे लोक्कां रे खून कने इदेइ मतवाल्ली होए री थी कि जिय्यां लोक शराब पीणे कने हुंदे, तिन्हा लोक्कां रे खून कने जे इधेरे तांइ मारे गे किजोकी से परमेश्‍वर तांइ भरोस्सेमंद थिये। मेरे जो बड़ा भारी दुख होया।” "
REV,17,7,तां तिस स्वर्गदूत ने मेरे जो बोल्लेया तु तिसजो दिख्खी करी हैरान मत हो। मै इस जनानी ते तिस ड्रोणे जानवर रा जिस पराल्ले से सवार है जिसेरे सत्त सिर ते दस सिगं हिन तेरे जो तिस राज़ रा मतलब दसदा। 
REV,17,8,"जे ड्रोणा जानवर तैं अब्बे दिख्खेया, से पैल्ले कदी जिन्दा हुंदा थिया, पर अवे से मरी गे रा है, इनिये पताल का बाहर आणा ते परमेश्‍वर ने तिसजो हमेशा तांइ मुकाई दैणा। जे लोक धरती पर रेया करदे हिन, जिन्हेरे नां परमेश्‍वर ने अपणी जिन्दगी री कताब बिच नी लिख्खे रे हिन, तिन्हा लोक्कां ने तिस जानवर जो दिख्खी करी बड़ा हैरान होणा। से कदी जिन्दा हुंदा, पर अवे से मरी गे रा है, पर तिनिये फिरी वापिस आणा। "
REV,17,9,तेरे जो इन्हा निशानियां जो समझाणे तांइ बड़ी समझदारी कने सोचणा जरूरी है। तिस जानवर रे सत्त सिर तिन्हा सत्त पहाड़ां जो दर्शांदे जित्ते से जनानी राज करदी। से सत्त राज्जेयां जो भी दर्शांदे। 
REV,17,10,"तिन्हा सत्त राज्जेयां बिच का पँज राज्जे मरी चुके रे हिन, ते तिन्हा बिच का इक्क जणा हल्ले राज्जा है, ते इक्क हल्ले तिकर आया नी, ते जां तिनिये आणा तां तिनिये थोड़े समय तिकर रैह्णा। "
REV,17,11,"जे ड्रोणा जानवर पैल्ले जिन्दा थिया, ते अवे मरी चुके रा है, से अप्पु अठमा राज्जा है, ते तिन्हा सत्त बिच का ही है। ते आखिर बिच से राज्जे जो भी हमेशा तांइ सजा मिलणी। "
REV,17,12,"जे दस सिगं तैं दिख्खे से दस राज्जे हिन जिन्हा ने हल्ले तिकर राज करणा शुरू नी कित्तेया, पर तिस ड्रोणे जानवर कने थोड़ी देर तांइ राज्जेयां सांइ हक्क पाणा। "
REV,17,13,"इन्हा सारे दस राज्जेयां रा इक्क ही मकसद है, तिन्हा सारे जणेया ने अपणी ताकत ते हक तिस ड्रोणे जानवर जो देइ दैणा। "
REV,17,14,"तिस ड्रोणे जानवर ते दस राज्जेयां ने तिस “उरणू” पर हमला करणा, पर तिस “उरणू” ते तिसेरे प्रेरितां ने तिन्हा सारेयां जो हराई दैणा। ए इधेरे तांइ होणा किजोकी से प्रभुआं रे प्रभु ते राज्जेयां रे राज्जे हिन। तिन्हेरे चेल्‍ले से हिन जिन्हा जो परमेश्‍वर ने चुणे रा ते सद्दे रा है, ते से भी जे तिन्हा कने भरोस्सेमंद हिन। "
REV,17,15,"स्वर्गदूत ने मेरे कने भी बोल्लेया, “जे पाणी तैं दिख्खेया, जिस पर से वैश्या बैंदी, से देश, लोक, जातियां, ते भाषां हिन।” "
REV,17,16,"से समय आणा जां तिस ड्रोणे जानवर ते तिन्हा दस राज्जेयां ने, जे अब्बे तिस कने हिन, पर बाद बिच तिस कने नफरत करणी जे तिन्हेरे उप्पर बैठ्ठे री है। तिन्हा ने तिस पर हमला करणा, तिसेरे माँस जो खाई रखणा ते बाक्की रा फुक्की रखणा। "
REV,17,17,"“जिस जनानी जो तुसी ने दिख्खेया, ए बड़ा बड्डा शहर है जे दुनिया रे सारे राज्जेयां पर राज करदा। ए चिज्जां तिस जनानी कने होई चुके री हिन, किजोकी परमेश्‍वर ने ही तिन्हा लोक्कां रे दिमाग जो अपणे मकसद जो पुरा करणे तांइ चलाया थिया। इधेरे तांइ कि जां तांइ परमेश्‍वर री बोल्ले री गल्लां पुरी ना होई जाण तां तीकर तिन्हा सारे जणेया ने अपणा हक तिस ड्रोणे जानवर जो देई दित्तेया थिया।” "
REV,18,1,इसेरे बाद मै इक्क स्वर्गदूत जो स्वर्ग का उतरदे दिख्खेया। तिस जो बड़ा हक्क मिल्ले रा थिया ते तिसेरी बड़ी रौशनी कने पुरी दुनिया भरी गयी। 
REV,18,2,"तिनिये बड़े जोर री हाक्क लाई करी बोल्लेया, “बेबिलोन रा से मशहूर शहर अवे हराई दित्ते गे रा है। किजोकी बेबिलोन शहर ने हर देश रे हर इक्क जणे जो शराब पुआई थी जे कि मूर्ती पूजा जो दर्शांदा। दुनिया रे सारे राज्जे बेबिलोन शहर रे गन्दे कम्मां बिच शामिल होए। व्यापारी लोक तिस जनानी रे गन्दे कम्मां रे जरिये बड़े अमीर होई गे। पर परमेश्‍वर ने तिस बेशर्म जनानी जो मारी रखणा। हर तरिक्के री दुष्टात्मां ने तित्ते रैह्णा ते से जगह हर तरिक्के रे गन्दे कम्म तांइ चिड़िया रे घौंसले सांइ होणा।” "
REV,18,3,"फिरी मै स्वर्ग का इक्क होर अवाज सुणी, “हे मेरे लोक्कों, तिस शहर जो छड्डी देयो। तिसेरे पाप्पां बिच शामिल ना हो ताकी तुसी जो भी तिस कने सजा ना मिले।” "
REV,18,4,"किजोकी ए इदेया है कि जिय्यां तिसेरे पाप्पां रा ढेर स्वर्ग तीकर पुज्जि गे रा हो, ते तिसेरे परमेश्‍वर जो तिसेरे अधार्मिक कम्म याद आई गे रे हिन। "
REV,18,5,"तिस कने तदेया ही करो जदेया तिनिये लोक्कां कने कित्तेया। जे दुख लोक्कां ने तिसेरी वजह कने सहन कित्तेया, तिसने तिसेरा दुगणा भरणा। तिनिये लोक्कां जो तिसेरे गलत कम्म चखाए, इधेरे तांइ तिसने भी परमेश्‍वर रा दुगणा गुस्सा बर्दाश करणा। "
REV,18,6,"तिसने अपणी जिन्नी जादा अराम ते घमंड बिच बिताई, तिसका तिसेरे ही बराबर जुल्म सैह्‍ण कराओ। तिनिये अप्पु जो बोल्लेया, “मै लोक्कां पर राणी सांइ राज करणा। मै कोई विधवा नी है, ते मेरे जो कोई दुख नी होणा। "
REV,18,7,"तिसेरे घमंड करणे री वजह कने, तिस पर मुसिबतां भी चाणचक्के ही पैणी। बिमारी, दुख, ते अकाल अचानक ही तिस पर आई पैणे। ते तिनिये अग्ग फुकी जाणा किजोकी परमेश्‍वर ताकतवर हिन, ते तिन्हा ने तिसजो सजा दैणी। "
REV,18,8,"“जां धरती रे तिन्हा राज्जेयां ने, जिन्हा ने तिस कने मिली करी अश्लील कम्म कित्ते थिये, ते तिसेरे एशो-अराम बिच भी शामिल थिये, जां तिन्हा ने तिसेरे फुकीणे रा धुआं दिखणा, तां तिन्हा ने तिस तांइ मातम मनाणा। "
REV,18,9,"तिन्हा ने तिसेरे दुख मुसिबतां रे डर बिच शामिल होणे रे डर कने दुर ही खड़ीणा, लाणत है, लाणत है, परमेश्‍वर ने अचानक ही तेरे का हिसाब-किताब लित्तेया।” "
REV,18,10,“धरती रे व्यापारी तिसेरे तांइ रोणा-पिटीणा किजोकी अवे तिन्हेरा माल खरीदणे वाला कोई नी रेया। 
REV,18,11,"तिन्हेरा माल मते तरिक्के रा थिया, जिय्यां कि सोन्ना, चादीं, रतन ते मोती ते मलमल ते बैजंनी रेशमी ते लाल रगं रे कपड़े ते हर तरिक्के खुशबूदार लकड़ी ते हाथी रे दादं री हर तरिक्के री चिज्जां ते किमती लकड़ी ते पीतल ते लोहे ते सगंमरमर री हर तरिक्के री चिज्जां। "
REV,18,12,"दालचीनी, मसाल्ले, धुप, इत्र, लोबान, मदिरा, तेल, मैदा, गेहूँ गाय-बैल, भेड़-बकरी, घोड़े-रथ ते व्यापारी लोक अवे लोक्कां जो गुलाम्मां रे तौर पर नी बेच्ची सकदे थिये।” "
REV,18,13,अवे तिन्हा व्यापारियां ने तिस कने बोलणा “तेरे दिल जो भाणे वाले फल तेरे का जान्दे रे ते स्वादिष्ट ते भड़किली चिज्जां तेरे का दुर होई री हिन ते से फिरी कदी नई मिलणी।” 
REV,18,14,"इन्हा चिज्जां रे व्यापारी जे तिसेरे जरिए तिस शहर बिच अमीर होई गे रे थिये, तिसेरी दुख-मुसिबतां बिच शामिल होणे रे डर कने दुर ही खड़ी करी रोंदे-पटिंदे होए बोलगे, "
REV,18,15,"लाणत है, लाणत है, ए बड्डा शहर जिनिये बैंगणी ते लाल रगं रे कपड़े पाए रे थिये ते सोन्ने ते रतनां ते मोतियां कने सजे रा थिया, "
REV,18,16,"बेबिलोन शहर इक्क ही घड़ी बिच ही तिसेरा इदेया भारी जायदाद मुकी गयी, हर इक्क जहाज रा मुखिया ते यात्री ते मल्लाह ते जिन्ने भी लोक समुंद्र का कमादें, से सारे दुर खड़ी करी, "
REV,18,17,"तिसेरे फुकीणे रे धुआं दिख्खी करी हाक्क लाई करी बोलणा लग्गे, “कोई भी शहर इस बड्डे शहर सांइ नी थिया।” "
REV,18,18,"तिन्हा ने अपणा दुख जताणे तांइ अपणे-अपणे सिरां पर धुड़ पाणी, ते रोंदे पिटिंदे होए लेरां मारी-मारी करी बोलणा, “लाणत है, लाणत है बड्डे शहर तेरे बड़ी भारी जायदाद री वजह कने, जिस कुसकी का भी समुंदर बिच जहाज थिये, से अमीर बणी गे। थोड़े ही समय बिच तिनिये अपणी सारी जायदाद गवाई दित्ती। "
REV,18,19,"हे स्वर्ग ते हे परमेश्‍वर रे लोक्कों ते प्रेरितो ते भविष्यद्वक्ता जे तिस कने होआ, तिस पर खुश हो, किजोकी परमेश्‍वर ने तिसका जे किच्‍छ भी तिसने तुसी कने कित्तेया थिया, तिसेरा सही हिसाब करी के तुसी रा बदला चुकाए रा है।” "
REV,18,20,"फिरी इक्क ताकतवर स्वर्गदूत ने बड़ी चक्कि रे बट्टे सांइ इक्क बट्टा चुक्केया ते ए बोल्ली करी समुदंर बिच सुट्टि दित्तेया, “तिस बड्डे शहर बेबिलोन ने बड़ी तबाही कने बर्बाद होई जाणा। तिस शहर ने फिरी कदी भी पैल्ले सांइ ठीक नी होणा। "
REV,18,21,"तू, बाबेल शहर, तेरे अंदर कुसकी जो भी वीणा बजांदे या गांदे नी सुणेया जाणा। तेरे अंदर कुसकी जो भी बाँसुरी ते तुरही बजांदे नी सुणेया जाणा। तिय्यां ही तेरे अंदर कुसकी भी तरिक्के रा कोई भी व्यापारी नी मिलणा। तेरे अंदर चक्की री अवाज भी नी सुनिणी। "
REV,18,22,"ते दिये री रौशनी फिरी कदी तेरे बिच नी चमकणि, ते दुल्हे ते दुल्हन री अवाज तेरे बिच नी सुनिणी, किजोकी तेरे व्यापारी धरती रे प्रधान थिये तेरे जादु कने सारी जातीयां भटकाई गेइ थी। "
REV,18,23,भविष्यद्वक्ता ते परमेश्‍वर रे लोक्कां ते धरती पर सारे मारे गे रे लोक्कां रा खून तिसी बिच पाया गेया।” 
REV,19,1,"तिस ताकतवर स्वर्गदूत रे गल्ल पुरी करी लैणे रे बाद मै स्वर्ग बिच मन्नों बड्डी भीड़ जो बड़ी अवाज कने ए बोलदे सुणेया, “हाल्लेलुयाह, छुटकारा ते महिमा ते ताकत असां रे परमेश्‍वर री ही है। "
REV,19,2,"किजोकी तिन्हेरे फैसले सच्चे ते ठीक हिन तिन्हा ने तिस बड्डी वैश्या रा, जे अपणे व्यभिचार कने धरती जो भ्रष्ट करदी थी, इंसाफ कित्ता ते तिसका अपणे दासां रे खून रा बदला लित्तेया। "
REV,19,3,"फिरी दुसरी बारी तिन्हा ने बोल्लेया, हाल्लेलुयाह: तिसेरे फुकीणे रा धुआं हमेशा-हमेशा उठदा रैह्णा।” "
REV,19,4,"तां चोब्बि बुजुर्ग लोक ते चारों प्राणिया ने झुकी करी परमेश्‍वर री अराधना कित्ती जे सिहांसन पर बैठ्ठे रे थिये, ते बोल्लेया, आमीन! हाल्लेलुयाह! "
REV,19,5,"तां फिरी मै कुसकी जो बोलदे सुणेया, ते सुनणे कने इय्यां लग्गेया करदा थिया कि से अवाज तिस सिंहासन बिच का आया करदी थी। तिन्हा ने बोल्लेया “परमेश्‍वर रे सेवादारों ते तिन्हेरा आदरमान करणे वाले लोक्कों, चाए से छोटे होण या बड्डे होण, सारे परमेश्‍वर री स्तुती करो।” "
REV,19,6,"फिरी मै बड्डी भीड़ जदेया ते बड़े झरने री अवाज ते गर्जन री अवाज सुणी, हाल्लेलुयाह: किजोकी प्रभु असां रा सर्वशक्तिमान परमेश्‍वर राज करदे। "
REV,19,7,"आओ, असी खुश ते मगन होन, ते तिन्हेरी स्तुति करण, किजोकी उरणू रा ब्याह नेड़े आई गे रा है, ते तिन्हेरी दुल्हन ने अप्पु जो तयार करी लित्ते रा है। "
REV,19,8,"परमेश्‍वर ने तिसजो साफ मलमल रे कपड़े पाणे तांइ दित्ते, किजोकी तिस महीन मलमल रा मतलब परमेश्‍वर रे लोक्कां रे धार्मिक कम्म हिन। "
REV,19,9,"तां स्वर्गदूत ने मेरे जो बोल्लेया ए लिख, की धन्न हिन से जे मेमने रे ब्याह रे भोज बिच सद्दे गे रे हिन फिर तिन्हा ने मेरे जो बोल्लेया ए वचन परमेश्‍वर रे सच्चे वचन हिन। "
REV,19,10,"तां मै तिन्हा जो प्रणाम करणे तांइ तिन्हेरे पैरां पर पेइ गेया, तिन्हा ने मेरे जो बोल्लेया, दिख्ख, इय्यां मत कर मै तेरे ते तेरे भ्यालां रा संगी दास है जे यीशु री ग्वाही दैणे पर स्थिर हैं परमेश्‍वर जो ही प्रणाम करे: किजोकी यीशु री ग्वाही भविष्यवाणी री आत्‍मा है। "
REV,19,11,"फिरी मै स्वर्ग जो खुले रा दिख्खेया, ते इक्क सफेद घोड़े जो खड़ित्ते रा दिख्खेया, ते तिस पर इक्क सवार है, जे भरोस्सेमंद सच्चा सेवादार है, से परमेश्‍वर रे दुश्मणा रे खिलाफ तिस हिसाब कने लड़दा जे परमेश्‍वर री नजर बिच सही है। "
REV,19,12,"तिसेरी अख्खां अग्ग री लपटां सांइ हिन, ते तिसेरे सिर पर मते सारे राजमुकूट हिन तिस पर इक्क नां लिख्खे रा है ते तिसेरे अलावा होर कोई तिसेरा मतलब नी जाणदा। "
REV,19,13,"से खून छिड़के रे चोग्गे पाए रे है, ते तिसेरा नां परमेश्‍वर रा वचन है। "
REV,19,14,"स्वर्ग रे मते सारे सिपाई तिसेरे पिच्छे-पिच्छे चलेया करदे थिये। से चिट्टे घोड़ेयां पर सवार थिये, ते तिन्हा ने मलमल रे चोग्गे पाए थिये जिन्हा पर कोई दाग नी थिया। "
REV,19,15,"तिसेरे मुँह का इक्क तेज तलवार निकली जिस कने तिनिये मते देशां जो हराई दैणा। जिस कुसकी ने भी तिसेरे अधिकार जो नी मनणा, तिसजो तिनिये बड़ी भारी सजा दैणी। जिय्यां कि कुसकी रसकुंड का अंगूर रा रस चुड़ी-चुड़ी करी बाहर रुड़ी जांदा, तिय्यां ही तिनिये सर्वशक्तिमान परमेश्‍वर रा प्रचंड गुस्सा दिखाणा। "
REV,19,16,तिसेरे चोग्गे ते जांग पर ए ना लिख्खे रा है: राज्जेयां रा राज्जा ते प्रभुआं रा प्रभु है। 
REV,19,17,"फिरी मै इक्क स्वर्गदूत जो सुरज पर खड़ित्ते रे दिख्खेया। तिनिये जोर सणे हाक्क मारी करी सारे माँस खाणे वाले पच्छियां जो सद्देया, आओ, परमेश्‍वर रे बड्डे भोज तांइ कठ्ठी जाओ। "
REV,19,18,"आओ ते राज्जेयां रा, सेनापतियां रा, तगड़े सिपाईयां रा, घोडे़यां ते तिन्हेरे सवारां रा माँस खाओ। तुसी हर तरिक्के रे मुर्दे रा माँस खाई सकदे, चाए से छोटा हो या बड्डा, अजाद हो या गुलाम। "
REV,19,19,फिरी मै तिस ड्रोणे जानवर ते धरती रे राज्जेया ते तिन्हेरी सेना जो तिस घोड़े रे सवार ते तिसेरी सेना कने लड़णे तांइ कठ्ठे दिख्खेया 
REV,19,20,"से ड्रोणे जानवर, ते तिसेरे कन्ने से भविष्यद्वक्ता पकड़ेया गेया। झुठ्ठे भविष्यद्वक्ता ने तिस ड्रोणे जानवर रे पास्से का लोक्कां जो बड़े भारी चमत्कार दिखाए ते लोक्कां जो भटकाई दित्तेया जिन्हा ने तिस ड्रोणे जानवर री छाप लित्ती थी ते तिसेरी मूर्ती री पुजा कित्ती थी। से झुठ्ठा भविष्यद्वक्ता ते से ड्रोणा जानवर तिस अग्ग ते गन्धक रे समुंदर बिच सुट्टी दित्ते गे। "
REV,19,21,"तां फिरी सफेद घोड़े रे सवार ने तिस ड्रोणे जानवर रे सिपाईयां जो मारी रख्खेया, तिसने तिन्हा सारेयां जो अपणे मुँह का निकलणे वाली तलवार कने मारी रख्खेया। से पन्छी तिन्हा मरे रे सिपाईयां रा रजी करी माँस खाणे तांइ आई गे। "
REV,20,1,"“फिरी मै इक्क स्वर्गदूत जो स्वर्ग का उतरदे दिख्खेया, जिसेरे हत्थ बिच पताल री चाब्बी ते इक्क बड्डी जजींर थी। "
REV,20,2,"तिसने अजगर जो पकड़ेया जे पैल्ले सप्प रे रूप बिच भी जाहिर होया थिया, ते जिस जो शैतान भी बोलदे। तिस स्वर्गदूत ने तिसजो झंझिरां बिच बन्नेया तिसजो पताल बिच कैद करी दित्तेया। तिसजो कैद बिच पाणे का बाद तिसने दुआर पर निशानी लाई दित्ती ताकी तिसका बाहर आणे तांइ रस्ता ना रे, इधेरे तांइ हजार साल्लां तांइ तिसका देश-देश रे लोक्कां जो भटकाणे रा कोई रस्ता नी रेया। जां से समय मुकी जाए, तां से अजाद कित्तेया जाए, पर सिर्फ थोड़े समय तांइ।” "
REV,20,3,"फिरी मै सिहांसन दिख्खे, ते तिन्हा पर लोक बेइ गे, ते तिन्हा जो इंसाफ करणे रा हक्क दित्तेया गेया, मै तिन्हा री आत्‍मा जो भी दिख्खेया, जिन्हेरे सिर यीशु री ग्वाही दैणे ते परमेश्‍वर रे वचन रे वजह कने कटि दित्ते गे, ते जिन्हा ने ना तिस ड्रोणे जानवर री ते तिसेरी मूर्ती री पूजा कित्ती थी, ते ना तिसेरी छाप अपणे मथ्थे ते हत्थां पर लित्ति थी, से जिन्दे होई करी मसीह यीशु कने हजार साल्लां तिकर राज करदे रेय। "
REV,20,4,"से पैल्ले लोक होणे जिन्हा जो मुर्देयां बिच का फिरी जिन्दा कित्तेया जाणा, ते से लोक खास-तौर पर धन्न ते पवित्र हिन। दुई मौत रा तिन्हा पर कोई हक नी है। तिन्हा ने परमेश्‍वर ते मसीह रे पुरोत्त बनणा ते हजार साल्लां तीकर तिन्हा कने राज करणा। होर कोई मरे रा मणु हजार साल्लां तांइ जिन्दा नी कित्तेया जाणा। "
REV,20,5,"जां हजार साल पुरे होई जाणे तां शैतान कैद का छड्डी दित्तेया जाणा। तिनिए तिन्हा जातीयां जो जे धरती रे चारो पास्से होणी, मतलब गोग ते मागोग जो जिन्हेरी गिनती समुंदर री रेत जिन्नी होणी, भड़काई करी लड़ाई करणे तांइ कठ्ठा करणे जो निकलणा। "
REV,20,6,तिस सेना ने सारी धरती पर फैल्ली करी परमेश्‍वर रे लोक्कां री छावनी ते प्यारे शहर जो घेरी लैणा ते अग्ग ने स्वर्ग का उतरी करी तिन्हेरे जो फुकि दैणा। 
REV,20,7,तिन्हेरा भड़काणे वाला शैतान अग्ग ते गधंक री तिस झिल बिच जिसेरे बिच से ड्रोणे जानवर ते झुट्टा भविष्यद्वक्ता भी होणा पाई दित्ते जाणा: ते से रात-दिन हमेशा-हमेशा तीकर तड़पदे रैह्णा। 
REV,20,8,"फिरी मै इक्क बड्डा सफेद सिहांसन ते तिसजो, जे तिस पर बैठ्ठा रा है, तिसेरे सामणे का धरती ते आसमान नस्सी गे, ते तिन्हेरे तांइ जगह नी मिल्ली। "
REV,20,9,"फिरी मै मरे रे लोक्कां जो दिख्खेया, मै खास ते आम लोक्कां जो तिस सिंहासन रे सामणे खड़ित्ते रे दिख्खेया। जिन्ने भी लोक समुंदर बिच डुब्बि करी मरे थिये, जिन्ने भी लोक तिस जगह बिच थिये जित्ते मरे रे लोक रैह्‍न्दे, से सारे तिस सिंहासन रे सामणे खड़ित्ते रे थिये। तिस कताब जो खोल्लेया गेया जिस बिच तिन्हा लोक्कां रे नां लिख्खे गे रे थिये जिन्हा जो कदी ना मुकणे वाली जिन्दगी थी। से कताब भी खोल्ली गयी जिस बिच लोक्कां रे कित्ते रे कम्म लिखित्ते रे थिये, ते हर इक्क जणे का तिन्हेरे कित्ते रे कम्मां रा हिसाब-किताब लित्तेया गेया। "
REV,20,10,"जिन्ने भी लोक्कां रे नां तिस जिन्दगी री कताब बिच नी लिख्खे गे रे थिये, तिन्हा जो अग्ग रे समुंदर बिच सुट्टी दित्तेया गेया। तिसेरे बाद, अग्गे जो मौत नी रेई, पताल , किजोकी जिन्हा लोक्कां रे नां तिस जिन्दगी री कताब बिच लिख्खे गे रे थिये, तिन्हा जो अग्ग रे समुंदर बिच सुट्टी दित्तेया गेया। तिसजो ही दुई मौत बोल्लेया जांदा, अग्ग रे समुंदर बिच सजा मिलणा। "
REV,21,1,"फिरी मै नौये आसमान ते नौइ धरती जो दिख्खेया, किजोकी पुराणे आसमान ते पुराणी धरती मिटी गे, ते समुंदर भी नी रेया। "
REV,21,2,"मै तिस पवित्र शहर जे यरूशलेम है, तिसजो परमेश्‍वर रे पास्से का स्वर्ग का उतरदे दिख्खेया। से इक्क दुल्हन सांइ तयार कित्ती गयी थी, ते सजाई भी गयी थी कि से दुल्हे कने ब्याह करे। "
REV,21,3,"फिरी मै परमेश्‍वर रे सिहांसन का कुसकी जो उच्ची अवाज बिच ए बोलदे होये सुणेया, दिख, अब्बे का लेई करी परमेश्‍वर ने लोक्कां बिच वास करणा, ते अब्बे का लेई करी परमेश्‍वर रा घर मणुआं रे बिच होणा। ते से परमेश्‍वर रे लोक होणे, ते परमेश्‍वर ने अप्पु ही तिन्हा जो अपणे लोक मनणा, ते तिन्हा कने रैह्णा, ते लोक्कां ने भी तिन्हा जो अपणा परमेश्‍वर मनणा। "
REV,21,4,"परमेश्‍वर ने तिन्हेरी अख्खां का सारे आँसु पुंजी दैणे। तिसका बाद कुसकी ने कदी भी कोई दुख महसूस नी करणा, ना कुसकी ने मरणा, किजोकी अवे पुराणी दुनिया नी रैह्‍णि। "
REV,21,5,"तां से जे सिंहासन पर बैंदे, तिन्हा ने बोल्लेया, “ते अवे मै हर इक्क चीज जो नौआ बनाणा!” तिन्हा ने मेरे जो ए भी बोल्लेया, “जे गल्लां मै बोल्ले री है तिन्हा जो लिख्खी ले, तू इन्हा पर विश्वास करी सकदा किजोकी ए चिज्जां जरूर पुरी होणी।” "
REV,21,6,"फिरी तिन्हा ने मेरे जो बोल्लेया, ए गल्लां पुरी होई गे री हिन, मै अल्फा ते औमेगा, आदी ते अतं है। जिस कुसकी ने भी प्यासे होणा, मै तिसजो तिस झरने बिच का से पाणी पुआणा जे हमेशा री जिन्दगी दिंदा। "
REV,21,7,"जिन्हा लोक्कां ने दुष्ट पर जीत हासिल करणी, तिनिए ही मेरे का इन्हा सारी आशिषां जो हासिल करणा। मै तिसेरा परमेश्‍वर होणा ते तिनिये मेरा पुत्तर होणा। "
REV,21,8,"पर जे लोक अप्पु पर जुल्म होणे रे डर कने मेरे पर विश्वास करणे का मुकरी जांदे, तिन्हा जो भी तिस गन्धक बिच सुट्टी दित्तेया जाणा। तिय्यां ही बुराई रे कम्म करणे वाले लोक्कां जो तिस गन्धक वाली अग्ग बिच सुट्टी दित्तेया जाणा जिन्हा ने व्यभिचार, अपणे संगी साथियां पर जादू टोणा, ते मूर्ती पुजा कित्ती हो। इसजो दुई मौत बोल्लेया जांदा। "
REV,21,9,"फिरी जिन्हा सत्त स्वर्गदूतां का सत्त आखरी मुसीबतां कने भरे रे सत्त कटौरे थिये, तिन्हा बिच का इक्क मेरे का आया ते मेरे कने गल्लां करी के बोल्लेया, इत्ते आ, मै तेरे जो दुल्हन मतलब उरणु री लाड़ी दिखादां। "
REV,21,10,"तां स्वर्गदूत मेरे जो पवित्रात्मा री ताकत कने इक्क बड्डे ते उच्चे पहाड़ पर लेइ गेया, ते पवित्र नगर यरूशलेम शहर जो स्वर्ग का परमेश्‍वर रे नेड़े का उतरदे दिखाया। "
REV,21,11,से शहर परमेश्‍वर का आणे वाली बड़ी भारी रौशनी कने चमकेया करदा थिया। से कुसकी यशब रे किमती मोत्ती सांइ चमकेया करदा थिया। 
REV,21,12,"शहर रे चारो पास्से री शहरपनाह बड़ी उच्ची थी, ते तिसेरे बारा दुआरां पर बारा स्वर्गदूत थिये ते तिन्हा दुआरां पर इस्राएली देश रे बारा गोत्रां रे नां लिखित्ते रे थिये। "
REV,21,13,"पूरब रे पास्से त्रै दुआर, उत्तर रे पास्से त्रै दुआर, दक्षिण रे पास्से त्रै दुआर, ते पश्चिम रे पास्से त्रै दुआर थे। "
REV,21,14,तिन्हा ने शहर रे चारो पास्से दुआल बारा बड्डे-बड्डे बट्टेयां पर बणाए री थी। हर बट्टे पर तिस उरणू रे बारा प्रेरितां रे नां लिखित्ते रे थिये। 
REV,21,15,"जे स्वर्गदूत मेरे कने गल्लां करदा थिया, तिसेरे का शहर ते तिसेरे दुआरां ते तिसेरी शहरपनाह जो नपणे तांइ इक्क सोन्ने रा गज थिया। "
REV,21,16,"तिस शहर रे चार कुणे थिये, ते से सारे कुणे इक्क बराबर थिये। तिस स्वर्गदूत ने अपणे गज कने तिस शहर जो नाप्पेया, तिसेरी लम्बाई दो हजार चार सौ किलोमीटर थिये। तिसेरी चौड़ाई ते ऊंचाई तिसेरी लम्बाई रे ही बराबर थिये। "
REV,21,17,"तिसका बाद स्वर्गदूत ने तिस दुआल जो नाप्पेया, तिसने तिस दुआल जो मणुआं रे हिसाब कने नाप्पेया। से दुआल छियाठ मीटर उच्ची थी। "
REV,21,18,"से दुआल मैह्‍ंगे मोत्तियां री बणे री थी, जिन्हा जो यशब रे मोत्ती भी बोलदे। से शहर सोन्ने रा बणे रा थिया ते से साफ शीशे सांइ चमकदा थिया। "
REV,21,19,"तिस शहर री नीं हर तरिक्के रे खुबसूरत मोत्ती कने सजाई गे री थी। नीं रा पैल्ला बट्टा यशब रा थिया, दुज्जा बट्टा नीलमणी रा, त्रिया बट्टा लालड़ी रा, चौथा बट्टा मरकत रा, "
REV,21,20,"पजंमी गोमेदक री, छटी माणक्य री, सतमी पीत मणी री, अठमी पेरोज की, नौमी पुखराज री, दसंमी लहसनी की, ग्यारमी धुमर्कातं री, ते बारमी याकूत री थिया। "
REV,21,21,बारो दुआर बारा मौतियां रे थिये। इक्क-इक्क दरवाज्जे इक्क-इक्क मौती रा बणे रा थिया नगर री सड़क साफ सीसे सांइ साफ सोन्ने री थी। 
REV,21,22,"मै तिस बिच परमेश्‍वर रा मन्दिर नी दिख्खेया, किजोकी सर्वशक्तिमान प्रभू-परमेश्‍वर ते उरणू तिसेरा मन्दिर है। "
REV,21,23,"तिस शहर जो रौशणी तांइ सुरज या चाँद री जरूरत नी थी, किजोकी परमेश्‍वर री चमक अप्पु तिस शहर पर चमकदी थी, ते तिस उरणू भी अप्पु तिस शहर री रौशनी री वजह थिया। "
REV,21,24,"जाती-जाती रे लोक्कां ने तिसेरी रौशनी बिच चलणा-फिरणा, ते धरती रे राज्जेयां ने अपणा अपणा किमती समान तिस शहर बिच लाणा। "
REV,21,25,"तिसेरे दुआर धियाड़ी कदी बंद नी होणे, ते रात तित्ते नी होणी। "
REV,21,26,लोक्कां ने जाती-जाती ने अपणा किमती समान तिस बिच लाणा। 
REV,21,27,"पर तिस बिच कोई अपवित्र चीज, या बुरा कम्म करणे वाला, या झुट रा गढणे वाला कुसकी तरिक्के कने तिस बिच आई नी सकणा, पर सिर्फ से लोक जिन्हेरे नां मेमने री जिन्दगी री कताब बिच लिख्खे रे हिन। "
REV,22,1,"तां मेरे जो स्वर्गदूत ने से पाणी दिखाया जे हमेशा री जिन्दगी दैणे वाला पाणी केहलांदा, ते से पाणी शीशे सांइ साफ थिया। ते तिस पाणी रा जरिया परमेश्‍वर रा सिंहासन है जे उरणू रा भी सिंहासन है। "
REV,22,2,"नदी शहर रे बिचो-बिच बैहंदी थी, ते तिस नदी रे दोन्नों किनारे पास्से बुट्टे लग्गे रे थिये जे जिन्दगी दिंदे थिये। तदेय बुट्टेयां पर बारा किस्मां रे फल लगदे थिये, ते हर महिन्ने तिन्हा बुट्टेयां पर नौए किस्म रे फल लगदे थिये, ते तिन्हा बुट्टेयां रे पत्ते दवाई सांइ थिये जे देश-देश रे रैह्णे वाले मणुआं री बिमारी जो ठीक करी सकदे। "
REV,22,3,"तिस शहर बिच रैह्णे वाले लोक्कां पर परमेश्‍वर रा श्राप नी रैह्णा, ते परमेश्‍वर रा सिंहासन ते उरणू ने अप्पु भी तिस शहर बिच होणा, ते परमेश्‍वर रे सेवादार मणुआं ने तिन्हेरी सेवा करणी। "
REV,22,4,"तिन्हा ने परमेश्‍वर जो आमणे-सामणे दिखणा, ते परमेश्‍वर रा नां तिन्हेरे मात्थेयां पर लिख्खे रा होणा। "
REV,22,5,"फिरी कदी रात नी होणी, ते शहर रे लोक्कां जो रौशनी तांइ दिये या सूरज री जरूरत नी पैणी, किजोकी परमेश्‍वर ने अप्पु ही तिन्हा बिच चमकणा। तिन्हा ने राज्जे सांइ हमेशा-हमेशा राज करणा। "
REV,22,6,"तिसका बाद, इक्क स्वर्गदूत ने मेरे जो बोल्लेया, “से सारी गल्लां सच हिन ते बड़े झट होणे वाली हिन। प्रभु परमेश्‍वर जे अपणी आत्‍मा सारे भविष्यद्वक्ता जो दिंदे, तिन्हा ने अपणे स्वर्गदूत जो इत्ते आई करी अपणे सेवादार जो ए दसणे रा हुकम दित्तेया कि जल्द ही क्‍या होणे वाला है।” "
REV,22,7,"यीशु ने बोल्लेया, सुणो, मै तोले आणे वाला है! धन्न हिन से लोक जे इस कताब री भविष्यवाणियां जो मनदे। "
REV,22,8,"मै से ही युहन्ना है, जेड़ा इन्हा गल्लां जो सुणदा ते दिखदा थिया जां मै दिख्खेया ते सुणेया, तां जे स्वर्गदूत मेरे जो ही गल्लां दसदा थिया, मै तिसजो प्रणाम करणे तांइ झुकी गेया, "
REV,22,9,"पर तिनिए मेरे जो बोल्लेया, दिख, इय्यां मत कर किजोकी मै तेरा, ते तेरे भ्याल भविष्यद्वक्ता, ते इस कताब री गल्लां जो मनणे वालेयां रा सोग्गी दास है परमेश्‍वर जो ही प्रणाम करेयां "
REV,22,10,"फिरी तिनिए मेरे जो बोल्लेया, इस कताब री भविष्यवाणी री गल्लां जो लोक्कां का मत लुका, किजोकी इन्हा गल्लां रे पुरे होणे रा बेल्ला नेड़े आई गे रा है। "
REV,22,11,"जे लोक बुरे ते भिठ्ठे कम्म करदे, से लोक बुरे ते भिठ्ठे कम्म करदे रैह्‍ण। बिल्कुल तिस्सी तरिक्के कने जे लोक ठीक ते पवित्र कम्म करदे, से लोक ठीक पवित्र कम्म करदे रैह्‍ण। "
REV,22,12,"तां फिरी मसीह यीशु ने बोल्लेया, सुणो, मै झट ही आणे वाला है। मै हर इक्क मणु जो तिन्हेरे कम्मां रे हिसाब कने फल दैणा। "
REV,22,13,"तां फिरी प्रभु ने बोल्लेया, मै अल्फा ते ओमेगा है, जिसेरा मतलब है कि मै शुरूआत ते आखिर है। "
REV,22,14,"धन्न है से, जे अपणे चोग्गे धोई लिंदे, किजोकी तिन्हा जो शहर रे दुआर का अंदर आणे रा हक दित्तेया जाणा। ते तिन्हा जो तिस बुट्टे रा फल खाणे रा भी हक दित्तेया जाणा जिस जो खाणे कने हमेशा री जिन्दगी मिलदी। "
REV,22,15,"बाहर कुत्ते, जादू-टोणे करणे वाले, अश्लील मणु, हत्यारे, मूर्तां री पुजा करणे वाले ते झुठ बोलणे वाले होणे। से कदी भी शहर बिच नी आई सकदे। "
REV,22,16,"मै यीशु है! ते मै ही अपणे स्वर्गदूत जो तुसी जो कलीसिया तीकर ए गल्लां दसणे तांइ भेज्जेया। मै दाऊद राज्जे रा महान वंशज है, तै मै ही भ्याग्गे रा सितारा है। "
REV,22,17,"पवित्रात्मा ते उरणू री नौई लाड़ी यीशु जो बोलदे, “तुसां रा आणा जरूरी है।” हर संदेश जो सुनणे वाले हर इक्क मणु जो बोलणा जरूरी है, “आ!” जे कोई भी प्यासा है से जरूर आए ते तिस पाणी जो अपणाए जिस कने मुफ्त बिच जिन्दगी मिलदी। "
REV,22,18,"मै यूहन्ना, इस कताब बिच लिख्खे रे संदेश बिच होणे वाली घटना जो सुनणे वाले हर इक्क मणु जो खबरदार करदा जे अब्बे ते भविष्य बिच होया करदी हिन। जे अगर कोई मणु इस संदेश री गल्लां बिच किच्‍छ बधाई दे, तां परमेश्‍वर ने तिसेरी सजा भी बधाई दैणी। तिन्हा ने तिसजो तिन्हा महामरियां कने सजा दैणी जे मै इस कताब बिच दस्से री हिन। "
REV,22,19,"जे अगर कोई मणु इस कताब बिच लिख्खे री भविष्यवाणियां बिच का किच्‍छ घटाई भी दे, तां परमेश्‍वर ने भी तिसका तिस बुट्टे रे फल खाणे रा हक लेई लैणा जिस जो खाणे कने हमेशा री जिन्दगी मिलदी, ते तिस शहर बिच बसणे रा हक भी छिन्नी लैणा जिसेरे बारे बिच इस कताब बिच लिख्खे रा है। "
REV,22,20,"ए तिसेरे शब्द हिन जे इस कताब बिच दस्से री गल्लां री गवाई दिंदा, से ए बोलदा, हाँ, मै तोले ही आणे वाला है! मुझ युहन्ना ने जवाब दित्ता, आमीन! हे प्रभु यीशु, आओ! "
REV,22,21,मै प्रार्थना करदा कि प्रभु यीशु परमेश्‍वर रे लोक्कां पर अनुग्रह करण। 
