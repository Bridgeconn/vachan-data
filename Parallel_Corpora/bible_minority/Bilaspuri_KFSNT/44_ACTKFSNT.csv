Book, Chapter, Verse, Text
"ACT","1","1","आदरणिय थियुफिलुस जी, मैं अपणी पैहली कताब तिन्हां सब्बीं गल्लां रे बारे च लिखी तिन्हांजो जे यीशु शुरू ते करदा कने सखांदा रैया,"
"ACT","1","2","तिस दिना तक तदुआं तका जे यीशुये जो परमेशर स्वर्गा च लेईने नीं गया। पर स्वर्ग जाणे ते पैहले तिने अपणे प्रेरितां जो तिन्हांजो जे तिने चुणया था पवित्र आत्मा रिया अगुवाईया ते हुक्म दित्या था।"
"ACT","1","3","यीशुये रे दुख सैहणे कने क्रूसा पर लटकाये जाणे ते बाद कई सारे पक्कयां सबूतां ने अप्पूँजो प्रेरितां रे सामणे ज्यूंदा परगट कित्या, कने चाल़ियां दिनां तक सै तिन्हांजो दुसदा रैया, कने परमेशर माहणुआं पर कियां राज कराँ ये गल्लां दस्सियां।"
"ACT","1","4","इक मौके पर, ताहली जे यीशु अपणे चेलयां सौगी रोटी खाया राँ था, तां तिने तिन्हांजो ये हुक्म दित्या, “यरूशलेम नगरा जो मता छडदे, पर पिता रे तिस वायदे रे पूरा हुणे रा इन्तजार करदे रौआ, तिसरे बारे च जे तुहें मेरते सुणी चुक्कीरे।"
"ACT","1","5","काँह्भई यूहन्ने त पाणिये च बपतिस्मा दित्तिरा, पर थोड़यां दिना ते बाद परमेशरा तुहां च वास करने खातर पवित्र आत्मा भेजणा।”"
"ACT","1","6","इस खातर ताहली जे सै फेरी भीं कट्ठे हुये, तिन्हें यीशुये ते ये स्वाल कित्या, “प्रभु, क्या सै वगत आईगरा ताहली जे तुहां इस्राएल रा राजा बणीने सब्बीं लोकां पर राज करना?”"
"ACT","1","7","यीशुये तिन्हांजो जबाब दित्या, “तिस बगता जो जाणना तुहांरा काम्म नीआं, तिन्हांजो जे पिता परमेशरे अपणे अधिकारा च रखीरा।"
"ACT","1","8","पर तां जे पवित्र आत्मा तुहांले औणा तां तुहांजो सामर्थ मिलणी; कने यरूशलेम नगर कने सारे यहूदिया कने सामरिया प्रदेशा च कने सारे संसारा च मेरे गवाह हुणे।”"
"ACT","1","9","ये गल्ल बोलणे ते बाद, ताहली जे चेले देक्खया राँ थे तां परमेशर यीशुये जो चक्कीने स्वर्गा खौ लेईग्या, कने बद्दल़ें यीशुये जो तिन्हांरियां नज़राँ ते लुकोईत्या।"
"ACT","1","10","तिसरे जान्दे बगत तां जे सै स्वर्गा खौ देख्याराँ थे, तां अचानक, दो माहणु चिट्टे कपड़े पैहनीरे तिन्हांरे नेड़े आईने खड़ीगे,"
"ACT","1","11","कने तिन्हांजो गलाया, “गलील प्रदेशा रे लोको, तुहें काँह हल्तियें तक खड़ीने स्वर्गा खौ देख्या रायें? सैई यीशु, तिस्सो जे परमेशर तुहां लाते स्वर्गा जो चक्कीने लेई गरा, जिस तरीके ने तुहें तिस्सो स्वर्गा जो जान्दे देक्खया तियां इ तिस फेरी वापस औणा।”"
"ACT","1","12","फेरी तिन्हां दुईं माहणुआं रे तित्थी ते जाणे ते बाद चेले जैतून नौआं रे पहाड़ा ते यरूशलेम नगरा जो वापस हुये, सै जे उत्थीते तकरीवन इक किलोमीटरा रे फासले पर था।"
"ACT","1","13","तां जे सै तित्थी पुज्जे तां सै तिस बौढ़ी रे कमरे च गये, तित्थी जे पतरस, यूहन्ना, याकूब, अन्द्रियास, फिलिप्पुस, थोमा, बरतुल्मै, मत्ती, हलफई रा पुत्र याकूब, शमौन जेलोतेस कने याकूब रा पुत्र यहूदा रैयां थे।"
"ACT","1","14","ये सब कई जनानां कने यीशुये री माता मरियम कने तिसरे भाईयां सौगी इक मन हुईने प्राथना च लगीरे रै।"
"ACT","1","15","तिन्हांई दिनां च पतरस भाईयां रे बिच सै जे तकरीवन इक सौ बीह माहणु थे, खड़ा हुईने बोलणे लगया,"
"ACT","1","16","“हे भाईयो, जरुरी आ भई पवित्रशास्त्रा रा सै लेख पूरा हो सै जे पवित्र आत्मे दाऊद रे मुँआं ते यहूदा रे बारे च, पैहले ते गलाया था, सै जे यीशुये रे पकड़वाणे औल़यां रा अगुवा था।"
"ACT","1","17","काँह्भई सै त अहां च गिणया गया, कने इस सेवा रे कम्मां च साथी बणया।"
"ACT","1","18","(तिने अर्धमा रिया कमाईया ते इक खेत मुल लेआ, कने सिरा रे भार पैया कने तिसरा पेट फटी गया कने तिस रियां सब आँतड़ियां बाहर निकल़ी गियां।"
"ACT","1","19","इसा गल्ला जो यरूशलेम रे सब रैहणे औल़े जाणीगे, येत्थी तका भई तिस खेता रा नौं तिन्हां रिया भाषा च हक्लदमा मतलब खून्ना रा खेत पईग्या।)"
"ACT","1","20","भजन संहिता च लिखिरा, ‘तिसरा घर उजड़ी जाओ कने तिसच कोई नीं बसो, कने तिसरा औहदा कोई दुज्जा लईलो।’"
"ACT","1","21","“इस खातर जितने दिना तक जे प्रभु यीशु अहांने सौगी औंदा-जान्दा रैया मतलब,"
"ACT","1","22","यूहन्ना रे बपतिस्मे ते लईने तिसरे अहां लाते चक्के जाणे तका सै लोक जे हमेशा अहांने सौगी रै, ठीक आ भई तिन्हां चते इक माहणु अहां सौगी तिसरे जिऊंदा हुणे रा गवाह बणी जाओ।”"
"ACT","1","23","तां तिन्हें दुईं जो खड़ा कित्या, इक यूसुफ तिस्सो जे बर-सबा बोलां ये, तिसरा उपनौं जे यूसतुस आ, दुज्जा मत्तियाह जो,"
"ACT","1","24","कने ये प्राथना किती, “हे प्रभु, तु जे सब्बीं रे मना जो जाणाँ, ये प्रगट कर भई इन्हां चते तैं किस्सो चुणीरा,"
"ACT","1","25","भई सै इस सेवकाईया कने प्रेरिताईया रा औहदा लओ, तिस्सो जे यहूदा मरने ते बाद छड्डीने तित्थी जो गया तित्थी जो जे जाणे रे लायक था।”"
"ACT","1","26","तां तिन्हें तिसजो चुणने खातर तिन्हां दुईं रे नौंवाँ री पर्चियां पाईयाँ, कने पर्ची मत्तियाह रे नौवाँ री निकल़ी। तिसते जे सै ग्याराँ प्रेरितां सौगी बाहरवाँ गिणया गया।"
"ACT","2","1","तां जे पिन्तेकुस्त त्योहारा रा दिन आया तां सै सब यरूशलेम च इक्की जगह कट्ठे थे।"
"ACT","2","2","इकदम अम्बरा ते बड़े तूफाना साई सणसणाहट री अवाज़ हुई, कने सारा घर तित्थी जे सै बैठीरे थे, तिसा अवाजा ते गुंजीग्या।"
"ACT","2","3","कने तिन्हौं अग्गी साई जीभां फटदियां नज़र आईयां कने तिन्हां चते हर इक्की पर आईने रुकीगियां।"
"ACT","2","4","सै सब पवित्र आत्मा ने भरीगे, कने तियां जे आत्मा तिन्हांजो बोलणे री सामर्थ देयां था, सै लग-लग भाषा बोलणे लगे।"
"ACT","2","5","अम्बरा रे थल्ले रे बौहत सारे भगत यहूदी सै जे लग-लग देशां ते आईने यरूशलेम च रैयां राँ थे।"
"ACT","2","6","तां जे ये अवाज़ हुई तां भीड़ कट्ठी हुईगी कने लोक घबराईगे, काँह्भई हर इक्की जो येई सुणां था भई मेरिया इ भाषा च गलाया रायें।"
"ACT","2","7","सै सब हैरान-परेशान हुईने बोलणे लगे, “देक्खा, ये जे बोल्या रायें क्या सब गलीली नींये?"
"ACT","2","8","तां फेरी अहां चते हर माहणु अपणी-अपणी देशी भाषा कियां सुणया राँये?"
"ACT","2","9","अहें सै जे पारथी कने मेदी कने एलामी कने मेसोपोटामिया कने यहूदिया कने कप्पदूकिया कने पुन्तुस कने आसिया,"
"ACT","2","10","कने फ्रूगिया कने पंफूलिया कने मिस्र कने लीबिया देश सै जे कुरेने रे अखा-बखा, इन्हां देशां रे रैहणे औल़े कने रोमी प्रवासी,"
"ACT","2","11","मतलब यहूदी कने यहूदी मत धारण करने औल़े, क्रेती कने अरबी बी ये, पर अपणिया-अपणिया भाषा च तिन्हांते परमेशरा रे बडे-बडे कम्मां रे बारे च सुणया रायें।”"
"ACT","2","12","कने “सै सब हैरान हुये कने घबराई ने इक्की दुज्जे ने बोलणे लगे ये क्या हुया राँ?”"
"ACT","2","13","पर दुज्जेयां हासी डुआईने गलाया, “येत नौंईंया शराबा रे नशे चे।”"
"ACT","2","14","तां पतरस तिन्हां ग्याराँ ने सौगी खड़ा हुया कने उच्चिया अवाज़ा च बोलणे लगया, “हे यहूदियो कने यरूशलेम च सब रैहणे औल़यो ये जाणी लवा, कने ध्यान देईने मेरियां गल्लां सुणा।"
"ACT","2","15","तेढ़ा जे तुहें समझया रायें ये लोक नशे च नींये, काँह्भई अजें तका त सबेरके नौ बजी रे!"
"ACT","2","16","पर ये सै गल्लां इयां, सै जे योयेल भविष्यवक्ते बोली रियां:"
"ACT","2","17","“ ‘परमेशर बोलां, भई आखिरी दिना च येढ़ा हुणा भई मांह अपणा आत्मा सब माहणुआं पर भेजणा, कने तुहांरे मुण्डुआं कने कुड़ियां भविष्यवाणियां करनियां, कने तुहांरे जवानां दर्शन देखणे कने तुहांरे पुरनिये सुखने देखणे।"
"ACT","2","18","पर मांह अपणे दास कने दासियां पर बी तिन्हां दिना च अपणे आत्मा चते भेजणा, कने तिन्हां भविष्यवाणी करनी।"
"ACT","2","19","कने मांह ऊपर अम्बरा च नोखे काम्म कने थल्ले पृथ्विया पर चमत्कार, मतलब खून कने आग्ग कने धुयें रा बद्दल़ दसणा।"
"ACT","2","20","प्रभुये रे महान कने तेजस्वी दिना रे औणे ते पैहले सुरज अन्धेरा कने चन्द्रमा खून्ना साई हुई जाणा।"
"ACT","2","21","कने सै जे कोई प्रभुये रा नौं लेंगा, तिसरा इ छुटकारा हुणा।’"
"ACT","2","22","“हे इस्राएलियो, ये गल्लां सुणा: यीशु नासरी इक माहणु था तिसरा परमेशरा खा ते हुणे रा सबूत तिन्हां सामर्था रे कम्मा कने हैरानिया रे कम्मां कने चमत्काराँ ते परगट आ, सै जे परमेशरे तुहांरे बिच तिसरे जरिये करीने दस्से तिस्सो जे तुहें अप्पूँ इ जाणाँ ये।"
"ACT","2","23","तिस यीशुये जो, सै जे परमेशरा री बणाई रिया योजना कने पैहले रे ज्ञाना रे मुतावक पकड़वाया गया, तुहें अर्धमियां रे हत्था ते तिस्सो क्रूसा पर चढ़वाई ने मारी दित्या।"
"ACT","2","24","पर तिस्सो इ परमेशरे मौता रे बन्धना ते छुड़ाईने ज्यूंदा कित्या; काँह्भई ये कदीं मनी हुई सकदा था भई सै तिसरे बसा च रैहंदा।"
"ACT","2","25","काँह्भई दाऊद तिसरे बारे च बोलां, “ ‘मैं प्रभुये जो सदा अपणे सामणे देखदा रैया काँह्भई सै मेरे सज्जे पासे आ, इस खातर भई किति हऊँ रूढ़ी नीं जाऊँ।"
"ACT","2","26","इस वजह ते मेरा मन खुश हुआ, कने मेरी जीभ मगन हुईरी; पर मेरा शरीर बी आशा ची बणीरा रैहणा।"
"ACT","2","27","काँह्भई तु मेरे प्राणा जो अधोलोका च नीं छडणा; कने नां अपणे पवित्र माहणुये जो सड़ने देणा।"
"ACT","2","28","तैं मिन्जो जीवना रा रस्ता दस्सीरा; तु मिन्जो अपणे दर्शना री खुशिया ने भरी देणा।’"
"ACT","2","29","“हे भाईयो, हऊँ कुलपति दाऊद रे बारे च तुहाँजो हिम्मता ने बोली सक्कां भई सै त मरी गया कने गड्डी बी दित्तिरा कने तिसरी कब्र अज्जो आज्ज अहांले येत्थी इ हई।"
"ACT","2","30","सै भविष्यवक्ता था, सै जाणा था भई परमेशरे मेरने वायदा कित्तिरा भई माह तेरे वंशा चते इक्की माहणुये जो तेरे संघासणा पर बठाणा;"
"ACT","2","31","दाऊद राजे हुणे औल़ियां गल्लां जो पैहले तेई देक्खीने मसीह रे जिऊंदा हुणे रे बारे च भविष्यवाणी कित्ति भई नांत तिसरा प्राण अधोलोका च छडया गया कने नां तिसरी देह सड़ने पाई।"
"ACT","2","32","इस इ यीशुये जो परमेशरे जिऊंदा कित्या, तिसरे जे अहें सारे गवाह ये।"
"ACT","2","33","इयां इ परमेशरा रे सज्जे हत्था ते सब्बींते उच्ची जगह पाईने, कने पिता ते सै पवित्र आत्मा पाईने तिसरी प्रतिज्ञा जे कित्तिरी थी, तिने ये भेज्जी दित्तिरा सै जे तुहें देख्या कने सुणया रायें।"
"ACT","2","34","काँह्भई दाऊद त स्वर्गा परा हनी चढ़या; पर सै अप्पूँ बोलां, “ ‘परमेशरे मेरे प्रभुये ने गलाया, मेरे सज्जे पासे बैठ,"
"ACT","2","35","तदुआं तका जे माह तेरे बैरियां जो तेरे पैराँ थल्ले री चौकी नीं करी दूँ।’"
"ACT","2","36","“इस खातर हुण इस्राएल रे सारे माहणु पक्के तरीके ने जाणी लो भई परमेशरे तिस इ यीशुये जो तिस्सो जे तुहें क्रूसा पर चढ़ाया, प्रभु बी ठहराया कने मसीह बी।”"
"ACT","2","37","तां सुणने औल़यां लोकां जो ये विश्वास हुईग्या था भई तिन्हें कोई गल़त काम्म कित्या, कने सै पतरस कने प्रेरितां ते पुछणे लगे, “हे भाईयो, अहें क्या करीये?”"
"ACT","2","38","पतरसे तिन्हांने गलाया, “मन फिरावा, कने तुहां चते सब अपणे-अपणे पापां री माफिया खातर यीशु मसीह रे नौआं ते बपतिस्मा लौ; तां तुहां पवित्र आत्मा रा दान पाणा।"
"ACT","2","39","काँह्भई ये वादा तुहां, कने तुहांरियां औल़ादां, कने तिन्हां सबनी दूरा-दूरा रे लोकां खातर बी हया तिन्हांजो जे प्रभु अहांरा परमेशर अप्पूँ ला सदगा।”"
"ACT","2","40","पतरसे होर बौहत गल्लां ते बी गवाही देई-देईने समझाया भई “अप्पूँजो इसा टेढिया जातिया ते बचाओ।”"
"ACT","2","41","इस खातर तिन्हें लोकें जे पतरसा रा वचन सुणीने ग्रहण कित्या तिने बपतिस्मा लेआ; कने तिस दिन लगभग तिन्न हज़ार माहणु विश्वासियां रे समूहा च शामिल हुईगे।"
"ACT","2","42","कने सै प्रेरितां ते शिक्षा पाणे, कने संगति रखणे, प्रभु भोज, कने प्राथना करने च लगीरे रै।"
"ACT","2","43","कने यरूशलेम नगरा रे सारे लोक डरीगे, कने मते सारे हैरान करने औल़े काम्म कने चमत्कार प्रेरितां ते परगट हुणे लगे।"
"ACT","2","44","कने सब विश्वास करने औल़े कट्ठे रैं थे कने तिन्हांरियां सब चीज़ा कट्ठियां थियां।"
"ACT","2","45","सै अपणिया-अपणिया जायदात्ता कने समाना जो बेची-बेच्चीने तेढ़ी जे किसी री जरुरत हुआं थी बंडी देआं थे।"
"ACT","2","46","पैहलके दिनां च सारे विश्वासी लोक हर रोज़ इक मन हुईने मन्दरा च कट्ठे हुआं थे, कने घरा-घरा रोटी तोड़दे हुये खुशिया ने कने साफ मना ने रोटी खां थे,"
"ACT","2","47","कने परमेशरा री स्तुति कराँ थे, कने सब लोक तिन्हांते खुश थे : कने सै जे छुटकारा पां थे, तिन्हांजो प्रभु हर रोज़ तिन्हां च मलाई देआं था।"
"ACT","3","1","पतरस कने यूहन्ना दोपैहर तकरीवन तिन बजे प्राथना रे वगत मन्दरा च जाया राँ थे।"
"ACT","3","2","कने लोक इक्की जन्मा रे लंगड़े माहणुये जो लयाया राँ थे। सै तिस्सो हर रोज़ मन्दरा रे तिस दरवाजे पर तिस्सो जे सुन्दर बोलां ये, बठाल़ी देयां थे भई सै मन्दरा च जाणे औल़यां ते भिख मंग्गो।"
"ACT","3","3","तां जे तिने पतरस कने यूहन्ना जो मन्दरा च जान्दे देख्या, तां तिन्हांते भिख मंगी।"
"ACT","3","4","पतरसे यूहन्ने सौगी तिस खौ ध्यान लाईने देक्खीने गलाया, “अहां खौ देख!”"
"ACT","3","5","इस खातर सै भिख मंगणे औल़ा मंगता तिन्हांते किछ पाणे री आशा रखदे हुये तिन्हां खौ देखणे लगया।"
"ACT","3","6","तां पतरसे गलाया, “चाँदी कने सोना त मेरले नीआं, पर जो किछ मेरले आ तिस्सो हऊँ तिज्जो देआं; यीशु मसीह नासरिये रे नौआं ते उठ कने चल फिर।”"
"ACT","3","7","कने पतरसे तिसरा सज्जा हाथ पकड़ीने तिस्सो उठाया; कने झटपट तिसरे पैराँ कने जनुआं च ताकत आईगी।"
"ACT","3","8","सै उटकी ने खड़ा हुईग्या कने चलने-फिरने लगया; कने चलदा, कने छालीं मारदा, कने परमेशरा री स्तुति करदा तिन्हां सौगी उछल़ कूद करदा हुआ मन्दरा रे अंगणा च गया।"
"ACT","3","9","सब्बीं लोकें तिस्सो चलदा-फिरदा कने परमेशरा री स्तुति करदे देख्या,"
"ACT","3","10","तिस्सो पछयाणी लया भई ये सैई लंगड़ा भिखारी आ सै जे मन्दरा रे सुन्दर फाटका पर बैठीने भिख मंगां था; कने तिसा गल्ला ते सै जे तिस सौगी हुई थी सै बौहत हैरान हुये।"
"ACT","3","11","तां जे सै पतरस कने यूहन्ना जो पकड़ीरे थे, तां सब लोक बौहत हैरान हुईने तिसा जगह तिस्सो जे सुलैमाना रा बरान्डा बोलां ये, तिसलौ दौड़ीने आये।"
"ACT","3","12","येढ़ा देक्खीने पतरसे लोकां जो गलाया, “इस्राएली लोको, तुहें इस माहणुये पर हैरान काँह हुये रायें? कने अहां खौ इयां काँह देख्या रायें। क्या तुहें येढ़ा सोच्चया राँये भई अहें इ अपणिया शक्तिया या भगतिया ते इस्सो चलने-फिरने लायक बणाया?"
"ACT","3","13","अब्राहम कने इसहाक कने याकूब रे परमेशर, कने अहांरे पूर्वजां रे परमेशरे अपणे सेवक यीशु री महिमा कित्ती, तिस्सो जे तुहें यहूदी अगुवेयां ले मारने जो पकड़वाईत्या। ताहली जे राज्यपाल पिलातुसे तिस्सो छडने रा बचार कित्या, तां तुहें तिसरे सामणे तिसरा इन्कार कित्या।"
"ACT","3","14","तुहें यीशुये रा इन्कार कित्या सै जे पवित्र कने धर्मी था कने इक हत्यारे जो तुहां खातर छडणे जो विनती कीत्ती,"
"ACT","3","15","कने तुहें अनन्त जीवन देणे औल़े जो मारीत्या, तिस्सो जे परमेशरे मूईरेयां चते ज्यूंदा कित्या, कने अहें इसा गल्ला रे गवाह थे।"
"ACT","3","16","कने तिस विश्वासा ते सै जे यीशु मसीह रिया वजह ने, इस माहणुये जो तिस्सो जे तुहें जाणाँ ये कने तिस्सो जे तुहें इस वगत बी देख्या राँये, सामर्थ दित्ति गैईरी। सै माहणु यीशुये रे नौआं च कने यीशु मसीह च विस्वासा रे जरिये विल्कुल ठीक-ठाक हुईरा तियां जे भई तुहें अप्पूँ खुद देखी सक्कां ये।"
"ACT","3","17","“हुण हे भाईयो, हऊँ जाणाँ भई ये तुहें कने तुहांरयां अगुवेयां यीशुये जो अंजाणगिया च मारीत्या, काँह्भई तुहें नीं जाणदे थे भई सैई मसीह था।"
"ACT","3","18","पर तिन्हां गल्लां जो जे परमेशरे सब भविष्यवक्तयां रे मुँआं ते पैहले इ दस्सी तरा था, भई परमेशरा रे भेज्जीरे मसीहे दुख सैहणा कने मरना था, तिन्हांजो तिन्हें इसा रितिया ते पूरा कित्या।"
"ACT","3","19","इस खातर, मन फिरावा कने वापस आई जावा भई तुहांरे पाप माफ कित्ते जाओ, तिसते जे प्रभुये रे सामणे तसल्लिया ने रमान्ना रे दिन आओ,"
"ACT","3","20","कने सै यीशुये जो भेज्जो तुहां खातर सै जे पैहले तेइ मसीह चुणी रखीरा।"
"ACT","3","21","जरुरी आ भई यीशु स्वर्गा च तिस बगता तक रौ तदुआं तका जे सब्बीं गल्लां रा सुधार नीं करी लो, तिसरे बारे च जे पुराणे वगता ते परमेशरे अपणे पवित्र भविष्यवक्तयां रे मुँआं ते दस्सीरा।"
"ACT","3","22","तेढ़ा जे मूसे बोलीरा, प्रभु परमेशरा तुहांरे भाईयां चते तुहां खातर मेरे साई इक भविष्यवक्ता भेजणा, जो किछ सै तुहाँजो बोल्लो, तिसरी सुणयों।"
"ACT","3","23","पर हरेक माहणु, सै जे तिस भविष्यवक्ता री नीं सुणो, सै लोकां बिच नाश कित्या जाणा।"
"ACT","3","24","“कने शमुएल ते लईने तिसते बाद औणे औल़यां तका तितने जे भविष्यवक्ता बोले तिन्हें सब्बीं तिन्हां दिनां रे बारे च खुशखबरी दित्ति।"
"ACT","3","25","तुहें सारे तिन्हां भविष्यवक्तयां रियां औल़ादां ये कने तिस वायदे रे सहभागी हुणे, तिस्सो जे परमेशरे तुहांरे पूर्वजां ने कित्तिरा, तां जे तिने अब्राहमा ने गलाया, ‘तेरे वंशा तेई पृथ्विया रेयां सारेयां घरान्नेयां आशीष पाणी।’"
"ACT","3","26","परमेशरे अपणे सेवका जो मूईरयां चते जिऊंदा करीने सब्बींते पैहले तुहांले भेज्या, भई तुहां चते हर इक्की माहणु अपणियां बुराईयां जो छड्डीने परमेशरा रिया तरफा जो फिरो ताकि आशीष पाओ।”"
"ACT","4","1","ताहली जे पतरस कने यूहन्ना लोकां ने येढ़ा गलाया राँ थे, तां याजक कने मन्दरा रे सरदार कने सदूकियें तिन्हां परा जो हमला करीत्या।"
"ACT","4","2","काँह्भई सै बौहत गुस्सा हुये भई पतरस कने यूहन्ना लोकां जो ये प्रचार कराँ थे भई तियां जे परमेशरे यीशुये जो मूईरेयां चते जिऊंदा कित्या, तियां इ मूईरयां लोकां जो परमेशरा जिऊंदा करना।"
"ACT","4","3","तिन्हें पतरस कने यूहन्ने जो पकड़ीने पूरी रात जेल्ला च रखया काँह्भई सांझ हुईगरी थी।"
"ACT","4","4","पर वचना रे सुणने औल़यां चते बौहतीं यीशुये पर विश्वास कित्या, कने तिन्हांरी गिणती तकरीवन पांज्ज हज़ार माहणुआं च हुईगी।"
"ACT","4","5","अगले दिन येढ़ा हुआ भई तिन्हांरे सरदार कने बजुर्ग कने शास्त्री यरूशलेम च कट्ठे हुये"
"ACT","4","6","कने महायाजक हन्ना कने कैफा कने यूहन्ना कने सिकन्दर कने जितने महायाजका रे घराने रे थे।"
"ACT","4","7","सै पतरस कने यूहन्ने जो सब्बीं रे बिच खड़ा करीने पुछणे लगे भई तिस माहणुये जो ठीक करने री सामर्थ कने अधिकार तुहांजो किने दित्या?"
"ACT","4","8","फेरी पतरसे पवित्र आत्मा ते भरी ने तिन्हांने गलाया, “लोकां रे सरदार कने बजुर्गें!"
"ACT","4","9","इस लंगड़े माहणुये ने सै जे भलाई किती गईरी, जे आज्ज अहांते इस बारे च पूछताछ किती जाया राईं भई सै कियां ठीक हुईग्या।"
"ACT","4","10","तां तुहें सब होर सारे इस्राएली लोक जाणी लो भई नासरत रा रैहणे औल़े यीशु मसीह रे नौआं ते कित्या गैईरा। तिस यीशुये जो जे तुहें क्रूसा पर चढ़ाया था, पर परमेशरे तिसजो मूईरेयां चते ज्यूंदा कित्या। आज तिसरे इ नौआं रे जरिये ये माहणु तुहांरे सामणे भला-चंगा खड़ीरा।"
"ACT","4","11","मसीह यीशु इ सै पत्थर आ तिस्सो जे तुहें राजमिस्त्रियें नकम्मा जाणया कने सै कुणे रे सिरे रा पत्थर हुईग्या।"
"ACT","4","12","कने किसी दुज्जे ते छुटकारा निआं; काँह्भई सारे संसारा च यीशुये ते इलावा होर कोई दुज्जा नौं नीं दित्तिरा, भई तिसते जे अहांजो छुटकारा मिली सक्को।”"
"ACT","4","13","ताहली जे तिन्हें पतरस कने यूहन्ना रा हौंसला देख्या, तां सै तिन्हांजो अनपढ़ कने सिधे-साधे माहणु समझीने हैरान हुये; फेरी तिन्हें पछयाणया भई ये यीशुये सौगी रईरे।"
"ACT","4","14","तिस माहणुये जो सै जे ठीक हुईरा था, पतरस कने यूहन्ने सौगी खढ़िरे देक्खीने, यहूदी तिन्हांरे विरोधा च किछ नीं बोल्ली सक्के।"
"ACT","4","15","पर सै तिन्हांजो सभा ते बाहर जाणे रा हुक्म देईने, सै अप्पूँ-चीयें सोच-समझ करने लगे,"
"ACT","4","16","“क्या अहें इन्हां दुईं माहणुआं जो सजा देणे रे खातर किछ बी करी सक्कां ये? यरूशलेम च जितणे लोक रैं सै जाणाँ ये भई पतरस कने यूहन्ने चम्भा करने औल़े चमत्कार कित्तिरे; कने अहें तिसते मुकरी नीं सकदे।"
"ACT","4","17","पर इस खातर भई ये गल्ल लोकां च होर जादा नीं फैल्ली जाओ, अहां तिन्हांजो धमकाणा, भई सै इस नौवां ते फेरी किसी माहणुये ने गल्लां नीं करो।”"
"ACT","4","18","तां तिन्हांजो सदया कने खबरदार करीने गलाया, “यीशुये रे नौआं ते किछ बी देखां बोलदे कने देखां सखांदे।”"
"ACT","4","19","पर पतरस कने यूहन्ने तिन्हांजो जवाब दित्या, “तुहें इ फैसला करा; क्या ये परमेशरा रे नेड़े भला भई अहें परमेशरा रियां गल्लां ते बधीने तुहां रियां गल्लां मन्निये।"
"ACT","4","20","काँह्भई येढ़ा त अहांते नीं हुई सकदा भई सै जे अहें देख्या कने सुणीरा, तिस्सो नीं बोलिये।”"
"ACT","4","21","फेरी तिन्हें पतरस कने यूहन्ने जो धमकाई ने छड्डित्या, काँह्भई लोकां रिया वजह ते तिन्हांजो सजा देणे रा कोई दाव नीं मिलया, इस खातर भई सै जे घटना हुईरी थी तिसरीया वजह ते सब लोक परमेशरा री बडयाई करया राँ थे।"
"ACT","4","22","सै माहणु, तिस पर जे ठीक करने रा चमत्कारी नशाण दस्सया था, चाल़ियां सालां ते जादा उम्रा रा था।"
"ACT","4","23","सै छुट्टीने अपणे साथियां ला आये, कने जो किछ मुखियायाजकें कने बजुर्गें तिन्हांने बोलीरा था, तिन्हांजो सुणाईत्या।"
"ACT","4","24","येढ़ा सुणीने तिन्हें इक मन हुईने ऊच्चिया अवाज़ा च परमेशरा ने प्राथना किती, “हे प्रभु, तु सैई आ तिने जे अकाश कने पृथ्वी कने समुद्र कने जो किछ तिस चा, सै सारा किछ बणाया।"
"ACT","4","25","तैं पवित्र आत्मा रे जरिये अपणे सेवक कने अहांरे पूर्वज दाऊद रे मुँआं ते बुलवाया, ‘होरीं जातियें हुल्लड़ काँह मचाया कने देशा-देशा रे लोकें काँह बेकार गल्लां सोचियां?"
"ACT","4","26","प्रभु कने तिसरे मसीह रे बरोधा च पृथ्विया रे राजे खड़े हुये, कने हाकम सौगी कट्ठे हुईगे।’"
"ACT","4","27","“काँह्भई सचमुच तेरे सेवक यीशुये रे बरोधा च, तिस राजे तैं अभिषेक कित्या, हेरोदेस कने पुन्तियुस पिलातुस बी अन्यजातियां कने इस्राएलियां ने सौगी इस नगरा च कट्ठे हुये,"
"ACT","4","28","भई जो किछ पैहले ते तेरिया सामर्था कने बुद्धिया ते ठहराईरा सैई करो।"
"ACT","4","29","हुण हे प्रभु तिन्हांरियां धमकियां जो सुण; कने अपणे दास्सा जो ये वरदान दे भई तेरा वचन बड़े हौंसले ने सुणाईये।"
"ACT","4","30","चंगा करने खातर तु अपणा हाथ अग्गे कर भई चमत्कारी नशाण कने हैरान करने औल़े काम्म तेरे पवित्र दास यीशुये रे नौआं ते कित्ते जाओ।”"
"ACT","4","31","तां जे सै प्राथना करी चुक्के, तां जगह तित्थी जे सै कट्ठे थे हिल्लीगी, कने सै सब पवित्र आत्मा ते भरीगे, कने परमेशरा रा वचन हिम्मता ने सुणांदे रै।"
"ACT","4","32","विस्वास करने औल़यां री मण्डली इक चित कने इक्की मना री थी, येत्थी तका भई कोई बी अपणी धन सम्पतिया जो अपणा नीं बोलदा था, पर सब किछ सांझा था।"
"ACT","4","33","प्रेरित बड्डिया सामर्था ने प्रभु यीशुये री मूईरयां चते जिऊंदा हुणे री गवाही देन्दे रै, कने तिन्हां सब्बीं पर मता अनुग्रह था।"
"ACT","4","34","तिन्हां चते कोई बी गरीब नीं था; काँह्भई तिन्हांले जे जमीन या घर थे, सै तिन्हांजो बेचणे ते मिलीरा पैसा ल्यौवां थे,"
"ACT","4","35","कने प्रेरितां जो देआं थे; कने तेढ़ी जे किसी जो बी जरुरत हुआं थी, तितना इ सब बन्डी लेआं थे।"
"ACT","4","36","यूसुफ साइप्रस नौआं रे टापुये च रैहणे औल़ा इक लेवी था तिसरा नौं प्रेरितें बरनबास रखया था; तिसरा मतलब जे दुज्जेयां जो हिम्मत देणे औल़ा माहणु आ।"
"ACT","4","37","तिसरी थोड़ी जमीन थी, तिसजो जे तिने बेच्चया, कने पैसे ल्याईने प्रेरितां जो देईते थे।"
"ACT","5","1","हनन्याह कने तिसरी जनाना सफीरे, जमीना रा इक टुकड़ा बेच्चया।"
"ACT","5","2","कने तिसरे पैसयां चते थोड़े जे अप्पूँ ले रखी ले; कने ये गल्ल तिसरी जनाना बी जाणाँ थी, कने तिसरा इक हिस्सा लईने प्रेरितां जो देईत्या।"
"ACT","5","3","पतरसे गलाया, “हे हनन्याह! सै जे शैताने तेरे मना च पवित्र आत्मा ने झूट्ठ बोलणे रा विचार पाया, कने तुहें अपणी बेच्ची रिया जमीना रे पैसयां चते थोड़े जे रखी लो?"
"ACT","5","4","तदुआं तका जे सै तेरले थी, क्या तेरी नीं थी? कने तां जे बिकीगी तां क्या तेरे वशा च नीं थी? तेरे मना च इस बुरे कम्मा रा वचार कियां आया? तु माहणुआं ते नीं, पर परमेशरा ते झूट्ठ बोलां।”"
"ACT","5","5","ये गल्लां सुणदे इ हनन्याह थल्ले पईग्या, कने मरीग्या; कने सब सुणने औल़यां पर बड़ा डर हुई गया।"
"ACT","5","6","फेरी जवानें आईने तिसरी अर्थी बनाई कने बाहर नेईने दबाईत्या।"
"ACT","5","7","कोई तिन्नां घण्टयां ते बाद तिसरी जनाना, हुई रियां गल्लां ते बेखबर हुईने, अन्दरा जो आई।"
"ACT","5","8","तां पतरसे तिसाने बोल्या, “मिन्जो दस क्या तुहें सै जमीन इतणे इ पैसयां री बेचीरी थी?” तिसे गलाया, “हाँ, इतणे इ पैसयां री बेचीरी थी।”"
"ACT","5","9","पतरसे तिसाने गलाया, “ये क्या गल्ल इ भई तुहें दुईं प्रभुये रिया आत्मा जो परखणे खातर येक्का कित्या? देख, तेरे लाड़े रे दफन करने औल़े दरवाजे पर इ पुज्जीरे, कने तिन्हां तिज्जो बी बाहरा जो लई जाणा।”"
"ACT","5","10","तां सै इकदम पतरसा रे सामणे पईगी, कने मरीगी; कने जवानें अन्दर आईने तिसाजो मरिरी देख्या, कने बाहर नेईने तिसारे लाड़े सौगी दफन करी ती।"
"ACT","5","11","कने यरूशलेम री सारी कलीसिया पर कने इन्हां गल्लां रे सुणने औल़यां पर बड़ा डर छाईग्या।"
"ACT","5","12","प्रेरितां रे जरिये बड़े हैरान करने औल़े काम्म कने चमत्कारी नशाण लोकां च दस्सया जां थे, कने सारे मसीह विश्वासी इक मन हुईने सुलैमाना रे बरान्डे च कट्ठे हुआं थे।"
"ACT","5","13","पर मसीह पर विश्वास नीं करने औल़यां चते किसी जो बी ये हिम्मत नीं हुंदी थी भई तिन्हां सौगी मिली जाओ; तां बी लोक तिन्हांरी बडयाई कराँ थे।"
"ACT","5","14","प्रभुये पर विश्वास करने औल़यां री संख्या बधदी गई। मर्द कने जनानां रा इक बड्डा समूह बणीग्या।"
"ACT","5","15","इसरा ये परिणाम हुया भई लोक बमाराँ जो मंजयां कने मंजोलुआं पर सुआई ने ल्याणे लगे कने गल़ियां च रखणे लगे, भई तां जे पतरस आओ, तां तिसरा परछौंवा इ तिन्हां चते किसी पर पई जाओ।"
"ACT","5","16","यरूशलेम रे आसे-पासे रे नगराँ ते बौहत लोक बमाराँ कने बुरीआत्मा रे सताई रयां जो ल्याई-ल्याईने, कट्ठे हुआं थे, कने सब ठीक करी दित्ते जां थे।"
"ACT","5","17","तां महायाजक कने तिसरे सब साथी सै जे सदूकियां रे मण्डल़िया रे थे चेलयां रा हिरख करीने तिन्हांरे खिलाफ कार्यवाई करने रे बारे च तै कित्या।"
"ACT","5","18","कने प्रेरितां जो पकड़ीने जेलखान्ने च बन्द करीत्या।"
"ACT","5","19","पर राति जो प्रभुये रे इक्की स्वर्गदूते जेल्ला रे दरवाजे खोली ने तिन्हांजो बाहर लयाई ने गलाया,"
"ACT","5","20","“जावा, मन्दरा च खड़े हुईने इस अनन्त जीवना रियां सारियां गल्लां लोकां जो सुणावा।”"
"ACT","5","21","सै येढ़ा सुणीने सवेर हुन्दे इ मन्दरा च जाईने उपदेश देणे लगे। तां महायाजक कने तिसरे साथियें आईने महासभा जो कने इस्राएलियां रे सब पुरनियां जो कट्ठा कित्या, कने जेलखान्ने च पैहरेदाराँ जो बोलीने भेज्या भई तिन्हांजो लयावा।"
"ACT","5","22","पर पैहरेदारें तित्थी पुज्जी ने तिन्हांजो जेलखान्ने च नीं पाया, कने हटीने तिन्हांजो सनेहा दित्या,"
"ACT","5","23","“अहें जेलखान्ने जो पूरे चौकन्ने हुईने बन्द कित्तिरा था, कने पैहरा देणे औल़यां जो बाहर दरवाजे च खड़ीरा देख्या; पर तां जे दरवाजे खोल्हे, तां अन्दर कोई नीं मिलया।”"
"ACT","5","24","ताहली जे मन्दरा रे पैहरेदाराँ रे सरदारे कने मुखियायाजकें ये खबर सुणी, तां तिन्हांरे बारे च बौहत चिन्तित हुईगे भई इसरा क्या परिणाम हुंगा!"
"ACT","5","25","ताहलुं इ किन्हिये आईने तिन्हांजो दस्या, “देक्खा, तिन्हांजो जे तुहें जेलखान्ने च बन्द करीने रखीरा था, सै माहणु मन्दरा च खड़ीने लोकां जो उपदेश देई रायें।”"
"ACT","5","26","तां सरदारे, पैहरेदाराँ ने सौगी मन्दरा रे अंगणा च जाईने, प्रेरितां जो ली अन्दया, पर जोरजबरदस्ती नीं, काँह्भई सै लोकां ते डराँ थे भई अहां पर पत्थर नीं बाओ।"
"ACT","5","27","तिन्हें चेलयां जो ल्याईने महासभा रे सामने खड़ा करीत्या तां महायाजके तिन्हांते पुच्छया,"
"ACT","5","28","“क्या अहें तुहांजो समझाई ने हुक्म नीं दित्या था भई तुहें इस नौआं ते उपदेश देहां देन्दे? तां बी देक्खा, तुहें सारे यरूशलेम जो अपणे उपदेशा ते भरीत्या कने तिस माहणुये रिया हत्या रा दोष अहां पर मढ़ना चाँह थे।”"
"ACT","5","29","तां पतरस कने होरीं प्रेरितें जवाब दित्या, “माहणुआं रे हुक्मा ते बधीने परमेशरा रे हुक्मा जो मनणा अहांरा काम्म आ।"
"ACT","5","30","अहांरे पूर्वजां रे परमेशरे यीशुये जो मूईरयां चते ज्यूंदा कित्या, तिस्सो जे तुहें क्रूसा पर लटकाईने मारीत्या था।"
"ACT","5","31","परमेशरे यीशुये जो स्वर्गा च सद्दीने सब्बींते उच्चे औहदे पर बठाल़या, तिने तिस्सो अधिकार दित्या ताकि सै अहांरा छुटकारा करीने अहां पर राज करो। परमेशरे येढ़ा इस खातर कित्या भई अहें इस्राएली अपणे पापां ते मन फिराई लो ताकि सै अहांजो कने अहांरे पापां जो माफ करी दो।"
"ACT","5","32","अहें इन्हां गल्लां रे गवाह ये कने तियां जे पवित्र आत्मा बी, तिस्सो जे परमेशरे तिसरा हुक्म मनणे औल़यां जो दित्तिरा।”"
"ACT","5","33","पर महांसभा रे सदस्या ये सुणीने फुखीगे, कने प्रेरितां जो मारी देणा चाँह थे।"
"ACT","5","34","पर गमलीएल नौआं रा इक फरीसी सै जे व्यवस्थापक कने सब्बीं लोकां च खरा था, कचैहरिया च खड़े हुईने प्रेरितां जो थोड़िया देरा खातर बाहरा जो भेजणे रा हुक्म दित्या।"
"ACT","5","35","फेरी गमलीएले महांसभा रे सदस्या जो गलाया, “हे इस्राएलियो, तुहें जो किछ इन्हां माहणुआं ने करना चाँये सोच्ची-समझीने करयों।"
"ACT","5","36","काँह्भई इन्हां दिनां ते पैहले थियूदास ये बोलदा उट्ठया, सै बी दावा कराँ था भई हऊँ बी किछ हया; कने तकरीवन कोई चार सौ माहणु तिसरे चेले बणीगे, पर सै मारीत्या गया कने जितने लोक तिस्सो मन्नां थे, सब उरे-परे हुईने खत्म हुईगे।"
"ACT","5","37","तिसते बाद नौं लिखे जाणे रे दिनां च गलील निवासी यहूदा आया, कने किछ लोक अपणे खा जो करी ले; सै बी खत्म हुई गया कने जितने लोक तिस्सो मन्नां थे, सब उरे-परे हुईगे।"
"ACT","5","38","इस खातर हुण हऊँ तुहाँजो बोलां, इन्हां माहणुआं ते दूर इ रौआ कने इन्हांने किछ काम्म नीं रखा; काँह्भई जे ये धर्म या काम्म माणुआं खा ते हुंगे तां खत्म हुई जाणे;"
"ACT","5","39","पर जे परमेशरा खा ते हये, तां तुहें इन्हांजो कदीं मनी खत्म करी सकदे। किति येढ़ा नीं हो भई तुहें परमेशरा ने बी लड़ने औल़े बणो।”"
"ACT","5","40","तां तिन्हें तिसरी गल्ल मन्नी ली; कने प्रेरितां जो सद्दीने कुटवाया; कने ये हुक्म देईने छड्डीत्या भई यीशुये रे नौआं ते फेरी कोई गल्ल देखां करदे।"
"ACT","5","41","सै इस गल्ला ते खुश हुईने महासभा रे सामणे ते चलीगे, भई अहें यीशुये रे खातर बदनाम हुणे लायक त बणे।"
"ACT","5","42","प्रेरित रोज मन्दरा रे अंगणा च कने घरें-घरें लगातार ये सखान्दे कने ये खुशखबरी प्रचार कराँ थे, भई यीशु इ मसीह आ।"
"ACT","6","1","तिन्हां दिना च तां जे चेले गिणतिया च बौहत बधणे लगे, तां यूनानी भाषा बोलणे औल़े यहूदी चेलयां इब्रानी भाषा बोलणे औल़यां यहूदी चेलयां पर कुड़कुड़ाने लगे, भई हर रोज किया सेवा च अहां रियां विधवां री देख-भाल नीं हुंदी।"
"ACT","6","2","तां तिन्हें बारा प्रेरितें, चेलयां रिया मण्डलिया जो अप्पूँ ला सद्दीने गलाया, “ये ठीक नीआं भई अहें परमेशरा रे वचना रा प्रचार करना बन्द करी दईये कने ख्वाणे-प्याणे री सेवा च लगीरे रौ।"
"ACT","6","3","इस खातर, मेरे भाईयो, अप्पूँ चते सात्त खरे माहणुआं जो सै जे पवित्र आत्मा कने बुद्धिया ने भरीरे हो, चुणी लवा, भई अहें तिन्हांजो ये काम्म दई-देईये।"
"ACT","6","4","पर अहां त प्राथना च कने वचना रे प्रचारा कने सखाणे रिया सेवा च लगी रयां रैहणा।”"
"ACT","6","5","ये गल्ल सारिया मण्डलिया जो खरी लगी, कने तिन्हें स्तिफनुस नौंवां रे इक्की माहणुये जो सै विश्वास कने पवित्र आत्मा ने भरीरा था, कने फिलिप्पुस, कने प्रुखुरुस, कने नीकानोर, कने तिमोन, कने परमिनास, कने अन्ताकिया वासी नीकुलाउस जो सै जे यहूदी मता च आईगरा था, चुणील्या।"
"ACT","6","6","कने इन्हौं प्रेरितां रे सामने खड़ा कित्या कने तिन्हें प्राथना करीने इन्हौं सेवकाईया रे कम्मा खातर नियुक्त कित्या।"
"ACT","6","7","परमेशरा रा वचन फैलदा गया कने यरूशलेम च चेलयां री गिणती बौहत बधदी गई; कने बौहत सारे यहूदी याजकें यीशु मसीह पर विश्वास कित्या।"
"ACT","6","8","स्तिफनुस अनुग्रह कने सामर्था ते भरी ने लोकां च बड्डे-बड्डे काम्म कने चमत्कार दस्सां था।"
"ACT","6","9","तां तिस यहूदी सभा घरा चते तिन्हांजो जे आजाद कित्तिरे लोक बोलां थे, कुरेनी, सिकन्दरिया, किलिकिया कने आसिया रे लोकां चते कई आईने स्तिफनुसा ने बैहस करने लगे।"
"ACT","6","10","पर सै तिसा बुद्धिमानिया ने कने पवित्र आत्मा ने बोलां था, सै तिसरे सामणे नीं टिकी सक्के।"
"ACT","6","11","फेरी तिन्हें किछ लोकां जो लालच देईने बुलवाया, “अहें इस्सो मूसा कने परमेशरा रे बरोधा च निंध्या रियां गल्लां करदे सुणीरा।”"
"ACT","6","12","तिन्हें स्तिफनुस रे खलाफ लोकां, बजुर्गां कने शास्त्रियां जो भड़काया कने सै तिस्सो पकड़ीने महासभा रे सामणे ली आये।"
"ACT","6","13","कने तित्थी तिन्हें झुट्ठे गवाह खड़े कित्ते, तिन्हें जे ये गलाया, “ये माहणु इस पवित्र जगह कने मूसा रिया व्यवस्था रे बरोधा च बोलणा नीं छड्दा।"
"ACT","6","14","काँह्भई अहें तिस्सो येढ़ा बोलदे सुणीरा भई नासरत नगरा रे यीशुये इस मन्दरा जो रुढ़ाई देणा, कने तिन्हां रितियां जो बदली देणा सै जे मूसे अहांजो दित्ती रियां।”"
"ACT","6","15","तां सारे लोक सै जे सभा च बैठीरे थे, तिस परा जो टेक लाईरी थी कने तिसरा मुँह स्वर्गदूतां साई चमकदा हुया दिखया।"
"ACT","7","1","तां महायाजके पुच्छया, “क्या ये इल्जाम सच्चे?”"
"ACT","7","2","स्तिफनुसे गलाया, “हे भाईयो, कने अगुवेयो सुणा। अहांरा पूर्वज अब्राहम हारान नगरा च बसणे ते पैहले मेसोपोटामिया प्रदेशा च था; तां चमकदे तेज्जा च परमेशरे तिस्सो दर्शन दित्या,"
"ACT","7","3","कने तिसने गलाया, ‘तू अपणे देश कने अपणे टबरा जो छड्डीने निकल़ कने तिस देशा जो जा सै जे माह तिज्जो दसणा,’"
"ACT","7","4","तां सै कसदियां रे देशा ते निकल़ीने हारान नगरा च बसी गया, तिसरे पिता रिया मौता ते बाद परमेशरे तिस्सो तित्थी ते इस देशा च ल्याईने बसाया तित्थी जे अहें हुण रैयां ये,"
"ACT","7","5","पर तिस बगत परमेशरे अब्राहमा जो येत्थी कोई जमीन नीं दित्ति, येत्थी तक भई जमीना रा थोड़ा जेआ टुकड़ा बी नीं दित्या सै जे तिसरा हुन्दा; पर परमेशरे ये वायदा कित्या भई माह ये देश तेरते बाद तेरे वंशजां जो देणा; हलांकि तिस बगत तिसरे कोई पुत्र नीं था।"
"ACT","7","6","कने परमेशरे ये बी गलाया, ‘तेरे वंशजां पराये देशा च प्रदेशी हुईने रैहणा, कने तिन्हां इन्हांजो दास बनाणा कने चार सौ सालां तका तिन्हांने बौहत बुरा बर्ताव करना।’"
"ACT","7","7","फेरी परमेशरे गलाया, ‘तिसा जातिया रे तिन्हां दास हुणा, तिन्हांजो मांह सजा देणी, कने इसते बाद तिन्हां तिस देशा ते निकल़ीने इसा जगह मेरी अराधना करनी।’"
"ACT","7","8","कने परमेशरे अब्राहमा ने खतने रा वायदा कित्या; ताहली जे अब्राहमा रे पुत्र इसहाका रा जन्म हुया, तां अठवें दिन तिसरा खतना कित्या; कने इसहाका ते याकूब कने याकूब ते बारा कुलपति पैदा हुये, तिन्हांरा बी खत़ना कित्या गया।”"
"ACT","7","9","“कुलपतियें अपणे भाई यूसुफा ते जल़ण करीने तिस्सो मिस्र देश जाणे औल़यां जो बेचीत्या, ताकि सै तित्थी जाईने दास बणीने रौ, पर परमेशर तिसने सौगी था,"
"ACT","7","10","कने परमेशरे युसुफा जो तिसरे सब्बीं दुखां ते छडुआईने मिस्र रे राजा फिरौना रियां नज़राँ च अनुग्रह कने बुद्धि दित्ती, फिरौन राजे युसुफा जो अप्पूँ सौगी मिस्र देशा पर कने अपणे सारे मैहला पर राजपाल बणाया।"
"ACT","7","11","“ताहली जे युसुफ राजपाल था तां मिस्र कने कनान देशा च नकाल़ पैया; तिसते जे बौहत जादा संकट हुया, कने अहांरे पूर्वजां जो खाणे जो रोटी नीं मिलदी थी।"
"ACT","7","12","पर याकूबे ये सुणीने भई मिस्र देशा च अनाज हया, अहांरे पूर्वजां जो पहली बार तित्थी ते अनाज खरीदणे जो भेज्या। सै मिस्र देशा च जाईने युसुफा ने मिले कने अनाज खरीदया,पर सै तिस्सो पछयाणी नीं पाये।"
"ACT","7","13","कने दुज्जी बार भीं ताहली जे सै अनाज खरीदणे गये, तां यूसुफे अप्पूँजो अपणे भाईयां पर प्रगट करीत्या कने फिरौना जो यूसुफा रे परिवारा री जानकारी मिली।"
"ACT","7","14","तां यूसुफे अपणे पिता याकूब कने अपणे सारे घराने जो, सै जे पच्हतर माहणु थे, तिन्हां सब्बीं जो मिस्र देशा च औणे रा सनेहा दित्या।"
"ACT","7","15","तां याकूब मिस्र च गया; कने किछ वगता ते बाद तित्थी सै कने अहांरे पूर्वज मरीगे।"
"ACT","7","16","तिन्हां रियां लाशां शकेम नगरा च ल्याईने तिसा कब्रा च रखी तियां, तिसाजो जे अब्राहमे चाँदिये रे सिक्के देईने शकेम नगरा च हमोर रियां सन्तानां ते मुल देईने खरीदया था।"
"ACT","7","17","“पर तां जे तिस वायदे रे पूरा हुणे रा बगत नेड़े आया सै जे परमेशरे अब्राहमा ने कित्या था, तां मिस्र देशा च सै लोक बधीने बौहत हुईगे।"
"ACT","7","18","तां मिस्र देशा च दुज्जा राजा हुया सै जे यूसुफा जो नीं जाणदा था।"
"ACT","7","19","“तिने अहांरी जातिया ने चलाकी करीने अहांरे पूर्वजां सौगी येत्थी तका बुरा वर्ताव कित्या, भई माता-पिता जो अपणे बालकां जो सट्टणा पैया, भई सै ज्यूंदे नीं रौ।"
"ACT","7","20","तिस बगत मूसा जम्मया; सै परमेशरा री नज़राँ च मता सुन्दर था; सै तिन्नां महीनयां तका अपणे पिता रे घरें गुप्त च पल़या।"
"ACT","7","21","पर ताहली जे सै तिस्सो छिपाई नीं सक्के, तां मूसे जो घरा ते बाहर रखीत्या, पर फिरौना रिये कुड़िये तिस्सो चकील्या, कने अपणा पुत्र बणाईने पाल़या।"
"ACT","7","22","मिस्र देशा रे गुरुयें मूसे जो लग-लग ज्ञाना रियां गल्लां तिन्हौं जे मिस्री लोक जाणाँ थे सखाई, कने ताहली जे सै बड्डा हुया तां मूसे अपणी सारियां गल्लां कने काम्म प्रभावशाली तरीके ने कित्ते,"
"ACT","7","23","“ताहली जे मूसा चालियां सालां रा हुआ, तां तिसरे मना च बचार आया भई हऊँ अपणे इस्राएलियां भाईयां ने मिलूँ।"
"ACT","7","24","तिने इक्की इस्राएली माहणुये पर गल़त हुंदा देक्खीने तिस्सो वचाया, कने मिस्री लोकां जो मारीने तिसरा बदला लेया।"
"ACT","7","25","मूसे सोच्या भई तिसरे भाईयां ये समझणा भई परमेशरा मूसे रे जरिये दासत्व ते तिन्हांजो आजाद करना, पर तिन्हें नीं समझया।"
"ACT","7","26","दुजे दिन तां जे सै अप्पूँ बाटियें लड़या राँ थे, तां सै तिन्नु चीयें जाये राँ था; कने येढ़ा बोली तिन्हांजो मेल करने खातर तिन्हांजो समझाया, ‘हे माहणुओ, तुहें तां भाई-भाई ये, इक्की दुजे पर काँह अन्याय कराँ ये।’"
"ACT","7","27","पर सै जे अपणे पड़ोसिये पर अन्याय करया राँ था, तिने तिस्सो येढ़ा बोलीने रोकी त्या, ‘तिज्जो अहां पर हाकम कने न्यायी किने बणाया?’"
"ACT","7","28","क्या तियां जे तैं कल मिस्री लोकां जो मारया मिन्जो बी मारना चां?"
"ACT","7","29","ये गल्ल सुणीने मूसा डरा रे मारे मिस्र देशा ते नट्ठया कने मिद्यान देशा च परदेशी हुईने रेहणे लगया, कने तित्थी तिसरे दो बालक जम्मे।"
"ACT","7","30","“ताहली जे पूरे चाल़ी साल मिद्यान देशा च बीत्तीगे, तां परमेशरे स्वर्गदूता रे रुपा च सीनै पहाड़ा रे सुणसान जगह च तिस्सो बल़दे हुये बुटड़े रिया लोई च दर्शन दित्या।"
"ACT","7","31","मूसा जो ये दर्शन देक्खीने हैरानी हुई, कने ताहली जे देखणे खातर सै नेड़े गया तां प्रभु परमेशरा री ये अवाज़ आई,"
"ACT","7","32","‘हऊँ तेरे पूर्वज, अब्राहम, इसहाक कने याकूब रा परमेशर आ,’ तां मूसा डरा रे मारे कम्बीग्या, येत्थी तका भई तिस्सो देखणे री हिम्मत नीं रई।"
"ACT","7","33","तां जे प्रभु तिसने गलाया, ‘मेरा आदर करने खातर अपणे पैराँ ते जुते खोली दे, काँह्भई तिसा जगह जे तु खड़ीरा, सै पवित्र जगह इ।"
"ACT","7","34","मैं सच-मुच अपणे लोकां री सै जे मिस्र देशा चे बुरी दशा देक्खीरा; कने तिन्हांरा रोणा सुणीरा; इस खातर तिन्हांजो छडवाणे खातर आईरा। हुण आओ, मांह तिज्जो मिस्र देशा च भेजणा।’"
"ACT","7","35","“तिस मूसा जो जे तिने येढ़ा बोलीने नां करी ती थी, ‘तिज्जो किने अहां पर हाकम कने न्यायी बणाईरा?’ तिस्सो इ परमेशरे राजपाल कने छुड़ाणे औल़ा बणाईने, तिस स्वर्गदूता रे जरिये तिने जे झाड़िया च दर्शन दित्या था, भेज्या।"
"ACT","7","36","येई माहणु मिस्र देशा च कने लाल समुद्र कने जंगला च चाल़ी सालां तका नोखे काम्म कने चमत्कारी नशाण दस्सी-दस्सीने तिन्हांजो तित्थी ते ली आया।"
"ACT","7","37","ये सैई मूसा, तिने जे इस्राएली लोकां ने गलाया, ‘परमेशरा तुहांरे भाईयां चते तुहां खातर मेरे साई इक भविष्यवक्ता बनाणा।’"
"ACT","7","38","“ये सैई आ, तिने जे सुणसान जगह च सभा रे बिच अहांरे पूर्वजां ने सौगी कने तिस स्वर्गदूता ने मौजूद था तिने जे सीनै पहाड़ा पर तिसने गल्लां कीत्तियां। इने इ अहांजो देणे रे खातर परमेशरा ते जीवन देणे औल़े वचन पाये थे।"
"ACT","7","39","पर अहांरे पूर्वजें तिसरी मनणी नीं चाई, पर तिस्सो हटाईने अपणा मन मिस्र देशा खा फेरील्या,"
"ACT","7","40","कने तिन्हें मूसा रे भाई हारुन ने गलाया, ‘अहां खातर येढ़ा देबता बना, सै जे अहांरे अग्गे-अग्गे चलो, काँह्भई ये मूसा सै जे अहांजो मिस्र देशा ते नकाली ने ली आया, अहें नीं जाणदे तिस्सो क्या हुआ?’"
"ACT","7","41","तिन्नां दिनां च तिन्हें इक बछड़े री मूर्त बणाईने तिसरे अग्गे बल़ि चढ़ाई, कने अपणे हत्थां रे कम्मा च मगन हुणे लगे।"
"ACT","7","42","इस खातर परमेशरे अपणा मुँह तिन्हांते फेरीने तिन्हांजो छड़ीत्या, भई अम्बरा रे गणां री पूजा करा, तेढ़ा जे भविष्यवक्तयां रिया कताबा च लिखिरा, ‘हे इस्राएल रे लोको, क्या तुहें पशु बल़ि कने अन्न बल़ि सुणसान जगह च, चाल़ी सालां तका मिन्जो इ नीं चढ़ांदे रै?"
"ACT","7","43","तुहें मोलेक देबता रे तम्बु कने रिफान देबता रे तारे जो लईने फिराँ थे, मतलब तिन्हां मुर्तियां जो तिन्हांजो जे तुहें मत्था टेकणे खातर बणाईरा था। इस खातर माह तुहांजो बेबीलोन देशा ते पार नेईने बसाणा।’"
"ACT","7","44","“गवाईया रा तम्बु बी तिस सुणसान जगह च अहांरे पूर्वजां रे बिच था; ये तम्बु तिस इ नमूने पर बणाया गया था तेढ़ा जे परमेशर ठहराईरा था, तिने जे मूसा ने गलाया, ‘सै आकार जे तैं देक्खीरा, तिसरे मुतावक इस्सो बणा।’"
"ACT","7","45","कई सालां बाद तिस तम्बुये जो अहांरे पूर्वज पुराणे बगता ते पाईने यहोशू ने सौगी येत्थी ली आये; तिस बगत जे भई तिन्हें तिन्हां अन्यजातियां पर अधिकार पाया, तिन्हांजो जे परमेशरे अहांरे पूर्वजां रे सामणे ते कड्डित्या, कने सै तम्बु राजा दाऊद रे बगता तका रैया।"
"ACT","7","46","दाऊद पर परमेशरे अनुग्रह कित्या; इस खातर दाऊदे याकूब रे परमेशरा रे वास करने खातर जगह बनाणे जो विनती कित्ती।"
"ACT","7","47","पर तिसरे पुत्र सुलैमाने परमेशरा खातर मन्दर बणाया।"
"ACT","7","48","पर परमप्रधान हत्था रे बणाईरे मन्दरा च नीं रहदा, तेढ़ा जे यशायाह भविष्यवक्ते रिया कताबा च लिखीरा :"
"ACT","7","49","“ ‘प्रभु परमेशर बोलां, स्वर्ग मेरा संघासण कने धरती मेरे पैर रखणे री चौकी। मेरे खातर तुहां केढ़ा जेआ मन्दर बनाणा? कने मेरे अराम करने री कुण जेई जगह हुंगी?"
"ACT","7","50","क्या ये सब चीज़ां मेरे हत्था री बणाई रियां नीआं?’"
"ACT","7","51","“तुहें जिद्दी लोक ये सै जे परमेशरा रे हुक्म नीं मनदे कने तिसरियां गल्लां बीं नीं सुणदे, तुहें सदा पवित्र आत्मा रा बरोध कराँ ये। तेढ़ा जे तुहांरे पूर्वज कराँ थे, तेढ़ा इ तुहें बी कराँ ये।"
"ACT","7","52","भविष्यवक्तयां चते किस्सो तुहांरे पूर्वजें नीं सताया? तिन्हें तिस मसीहे रे औणे रा पुराणे बगता ते सन्देश देणे औल़यां जो मारीत्या; कने हुण तुहें बी तिसरे पकड़वाणे औल़े कने मारने औल़े बणे।"
"ACT","7","53","तुहें स्वर्गदूतां ते बणाईरी व्यवस्था त पाई, पर तिसारा पालन नीं कित्या।”"
"ACT","7","54","ये गल्लां सुणीने यहूदी अगुवे बड़ा गुस्सा हुईगे कने स्तिफनुसा परा दन्द किरड़ने लगे।"
"ACT","7","55","पर तिने पवित्र आत्मा ते भरी ने स्वर्गा खौ देख्या कने परमेशरा रे चमकदे तेज्जा जो कने यीशुये जो खबिया खौ खड़िरे देख्या,"
"ACT","7","56","कने गलाया, “देक्खा, हऊँ स्वर्गा जो खुलीरा, कने माहणुये रे पुत्रा जो परमेशरा रे सज्जे पासे खौ खड़ीरा देख्याराँ।”"
"ACT","7","57","तां तिन्हें जोरा रिया अवाज़ा च रड़ाईने कान्न बन्द करी ले, कने सारे लोक तिसजो मारने पैईगे;"
"ACT","7","58","कने तिसजो यरूशलेम नगरा ते बाहर निकाल़ी ने पत्थर मारने लगे कने तिन्हांरी हत्या करी ती। गवाहें अपणे कोट शाऊल नौआं रे इक जवाना ले उतारी ने रखीते।"
"ACT","7","59","सै स्तिफनुसा पर पत्थर मारदे रै, कने सै येढ़ा बोलीने प्राथना करदा रैया, “हे प्रभु यीशु, मेरी आत्मा जो लईले।”"
"ACT","7","60","फेरी गोडे टेक्कीने उचिया अवाज़ा च हाक पाई, “प्रभु, इस पापा खातर इन्हांजो माफ कर।” इसते बाद येढ़ा बोलीने सै मरीग्या।"
"ACT","8","1","शाऊल स्तिफनुस रिया हत्या च सहमत था। तिस दिन यरूशलेम नगरा री कलीसिया पर बड़ा सताव शुरु हुआ कने प्रेरितां जो छड्डीने बौहत सारे लोक यहूदिया कने सामरिया प्रदेशां च नट्ठीने बिखरी गे।"
"ACT","8","2","किछ धर्मी लोकें स्तिफनुसा जो कब्रा च रखया कने तिसरे खातर बौहत रोये कने दुख मनाया।"
"ACT","8","3","शाऊल कलीसिया जो सताया राँ था; कने घरे-घरे बड़ीने विश्वासी जनाना कने मर्दां जो घसीटी-घसीटी ने जेलखान्ने च पां था।"
"ACT","8","4","पर सै विश्वासी जे बिखरी गरे थे, कने तित्थी जे सै गये खुशखबरी सुणांदे रै;"
"ACT","8","5","कने फिलिप्पुस सामरिया रे इक नगरा च जाईने लोकां जो मसीह रा प्रचार करने लगया।"
"ACT","8","6","सै जे गल्लां फिलिप्पुसे बोलियां लोकें तिन्हांजो सुणीने कने सै जे चमत्कार सै दस्सां था तिन्हांजो देखी-देक्खीने, इक चित हुईने मन लगाया।"
"ACT","8","7","काँह्भई ताहली जे फिलिप्पुस बुरीआत्मा जो हुक्म देआं था, तां बुरीआत्मा बौहतां चते बडिया अवाज़ा च रड़ांदियां निकल़ी गईयां, कने बौहत लकवे रे रोगी कने लंगड़े बी ठीक हुये;"
"ACT","8","8","कने तिस नगरा रे बौहत लोक खुश हुईगे।"
"ACT","8","9","तिस नगरा च शमौन नौआं रा इक माहणु था, सै जे जादु-टोणा करीने सामरिया रे लोकां जो हैरान कराँ कने अप्पूँजो इक खास माहणु समझां था।"
"ACT","8","10","तित्थी सारे लोक, दोयो आम लोकें कने खास लोकें तिसरी गल्ल सुणी। सै बोलीराँ थे, “ये माहणु परमेशरा री महान सामर्थ इ।”"
"ACT","8","11","तिने बौहतीं दिनां ते तिन्हांजो अपणे जादुये रे कम्मां ते हैरान कित्तिरा था, इस खातर सै तिस्सो बौहत मन्नां थे।"
"ACT","8","12","पर ताहली जे लोकें परमेशरा रे राज्जा कने यीशु मसीह रे नौआं री खुशखबरिया च फिलिप्पुस रा सन्देश सुणीने विश्वास कित्या, जनाना कने मर्द दुईं ही बपतिस्मा लेआ।"
"ACT","8","13","तां शमौने अपणे आप बी फिलिप्पुसा रे सन्देशा पर विश्वास कित्या कने बपतिस्मा लईने फिलिप्पुसा ने सौगी रैहणे लगया। सै चमत्कारी नशाण कने बड़े-बड़े सामर्था रे काम्म हुंदे देक्खीने हैरान हुआं था।"
"ACT","8","14","ताहली यरूशलेम नगरा च प्रेरितें ये सुणया भई सामरी लोकें परमेशरा रा वचन मन्नी लईरा, तां पतरस कने यूहन्ना जो तिन्हांला जो भेज्या।"
"ACT","8","15","तिन्हें तित्थी पुज्जीने तिन्हांरे खातर प्राथना कित्ती भई पवित्र आत्मा पाओ।"
"ACT","8","16","काँह्भई पवित्र आत्मा हुणा तका तिन्हां चते किसी पर मनी आया था; तिन्हें त सिर्फ प्रभु यीशुये रे नौआं च बपतिस्मा लईरा था।"
"ACT","8","17","फेरी पतरस कने यूहन्ने तिन्हांरे सिरा पर हात्थ रखे कने तिन्हें पवित्र आत्मा पाया।"
"ACT","8","18","तां जे शमौने देख्या भई प्रेरितां रे हाथ रखणे ते पवित्र आत्मा मिलां, तां तिन्हांला जो पैसे ल्याईने आया कने गलाया,"
"ACT","8","19","“ये सामर्थ मिन्जो बी देआ भई जिस किसी पर हाथ रखुं तिस्सो पवित्र आत्मा मिली जाओ।”"
"ACT","8","20","पतरसे तिसजो गलाया, “तू कने तेरे पैसे नाश हुईजो, काँह्भई तैं परमेशरा रा दान पैसयां च खरीदणे रा बचार कित्या।"
"ACT","8","21","इसा सेवा च तेरा किछ बी हिस्सा नींआ; काँह्भई तेरा मन परमेशरा रे सामणे सच्चा नींआ।"
"ACT","8","22","इस खातर अपणिया इसा बुराईया ते मन फिराई ने प्रभुये ले प्राथना कर, हुई सक्कां भई तेरे मना रा बुरा बचार माफ कित्या जाओ।"
"ACT","8","23","अपणयां बुरयां कम्मां ते दूर हुई जवा काँह्भई हऊँ समझां भई तु अहांने बौहत नफरत कराँ, कने पापां रे चुँगल़ा च फसीरा।”"
"ACT","8","24","शमौने जवाब दित्या, “तुहें मेरे खातर प्रभुये ले प्राथना करा भई सै जे गल्लां तुहें बोलियां, तिन्हां चते कोई बी मेरे परा नीं पौ।”"
"ACT","8","25","इस खातर सै गवाही देईने कने प्रभुये रा वचन सुणाईने यरूशलेम नगरा जो वापस हुन्दे वगत, तिन्हें सामरिया प्रदेशा रे कई गाँवां च खुशखबरी सुणाई।"
"ACT","8","26","फेरी प्रभुये रे इक्की स्वर्गदूते फिलिप्पुसा ने गलाया, “उठ कने दखणा खा रे तिस रस्ते परा जो जा, सै जे यरूशलेम ते गाजा नगरा जो जाँ।”"
"ACT","8","27","सै उट्ठीने चलीप्या, कने फेरी, कूश देशा रा इक माहणु आयाराँ था सै जे खोज्जा (खुसरा) था कने कूशियां री राणी कन्दाके रा मन्त्री कने खजानची था। सै अराधना करने जो यरूशलेम च आया था।"
"ACT","8","28","कने सै अपणे रथा पर बैठिरा था, कने यशायाह भविष्यवक्ता री कताब पढ़दा हुआ वापस अपणे देश जाया राँ था।"
"ACT","8","29","तां पवित्र आत्मे फिलिप्पुसा ने गलाया, “नेड़े जाईने इस रथा ने सौगी-सौगी चल्ल।”"
"ACT","8","30","फिलिप्पुस तिसखा दौड़ीने रथा ले पुज्या कने तिस्सो यशायाह भविष्यवक्ता री कताब पढ़दे सुणया, कने पुच्छया, “तु जो किछ पढ़या राँ क्या इस्सो समझां बी आ?”"
"ACT","8","31","तिने गलाया, “तदुआं तका जे मिन्जो कोई नीं समझाओ तां माह कियां समझणा?” कने तिने फिलिप्पुसा ने विनती कित्ती भई सै रथा पर चढ़ीने तिसने सौगी बैट्ठो।"
"ACT","8","32","पवित्रशास्त्रा रा सै पाठ जे सै पढ़या राँ था, सै ये था : “सै भेडां साई कटोणे जो पुजाया गया, कने तियां जे भेड्डा रा बच्चा अपणी ऊन कड्डणे औल़यां रे सामणे चुप-चाप रैयां, तियां इ तिने बी अपणा मुँह नीं खोल्या, ताहली जे लोक तिस्सो पीड़ा दें थे।"
"ACT","8","33","तिसरे दीन हुणे पर बी सै अपमानित हुया कने तिस्सो कोई न्याय नीं मिलया। तिसरिया पीढ़िया रा कुण बखान करगा? काँह्भई पृथ्विया ते तिसरा जीवन त लेईल्या था।”"
"ACT","8","34","इस पर खोजे फिलिप्पुसा ते पुच्छया, “हऊँ तेरले विनती कराँ ये दस भई भविष्यवक्ता येढ़ा किसरे बारे च गलाया राँ, अपणे या किसी होरसी रे बारे च?”"
"ACT","8","35","तां फिलिप्पुस बोलणे लगया कने इस शास्त्रा ते शुरू करीने तिस्सो यीशु मसीह री खुशखबरी सुणाई, फेरी तिन्हें यीशु मसीह पर विश्वास कित्या।"
"ACT","8","36","रस्ते च चलदे-चलदे सै इक्की पाणिये रिया जगह पुज्जीगे। तां खोजे गलाया, “देख येत्थी पाणी आ, हुण मिन्जो बपतिस्मा लेणे च क्या रोक इ।”"
"ACT","8","37","फिलिप्पुसे गलाया, “जे तु सारे मना ते विस्वास करो तां बपतिस्मा लई सक्कां।” तिने जवाब दित्या “हऊँ विस्वास कराँ भई यीशु मसीह ही परमेशरा रा पुत्र आ।”"
"ACT","8","38","तां तिने रथ खड़ा करने रा हुक्म दित्या, कने फिलिप्पुस कने खोज्जा दोन्नो पाणिये च उतरीगे, कने फिलिप्पुसे खोजे जो बपतिस्मा दित्या।"
"ACT","8","39","तां जे सै पाणिये चते निकल़ीने ऊपर आये, तां प्रभुये रा आत्मा फिलिप्पुसा जो चक्कीने लईग्या, कने खोजे तिस्सो फेरी नीं देख्या कने खुशी मनांदा अपणे रस्ते च चली गया।"
"ACT","8","40","फिलिप्पुस अशदोदा नगरा च आई निकल़या, कने तदुआं तका जे कैसरिया नगरा च नीं पुज्जया, तदुआं तका नगर-नगर खुशखबरी सुणांदा गया।"
"ACT","9","1","शाऊल सै जे हुण तक प्रभु यीशुये रे चेलयां जो धमकाणे कने मारने रे जोशा च था, सै महायाजका ले गया"
"ACT","9","2","कने तिसरे दमिश्क नगरा रे यहूदी सभा घराँ रे अगुवेयां जो ये चिट्ठी लिखणे जो विनती कित्ती, तिसते शाऊला जो तित्थी जे कोई मसीह पर विश्वास करने औल़े मिलो, फेरी चाये सै जनाना ओ, या चाये मर्द, तां सै तिन्हांजो बन्दी बणाई सक्को कने फेरी वापस यरूशलेम नगरा च ली आओ।"
"ACT","9","3","पर शाऊल कने तिसरे लोक चलदे-चलदे ताहली जे दमिश्क नगरा रे नेड़े पुज्जे, तां इकदम अम्बरा ते तिसरे चऊँ पासयां लोय चमकी,"
"ACT","9","4","कने सै धरतिया पर पईग्या कने प्रभुये री ये अवाज़ सुणी, “शाऊल, तु मिन्जो काँह दखी कराँ?”"
"ACT","9","5","तिने पुच्छया, “हे प्रभु, तु कुण आ?” तिने गलाया, “हऊँ यीशु आ, तिस्सो जे तु सतावां।"
"ACT","9","6","पर हुण उट्ठीने नगरा च जा, कने जो किछ तु करना सै तिज्जो दस्या जाणा।”"
"ACT","9","7","सै माहणु जे तिसने सौगी थे, सै हैरान हुये; काँह्भई अवाज़ त सुणां थे पर किसी जो देखदे नीं थे।"
"ACT","9","8","फेरी शाऊल धरतिया ते उट्ठया, पर ताहली जे आक्खीं खोलियां तां तिस्सो किछ बी नीं दुस्या, कने सै तिसरा हाथ पकड़ीने दमिश्क नगरा जो लईगे।"
"ACT","9","9","सै तिन्नां दिनां तका नीं देक्खी सकया, कने नां किछ खादया कने नां पित्या।"
"ACT","9","10","दमिश्क नगरा च हनन्याह नौआं रा इक चेला था तिसने प्रभु यीशुये दर्शण देईने गलाया, “हनन्याह!” तिने गलाया, “हाँ प्रभु।”"
"ACT","9","11","तां प्रभुये तिसने गलाया, “उट्ठीने तिसा गल़िया च जा तिसारा नौं जे सीधी आ, कने तित्थी यहूदा रे घरा च तरसुस नगरा रे रैहणे औल़े शाऊल नौआँ रे इक माहणुये रे बारे च पुछ; काँह्भई देख सै प्राथना करया राँ,"
"ACT","9","12","कने तिने इक दर्शणा च देख्या भई हनन्याह नौआं रे इक्की माहणुये घरा च आईने तिस पर हात्थ रखे; ताकि सै फेरी भीं ते देखी सक्को।”"
"ACT","9","13","हनन्याह ये जवाब दित्या, “हे प्रभु, मैं इस माहणुये रे बारे च बौहतीं ते सुणीरा भई इने यरूशलेम च तेरे पवित्र लोकां ने सौगी बौहत-बौहत बुराईयां किति रियां;"
"ACT","9","14","कने येत्थी बी इस्सो मुखियायाजकां रिया तरफा ते अधिकार मिलीरा भई जो लोक तुहां पर विश्वास कराँ यें, तिन्हां सबनी जो बन्ही लो कने यरूशलेम नगरा च लेई जाओ।”"
"ACT","9","15","पर प्रभु यीशुये हनन्याह ने गलाया, “तु चली जा; काँह्भई सै त अन्यजातियां कने राजयां कने इस्राएलियां रे सामणे मेरे बारे च प्रचार करने रे खातर मैं तिसजो चुणीरा।"
"ACT","9","16","कने माह तिस्सो दसणा भई मेरे बारे च लोकां जो गलाणे खातर तिस्सो केढ़े-केढ़े दुख सैहणे पौणे।”"
"ACT","9","17","तां हनन्याह उट्ठीने तिस घरा च गया तित्थी जे शाऊल था कने तिस पर अपणा हात्थ रखीने गलाया, “भाई शाऊल, प्रभु यीशु, सै जे तिस रस्ते च, तिसते जे तु आया तिज्जो दुस्या था, तिने इ मिन्जो भेजीरा भई तु फेरी भीं देखणे लगो कने पवित्र आत्मा ते पूरा भरी जाओ।”"
"ACT","9","18","कने ताहलुं इ तिसरे आखीं ते छिलके जे पै कने सै देखणे लगया, कने उट्ठीने बपतिस्मा लया;"
"ACT","9","19","फेरी रोटी खाईने ताकत मिली, सै किछ दिनां तका तिन्हां चेलयां ने सौगी रैया सै जे दमिश्क नगरा च थे"
"ACT","9","20","कने सै इकदम यहूदी सभा घराँ च यीशुये रा प्रचार करने लगया भई यीशु इ परमेशरा रा पुत्र आ।"
"ACT","9","21","जितणयां लोकें तिसरा प्रचार सुणया, हैरान हुईने तिन्हां चते किछ बोलीराँ थे, “क्या ये सैई माहणु नींआ, सै जे यरूशलेम च मसीह यीशुये रे विश्वासियां जो नष्ट करने री कोशिश करया राँ था। कने क्या ये तिन्हांजो येत्थी पकड़ने कने मुखियायाजकां रे सामणे ले जाणे नीं आईरा था।”"
"ACT","9","22","पर शाऊल होर बी जादा सामर्था ने प्रचार करदा गया कने दमिश्क नगरा च रैहणे औल़े यहूदियां जो ये प्रमाणित करदे हुये भई येई मसीह आ, तिन्हांजो हराणे लगया।"
"ACT","9","23","ताहली जे शाऊला जो दमिश्क नगरा च रैहन्दे हुये बौहत दिन बितिगे, तां यहूदियें मिलीने तिस्सो मारने री साजिस रची।"
"ACT","9","24","पर तिन्हां रिया योजना रा पता शाऊला जो लगीग्या। सै रात-दिन फाटकां पर तिसजो मारने रिया ताक्का च लगीरे रैयाँ थे।"
"ACT","9","25","पर राति जो तिसरे चेलयां तिस्सो टोकरे च बठाल़ीने, कने पत्थराँ री बणीरी बड्डिया उच्चिया दीवारा परा ते लटकाईने त्वारीत्या।"
"ACT","9","26","ताहली जे शाऊल यरूशलेम च पुज्जया, तां तिने दुज्जेयां विश्वासियां ने सौगी मिलणे री कोशिश किती, हलांकि तिन्हां चते तकरीवन सारे तिसते डरदे रै, काँह्भई तिन्हांजो ये विश्वास नीं था भई सै इक विश्वासी बणी गरा।"
"ACT","9","27","पर बरनबासे तिस्सो अप्पूँ सौगी प्रेरितां ला नेईने तिन्हांजो दस्या भई इने किस तरीके ने दमिश्क नगरा जो जान्दे वगत रस्ते च प्रभुये जो देख्या, कने तिने इसने गल्लां कीत्तियां; फेरी दमिश्क नगरा च शाऊले बेझिझक हुईने यीशुये रे नौआं रा प्रचार कित्या।"
"ACT","9","28","शाऊल प्रेरितां सौगी यरूशलेम नगरा च औन्दा-जान्दा रैया"
"ACT","9","29","कने निधड़क हुईने प्रभु यीशुये रे नौआं रा प्रचार कराँ था; कने यूनानी भाषा बोलणे औल़े यहूदियां सौगी गल्ल-बात कने बाद-बवाद कराँ था; पर सै तिस्सो मारने रा जतन करने लगे।"
"ACT","9","30","ये जाणीने भई तिस्सो कैसरिया नगरा च लैई आये, कने तरसुस नगरा जो भेजीत्या।"
"ACT","9","31","इयां सारे यहूदिया, गलील, कने सामरिया प्रदेशा री कलीसिया जो चैन मिलीग्या कने तिन्हांरी तरक्की हुईगी; कने सै प्रभु यीशुये रे डरा कने पवित्र आत्मा रे शान्तिया च चलदी कने बधदी गई।"
"ACT","9","32","फेरी येढ़ा हुआ भई पतरस तिन्हां प्रदेशां च फिरदा हुआ, तिन्हां पवित्र लोकां ले बी पुज्जया सै जे लुद्दा नामक नगरा च रैयां थे।"
"ACT","9","33","तित्थी तिस्सो एनियास नौआं रा इक माहणु मिलया सै जे लकवे रा रोगी था, कने अट्ठां सालां ते मंजे पईरा था।"
"ACT","9","34","पतरसे तिस्सो गलाया, “ओ एनियास! यीशु मसीह तिज्जो ठीक कराँ। उठ, कने अपणे बिस्तरे जो कठेर।” तां सै झटपट उट्ठीने खड़ा हुई गया।"
"ACT","9","35","तां लुद्दा कने शारोन रे सब्बीं रैहणे औल़यां तिस्सो देख्या कने प्रभु यीशुये पर विश्वास कित्या।"
"ACT","9","36","याफा नगरा च तबीता नामक विश्वासी थी। यूनानी भाषा च तिसारा नौं दोरकास था। सै बौहत सारे भले-भले काम्म कने मदद कराँ थी।"
"ACT","9","37","ताहली जे पतरस लुद्दा च था तिस वगत सै बमार हुईने मरीगी; कने तिन्हें तिसाजो नहलाई ने भितरा च रखीत्या।"
"ACT","9","38","लुद्दा नगर याफा नगरा रे नेड़े था, चेलयां येढ़ा सुणीने भई पतरस त तित्थी इ हाया, दो माहणु भेज्जीने तिसने विनती किति, “अहांले औणे खातर देर मत करदा।”"
"ACT","9","39","तां पतरस उट्ठीने तिन्हां सौगी चली गया, कने तां जे तित्थी पुज्जया तां सै तिस्सो तित्थी लईगे। सब विधवें रोन्दीयें-रोन्दीयें तिसले खड़ी ने, सै कुरते कने कपड़े जे दोरकास तिन्हांने सौगी रैंहदे बणाईरे थे, दसणे लगियां।"
"ACT","9","40","तां पतरसे सब्बीं जो बाहर कड्डी त्या, कने गोडयां टेक्कीने प्राथना किती कने लाशा खौ देक्खीने गलाया, “हे तबीता, उठ।” तां तिसे अपणिया आक्खीं खोली तियां; कने पतरसा खौ देक्खीने उट्ठीने बैठीगी।"
"ACT","9","41","तिने हत्था रे सहारे ने तिसाजो ठुआलया, कने पवित्र लोकें कने विधवां जो सद्दीने तिसाजो ज्यूंदा दस्सीत्या।"
"ACT","9","42","पर ये गल्ल सारे याफा नगरा च फैलीगी; कने बौहतीं प्रभु यीशुये पर विस्वास कित्या।"
"ACT","9","43","कने पतरस याफा नगरा च शमौन नौआं रे किसी चमड़े रे काम्म करने औल़े रे घरें बौहत दिन रैया।"
"ACT","10","1","कैसरिया नगरा च कुरनेलियुस नौआं रा इक माहणु था, सै जे इतालियानी नौआं रिया पलटना रा सुबेदार था।"
"ACT","10","2","सै परमेशरा ते डरने औल़ा माहणु था, कने अपणे सारे घराने समेत परमेशरा ते डराँ था, सै गरीब यहूदी लोकां जो बौहत दान देआं था कने परमेशरा ने बौहत प्राथना कराँ था।"
"ACT","10","3","तिने तकरीवन दोपैहरके तिन्न बजे दर्शना च साफ-साफ देख्या भई परमेशरा रा इक स्वर्गदूत अन्दरा आया कने गलाया, “कुरनेलियुस!”"
"ACT","10","4","तिने बड़िया गौरा ने स्वर्गदूता जो देक्खया कने डरदे हुये गलाया, “प्रभु जी,” तुहें क्या चाँये “तेरी प्राथना कने तेरे दान यादगारा रे तौरा पर परमेशरा रे सामणे पुज्जी गरे;"
"ACT","10","5","कने हुण याफा नगरा च माहणु भेज्जीने शमौना जो, तिसरा नौं जे पतरस आ, सद्दी ले।"
"ACT","10","6","सै शमौन, चमड़े रा काम्म करने औल़े रे घरें परौणा, तिसरा घर समुद्रा रे कण्डे आ।”"
"ACT","10","7","ताहली जे सै स्वर्गदूत तिने जे कुरनेलियुस ने गल्लां कीतियां थियां चलीग्या, तां तिसरे दो सेवक, कने सै जे सिपाही तिसरे सामणे मौजूद रैं थे तिन्हां चते इक परमेशरा ते डरने औल़े सिपाहिये जो सदया,"
"ACT","10","8","कने तिन्हांजो सब गल्लां दस्सीने पतरसा जो ल्यौणे खातर याफा नगरा जो भेज्या।"
"ACT","10","9","दुजे दिन ताहली जे सै तिन्न माहणु चलदे-चलदे नगरा रे नेड़े पुज्जे, तां दपैहर रे बगता पतरस छत्ता पर प्राथना करने जो गया।"
"ACT","10","10","तिस्सो भुख लगी कने किछ खाणा चाँह् था, ताहली जे सै रोटी त्यार करया राँ थे, तां सै बेसुध हुई गया;"
"ACT","10","11","कने तिने देख्या, भई अम्बर खुली गया कने इक बड्डी चादर चऊँ पासयां ते बझीरी, पृथ्विया पर उतरया राईं।"
"ACT","10","12","तिसच जे पृथ्विया रे सब्बीं प्रकाराँ रे चऊँ पैराँ औल़े कने रेंगणे औल़े जन्तु कने अम्बरा रे पंछी थे।"
"ACT","10","13","तिस्सो इक येढ़ी अवाज़ सुणी, “हे पतरस उठ, मार कने खा।”"
"ACT","10","14","पर पतरसे गलाया, “नईं प्रभु, येढ़ा नीं हुई सकदा; काँह्भई मैं कदीं बी कोई अपवित्र या अशुद्ध चीज़ नीं खाद्दी री।”"
"ACT","10","15","फेरी दुज्जी बारी तिस्सो तेढ़ा इ सुणया, “जो किछ परमेशरे शुद्ध बणाईरा, तिस्सो तु अशुद्ध मत बोलदा।”"
"ACT","10","16","तिन बार येढ़ा इ हुआ; तां ताहलुं इ सै बड्डी चादर अम्बरा जो वापस हुईगी।"
"ACT","10","17","तां पतरस अपणे मना च परेशान था, भई इस दर्शना जो सै जे मैं देक्खीरा क्या मतलब हुई सक्कां तां देखो, सै माहणु तिन्हांजो जे कुरनेलियुसे भेजीरा था, शमौना रे घरा रा पता लाईने दरवाजे पर आईने खड़ीगे,"
"ACT","10","18","कने हाक पाईने पुछणे लगे, “क्या शमौन तिस्सो जे पतरस बोलां ये, येत्थी मैहमान आ?”"
"ACT","10","19","पतरस सै जे तिस दर्शना रे बारे च सोचया राँ था, भई पवित्र आत्मे तिस्सो गलाया “देख, तिन्न माहणु तिज्जो टोलया रायें।"
"ACT","10","20","हुण उट्ठीने थल्ले जा हलाँकि सै होरीं जातियां रे लोक ये फेरी भीं तिन्हां सौगी निधड़क हुईने जा, काँह्भई मैंई तिन्हांजो भेजीरा।”"
"ACT","10","21","तां पतरसे थल्ले उतरी ने तिन्हां माहणुआं ने गलाया, “देक्खा, तिस्सो जे तुहें टोलया रायें, सै हऊँ इ हाया। तुहांरे औणे रा क्या मकसद आ?”"
"ACT","10","22","तिने गलाया, “कुरनेलियुस सुबेदार सै जे धर्मी कने परमेशरा ते डरने औल़ा कने जितने यहूदी लोक तिसरे बारे च जाणाँ ये सै बोलां ये भई सै बौहत भला माहणु आ। इक पवित्र स्वर्गदूते तिसजो गलाया, भई शम्मौन, पतरसा जो मिलणे खातर किसी जो जोप्पा जाणे जो बोल कने तिन्हांजो येत्थी ल्याव भई जो किछ सै बोलणा चाँह तिस्सो तू सुणी पाओ।”"
"ACT","10","23","तां तिने तिन्हांजो अन्दरा जो सद्दीने तिन्हांरी सेवा किति। दुज्जे दिन तां जे सै तिन्हां सौगी गया, याफा नगरा रे विस्वासी भाईयां चते बी कई तिसने सौगी चलीगे।"
"ACT","10","24","कने अगले दिन सै कैसरिया नगरा च पुज्जे कने कुरनेलियुस अपणे रिस्तेदाराँ जो कने प्यारे मित्रा जो कट्ठा करीने तिन्हांरा इन्तजार करया राँ था।"
"ACT","10","25","तां जे पतरस अन्दरा जो आया राँ था, तां कुरनेलियुस तिसने मिलया, कने तिसरे पैराँ पर पईने मत्था टेक्कया;"
"ACT","10","26","पर पतरसे तिस्सो ऊठाईने गलाया, “खड़ा हो, मिन्जो मत्था टेकणा नीं कर हऊँ बी त इक माहणु आ।”"
"ACT","10","27","कने तिसने सौगी गल्ल बात करदा अन्दरा जो चली गया, कने मत्यां लोकां जो कट्ठेयां देक्खीने"
"ACT","10","28","पतरसे तिन्हांने गलाया, “तुहें जाणाँ यें भई अन्यजातियां री संगति करना या तिन्हां ला जाणा अहां यहूदियां खातर नियमा रे खलाफ आ, पर परमेशरे मिन्जो दस्या भई किसी माहणुये जो अपवित्र या अशुद्ध नीं बोलूं।"
"ACT","10","29","इस खातर तां जे तुहें मिन्जो सदया तां बिना किछ गलाये औणे री किती। हुण हऊँ पुच्छां भई मिन्जो किस कम्मां खातर सद्दीरा?”"
"ACT","10","30","कुरनेलियुसे गलाया, “चार दिनां ते पैहले इस वगत, हऊँ अपणे घरा च तकरीवन तिन्न बजे प्राथना करया राँ था; तां देखो, इक माहणु चमकीले कपड़े पैहनीने, मेरे सामणे आईने खड़ा हुआ"
"ACT","10","31","कने बोलणे लगया, ‘कुरनेलियुस, तेरी प्राथना सुणीलरी कने तेरे दान परमेशरा रे सामणे याद कित्ते गईरे।"
"ACT","10","32","इस खातर किसी जो याफा नगर भेज्जीने शमौन्ना जो सद्दीलै, तिस्सो जे पतरस बी बोलां ये। सै समुद्रा रे कनारे, चमड़े रा काम्म करने औल़े शमौन रे घरें मैहमान आ।’"
"ACT","10","33","तां मैं तेरे ला झट-पट लोक भेजे, कने तैं भला कित्या भई आई गया। हुण येत्थी अहें सब परमेशरा रे सामणे, भई जो किछ परमेशरे तेरने बोलीरा तिस्सो सुणीये।”"
"ACT","10","34","तां पतरसे गलाया हुण हऊँ पक्का जाणी गया भई परमेशर किसी ने भेद-भाव नीं करदा,"
"ACT","10","35","पर हर जातिया चते सै जे परमेशरा ते डराँ ये कने धर्मा रे काम्म कराँ ये, तिन्हांजो परमेशर ग्रहण कराँ।"
"ACT","10","36","सै जे वचन तिने इस्राएलियां ला भेज्या, ताहली जे तिने यीशु मसीह रे जरिये सै जे सब्बीं रा प्रभु आ शान्तिया री खुशखबरी सुणाई,"
"ACT","10","37","सै वचन तिस्सो जे तुहें जाणाँ ये, सै जे यूहन्ना रे बपतिस्मे रे प्रचारा ते बाद गलील प्रदेशा ते शूरू हुईने यहूदिया प्रदेशा रे बौहत सारे लाकयां च फैलीग्या;"
"ACT","10","38","परमेशरे कियां-कियां नासरत नगरा रे यीशुये जो पवित्र आत्मा कने सामर्था ते अभिषेक कित्या; सै भलाई करदा कने जितणे लोक सै जे शैताने सताईरे थे, ठीक करदा फिरया, काँह्भई परमेशर तिसने सौगी था।"
"ACT","10","39","“अहें तिन्हां कम्मां रे गवाह ये; सै जे तिन्हें यहूदिया रे प्रदेशा कने यरूशलेम नगरा च बी कित्ते, कने यहूदी अगुवेयां यीशुये जो लकड़िया रे क्रूसा पर लटकाईने मारीत्या।"
"ACT","10","40","पर तिस्सो परमेशरे तिज्जे दिन ज्यूंदा कित्या, कने प्रगट बी करी तरा;"
"ACT","10","41","सब्बीं लोकां पर नीं पर तिन्हां गवाहां पर तिन्हांजो जे परमेशरे पैहले ते चुणीलरा था, मतलब अहां पर तिने जे तिसने मूईरेयां चते जी उठणे ते बाद खादया-पित्या;"
"ACT","10","42","कने तिने अहांजो हुक्म दित्या भई सारयां लोकां च प्रचार करा कने गवाही देआ भई ये सैई आ तिस्सो जे परमेशरे जिऊंदेयां रा कने मूईरयां रा न्यायी बणाईरा।"
"ACT","10","43","तिसरे सब भविष्यवक्ता गवाही देआंये भई जो कोई तिस पर विश्वास करगा, तिस्सो तिसरे नौआं रे जरिये पापां री माफी मिलणी।”"
"ACT","10","44","पतरस ये गल्लां गलाया इ कराँ था भई पवित्र आत्मा वचना रे सब सुणने औल़यां परा उतरी गया।"
"ACT","10","45","कने जितने यहूदी विश्वासी पतरसा ने सौगी आईरे थे, सै सब हैरान हुये भई अन्यजातियां परा बी पवित्र आत्मा रा दान मिलया राँ।"
"ACT","10","46","काँह्भई तिन्हें तिन्हांजो लग-लग भाषा बोलदे कने परमेशरा री बडयाई करदे सुणया। इस पर पतरसे गलाया,"
"ACT","10","47","“क्या कोई इन्हां लोकां जो पाणिये ते बपतिस्मा लेणे ते रोकी सक्कां, तिन्हेंजे परमेशरा ते अहां साई पवित्र आत्मा पाईरा?”"
"ACT","10","48","कने पतरसे हुक्म दित्या भई तिन्हांजो यीशु मसीह रे नौआं ते बपतिस्मा देओ। तां तिन्हें पतरसा ने विनती किती भई सै किछ दिन होर अहां सौगी रौ।"
"ACT","11","1","फेरी प्रेरितें कने होर विश्वासी भाईयें सै जे यहूदिया प्रदेशा रे कई लाकयां च रैयां थे ये सुणया, भई अन्यजातियां बी परमेशरा रे वचना पर विश्वास करी लरा।"
"ACT","11","2","इस खातर तां जे पतरस यरूशलेम च आया, तां खतना कित्तिरे लोक तिसने बहस-बाजी करने लगे,"
"ACT","11","3","“तेरा सिर्फ होरीं जातिया रे लोकां ले जाणा ही गल़त नींआ, पर तिन्हां सौगी खाणा बी गल़त आ।”"
"ACT","11","4","तां पतरसे तिन्हांजो शुरु ते बारो-बरतिया बोलीने सुणाया:"
"ACT","11","5","“हऊँ याफा नगरा च प्राथना करया राँ था, कने बेसुध हुईने इक दर्शन देख्या भई इक बड्डिया चादरा साई चऊँ कुणयां ते लटकाई रा, अम्बरा ते उतरी ने मेरेला आया।"
"ACT","11","6","तां जे मैं तिस पर ध्यान कित्या, तां तिसच पृथ्विया रे चऊँ खुराँ औल़े कने जंगला रे पशु कने पृथ्विया पर रगड़ीने चलने औल़े जन्तु कने अम्बरा रे पंछी देखे;"
"ACT","11","7","कने ये अवाज़ सुणी, ‘हे पतरस उठ, मार कने खा।’"
"ACT","11","8","मैं गलाया, ‘नां प्रभु, नां; काँह्भई कोई अपवित्र कने अशुद्ध चीज़ मेरे मुँआं च कदीं मनी गईरी।’"
"ACT","11","9","इसरे जवाबा च अम्बरा ते दुज्जी बार अवाज़ आई, ‘जो किछ परमेशरे शुद्ध बणाईरा, तिस्सो अशुद्ध मत बोलदा।’"
"ACT","11","10","तिन बार येढ़ा इ हुआ; तां सब किछ अम्बरा परा खंजोईग्या।"
"ACT","11","11","“फेरी ताहलुं इ तिन्न माहणु सै जे कुरनेलियुसे कैसरिया नगरा ते मेरला भेज्जीरे थे, तिस घरा च तिसच जे अहें रुकीरे थे, आईने खड़ीगे।"
"ACT","11","12","तां पवित्र आत्मे मिन्जो तिन्हांने बिणा शक कित्ते जाणे जो गलाया, कने छे भाई बी मेरे सौगी-सौगी आये; कने अहें तिस माहणुये रे घरा जो गये।"
"ACT","11","13","तिने अहांजो दस्या, भई तिने इक्की स्वर्गदूता जो अपणे घरा च खड़ीरा देख्या तिने जे तिसने गलाया, ‘याफा च माहणु भेज्जीने शमौना जो तिस्सो जे पतरस बोलां ये, सद्दी ले।"
"ACT","11","14","तिस तुहाँजो येढ़ियां गल्लां बोलणियां, तिन्हांते जे तु कने तेरे घरा रे सारे लोक परमेशरा बचाणे।’"
"ACT","11","15","“ताहली जे हऊँ गल्लां करने लगया, तां पवित्र आत्मा तिन्हां परा तिसा इ रितिया ते तियां इ उतरया तियां जे शुरू च पिन्तेकुस्त रे त्योहारा पर अहां पर उतरया था।"
"ACT","11","16","तां मिन्जो प्रभुये रा ये वचन याद आया; सै जे तिने गलाया, ‘यूहन्ने त पाणिये ने बपतिस्मा दित्या, पर तुहां पवित्र आत्मा ते बपतिस्मा पाणा।’"
"ACT","11","17","“इस खातर तां जे परमेशरे तिन्हांजो बी सैई दान दित्या, सै जे अहांजो प्रभु यीशु मसीह पर विस्वास करने ते मिलया था; तां हऊँ कुण था सै जे परमेशरा जो रोकी सकुं?”"
"ACT","11","18","येढ़ा सुणी ने यहूदी विश्वासी चुप रै, कने परमेशरा री बडयाई करीने बोलणे लगे, “तां परमेशरे अन्यजातियां जो बी अनन्त जीवना खातर मन फराणे रा दान दित्तिरा।”"
"ACT","11","19","स्तिफनुस रे मारे जाणे ते बाद बौहत सारे विश्वासी लोक यरूशलेम छड्डीने बिखरी गरे थे कने फिरदे-फिरदे फीनीके प्रदेश कने साइप्रस टापुये कने अन्ताकिया नगरा च पुज्जे; पर यहूदियां जो छड्डीने किसी होरी जो परमेशरा रा वचन नीं सुणांदे थे।"
"ACT","11","20","पर तिन्हां चते किछ विश्वासी साइप्रसवासी कने कुरेनी वासी थे, सै अन्ताकिया नगरा च आईने यूनानियां जो बी प्रभु यीशुये रिया खुशखबरिया रियां गल्लां प्रचार करने लगे।"
"ACT","11","21","परमेशरा रा सामर्थ तिन्हां पर था, कने बौहत सारे अन्यजातियां रे लोकें तिन्हांरे सन्देशा पर विश्वास कित्या कने प्रभु यीशुये री तरफ फिरे।"
"ACT","11","22","ताहली जे तिन्हांरी चर्चा यरूशलेम रे विश्वासियें सुणी, तां तिन्हें बरनबास जो अन्ताकिया नगरा च भेजीत्या।"
"ACT","11","23","सै तित्थी पुज्जी ने कने परमेशरा रा अनुग्रह देक्खीने खुश हुआ, कने सबनीं जो ये उपदेश दित्या भई तन-मन लाईने प्रभुये ने चिपकी रे रौआ।"
"ACT","11","24","सै इक भला माहणु था, कने पवित्र आत्मा कने विश्वासा ते भरीरा था; कने होर बौहत सारे लोक प्रभुये च आईगे।"
"ACT","11","25","फेरी बरनबास अन्ताकिया नगरा जो छड्डीने शाऊला जो टोलणे खातर तरसुसा नगरा जो चलीग्या।"
"ACT","11","26","कने ताहली जे सै तिसने मिलया तां तिस्सो अन्ताकिया नगरा जो लैई आया; कने येढ़ा हुआ भई पौलुस कने बरनबास इक्की साला तका कलीसिया ने सौगी मिलदे कने बौहती लोकां जो प्रभु यीशु मसीह रा उपदेश देन्दे रै; कने सब्बीं ते पैहले अन्ताकिया बिच लोकें चेलेयां जो मसीही बोल्या।"
"ACT","11","27","तिन्हां दिनां च किछ विश्वासी सै जे भविष्यवक्ता थे यरूशलेम ते अन्ताकिया च आये।"
"ACT","11","28","तिन्हां चते अगबुस नौआं रे इक्की भविष्यवक्ते खड़ीने पवित्र आत्मा रिया प्रेरणा ते ये दस्या भई संसारा रे बौहत सारयां देशां च नकाल़ पौणा, कने सै नकाल़ कलौदियुस बादशाह रे बगता च हुया।"
"ACT","11","29","तां चेलयां ये फैसला कित्या भई सब अपणे-अपणे धना रे मुतावक यहूदिया प्रदेशा च रैहणे औल़े मसीह विश्वासिया रे खातर अपणिया सामर्थय रे मुतावक सहायता करें।"
"ACT","11","30","तिने येढ़ा इ कित्या; कने बरनबास कने शाऊला रे हथें प्राचीनां ला किछ पैसा भेजीत्या।"
"ACT","12","1","तिस बगत हेरोदेस राजा कलीसिया रे किछ लोकां जो सताणे खातर तिन्हौं बन्दी बणाईल्या।"
"ACT","12","2","तिने यूहन्ना रे भाई याकूब जो तलवारा ने मरवाईत्या।"
"ACT","12","3","तां जे तिने देख्या भई यहूदी लोक इस कम्मां ते खुश हुआं ये, तां तिने पतरसा जो बी पकड़ील्या। सै दिन अखमीरी रोटिया रा त्योहार था।"
"ACT","12","4","हेरोदेस राजे पतरसा जो पकड़ीने जेलखान्ने च पाया, कने चार-चार सपाहियां जो चऊँ बगता ते पैहरे पर रखया; येढ़ा सोच्चीने भई फसहा रे त्योहारा ते बाद तिस्सो लोकां रे सामणे न्याय कित्या जाओ।"
"ACT","12","5","पतरस कईयां दिनां ते जेल खाने च बन्द था; पर कलीसिया तिस खातर पूरा दिल लाईने परमेशरा ने प्राथना करया राँ थी।"
"ACT","12","6","तां जे हेरोदेस तिस्सो लोकां रे सामणे न्याय करने जो ल्यौणे इ औल़ा था, तिसा राति पतरस दुईं जंजीराँ ते बन्हीरा दुईं सपाहियां रे बिच सुतीरा था; कने पैहरा देणे औल़े, दरवाजे पर जेल खाने री रखवाली करया राँ थे।"
"ACT","12","7","फेरी अचानक, प्रभुये रा इक स्वर्गदूत तित्थी पतरसा ले आईने खड़ा हुईग्या कने तिसा ओवरिया च जोति चमकी, कने तिने पतरसा रिया बखिया पर हाथ मारीने तिस्सो ठुआली ने गलाया, “उठ, छोड़े कर।” कने तिसरे हत्था ते जंजीराँ खुल्ही ने पई गियां।"
"ACT","12","8","तां स्वर्गदूते तिस्सो गलाया, “लक्का बन्ह कने अपणे जुट्टे पैहनी ले।” तिने तेढ़ा इ कित्या। फेरी स्वर्गदूते पतरसा ने गलाया, “अपणा कोट पैहनीने मेरे पिच्छे आई जा।”"
"ACT","12","9","सै निकल़ीने तिसरे पिच्छे चलीप्या; पर ये नीं जाणदा था भई जो किछ स्वर्गदूत करया राँ सै सच आ, पर ये समझया राँ था भई हऊँ दर्शन देख्याराँ।"
"ACT","12","10","तां सै पैहले कने दुज्जे पैहरे ते निकल़ीने तिस लोहे रे फाटका पर पुज्जे, सै जे नगरा खौ था। सै तिन्हां खातर अप्पूँ इ खुलीग्या, कने सै निकल़ीने इक्की गलिया चीयें गये, कने ताहलुं इ स्वर्गदूत तिस्सो छड्डीने चलीग्या।"
"ACT","12","11","फिर पतरसे होशा च आईने गलाया, “हुण मैं ये जाणील्या भई प्रभुये अपणा स्वर्गदूत भेज्जीने मिन्जो हेरोदेस रे अधिकारा ते छडवाईल्या, कने यहूदी अगुवेयां री सारी आशा तोड़ी तियां।”"
"ACT","12","12","ये जाणीने भई परमेशरे पतरसा जो बचाया कने सै यूहन्ना री माता मरियमा रे घरें आया तिस्सो जे मरकुस बोलां ये। तित्थी बौहत सारे विश्वासी लोक कट्ठे हुईने प्राथना करया राँ थे।"
"ACT","12","13","तां जे तिने फाटका री खिड़की ठल़काई, तां रूदे नौआं री इक दासी देखणे जो आई।"
"ACT","12","14","पतरसा री अवाज़ पछयाणी ने तिसे खुशिया री मारीये फाटक नीं खोल्या, पर दौड़ीने अन्दरा जो गई कने दस्या भई पतरस दरवाजे पर खड़ीरा।"
"ACT","12","15","तिन्हें तिसाने गलाया, “तु पागल तनी हुईगरी।” पर तिसे जोर देईने गलाया भई ये पतरस इ हाया। तां तिन्हें गलाया, “तिसरा स्वर्गदूत हुंगा।”"
"ACT","12","16","पर पतरस दरवाजा ठल़कांदा इ रैया: इस खातर तिन्हें खिड़की खोल्ली, कने तिस्सो देक्खीने हैरान हुये।"
"ACT","12","17","तां तिन्हें तिन्हांजो हत्था रा सहारा कित्या भई चुप रौआ; कने तिन्हांजो दस्या भई प्रभुये कियां-कियां तिस्सो जेल्ला ते कड्डया। फेरी गलाया, “याकूब कने भाईयां जो ये गल्ल दस्सी देयों।” तां निकल़ीने दुज्जिया जगह जो चलीग्या।"
"ACT","12","18","तड़के इ जेल्ला रे सपाहियां च बौहत अफरा तफरी मचीगी भई पतरसा जो क्या हुआ।"
"ACT","12","19","ताहली जे हेरोदेस तिस्सो टोल़णे रा हुक्म दित्या कने पतरस नीं मिलया, तां पैहरा देणे औल़यां री जाँच करीने हुक्म दित्या भई सै मारी दित्ते जाओ : कने हैरोदेश यहूदिया प्रदेशा जो छड्डीने कैसरिया नगरा च जाईने किछ वगता तक रैहणे लगया।"
"ACT","12","20","हेरोदेस सूर कने सैदा नगरा रे लोकां ते बौहत नराज था। इस खातर तिस नगरा रे किछ मुखिये इक मन हुईने तिसने मिलणे आये, कने बलास्तुस जो सै जे राजे रा कर्मचारी था, मनाई ने मेल कराणा चाँह थे; काँह्भई राजे रे देशा ते तिन्हांरे देशा री पाल़ हुआं थी।"
"ACT","12","21","तै कित्तिरे दिन हेरोदेस राजे तिस नगरा रे लोकां ने मिलणे री योजना बणाई। हेरोदेस राजे रा पैहरावा पैहनीने संघासणा पर बैट्ठया, कने तिन्हांजो प्रवचन देणे लगया।"
"ACT","12","22","तां लोक बोली उठे, “येत माहणुआं री नीं परमेशरा री अवाज़ इ।”"
"ACT","12","23","ताहलुं इ प्रभुये रे इक्की स्वर्गदूते तिस्सो सजा दित्ति कने सै बमार हुईग्या, काँह्भई तिने परमेशरा जो महिमा नीं दित्ती कने तिसजो गुज्जे पै कने सै पीड़ा रे मारे मरीग्या।"
"ACT","12","24","पर परमेशरा रा वचन बधदा कने फैलदा गया कने विश्वासियां री संख्या बधदी गई।"
"ACT","12","25","बरनबास कने शाऊल यरूशलेम नगरा ते यहूदी प्रदेशा रे विश्वासियां री सहायता खातर पैसा देणे ते बाद यरूशलेम ते अन्ताकिया नगरा जो वापस आये। तिन्हां सौगी यूहन्ना बी था तिस्सो जे मरकुस बोला थे।"
"ACT","13","1","अन्ताकिया नगरा री कलीसिया च कई भविष्यवक्ता कने उपदेशक थे; तियां जे : बरनबास कने शमौन तिसरा दुज्जी नौं जे नीगर था; कने लूकियुस कुरेनी, कने चौथाई देशा रे राजे हेरोदेस रा दुध भाई मनाहेम, कने शाऊल।"
"ACT","13","2","तां जे सै उपवासा सौगी अराधना करया राँ थे, तां पवित्र आत्मे गलाया, “मेरे खातर बरनबास कने शाऊला जो तिसा सेवा खातर लग करा तिस खातर जे मैं तिन्हांजो चुणीरा।”"
"ACT","13","3","तां तिन्हें उपवास कने प्राथना करीने तिन्हां परा हात्थ रखीने परमेशरा रा काम्म करने जो भेज्या।"
"ACT","13","4","इस खातर पवित्र आत्मा रे भेजीरे शाऊल कने बरनबास अन्ताकिया नगरा ते सिलूकिया बन्दरगाह जो गये; कने तित्थी जे जहाज़ा पर चढ़ीने साइप्रस टापुये जो चले;"
"ACT","13","5","कने सलमीसा च पुज्जी ने, परमेशरा रा वचन यहूदियां रे यहूदी सभा घराँ च सुणाया। यूहन्ना तिसजो जे मरकुस बोलां ये तिन्हांरा सेवक था।"
"ACT","13","6","सै तिस सारे टापुये चियें जान्दे हुये पाफुस नगरा तक पुज्जे। तित्थी तिन्हांजो बार-यीशु नौआं रा इक यहूदी टोणा कने झुट्ठा भविष्यवक्ता मिलया।"
"ACT","13","7","सै हाकिम सिरगियुस पौलुसा ने सौगी था, सै अक्लमन्द माहणु था। तिने बरनबास कने शाऊला जो अप्पूँ ला सद्दीने परमेशरा रा वचन सुणना चाहया।"
"ACT","13","8","पर इलीमास टोणा, काँह्भई तिसरे नौआं रा येई मतलब आ, तिन्हांरा बरोध करीने हाकिमा जो यीशु मसीह पर विश्वास करने ते रोकणा चाया।"
"ACT","13","9","तां शाऊले तिसरा नौं जे पौलुस बी आ, पवित्र आत्मा ते भरी ने इलीमास टोणे खा घूरीने देख्या कने गलाया,"
"ACT","13","10","“ओ सारे कपटी कने सारिया चलाकिया ते भरीरे शैतान्ना री ल्वाद, सकल धर्मा रे बैरी, क्या तु प्रभुये रे सिधे रस्तेयां जो टेड्डा करना नीं छडणा?"
"ACT","13","11","हुण देख, प्रभु परमेशरा तिज्जो सजा देणी; कने तू किछ बगता तका अन्हे रैहणा कने सुरजा जो नीं देखणा।” तां ताहलुं इ तिस रियां आक्खीं धुंधलि़यां कने फेरी नेहरियां हुई गियां, कने सै हत्था ने उरे-परे टोहणे लगीग्या भई कोई तिसरा हाथ पकड़ीने तिस्सो चलाणे च मदद करे।"
"ACT","13","12","तां हाकमे, जो किछ हुआ तिस्सो देक्खीने कने प्रभु यीशुये रे उपदेशा ते हैरान हुईने तिस पर विश्वास कित्या।"
"ACT","13","13","पौलुस कने तिसरे साथी पाफुसा नगरा ते समुद्री यात्रा शुरु कित्ति कने पंफूलिया प्रदेशा ते पिरगा नगरा च आये; कने यूहन्ना तिसजो जे मरकुस बी बोलां ये तिन्हांजो छड्डीने यरूशलेम जो हटीग्या।"
"ACT","13","14","पिरगा नगरा ते अग्गे बधीने सै पिसिदिया जिले रे अन्ताकिया नगरा च पुज्जे; कने विस्रामा रे दिन यहूदी सभा घर च जाईने बैठीगे।"
"ACT","13","15","मूसा री व्यवस्था कने भविष्यवक्तयां री कताब पढ़ने ते बाद यहूदी सभा घरा रे सरदारे तिन्हांजो गलाया, “हे भाईयो, जे तुहांरे मना च लोकां जो उपदेश देणे री कोई गल्ल इ तां बोल्ला।”"
"ACT","13","16","फेरी पौलुसे खड़े हुईने कने हत्था रा सहारा करीने शाँत हुणे जो गलाया, “इस्राएलियो, कने परमेशरा ते डरने औल़े अन्यजातियां रे लोको सुणा"
"ACT","13","17","इन्हां इस्राएली लोकां रे परमेशरे अहांरे पूर्वजां जो चुणील्या, कने तां जे सै लोक मिस्र देशा च परदेशी हुईने रौआं थे, तां तिन्हांरी संभाल लई; कने अपणिया सामर्था रे जोरा ते तिन्हांजो तित्थीते कड्डील्या।"
"ACT","13","18","कोई चाल़ी सालां तका सै सुणसान जगह च तिन्हांजो सैंहदा रैया, हलाँकि इस्राएली लोकें परमेशरा रे हुक्मा रा पालन नीं कित्या।"
"ACT","13","19","कने कनान देशा च सत्तां जातियां रा नाश करीने तिन्हांरा देश कोई साढे चार सौ सालां च इन्हांजो दईत्या।"
"ACT","13","20","इसते बाद परमेशरे शमुएल भविष्यवक्ते तकौ तिन्हां च न्यायी बणाये।"
"ACT","13","21","इसते बाद इस्राएली लोकें इक राजा मंगया; फेरी परमेशरे चाल़ी सालां खातर बिन्यामीना रे गोत्रा चते इक माहणु; मतलब कीशा रे पुत्र शाऊला जो तिन्हां परा राजा बणाया।"
"ACT","13","22","फेरी परमेशरे शाऊला जो राज गद्दिया ते हटाईने तिसरिया जगह पर दाऊद जो तिन्हांरा राजा बणाया; तिसरे बारे च तिने गवाही दित्ती, ‘मिन्जो इक माहणु, यिशै रा पुत्र दाऊद, मेरिया मर्जिया रे मुतावक मिलीगरा; तिस इ मेरी सारी इच्छा पूरी करनी।’"
"ACT","13","23","“इसरे वंशा चते परमेशरे अपणिया वाचा रे मुतावक इस्राएल ले इक छुटकारा करने औल़े जो, यनि यीशुये जो भेज्या।"
"ACT","13","24","तिसरे औणे ते पैहले यूहन्ने सबनीं इस्राएलियां जो प्रचार कित्या भई अपणे पापां ते मन फिरावा कने बपतिस्मा लौआ, तां परमेशरा तुहांरे पाप माफ करने।"
"ACT","13","25","परमेशरे यूहन्ने जो सै जे काम्म दित्तिरा था सै तकरीवन पूरा होणे इ औल़ा था, तां तिन्हें गलाया, ‘तुहें मिन्जो क्या समझां यें? देखो हऊँ मसीह नीआं! पर मेरे बाद इक औणे औल़ा, सै जे मेरते बी सामर्थी आ, हऊँ तिसरे मुकावले किछ बी नींआ, हऊँ इक्की सेवका रा सब्बीं ते छोट्टा काम्म तिस खातर करना चाओ, तां बी लायक नींआ।’"
"ACT","13","26","“हे भाईयो, तुहें अब्राहमा रे खानदान्ना ते; कने तुहें परमेशरा ते डरने औल़े अन्यजातियां रे लोको, तुहांले परमेशरे छुटकारे रा वचन भेजीरा।"
"ACT","13","27","काँह्भई यरूशलेम च रैहणे औल़े कने तिन्हांरे सरदारें, नां यीशु मसीह जो पछयाणया कने नां भविष्यवक्ता रियां गल्लां समझियां, सै जे हर विस्रामा रे दिन पढ़ियां जाईयां, इस खातर तिस्सो दोषी ठहराईने तिन्हां गल्लां जो पूरा कित्या।"
"ACT","13","28","“तिन्हें मारी देणे लायक कोई दोष तिसच नीं पाया, तां बी पिलातुस राज्यपाल ते विनती कित्ती भई तिस्सो मारया जाओ।"
"ACT","13","29","कने ताहली जे तिन्हें यीशु मसीह रे बारे पवित्रशास्त्रा च लिखी रियां सब गल्लां पूरियां कीत्तियां, तां तिस्सो क्रूसा पर मेखां गड्डीने मारया कने क्रूसा ते उतारी ने कब्रा च रखया।"
"ACT","13","30","“पर परमेशरे तिस्सो मूईरेयां चते ज्यूंदा कित्या,"
"ACT","13","31","कने सै तिन्हांजो सै जे तिसने सौगी गलील प्रदेशा ते यरूशलेम नगरा जो आईरे थे, बौहतीं दिनां तक तिसरे चेलयां जो दुसदा रैया; लोकां रे सामणे हुण सैई तिसरे गवाह ये।"
"ACT","13","32","अहें तुहांजो तिस वायदे रे बारे च सै जे परमेशरे अहांरे बापदादयां ने कीतिरा, ये खुशखबरी सुणावां ये,"
"ACT","13","33","भई परमेशरे यीशुये जो मूईरयां चते ज्यूंदा करीने, सै वायदा अहां रियां औल़ादां खातर पूरा कित्या; येढ़ा जे भजन संहिता च परमेशरे मसीह रे बारे च बोल्या, ‘तु मेरा पुत्र आ; मैं तिज्जो राजा हुणे खातर नियुक्त कित्या।’"
"ACT","13","34","“कने तिसरे इयां मूईरेयां चते ज्यूंदे हुणे रे बारे च भई सै कदीं मनी सड़ो, परमेशरे येढ़ा बोलीरा, ‘मांह तिज्जो पवित्र कने अटल आशीषां देणियां तिन्हांजो देणे रा वायदा जे मैं दाऊद ने कित्या था।"
"ACT","13","35","इस खातर दाऊदे इक होरी भजना च बी गलाया, तु अपणे पवित्र माहणुये जो सड़ने नीं देणा।’"
"ACT","13","36","“काँह्भई दाऊद त परमेशरा री इच्छा रे मुतावक अपणे बगता च सेवा करीने मरीग्या, कने अपणे पुर्वजां च मिलीग्या, कने सड़ी बी गया।"
"ACT","13","37","पर तिस्सो जे परमेशरे मूईरयां चते ज्यूंदा कित्या, सै सड़या नीआं।"
"ACT","13","38","इस खातर, हे भाईयो, तुहें जाणी लवा भई इसरे इ जरिये पापां रिया माफिया री खबर तुहांजो दित्ती जाया राईं;"
"ACT","13","39","कने तिन्हां गल्लां च जे तुहें मूसा री व्यवस्था रे जरिये निर्दोष नीं ठैहरी सकदे थे, तिन्हांई सब्बीं च हर इक विश्वास करने औल़ा यीशु मसीह जरिये निर्दोष ठैहरया।”"
"ACT","13","40","इस खातर चकन्ने रौआ, येढ़ा नीं हो भई जो किछ भविष्यवक्तयां रियां कताबा च आईरा, तुहां परा बी पई जाओ :"
"ACT","13","41","“‘हे निंध्या करने औल़यो, देक्खा कने हैरान होआ, कने मिटी जावा; काँह्भई हऊँ तुहांरे दिनां च इक काम्म करया राँ, येढ़ा काम्म सै जे कोई तुहाँजो चर्चा करो, तां तुहां कदीं बी विश्वास नीं करना।’”"
"ACT","13","42","पौलुस कने बरनबास रे बाहर निकल़दे बगत लोक तिसने विनती करने लगे भई अगले विस्रामा रे दिन अहां जो ये गल्लां फेरी बी सुणायो।"
"ACT","13","43","तां जे सभा खत्म हुईगी तां यहूदियें कने यहूदी मता च आईरे भगतां चते बौहत सारे पौलुस कने बरनबासा रे पिच्छे-पिच्छे आईगे; कने तिन्हें तिन्हांने गल्लां करीने समझाया भई परमेशरा रे अनुग्रह च बणीरे रौआ।"
"ACT","13","44","अगले विस्रामा रे दिन लगभग सारे इ लोक परमेशरा रा वचन सुणने जो कट्ठे हुये।"
"ACT","13","45","पर यहूदी अगुवे भीड़ा जो देक्खीने डाह ने भरीगे, कने निंध्या करदे पौलुसा रियां गल्लां रे बरोधा च बोलणे लगे।"
"ACT","13","46","तां पौलुसे कने बरनबासे निडर हुईने गलाया, “जरुरी था भई परमेशरा रा वचन पैहले तुहांजो सुणाया जान्दा; पर ताहली जे तुहें तिसरा इन्कार कराँ ये, कने अप्पूँजो अनन्त जीवना रे लायक नीं ठहराँदे, तां हुण अहें अन्यजाति लोकां ले जाणा।"
"ACT","13","47","काँह्भई प्रभुये अहां जो ये हुक्म दितिरा, ‘मैं तुहांजो अन्यजातियां खातर ज्योति ठहराईरा, ताकि तुहें पृथ्विया रे कोणे-कोणे तका जाईने छुटकारे री वजह बणो।’ ”"
"ACT","13","48","ये सुणी ने अन्यजातियां खुशी हुये, कने परमेशरा रे वचना री बडयाई करने लगे कने जितने अनन्त जीवना खातर ठहराईरे थे, तिन्हें विस्वास कित्या।"
"ACT","13","49","तां प्रभुये रा वचन तिस सारे देशा च फैलणे लगया।"
"ACT","13","50","पर यहूदी अगुवेयां भगत कने कूलीन जनानां जो कने नगरा रे ताकतवर लोकां जो भड़काया, कने पौलुसा कने बरनबासा रे बरोधा च उपद्रव कराई ने तिन्हांजो अपणिया सीमा ते कड्डित्या।"
"ACT","13","51","तां पौलुस कने बरनबास लोकां रे सामणे अपणयां पैराँ री धूड़ ये दसणे खातर झाड़ी भई परमेशरे तिन्हांजो त्यागी तरा कने तिस तिन्हांजो सजा देणी। फेरी सै अन्ताकिया रे नगरा जो छड्डीने इकुनियुम रे नगरा जो चलीगे।"
"ACT","13","52","कने अन्ताकिया नगरा रे चेले खुशिया ने कने पवित्र आत्मा ते भरदे गये।"
"ACT","14","1","इकुनियुम नगरा च येढ़ा हुआ भई सै यहूदियां रे सभा घराँ च सौगी-सौगी गये, कने इयां गल्लां कीत्ति यां भई यहूदियां कने यूनानियां चते मतयां विस्वास कित्या।"
"ACT","14","2","पर विस्वास नीं करने औल़यां यहूदियें अन्यजातियां रे मन विश्वासी भाईयां रे बरोधा च भड़काये कने वरोध पैदा करीत्या।"
"ACT","14","3","कने पौलुस कने बरनबास बौहत दिनां तका तित्थी रये, कने प्रभुये रे भरोसे पर हिम्मता ने गल्लां कराँ थे; कने प्रभुये तिन्हांरे हत्थां ते बड़े-बड़े चमत्कारी नशाण दस्सीने कने नोखे काम्म करीने ये साबित कित्या भई अनुग्रह रे बारे च तिन्हांरा सन्देश सच्चा था।"
"ACT","14","4","पर नगरा रे लोकां च फूट पईगी, तिसते कितणे त यहूदियां खौ कने कितणे इ प्रेरितां खौ हुईगे।"
"ACT","14","5","ताहली जे अन्यजाति कने यहूदी लोक तिन्हांरी बेज्जति कने तिन्हां पर पत्थर मारने खातर अपणे सरदाराँ समेत तिन्हांरे पिच्छे दौड़े,"
"ACT","14","6","तां सै ये गल्ल जाणीगे, कने लुकाउनिया प्रदेशा रे लुस्त्रा कने दिरबे नगराँ च, कने नेड़े-तेड़े रियां जगहां जो नट्ठीगे,"
"ACT","14","7","कने तित्थी खुशखबरी सुनाणे लगे।"
"ACT","14","8","लुस्त्रा नगरा च इक माहणु बैठिरा था, तिसरे पैराँ च ताकत नीं थी। सै जन्मा तेई लंगड़ा था कने कदीं मनी चलीरा था।"
"ACT","14","9","सै पौलुसा जो गल्लां करदे सुणया राँ था पौलुसे तिसखा नज़राँ गड्डीने देख्या भई तिस्सो ठीक हुणे रा विस्वास आ,"
"ACT","14","10","कने बड़िया अवाज़ा च गलाया, “अपणे पैराँ रे भार सीधा खड़ा हुई जा।”"
"ACT","14","11","लोकें पौलुसा रा येढ़ा काम्म देक्खीने लुकाउनिया रिया भाषा च उच्चिया अवाज़ा च गलाया, “देबता माहणुआं रे रुपा च हुईने अहांले उतरी गरे।”"
"ACT","14","12","तिन्हें बरनबासा जो ज्यूस, कने पौलुसा जो हिरमेस गलाया काँह्भई सै गल्लां करने च माहिर थे।"
"ACT","14","13","ज्यूस रे तिस मन्दरा रा पुजारी सै जे तिन्हांरे नगरा रे सामणे था, बल़द कने फूल्लां रा हार फाटका पर लयाई ने लोकां सौगी बल़ि करना चाँह था।"
"ACT","14","14","पर बरनबासे कने पौलुस प्रेरिते ताहली जे ये सुणया, तां तिन्हें बौहत परेशान हुईने अपणे कपड़े फाड़े कने भीड़ा च जाईने, जोरा ने गलाणे लगे,"
"ACT","14","15","“हे लोको, तुहें क्या करया रायें? अहें बी तां तुहां साई दुख-सुख भोगणे औल़े माहणु ये कने तुहांजो खुशखबरी सुणाया रायें भई तुहें इन्हां बेकार चीज़ां ते लग्ग हुईने जिऊंदा परमेशरा ले औआ, तिने अकाश कने पृथ्वी कने समुद्र कने जो किछ तिसच आ बणाया।"
"ACT","14","16","तिने पिछले बगता च सब्बीं जातियां जो अपणे-अपणे रस्तयां पर चलणे दित्या।"
"ACT","14","17","“तां बी परमेशरे अप्पूँजो बगैर गवाह ते नीं छडया पर सै भलाई करदा रैया, कने अम्बरा ते बरखा कने फल़ां औल़यां मौसमां जो देईने तुहांरे मना जो भोजन कने खुशिया ने भरदा रैया।”"
"ACT","14","18","येढ़ा बोलीने भई तिन्हें लोकां जो बड़िया मुश्कलें रोकया भई सै तिन्हांरे खातर बलिदान नीं करो।"
"ACT","14","19","पर किछ यहूदियें अन्ताकिया कने इकुनियुम नगरा ते आईने लोकां जो अप्पूँ खा करील्या, कने पौलुसा पर पत्थर मारे, कने तिस्सो मरिरा समझीने नगरा ते बाहर घसीटी ने लईगे।"
"ACT","14","20","पर तां जे चेले तिसरे चऊँ पासयां आईने खड़े हुये तां सै उट्ठीने नगरा च गया कने दुज्जे दिन बरनबासा ने सौगी दिरबे गाँवां जो चलीग्या।"
"ACT","14","21","कने पौलुस कने बरनबास तिस नगरा रे लोकां जो खुशखबरी सुणाईने, कने बौहत सारे चेले बणाईने, लुस्त्रा कने इकुनियुम कने अन्ताकिया नगरा जो वापस आईगे,"
"ACT","14","22","कने हरेक नगरा रे चेलयां रे मना जो मजबूत करदे रहे कने ये उपदेश देआं थे भई विश्वासा च बणीरे रौआ; कने ये बोलां थे, “अहांजो मते दुख सहीने परमेशरा रे राज्जा च जाणे मिलणा।”"
"ACT","14","23","कने पौलुस कने बरनबासे हरेक कलीसियां चते विश्वासी लोकां जो चुणीने तिन्हां खातर प्राचीन बणाये कने उपवास कने प्राथना करीने तिन्हांजो प्रभु यीशुये जो सौंपीत्या, तिस पर जे तिन्हें विश्वास कित्तिरा था।"
"ACT","14","24","कने सै पिसिदिया प्रदेशा चीयें हुन्दे हुये पंफूलिया प्रदेशा च पुज्जे;"
"ACT","14","25","फेरी पिरगा नगरा च वचन सुणाईने अत्तलिया नगरा च आये,"
"ACT","14","26","कने तित्थी ते सै जहाजा पर अन्ताकिया नगरा जो वापस गये, उत्थी सै तिस कम्मां खातर सै जे तिने पूरा कित्तिरा था परमेशरा रे अनुग्रह च सौंपी ने गये।"
"ACT","14","27","तित्थी पुज्जी ने तिन्हें कलीसिया रे लोकां जो कट्ठा कित्या कने दस्या भई परमेशरे तिन्हां सौगी हुईने कितणे बड्डे-बड्डे काम्म कित्ते, कने परमेशरे अन्यजाति लोकां जो कियां यीशु मसीह पर विश्वास करने रे लायक बणाया।"
"ACT","14","28","कने पौलुस कने बरनबास चेलयां सौगी बौहत दिनां तका रै।"
"ACT","15","1","फेरी किछ यहूदी विश्वासी यहूदिया प्रदेशा ते आईने विश्वासियां जो सखाणे लगे : “जे मूसा री रितिया पर तुहांरा खतना नीं हुईरा हो तां तुहें छुटकारा नीं पाई सकदे।”"
"ACT","15","2","पौलुस कने बरनबास तिन्हांने सैहमत नीं थे, तिन्हांरी बौहत बैहस कने झगड़ा हुआ तां ये मन्नया गया भई पौलुस कने बरनबास कने तिन्हां चते किछ विश्वासी लोक इसा गल्ला रा समाधान करने प्रेरितां कने प्राचीनां ले यरूशलेम जो जाओ।"
"ACT","15","3","कलीसिया रे लोकें रोटी कने पैसा देईने तिन्हांरी यात्रा च जाणे जो मदद कित्ति; कने सै फीनीके कने सामरिया प्रदेशा चीयें हुंदे हुये किस तरीके ने अन्यजातियां रे लोक खुशखबरी सुणीने यीशु मसीह पर विश्वास करी राँये ये खबर सुणान्दे रै, कने ये सुणीने सब विश्वासी बौहत खुश हुये।"
"ACT","15","4","ताहली जे सै यरूशलेम नगरा च पुज्जे, तां कलीसिया रे लोक कने प्रेरित कने प्राचीन तिन्हांने खुशिया ने मिले, कने पौलुस कने बरनबासे दस्या भई परमेशरे तिन्हांने सौगी हुईने केढ़े-केढ़े काम्म कित्तिरे थे।"
"ACT","15","5","पर फरीसियां रे दला चते तिन्हें जे विस्वास कित्या था, तिन्हां चते कईयें उट्ठीने गलाया, “होरीं जाती रे लोकां जो खतना कराणे कने मूसा री व्यवस्था जो मनणे रा हुक्म देणा चहिन्दा।”"
"ACT","15","6","तां प्रेरित कने प्राचीन इसा गल्ला रे बारे च बचार करने खातर कट्ठे हुये।"
"ACT","15","7","तां पतरसे बौहत बैहस हुणे ते बाद खड़े हुईने तिन्हांजो गलाया, “भाईयो, तुहें जाणाँ ये भई बौहत दिन पैहले परमेशरे तुहां चते मिन्जो चुणीलरा भई मेरे जरिये अन्यजातियां रे लोक खुशखबरी सुणीने विश्वास करो।"
"ACT","15","8","मना रे जाँचणे औल़े परमेशरे तिन्हांजो बी अहां साई पवित्र आत्मा देईने ये साबित कित्या भई तिने तिन्हांजो अपणयां लोकां साई ग्रहण कित्या;"
"ACT","15","9","कने विश्वासा ते तिन्हांरे मन शुद्ध करीने अहां च कने तिन्हां च किछ भेद नीं रखया।"
"ACT","15","10","“फेरी हुण तुहें काँह परमेशरा जो परखां ये भई चेलयां रिया गर्दना पर येढ़ा जुंगड़ा रखो, तिस्सो जे अहांरे पूर्वज बी चक्की नीं सक्के कने नां अहें चक्की सक्कां ये?"
"ACT","15","11","हाँ, अहांरा ये निश्चा जरुर आ भई तियां-तियां ने प्रभु यीशुये रे अनुग्रह ते छुटकारा मिलणा; तियां-तियां इ अहांजो बी मिलणा।”"
"ACT","15","12","तां सै सारी सभा चुपचाप बरनबासा कने पौलुसा री सुणने लगी, भई परमेशरे तिन्हांरे दवारा अन्यजातियां च कितणे बड्डे-बड्डे चमत्कार, कने नोखे काम्म दस्से।"
"ACT","15","13","ताहली जे सै चुप हुये तां याकूब बोलणे लगया, “हे भाईयो, मेरी सुणा।"
"ACT","15","14","शमौन पतरसे दस्या भई परमेशरे पैहले अन्यजातियां रे लोकां पर केढ़ी दया कित्ती भई तिन्हां चते अपणे लोक होणे खातर किछ लोकां जो चुणया।"
"ACT","15","15","इसते भविष्यवक्तयां रियां गल्लां बी मिलां ईं, तेढ़ा जे पवित्रशास्त्रा च लिखिरा:"
"ACT","15","16","‘इसते बाद मांज फेरी आईने दाऊद रा रूढ़िरा राज खड़ा करना, कने तिसरे खण्डहराँ जो फेरी बनाणा, कने तिस्सो खड़ा करना,"
"ACT","15","17","इस खातर भई बाकी माहणु, मतलब सब जातियां रे लोक तिन्हांजो जे अपणे लोक हुणे रे खातर चुणीरा, प्रभुये जो टोल़ो,"
"ACT","15","18","येढ़ा सैई प्रभु बोलां सै जे जगता रिया उत्पतिया ते इन्हां गल्लां री खबर देन्दा आया।’"
"ACT","15","19","“इस खातर मेरा बचार येआ भई अन्यजातियां चते सै जे किछ लोक परमेशरा खा फिराँ ये अहें तिन्हांजो दुख नीं दईये;"
"ACT","15","20","पर तिन्हांजो इक चिट्ठी लिखीने भेजिये भई सै मूर्तां पर चढ़ाईरी किसी बी खाणे रिया चीज़ा जो नीं खायां कने व्यभिचारा ते दूर रैयां कने गल़ा घुट्ठीरे जानवरा रा मास नां खाये कने जानवरा रा खून्न नीं पीये।"
"ACT","15","21","काँह्भई बौहत बगता ते कई नगराँ च मूसा री व्यवस्था रा प्रचार करदे आये, कने सै हर विस्रामा रे दिन यहूदी सभा घर च पढ़ियां जांइयां।”"
"ACT","15","22","फेरी यरूशलेम री सारी कलीसियां रे लोकां समेत प्रेरितां कने प्राचीनां जो ये खरा लगया भई अप्पूँ चते किछ माहणुआं जो चुणीने, मतलब यहूदा तिस्सो जे बरसब्बा बोलां ये, कने सीलासा जो सै जे विश्वासियां च अगुवे; कने तिन्हांजो पौलुस कने बरनबासा सौगी अन्ताकिया नगरा रिया कलीसिया च भेज्या।"
"ACT","15","23","कने तिन्हें चिट्टी तिन्हांरे साथ भेज्जी : “अन्ताकिया नगर कने सीरिया कने किलिकिया प्रदेशा रे रैहणे औल़े विश्वासियां जो सै जे अन्यजातियां रे लोकां चते हुये, प्रेरितां कने प्राचीन विश्वासियां रा नमस्कार।"
"ACT","15","24","“अहें सुणीरा भई अहां चते कंईंयें तित्थी आईने तुहांजो अपणियां गल्लां ते घबराई तरा; कने तुहांरे मन पुट्ठे करी तरे, पर अहें तिन्हांजो हुक्म नीं दित्तिरा था।"
"ACT","15","25","इस खातर अहें इक मन हुईने ठीक समझया भई किछ माहणुआं जो चुणीने अपणे प्यारे बरनबासा कने पौलुसा सौगी तुहांले भेजिये।"
"ACT","15","26","ये येढ़े माहणु ये तिन्हें जे अपणे प्राण अहांरे प्रभु यीशु मसीह रे खातर मुश्कला च पाईरे।”"
"ACT","15","27","“अहें यहूदा कने सीलासा जो भेज्या राँये, तिन्हां तुहांजो अपणे मुँआं ते इन्हां सारियां गल्लां जो दसणा।"
"ACT","15","28","पवित्र आत्मा जो कने अहां जोये ठीक लगया भई इन्हां जरुरी गल्लां जो छड्डीने, तुहां परा कने बजन नीं पाईये;"
"ACT","15","29","भई तुहें मूरतां पर बल़ि कित्तिरे कने खून्ना ते, कने गल़ा घुट्ठीरे मासा ते, कने व्यभिचारा ते दूर रहो। इन्हांते दूर रहो तां तुहांरा भला हुणा। अग्गे शुभकामना।”"
"ACT","15","30","फेरी सै विदा हुईने अन्ताकिया नगरा च पुज्जे, कने सभा जो कट्ठी करीने सै पत्री तिन्हांजो दईती।"
"ACT","15","31","सै तिसा पत्रिया पढ़ीने तिन्हां उपदेशां रियां गल्लां ते बौहत खुश हुये।"
"ACT","15","32","यहूदा कने सीलासे सै जे अप्पूँ बी भविष्यवक्ता ये, बौहत गल्लां ते विश्वासियां जो उपदेश देईने मजबूत कित्या।"
"ACT","15","33","सै किछ दिन रईने, विश्वासियां ते शान्तिया री आशीष पाईने अपणे भेजणे औल़यां ले विदा कित्ते।"
"ACT","15","34","(कने सीलासा जो तित्थी रैहणा खरा लगया, पर यहूदा वापस यरूशलेम चलीग्या।)"
"ACT","15","35","कने पौलुस कने बरनबास अन्ताकिया नगरा च रईगे : कने होरी मतयां लोकां ने सौगी प्रभु यीशुये रे वचना रा उपदेश देन्दे कने खुशखबरी सुणांदे रये।"
"ACT","15","36","किछ दिना बाद पौलुसे बरनबासा ने गलाया, “तिन्हां-तिन्हां नगराँ च जे अहें प्रभुये रा वचन सुणाई रा, आओ, फेरी भीं तिन्हां च चलिये कने अपणे विश्वासियां जो देखिये भई सै केढ़े।”"
"ACT","15","37","तां बरनबासे यूहन्ना जो तिस्सो जे मरकुस बोलां ये, सौगी नेणे रा बचार कित्या।"
"ACT","15","38","पर पौलुसे तिस्सो सौगी नेणा अच्छा नीं समझया काँह्भई पंफूलिया प्रदेशा च सै तिन्हांते लग हुईगरा था, कने कम्मा पर तिन्हां सौगी नीं गया था।"
"ACT","15","39","मतलब येढ़ी बैहस हुई भई पौलुस कने बरनबास इक्की दुये ते लग हुईगे; कने बरनबास, मरकुसा जो लईने जहाजा पर साइप्रस टापुये जो चलीग्या।"
"ACT","15","40","पर पौलुसे सीलासा जो चुणी लया, कने विश्वासियां ते परमेशरा रे अनुग्रह च सौंपया जाईने अन्ताकिया नगरा ते चली गया;"
"ACT","15","41","कने सै सीरिया कने किलिकिया प्रदेशा ते हुन्दे हुये कलीसिया रे लोकां जो मजबूत करदा गया।"
"ACT","16","1","फेरी सै दिरबे कने लुस्त्रा नगरा च बी गया, तित्थी तीमुथियुस नौआं रा इक चेला था। सै जे यहूदी विश्वासी जनाना रा पुत्र था, पर तिसरा पिता यूनानी था।"
"ACT","16","2","सै लुस्त्रा कने इकुनियुम नगरा रे विश्वासियां च ईज्ज़तदार माहणु था।"
"ACT","16","3","पौलुस री इच्छा थी भई सै तिसने सौगी चलो; कने सै जे यहूदी लोक तिन्हां जगहां च रौआं थे तिन्हां रिया वजह ते तिने तिसरा खतना कित्या, काँह्भई सै सब जाणाँ थे, भई तिसरा पिता यूनानी था।"
"ACT","16","4","पौलुस कने तिसरे साथी नगर-नगर जान्दे हुये सै तिन्हां विधियां जो सै जे यरूशलेम नगरा रे प्रेरितें कनें प्राचीनें दस्सी रियां थियां, मनणे खातर चेलयां जो दस्दे जां थे।"
"ACT","16","5","इयां कलीसिया रे लोक विस्वासा च पक्की हुन्दी गई कने तादाता च हर दिन बधदी गई।"
"ACT","16","6","सै फ्रूगिया कने गलातिया प्रदेशा चते हुईने गये, काँह्भई पवित्र आत्मे तिन्हांजो आसिया प्रदेशा च वचन सुनाणे ते मना कित्या।"
"ACT","16","7","तिन्हें मूसिया प्रदेशा रे बाडरा रे नेड़े पुज्जी ने, बितूनिया इलाके च जाणा चाया; पर पवित्र आत्मे तिन्हांजो जाणे नीं दित्या।"
"ACT","16","8","इस खातर सै मूसिया प्रदेशा चीयें हुईने त्रोआस बन्दरगाह च आये।"
"ACT","16","9","तित्थी पौलुसे राति जो इक दर्शन देख्या भई इक मकिदुनी प्रदेशा रा इक माहणु खड़ीरा कने तिसने विनती करीने गलाया राँ, “समुद्रा रे पार जाईने मकिदुनिया प्रदेशा च औआ, कने अहांरी मदद करा।”"
"ACT","16","10","तिसरे येढ़ा दर्शन देखदे इ अहें झट मकिदुनिया प्रदेशा च जाणा चाया, येढ़ा समझीने भई परमेशरे अहौं तिन्हांजो खुशखबरी सुनाणे खातर सद्दीरा।"
"ACT","16","11","इस खातर त्रोआस नगरा रिया बन्दरगाह ते जहाज खोल्ली ने अहें सीधे सुमात्रा रे टापुये कने दुज्जे दिन नियापुलिस बन्दरगाह च आये।"
"ACT","16","12","उत्थीते अहें फिलिप्पी नगरा च पुज्जे, सै जे मकिदुनिया प्रदेशा रा खास नगर आ तित्थी जे कई रोमी नागरिक रैं, कने अहें तिस नगरा च किछ दिन तका रहे।"
"ACT","16","13","विस्रामा रे दिन अहें नगरा रे फाटका ते बाहर नदिया रे कनारे येढ़ा समझीने गये भई तित्थी यहूदियां री प्राथना करने री जगह हुंगी, कने बैठीने सै जनानां जे तित्थी कट्ठियां हुई रियां थियां, तिन्हांने गल्लां करने लगे।"
"ACT","16","14","लुदिया नौआं री थुआतीरा नगरा री बैंगनी कपड़े बेचणे औल़ी परमेशरा री इक भगतणी सुणया राँ थी। परमेशरे तिसारा मन खोल्या भई सै पौलुसा रिया गल्लां पर चित लगाओ।"
"ACT","16","15","तां जे तिसे अपणे घराने समेत बपतिस्मा लया, तां तिसे अहांने विनती किती, जे तुहें मिन्जो प्रभुये री विश्वासी समझां यें तां, चलीने मेरे घरा च रौआ, “कने सै अहांजो मनाई ने लई गई।”"
"ACT","16","16","ताहली जे अहें प्राथना करने रिया जगह च जाया राँ थे, तां अहांजो इक दासी मिली तिसच जे भविष्य दसणे औल़ी बुरीआत्मा थी; कने भविष्य दसणे ते अपणे मालकां खातर बौहत कमाई करी लेयां थी।"
"ACT","16","17","सै पौलुसा रे कने अहांरे पिच्छे आईने रड़ाणे लगी, “ये माहणु परमप्रधान परमेशरा रे दास ये, सै जे अहांजो छुटकारे री कथा सुणवांये।”"
"ACT","16","18","सै बौहत दिनां तका येढ़ा इ करदी रई; पर पौलुस दुखी हुआ, कने मुड़ीने तिसा बुरीआत्मा जो गलाया, “हऊँ यीशु मसीह रे नौआं ते हुक्म देआं भई इसा चते निकल़ी जा।” कने सै तिस इ बगता निकल़ीगी।"
"ACT","16","19","तां जे तिसारे मालकें देख्या भई अहां रिया कमाईया री आशा चलीगी, तां पौलुस कने सीलासा जो पकड़ीने चौका च प्रधाना ला खींजी ने लईगे;"
"ACT","16","20","कने तिन्हांजो जज्जा ला लईगे कने गलाया, “ये लोक सै जे यहूदी ये, अहांरे नगरा च बड़ा हल्ला मचाई रायें;"
"ACT","16","21","कने येढ़ियां रितियां दस्या रायें, तिन्हांजो ग्रहण करना कने मनणा अहां रोम नगरा च रैहणे औल़यां रे खातर ठीक निआं।”"
"ACT","16","22","तां लोकां री भीड़ पौलुस कने सिलासा रे बरोधा च कट्ठे हुईने आये, कने जज्जे तिन्हांरे कपड़े उतारी ने, तिन्हांजो बैंत मारने रा हुक्म दित्या।"
"ACT","16","23","बौहत बैंत मरवाई ने तिन्हें तिन्हांजो जेल खाने च पाईत्या कने दरोगे जो हुक्म दित्या भई तिन्हांजो चौकसिया ने रखो।"
"ACT","16","24","तिन्हें येढ़ा हुक्म लईने तिन्हांजो अन्दरलिया कोठड़िया च रखया कने तिन्हांरे पैर लकड़िया री बेड़ियां ने जकड़ीते।"
"ACT","16","25","अधिया राति रे बगत पौलुस कने सीलास प्राथना करदे परमेशरा रे भजन गाये राँ थे कने कैदी तिन्हांरी सुणया राँ थे।"
"ACT","16","26","इतणे च अचानक बड्डा हिलण हुआ, येत्थी तका भई जेलखान्ने री निऊँआ तका हिली गी, कने ताहलुं इ सब दरवाजे खुलीगे; कने सब्बीं रे बन्धन खुलीगे।"
"ACT","16","27","दरोगा जागीग्या, कने जेलखान्ने रे दरवाजे खुले देक्खीने समझया भई कैदी नट्ठीगे, इस खातर तिने तलवार कड्डीने अप्पूँजो खत्म करना चाहया।"
"ACT","16","28","पर पौलुसे उचिया अवाज़ा च गलाया, “अप्पूँजो मत मारदा, काँह्भई अहें सब येत्थी ये।”"
"ACT","16","29","तां सै लम्फ बाल़ीने अन्दरा गया, कने पौलुस कम्बदा-कम्बदा सीलासा रे अग्गे पैराँ पई गया;"
"ACT","16","30","कने तिन्हांजो बाहर ल्याईने गलाया, “हे सज्जनो, छुटकारा पाणे खातर हऊँ क्या करुँ?”"
"ACT","16","31","तिन्हें गलाया, “प्रभु यीशु मसीह पर विस्वास कर तां तु कने तेरे घराने जो छुटकारा मिलणा।”"
"ACT","16","32","कने तिन्हें तिस्सो कने तिसरे सारे घरा रे लोकां जो प्रभुये रा वचन सुणाया।"
"ACT","16","33","राति जो तिन्हें तिस इ वगत तिन्हांजो नेईने तिन्हांरे जख्म धोये, कने तिने अपणे लोकां समेत ताहलुं इ बपतिस्मा लई लया।"
"ACT","16","34","तां तिन्हें तिन्हांजो अपणे घरा च नेईने तिन्हांजो रोटी खाणे दित्ती, कने अपणे सारे घराने समेत परमेशरा पर विश्वास करीने खुशी मनाई।"
"ACT","16","35","ताहली जे अगला दिन हुआ तां हाक्में सपाईयां जो येढ़ा बोलीने भेज्या भई तिन्हां माहणुआं जो छड्डी दे।"
"ACT","16","36","दरोगे ये गल्लां पौलुसा ने बोलियां, “हाक्में तिज्जो छड्डी देणे रा हुक्म दित्तिरा। इस खातर शान्तिया ने निकल़ीने चली जा।”"
"ACT","16","37","पर पौलुसे तिन्हांने गलाया, “तिन्हें अहां रोमी माहणुआं जो बिना दोषा ते लोकां रे सामणे मारया कने जेल्ला बी पाया। हुण अहां चुप-चाप काँह निकल़ी जाणा? येढ़ा नीं करना; पर सै अप्पूँ आईने अहांजो बाहर निकल़ो।”"
"ACT","16","38","सपाईये ये गल्लां हाकमा ने कित्तियां, कने सै येढ़ा सुणीने भई ये रोमा रे नागरिक ये, डरीगे,"
"ACT","16","39","कने आईने तिन्हांते माफी मंगी, कने बाहर नेईने विनती किति भई नगरा ते चली जाओ।"
"ACT","16","40","सै जेलखान्ने ते निकल़ीने लुदिया रे घरौ गै, कने विश्वासियां ने मिलीने तिन्हांरा हौंसला बधाया, फेरी उत्थीते चलीगे।"
"ACT","17","1","फेरी पौलुस कने सिलास अम्फिपुलिस कने अपुल्लोनिया नगराँ चीयें हुईने थिस्सलुनीके शहरा च आये, तित्थी जे यहूदियां रा इक सभा घर था।"
"ACT","17","2","पौलुस अपणी रितिया रे मुतावक तिन्हां ला गया, कने तिन्न हफ्ते तका पवित्रशास्त्रा ते तिन्हांने वाद-विवाद करदा रैया;"
"ACT","17","3","कने तिन्हांरा मतलब खोल्ली-खोल्ली ने समझां था भई मसीह रा दुख सैहणा, कने मूईरेयां चते ज्यूंदा हुणा, जरुरी था; कने, “सै यीशु तिसरी जे हऊँ तुहांजो कथा सुणाई राँ, मसीह आ।”"
"ACT","17","4","तिन्हां चते किछ यहूदियें, कने परमेशरा ते डरने औल़े यूनानियां चते बौहत लोकें कने कई कुलीन जनानें यीशु मसीह पर विश्वास करीने तिसरी अराधना कित्ती, कने सै बी पौलुस कने सीलासा ने मिलणे जो त्यार हुई गियां।"
"ACT","17","5","पर यहूदियें डाह ने भरी ने बजारू लोकां चते किछ बुरयां माहणुआं जो अप्पूँ सौगी लया, कने भीड़ कट्ठी करीने नगरा च दंगा करने लगे, कने यासोन रे घरा पर हमला करीने तिन्हांजो लोकां रे सामणे लौणा चाया।"
"ACT","17","6","तित्थी तिन्हांजो सै नीं मिले तां यासोन कने किछ विश्वासियां जो नगरा रे हाक्मा रे सामणे खींजी ने ली आये कने रड़ाये, “ये लोक तिन्हें जे संसारा रे हरेक कोणे च हंगामा करी तरा, कने हुण येत्थी बी आईगरे।"
"ACT","17","7","“यासोने तिन्हांजो अपणे घरा रखीरा। ये सब येढ़ा बोलां यें भई यीशु इ राजा, कने बादशाह कैसरा रे हुक्मा रा बरोध कराँ यें।”"
"ACT","17","8","तिन्हें लोकां जो कने नगरा रे हाक्मां जो येढ़ा बोलीने घबराई त्या।"
"ACT","17","9","इस खातर तिन्हें यासोना कने बाकी लोकां ते मुचलका लईने तिन्हांजो छड्डीत्या।"
"ACT","17","10","विश्वासियें रातो-रात पौलुस कने सीलास जो थिस्सलोनिया नगरा ते बिरीया नगरा च भेजीत्या; कने सै तित्थी पुज्जी ने यहूदियां रे यहूदी सभा घर च गये।"
"ACT","17","11","ये लोक त थिस्सलुनीके नगरा रे यहूदियां ते खरे थे, कने तिन्हें दिल लाईने वचन ग्रहण कित्या, कने हर रोज पवित्रशास्त्रा च टोलदे रै भई ये गल्लां येड़ियां इ हईयां की नीं।"
"ACT","17","12","इस खातर यूनानी जनाना चते बौहतीं, कने कुलीन जनानां चते कने माहणुआं चते बौहतीं विश्वास कित्या।"
"ACT","17","13","पर तां जे थिस्सलुनीके नगरा रे यहूदी जाणीगे भई पौलुस बिरीया नगरा च बी परमेशरा रा वचन सुणाये राँ, तां तित्थी आईने बी लोकां जो भड़काणे कने हलचल मचाणे लगे।"
"ACT","17","14","फेरी विश्वासियें झट इ पौलुसा जो विदा कित्या भई समुद्रा रे कनारे चली जावा; पर सीलास कने तीमुथियुस बिरिया नगरा च रईगे।"
"ACT","17","15","पौलुसा जो ल्यौणे औल़े तिस्सो एथेंस नगरा तक लईगे; कने पौलुसा रे इस हुक्मा सौगी सै बिरिया नगरा च वापस हुईगे भई सीलास कने तीमुथियुसा जो छोड़े इ तिन्हांले भेजी दित्या जाओ।"
"ACT","17","16","ताहली जे पौलुस एथेंस नगरा च सिलास कने तिमुथी रा इन्तजार करयां राँ था, तां नगरा जो मूर्तियां ने भरीरा देक्खीने तिसरा मन बड़ा उदास हुया।"
"ACT","17","17","इस खातर सै यहूदी सभा घर च यहूदी लोकां कने परमेशरा ते डरने औल़े यूनानी, कने बजारा रे चौराहे च सै लोक जे तिस्सो मिले थे तिन्हांने हर रोज वाद-विवाद कराँ था।"
"ACT","17","18","फेरी इपिकूरी कने स्तोईकी दार्शनिकां चते किछ तिसने तर्क करने लगे, कने कईयें गलाया, “ये बकवादी क्या बोलणा चाँह?” पर दुज्जेयां गलाया, “ये होरसी रा प्रचारक लगया राँ” काँह्भई सै यीशुये रा कने भीं ते जिऊंदा हुणे री खुशखबरी सुणावां था।"
"ACT","17","19","फेरी सै तिस्सो अप्पूँ सौगी अरियुपगुस सभा च लईगे कने पुच्छया, “क्या अहें जाणी सक्कां यें भई ये नई शिक्षा तिस्सो जे तु सणवां, क्या?"
"ACT","17","20","काँह्भई तु अहांजो नोखियां गल्लां सुणावां, इस खातर अहें जाणना चाँये भई इन्हांरा क्या मतलब आ।”"
"ACT","17","21","(इस खातर भई कई एथेंस वासी कने सै जे प्रदेशी तित्थी रैयां थे, नौंईयां-नौंईयां गल्लां बोलणे कने सुणने ते इलावा होर किसी कम्मां च बगत नीं बितांदे थे।)"
"ACT","17","22","तां पौलुसे अरियुपगुस सभा रे बिच खड़े हुईने गलाया, “हे एथेंस रे लोको, हऊँ देख्याराँ भई तुहें हर गल्ला च देबतयां रे बड़े मनणे औल़े।"
"ACT","17","23","काँह्भई हऊँ फिरदे-फिरदे तांजे तुहांरियां पुजणे रियां चीज़ां जो देख्याराँ था, तां इक येढ़ी वेदी मिली, तिस पर लिखिरा था, ‘अणजाणे ईश्वरा खातर।’ इस खातर तिस्सो जे तुहें बिणा जाणे पुज्जां ये हऊँ तुहांजो तिसरी खबर सुणावां।"
"ACT","17","24","“तिने परमेशरे जे संसार कने संसारा रियां सब चीज़ां जो बणाया, सै स्वर्ग कने पृथ्विया रा मालक हुईने, हत्था रे बणाईरे मन्दरा च नीं रैंहदा;"
"ACT","17","25","तिस्सो किसी चीज़ां री कमी नीं इस खातर तिस्सो माहणुआं रिया सहायता री जरुरत नीं, काँह्भई सैइ सब्बीं जो जीवन कने सांस कने सब किछ देणे औल़ा।"
"ACT","17","26","“इक्की माहणुये ते तिने माहणुआं रियां सारियां जातियां बणाईयां ताकि सै सारिया पृथ्विया पर बसी जाओ; कने तिने इ लोकां रा बगत तै करीत्या कने तिसा जगह री, तित्थी जे सै रौ, सीमायें बन्ही तियां,"
"ACT","17","27","परमेशरे ये सब किछ इस खातर कित्या भई लोक परमेशरा री खोज करी सक्को। हुई सक्कां भई सै तिस तक पहुँची ने तिस्सो पाईलो। इतणा हुणे पर बी सै अहां चते किसी ते बी दूर नीआं।"
"ACT","17","28","काँह्भई अहें तिसच इ ज्यूंदे रैयां ये, कने चलां-फिराँ ये, कने टिकिरे रैयां ये; ठीक तियां इ जियां जे तुहांरे कितणयां कवियें बी बोलीरा, ‘अहें तिसरे इ वंशा रे।’"
"ACT","17","29","“कने काँह्भई अहें परमेशरा रा वंश ये इस खातर अहांजो ये कदीं नीं सोचणा चाहिन्दा भई सै दिव्य अस्तित्व सोना या चान्दी या पत्थरा री बणीरी माहणुये री कल्पना या कारीगरिया ने बणी किसी मूरता साई आ।"
"ACT","17","30","इस खातर परमेशरे तिस बगता पर ताहली जे सब अणजाण थे ध्यान नीं दित्या, पर हुण हर जगह सब्बीं माहणुआं जो मन फिराणे रा हुक्म देआं।"
"ACT","17","31","काँह्भई तिने इक दिन रखीरा, तिसच जे तिस माहणुये रे जरिये संसारा रा न्याय करना, तिस्सो जे तिने रखीरा, कने तिस्सो मूईरेयां चते ज्यूंदा करीने इसा गल्लां रा सबूत सारयां लोकां जो देईतरा।”"
"ACT","17","32","मूईरयां चते जिऊंदा हुणे री गल्ल सुणीने किछ लोक मजाक उड़ाणे लगे, कने कईयें गलाया, “ये गल्ल अहें तेरते फेरी कदीं सुणगे।”"
"ACT","17","33","तां पौलुस तिन्हां चते निकल़ी गया।"
"ACT","17","34","पर किछ माहणु तिसने सौगी मिले, कने प्रभु यीशुये पर विश्वास कित्या; तिन्हां च जे दियुनुसियुस सै जे अरियुपगुस सभा रा सदस्य था, कने दमरीस नौआं री इक जनाना थी, तिन्हां सौगी होर बी किछ लोक थे।"
"ACT","18","1","इसते बाद पौलुस एथेंस नगरा जो छड्डीने कुरिन्थुस नगरा च आया।"
"ACT","18","2","तित्थी तिस्सो अक्विला नौआं रा इक यहूदी मिलया, तिसरा जन्म पुन्तुस प्रदेशा च हुईरा था। सै अपणी पत्नी प्रिस्किल्ला ने सौगी इटली प्रदेशा ते नौआं-नौआं आईरा था, काँह्भई बादशाह कलौदियुस सब्बीं यहूदियां जो रोमा ते निकल़णे रा हुक्म दित्तिरा था। इस खातर सै तिन्हां ला गया।"
"ACT","18","3","पौलुस कने अक्विला रा इक जेआ काम्म था, इस खातर सै तिन्हां सौगी रैया कने सै काम्म करने लगे; कने तिन्हांरा तम्बु बनाणे रा काम्म था।"
"ACT","18","4","कने पौलुस हर विस्राम रे दिन यहूदी सभा घर च वाद-विवाद करीने यहूदियां कने यूनानियां जो बी यीशु मसीह पर विश्वास करने जो समझां था।"
"ACT","18","5","तां जे सीलास कने तीमुथियुस मकिदुनिया प्रदेशा च आये, तां पौलुस वचन सुनाणे रे जोशा च यहूदियां जो गवाही देणे लगया भई यीशु इ मसीह आ।"
"ACT","18","6","पर ताहली जे यहूदी पौलुस रे बरोधा च निंध्या करने लगे, तां तिने अपणे कपड़े झाड़ी ने तिन्हांने गलाया, “जे परमेशर तुहांजो सजा देंगा, तां ये तुहांरी अपणी गल़ती हुणी! हऊँ निर्दोष आ। हुणा ते मांह परमेशरा रा वचन सुनाणे जो अन्यजातियां ले जाणा।”"
"ACT","18","7","कने यहूदी सभा घरा ते चलीने सै तीतुस युसतुस नौआं रा परमेशरा ते डरने औल़े, अन्यजाती माहणुये रे घरें परमेशरा रा वचन सखाणे गया; तिसरा घर यहूदी सभा घरा सौगी था।"
"ACT","18","8","तां यहूदी सभा घरा रे सरदारे क्रिस्पुस अपणे सारे घराने समेत प्रभुये परा विस्वास कित्या। कने मते सारे कुरिन्थ वासियें सुणी ने विस्वास कित्या कने बपतिस्मा लेया।"
"ACT","18","9","प्रभुये इक्की राति दर्शन देईने पौलुसा जो गलाया, “मत डर, बोली जा कने चुप मत रै;"
"ACT","18","10","काँह्भई हऊँ तेरे सौगी आ, कने कोई तेरे परा चड़ाई करीने तेरा नुक्शान नीं करी सकदा; काँह्भई इस नगरा च बौहत सारे लोक ये तिन्हांजे माह पर विश्वास करना।”"
"ACT","18","11","इस खातर पौलुस तिन्हां च परमेशरा रा वचन सुणांदे-सुणांदे सै इक साल छेआं महीनयां तका रैया।"
"ACT","18","12","तां जे गल्लियो अखाया प्रदेशा रा राज्यपाल था, तां यहूदी लोक येक्का करीने पौलुसा परा लड़ने आईगे। कने तिस्सो न्याय आसना रे सामणे ल्याईने बोलणे लगे;"
"ACT","18","13","“ये लोकां जो समझावां भई परमेशरा री अराधना इयां-इयां करा, सै जे व्यवस्था रे मुतावक नीआं।”"
"ACT","18","14","ताहली जे पौलुस बोलणे जो त्यार इ था, तां गल्लियो येढ़ा यहूदियां ने गलाया, “हे यहूदियो, जे ये किछ अन्याय या दुष्ट गल्ल हुंदी, तां पक्का इ हऊँ तुहांरी सुणदा।"
"ACT","18","15","पर जे ये गल्ल वाद-विवाद, शब्दां, कने नौआं, कने तुहांरिया अपणिया व्यवस्था रे बारे ची तां तुहें इ जाणो; काँह्भई हऊँ इन्हां गल्लां रा जज नीं बणना चाहन्दा।”"
"ACT","18","16","कने गल्लियो तिन्हांजो न्याय आसना रे सामणे ते बाहरौ निकल़वाईत्या।"
"ACT","18","17","तां बौहत सारे लोकें यहूदी सभा घरा रे सरदार सोस्थिनेसा जो पकड़ीने न्याय आसना रे सामणे मारया गया। पर गल्लियो इन्हां गल्लां री किछ बी चिन्ता नीं किती।"
"ACT","18","18","पौलुस बौहतीं दिनां तका कुरिन्थ नगरा च रैया फेरी विश्वासियां ते विदा हुईने किंख्रिया नगरा च चलीग्या तिस नगरा च पौलुसे अपणा सिर मुंडवाया काँह्भई तिने संगल़प लेईरा था, बाद बिच समुद्रा रे रस्ते सीरिया प्रदेशा जो चलीग्या, तिसने सौगी प्रिस्किल्ला कने अक्विला थे।"
"ACT","18","19","तिन्हें इफिसुस नगरा च पुज्जी ने प्रिस्किल्ला कने अक्विला जो छडया, कने अप्पूँ यहूदी सभा घर च जाईने यहूदियां ने वाद-विवाद करने लगया।"
"ACT","18","20","ताहली जे लोकें तिसने विनती कित्ती, “अहां सौगी होर किछ दिन रै।” तां सै नीं मन्नया;"
"ACT","18","21","पर सै येढ़ा बोलीने तिन्हांते विदा हुआ, “जे परमेशरे चाहया तां हऊँ तुहां ला फेरी औंगा।” तां सै इफिसुस ते जहाजा खोली ने चलीप्या;"
"ACT","18","22","कने कैसरिया नगरा च उतरी ने (यरूशलेम नगरा जो) गया कने कलीसिया रे विश्वासियां जो नमस्कार करीने अन्ताकिया नगरा च आया।"
"ACT","18","23","फेरी किछ दिन रईने सै अन्ताकिया ते चलीग्या कने इक्की तरफा ते गलातिया रे कने फ्रूगिया परदेशा रे सब चेलयां जो मजबूत करदा रैया।"
"ACT","18","24","अपुल्लोस नौआं रा इक यहूदी माहणु, तिसरा जन्म जे सिकन्दरिया नगरा च हुईरा था, सै जे विद्वान माहणु कने पवित्रशास्त्रा जो खरे ढंगा ने जाणाँ था, इफिसुस च आया।"
"ACT","18","25","तिने प्रभुये रे रस्ते री खरी शिक्षा पाईरी थी, कने मन लगाईने यीशुये रे बारे च ठीक-ठीक सुणावां कने सखांवां था, पर सै सिर्फ यूहन्ना रे बपतिस्मे री गल्ल जाणाँ था।"
"ACT","18","26","सै यहूदी सभा घरा च निधड़क हुईने बोलणे लगया, ताहली जे प्रिस्किल्ला कने अक्विला तिसजो बोलदे हुये सुणया तां सै तिस्सो अपणे घरें ल्याईने होर जादा बारीकिया ने तिस्सो परमेशरा रे रस्ते रे बारे च समझाया।"
"ACT","18","27","कने ताहली जे तिने अखाया प्रदेशा जो जाणा चाया तां विश्वासियें तिसरी हिम्मत बधाई कने उत्थीरे चेलयां जो तिसरा स्वागत करने जो लिखीने भेज्या। कने ताहली जे सै उत्थी पुज्या तां तिन्हां लोकां रे खातर बौहत मद्‌दगार साबित हुया तिन्हें जे अनुग्रह ने विश्वास ग्रहण करील्या था।"
"ACT","18","28","काँह्भई सै पवित्रशास्त्रा ते सबूत दई-दईने भई यीशु इ मसीह आ, बड़े जोरा-सोरा ते यहूदियां जो सब्बीं रे सामणे लाजवाब कित्या।"
"ACT","19","1","ताहली जे अपुल्लोस कुरिन्थुस नगरा च था, तां पौलुस तिसा जगह जो छड्डीने फ्रूगिया कने गलातिया प्रदेशां च घुम्मी-फिरीने बाद बिच इफिसुस च आया। तित्थी सै किछ चेलयां ने मिलया तिन्हें बोल्या अहें विश्वासी ये"
"ACT","19","2","पौलुसे तिन्हांते पुच्छया, “क्या तुहौं विस्वास करदे बगत पवित्र आत्मा मिलया?” तिन्हें तिस्सो गलाया, “अहें त पवित्र आत्मा रे बारे च हैनी सुणीरा।”"
"ACT","19","3","पौलुसे तिन्हांने गलाया, “तां फेरी तुहें किस तरीके रा बपतिस्मा लया?” तिन्हें गलाया, “यूहन्ना रा बपतिस्मा।”"
"ACT","19","4","पौलुसे गलाया, “यूहन्ने ये बोलीने मन फिराणे रा बपतिस्मा दित्या भई सै जे मेरे बाद औणे औल़ा, तिस पर यनि यीशु मसीह पर विस्वास करयों।”"
"ACT","19","5","ये सुणीने तिन्हें प्रभु यीशुये रे नौआं ते बपतिस्मा लया।"
"ACT","19","6","ताहली जे पौलुसे तिन्हांरे सिरा पर हाथ रखे, तां पवित्र आत्मा तिन्हां परा उतरया, कने सै होर-होर भाषा बोलणे कने भविष्यवाणी करने लगे।"
"ACT","19","7","ये सब तकरीवन बारा माहणु थे।"
"ACT","19","8","फेरी पौलुस यहूदी सभा घर च जाईने तिन्नां महीनयां तका निडर हुईने बोलदा रैया, कने परमेशरा रे राज्जा रे बारे च विवाद करदा कने समझांदा रैया।"
"ACT","19","9","पर ताहली जे किछ लोकें कठोर हुईने तिस पर विश्वास करने जो मना किया पर लोकां रे सामणे मसीह पर विश्वास करने औल़यां जो बुरा बोलणे लगे, तां तिने तिन्हांजो छड्डीत्या कने चेलयां जो लग करीत्या, कने हर रोज तुरन्नुसा रिया पाठशाला च वाद-विवाद करदा रैया।"
"ACT","19","10","दुईं सालां तका येढ़ा इ हुंदा रैया, येत्थी तका भई आसिया प्रदेशा रे रैहणे औल़े क्या यहूदी क्या यूनानी सब्बीं प्रभुये रा वचन सुणी लया।"
"ACT","19","11","परमेशर पौलुसा रे जरिये सामर्था रे नोखे काम्म कित्ते।"
"ACT","19","12","येत्थी तका भई रमाल कने पुआरने तिसरे शरीरा ने छुआई ने बमाराँ पर सट्टां थे, कने तिन्हांरियां बमारियां चली जां थियां; कने बुरीआत्मां तिन्हां चते निकल़ी जां थियां।"
"ACT","19","13","पर किछ यहूदी लोक सै जे झाड़-फूंक कराँ थे, येढ़ा करने लगे भई तिन्हां च जे बुरीआत्मां हुआं थियां तिन्हां परा प्रभु यीशुये रा नौं येढ़ा बोलीने फूंको, “तिस यीशुये रा प्रचार जे पौलुस कराँ, हऊँ तुहांजो तिसरे नौआं ते बाहर औणे रा हुक्म देआं।”"
"ACT","19","14","कने स्क्किवा नौआं रे इक यहूदी मुखियायाजका रे सात्त पुत्र थे, सै जे येढ़ा इ कराँ थे।"
"ACT","19","15","पर बुरीआत्मे तिन्हांजो जवाब दित्या, “यीशुये जो हऊँ जाणाँ इ, कने पौलुसा जो बी जाणाँ इ, पर तुहें कुण ये?”"
"ACT","19","16","कने तिने माहणुये तिसच जे बुरीआत्मा थियां तिन्हां पर लमखी ने कने तिन्हांजो अपणे बसा च लयाई ने, तिन्हां परा येढ़ा उपद्रव कित्या भई सै नंगे कने जख्मी हुईने तिस घरा ते नट्ठे।"
"ACT","19","17","ये गल्लां इफिसुस नगरा रे रैहणे औल़यां सब यहूदी कने यूनानी बी जणीगे, कने सै सब डरीगे; कने प्रभु यीशुये रे नौआं री बड़याई हुई।"
"ACT","19","18","तिन्हें जे विश्वास कित्तिरा था तिन्हां चते बौहत लोकें आईने अपणे-अपणे बुरयां कम्मां जो मन्नील्या।"
"ACT","19","19","जादु करने औल़यां चते अपणी-अपणी पोथियां कट्ठियां करीने सब्बीं रे सामणे फुकी तियां, कने तां जे तिन्हांरा मुल जोड़या, तां पंजाह हजार चाँदिये रे सिक्कयां रे बराबर निकल़या।"
"ACT","19","20","इयां प्रभुये रा वचन जोरा-सोराँ ते फैलदा कने परबल हुन्दा गया।"
"ACT","19","21","ताहली जे ये गल्लां हुई चुक्कियां तां पवित्र आत्मे पौलुसा जो मकिदुनिया कने अखाया प्रदेशा चीयें हुईने यरूशलेम जो अगवाई कित्ति, कने गलाया, “तित्थी जाणे ते बाद मेरा रोम नगरा जो जाणा बी जरुरी आ।”"
"ACT","19","22","इस खातर अपणी सेवा करने औल़यां चते तीमुथियुस कने इरास्तुस जो मकिदुनिया भेज्जीने अप्पूँजो किछ दिन आसिया प्रदेशा च रैईग्या।"
"ACT","19","23","तिस बगत यीशु मसीह पर विश्वास करने औल़यां लोकां रे बारे च बड़ा हुल्लड़ हुआ।"
"ACT","19","24","काँह्भई देमेत्रियुस नौआं रा इक सन्यार अरतिमिस देबिया रा चाँदिये रा मन्दर बणवाई ने कारीगराँ जो बौहत काम्म दिलां था।"
"ACT","19","25","तिने तिन्हांजो कने येढ़ियां इ चीज़ां रे कारीगराँ जो कट्ठा करीने गलाया, “लोको, तुहें जाणाँ ये भई इस कम्मां ते अहांजो कितणा पैसा मिलां।"
"ACT","19","26","तुहें देखां ये कने सुणया रायें भई नां सिर्फ इफिसुस नगरा च, पर तकरीवन सारे इ आसिया प्रदेशा रिया जगह च इने पौलुसे येढ़ा बोली-बोलीने सब्बीं लोकां जो समझाया कने भरमाईरा बी आ, भई हत्थां री कारीगरी हई, सै ईश्वर नींये।"
"ACT","19","27","इसते हुण सिर्फ इसी गल्ला रा डर नीआं भई इस धन्दे च अहांरा नौं बदनाम हुई जाणा, ये डर बी आ, भई महान देबी अरतिमिसा रा मन्दर बेकार समझया जाणा, कने तिस्सो जे आसिया प्रदेशा रे कने संसार रियां बौहत सारियां जगहां च पूजा कराँ तिसरा महत्व बी जान्दा रैहणा।”"
"ACT","19","28","कारीगर ये सुणीने गुस्से च भरीगे कने सारे जोरा ने रड़ाई-रड़ाईने बोलणे लगे, “इफिसुस री अरतिमिस महान इ!”"
"ACT","19","29","कने सारे नगरा च बड़ा हल्ला मचीग्या, कने मकिदुनिया वासी गयुस कने अरिस्तर्खुस जो सै जे पौलुसा सौगी यात्रा करया राँ थे, पकड़ी लया, कने इक्की सौगी रंगमंचा खौ दौड़ीगे।"
"ACT","19","30","ताहली जे पौलुसे लोकां ने सौगी अन्दरा जो जाणा चाया तां चेलयां तिस्सो रोकी लया कने जाणे नीं दित्या।"
"ACT","19","31","आसिया रे हाक्मा चते बी तिसरे कईयें मित्रें तिसलौ ये बोली भेज्या कने विनती किती भई नाटकशाला च जाईने जोखम देखां लेन्दा।"
"ACT","19","32","तित्थी कोई किछ रड़ां था कने कोई किछ, काँह्भई सभा च बौहत गड़बड़ हुईराँ थी, कने मते सारे लोक येढ़ा जाणदे बी नीं थे भई अहें किस खातर कट्ठे हुईरे।"
"ACT","19","33","फेरी तिन्हें सिकन्दर जो, तिस्सो जे यहूदियें खड़ा कित्तिरा था, भीड़ा चते अग्गे कित्या। सिकन्दरे हत्थां ने चुप रैहणे जो इशारा कित्या कने लोकां रे सामणे जवाब देणे री कोशिश कित्ती।"
"ACT","19","34","पर तां जे तिन्हांजो पता लगया भई सै यहूदी आ, तां सब कोई इक्की अवाज़ा च दो घन्टयां तका रड़ांदे इ रै, “इफिसुस री अरतिमिस, महान इ।”"
"ACT","19","35","तां नगरा रे मन्त्रियें लोकां जो शान्त करीने गलाया, “इफिसुस रे लोको, कुण नीं जाणदा भई इफिसियां रा नगर महान देबी अरतिमिस रे मन्दरा, कने जीयुस रिया तरफा ते खड़ी रिया मूर्तिया रा पैहरेदार अम्बरा ते पैईरा।"
"ACT","19","36","इस खातर तां जे भई इन्हां गल्लां रा तोड़ नीं हुई सकदा, तां ठीक आ भई तुहें शान्त रौआ कने बिना सोचे बचारे किछ नीं करा।"
"ACT","19","37","काँह्भई तुहें इन्हां माहणुआं जो लंदीरा सै जे नांत मन्दरा रे लूटणे औल़े नां अहां रिया देबिया री निंध्या कराँ ये।"
"ACT","19","38","“इस खातर देमेत्रियुस कने तिसरे साथी कारीगराँ रा किसी ने झगड़ा हो तां कचैहरी हाई कने हाक्म बी ये; सै उत्थी जाईने इक्की दुज्जे पर इल्जाम लाओ।"
"ACT","19","39","पर जे तुहां किसी होरी गल्ला रे बारे च पुछणा चाँह ये, तां तै कित्ती री कानूनी सभा च फैसला कित्या जाणा।"
"ACT","19","40","काँह्भई अजके दंगे रा दोष अहां पर लगाया जाणे रा डर आ, इस खातर भई इसरी कोई वजह नीं, कने अहांले इसा भीड़ा रे कट्ठे हुणे रा कोई जवाब नीआं।”"
"ACT","19","41","येढ़ा बोलीने तिने सभा जो विदा कित्या।"
"ACT","20","1","ताहली जे हुल्लड़ रूकी गया तां पौलुसे चेलयां जो सद्दीने हौंसला दित्या, कने तिन्हांते विदा हुईने मकिदुनिया प्रदेशा खा चली पैया।"
"ACT","20","2","तिस सारे नगरा चीयें घुम्मी फिरीने सब विश्वासियां जो हौंसला दित्या कने सै यूनान प्रदेशा जो आईग्या।"
"ACT","20","3","तां जे तिन्न महीने रैईने सै तित्थी ते जहाजा पर सीरिया प्रदेशा खा जाणे जो त्यार था, तां यहूदी अगुवेयां तिसजो मारने री योजना बनाई, इस खातर तिन्हें ये फैसला कित्या भई मकिदुनिया हुईने वापस हुई जाओ।"
"ACT","20","4","इसा यात्रा च बिरीया वासी पुरूर्स रा पुत्र सोपत्रुस कने थिस्सलुनीकी नगरा चते अरिस्तर्खुस कने सिकुन्दुस, कने दिरबे नगरा रा गयुस, कने तीमुथियुस, कने आसिया प्रदेशा रा तुखिकुस कने त्रुफिमुस तिस सौगी आये।"
"ACT","20","5","सै अग्गे जाईने त्रोआस नगरा च अहांरा इन्तजार करने लगे।"
"ACT","20","6","कने अहें बिना मलेड़े री रोटिया रे दिनां ते बाद फिलिप्पी नगरा ते जहाजा परा चढ़ीने पंज्जां दिना च त्रोआसा च तिन्हांले पुज्जे, कने सत्तां दिनां तका तित्थी रै।"
"ACT","20","7","हफ्ते रे पैहले दिन तां जे अहें प्रभु भोज्जा च शामिल होणे खातर कट्ठे हुये, तां पौलुसे तिस जे दुज्जे दिन चली जाणा था, तिन्हांने गल्लां कित्तियां; कने अधिया राति तका गल्लां करदा रैया।"
"ACT","20","8","तिस बरान्डे जे अहें कट्ठे हुईरे थे तिसच मते दिऊये बल़या राँ थे।"
"ACT","20","9","कने यूतुखुस नौआं रा इक जवान दुआरिया च बैठिरा गैहरिया निंदा ने टुल्लया राँ था। तां जे पौलुस मतिया देरा तका गल्लां करदा रैया तां सै निंदा रिया टेरा च तिज्जिया मंजला ते पैईग्या, कने मरीरा चक्कया।"
"ACT","20","10","पर पौलुस उतरी ने थल्ले जाईने तिसने लिपटीग्या, कने गल़े लगाईने बोल्या, “मता घबरान्दे; काँह्भई सै हल्तियें बी जिऊंदा।”"
"ACT","20","11","कने भीं ते ऊपर जाईने रोटी तोड़ी कने खाईने इतनिया देरा तक गल्लां करदा रैया भई भ्याग हुणे लगीग्या; फेरी सै चलीग्या।"
"ACT","20","12","कने सै तिस जवाना जो ज्यूंदे ली आये कने बौहत खुश हुये।"
"ACT","20","13","अहें पैहले इ जहाजा पर चढ़ीने अस्सुस नगरा जो येढ़ा सोच्चीने अग्गे गै भई तित्थी ते अहां पौलुसा जो चढ़ाई लेणा, काँह्भई तिने ये इस खातर रखीरा था भई तिस अप्पूँ पैदल जाणा था।"
"ACT","20","14","तां जे सै अस्सुस च अहां मिलणा तां अहें तिस्सो जहाजा पर चढ़ाईने मितुलेने नगरा च आये।"
"ACT","20","15","तित्थी ते जहाज खोली ने अहें दुज्जे दिन खियुस नगरा रे सामणे पुज्जे, कने अगले दिन सामुस नगरा च पुज्जीगे; फेरी दुजे दिन मिलेतुस नगरा च आये।"
"ACT","20","16","काँह्भई पौलुसे इफिसुस नगरा रे नेड़े चीयें जाणे रा फैसला कित्या था भई किती येढ़ा नीं हो भई तिस्सो आसिया च देर लगो; काँह्भई सै जल़्दी च था भई जे हुई सक्को तां पिन्तेकुस्त त्योहारा रे रोज यरूशलेम च रौ।"
"ACT","20","17","ताहली जे अहें मिलेतुस नगरा च पुज्जे, पौलुस इफिसुस नगरा रिया कलीसिया रे प्राचीनां जो औणे रा इक सनेहा भेज्या।"
"ACT","20","18","ताहली जे सै तिसला आये, तां तिन्हांने गलाया, “तुहें जाणाँ ये भई पैहले इ दिना ते तां जे हऊँ आसिया प्रदेशा च पुज्जया, हऊँ हर बगत तुहां सौगी कियां-कियां रैया,"
"ACT","20","19","यनिके बड्डिया दीनता ने, कने आँसु बहाई-बहाई ने, कने तिन्हां परीक्षां च सै जे यहूदियां रिया साजिशा रिया वजह ते मेरे परा पईयां, फेरी बी हऊँ प्रभुये री सेवा करदा इ रैया;"
"ACT","20","20","कने सै-सै गल्लां जे तुहांरे फायदे रियां थियां, तिन्हांजो दसणे कने लोकां रे सामणे कने घरें-घरें सखाणे च कदीं मनी झिझक्या,"
"ACT","20","21","पर यहूदी कने यूनानी लोकां रे सामणे गवाही देन्दा रैया भई परमेशरा खौ मन फिरावा कने अहांरे प्रभु यीशु मसीह पर विश्वास करना चाहिन्दा।"
"ACT","20","22","कने हुण हऊँ पवित्र आत्मा रा हुक्म मन्नीने यरूशलेम जो जां कने हऊँ नीं जाणदा भई तित्थी मेरे सौगी क्या-क्या हुंणा;"
"ACT","20","23","सिर्फ ये जाणाँ भई पवित्र आत्मा हर नगरा-नगरा च गवाही देईने मेरने गलाया राँ भई बन्धन कने क्लेश तेरे खातर त्यार ये।"
"ACT","20","24","पर हऊँ अपणे प्राणां जो बी किछ नीं समझदा भई तिस्सो प्यारा जाणुं, पर येढ़ा भई हऊँ अपणी दौड़ा जो कने तिसा सेवा जो पूरी करूँ, सै जे परमेशरा रे अनुग्रह ते खुशखबरिया री गवाही देणे खातर प्रभु यीशुये ते पाईरी।"
"ACT","20","25","हुण हऊँ जाणाँ भई तुहें सब तिन्हां च जे हऊँ परमेशरा रे राज्जा रा प्रचार कित्या, मिन्जो फेरी नीं देखणा।"
"ACT","20","26","इस खातर हऊँ अजके दिन तुहाँजो बोलां, भई जे तुहां चते कोई यीशुये पर बिणा विश्वास करीने मराँ ये, तां ये मेरा दोष नींआ।"
"ACT","20","27","काँह्भई हऊँ परमेशरा रियां सारियां गल्लां जो तुहां पूरिया रितिया ते दसणे जो कदीं मनी झिझक्या।"
"ACT","20","28","इस खातर अपणी कने पूरे झुण्डा री रखवाली कराँ तिसच जे पवित्र आत्मा ते अगुवे बणाईरा, भई तुहें परमेशरा री कलीसिया री रखवाली करो, तिस्सो जे तिने अपणे खून्ना ते मुल्ले लईरा।"
"ACT","20","29","हऊँ जाणाँ भई मेरे जाणे ते बाद लोक सै जे फाड़णे औल़े भेड़ियां साई तुहांरे बिच्च औणा कने परमेशरा रे लोकां जो नष्ट करने री कोशिश करनी।"
"ACT","20","30","तुहां बिच्चा ते बी येढ़े-येढ़े माहणु औणे, तिन्हांजे चेलयां जो अप्पूँ खौ खींजणे खातर गल़त फल़त गल्लां करनियां।"
"ACT","20","31","“इस खातर जागदे रौआ, कने याद करा भई मैं तिन्नां सालां तका रात-दिन रोई-रोई ने हर इक्की जो चेतावनी देणा नीं छडया।"
"ACT","20","32","कने हुण हऊँ परमेशरा जो, कने तिसरे अनुग्रह रे वचना जो तुहांजो दई देन्दा; सै जे प्रभु यीशु मसीह च तुहांरा विश्वास मजबूत करी सक्को कने परमेशरा रे जरिये सब पवित्र कीत्तीरे लोकां च सहभागी हुईने तुहांरा उत्तराधिकार दिलाई सक्कां।"
"ACT","20","33","“मैं किसी जो चाँदी, सोने या कपड़े रा लालच नीं कित्या।"
"ACT","20","34","तुहें अप्पूँ जाणाँ ये भई इन्हें इ हत्थें मेरी कने मेरे साथियां री जरुरतां पूरियां कित्तियां।"
"ACT","20","35","मैं तुहांजो सब किछ करीने दस्या भई इयां-इयां मेहणत करीने कमजोराँ जो संभाल़णा कने प्रभु यीशुये रे वचन याद रखणे जरुरी ये, सै जे तिने अप्पूँ इ बोलीरा : ‘परमेशर अहांजो बौहत आशीष देआं ताहली जे अहें अपणे खातर लेणे रे बजाय दुज्जेयां जो दें।’ ”"
"ACT","20","36","येढ़ा बोलीने तिने गोडे टेक्कीने तिन्हां सब्बीं सौगी प्राथना किती।"
"ACT","20","37","तां सै सब बौहत रोये कने पौलुसा रे गल़े लगीने तिस्सो प्यार करने लगे।"
"ACT","20","38","सै जादा जे इसा गल्ला ते दुखी थे भई सै जे तिने बोली री थी भई तुहां मिन्जो फेरी नीं देखणा। तां तिन्हें तिस्सो जहाजा तक पहुँचाया।"
"ACT","21","1","ताहली जे अहें तिन्हां लाते विदा हुईने समुद्री यात्रा शुरु कित्ती, तां सिधे रस्ते ते कोस नौआं रे टापुये च आये, कने दुज्जे रोज रुदूसा टापुये च कने तित्थी ते पतरा नगरा च आये।"
"ACT","21","2","तित्थी ते इक जहाज फीनीके प्रदेशा जो जान्दा मिलया। कने अहें तिस परा चढ़ीने यात्रा शुरु कित्ती।"
"ACT","21","3","ताहली जे साइप्रस टापु दिस्या, तां अहें तिस्सो खबिया खौ छड्डीने, सीरिया जो चलीने सूर नौआं रे नगरा च उतरे; काँह्भई तित्थी जहाजा रा समान उतारना था।"
"ACT","21","4","चेलयां ने मिलीने अहें तित्थी सात्त दिन रै। तिन्हें पवित्र आत्मा रे सखाई रयां पौलुसा ने गलाया भई यरूशलेम च पैर देक्खा रखदा।"
"ACT","21","5","ताहली जे सै दिन पूरे हुईगे, तां अहें तित्थी ते चलीपे; कने जनानां कने बालकां समेत तिन्हें अहांजो नगरा ते बाहरा तका पहुँचाया; कने अहें कनारे पर गोडे टेक्कीने प्राथना किती,"
"ACT","21","6","तां इक्की दुज्जे ते विदा हुईने, अहें त जहाजा पर चढ़े कने सै अपणे-अपणे घराँ जो हट्टीगे।"
"ACT","21","7","ताहली जे अहें सूर नगरा ते समुद्रा रा सफर पूरा करीने पतूलिमयिस नगरा च पुज्जे, कने विश्वासियां जो नमस्कार करीने तिन्हां सौगी इक दिन रै।"
"ACT","21","8","दुज्जे रोज अहें तित्थीते चलीने कैसरिया नगरा च आये, कने फिलिप्पुस खुशखबरी प्रचार करने औल़े रे घरा च सै जे सत्तां चते इक था; जाईने तित्थी रै।"
"ACT","21","9","तिसरियां चार क्वारियां कुड़ियां थियां सै जे भविष्यवाणी कराँ थियां।"
"ACT","21","10","ताहली जे अहें तित्थी मते दिन रैई चुक्के, तां अगबुस नौआं रा इक भविष्यवक्ता यहूदिया प्रदेशा ते आया।"
"ACT","21","11","तिने अहांले नेड़े आईने पौलुसा रा परना लया, कने अपणे हत्था पैराँ च बन्हीने गलाया, “पवित्र आत्मा ये बोलां भई तिस माहणुये रा जे ये परना, तिस्सो यरूशलेम च यहूदियां इयां इ बन्हणा कने अन्यजातियां रे हत्था च देणा।”"
"ACT","21","12","ताहली जे अहें ये गल्लां सुणियां, तां अहें कने तित्थीरे लोकें पौलुसा ने विनती कित्ती भई सै यरूशलेम नगरा जो नीं जाओ।"
"ACT","21","13","पर पौलुसे जवाब दित्या, “तुहें रोई-रोई ने मेरा दिल काँह तोड़या रायें? हऊँ बी त यीशुये रे नौआं खातर यरूशलेम च नां सिर्फ बंधोणे, पर मरने खातर बी त्यार आ।”"
"ACT","21","14","तां जे सै नीं मन्या तां अहें येढ़ा बोलीने चुप हुईगे, “प्रभुये री इच्छा पूरी हुईजो।”"
"ACT","21","15","किछ दिनां ते बाद अहें त्यारी किती कने यरूशलेम नगरा जो चलीपे।"
"ACT","21","16","कैसरिया नगरा ते बी किछ चेले अहां सौगी गये कने अहें मनासोम नौआं रे साइप्रस वासिये रे इक पुराणे चेले रे घरौ ली आये, भई अहें तित्थी रूको।"
"ACT","21","17","ताहली जे अहें यरूशलेम च पुज्जे, तां विश्वासी बड़िया खुशिया ने अहांने मिले।"
"ACT","21","18","दुज्जे रोज पौलुस अहां जो लईने याकूब ला गया, तित्थी जे सारे प्राचीन कट्ठे थे।"
"ACT","21","19","तां तिने तिन्हांजो नमस्कार करीने, जो-जो काम्म परमेशरे तिसरिया सेवा रे जरिये अन्यजातियां च कित्तिरे थे, इक-इक करीने सब दस्से।"
"ACT","21","20","तिन्हें ये सुणीने परमेशरा री महिमा कित्ती, फेरी तिसने गलाया, “भाई तु जाणाँ भई यहूदी लोकां चते कई हजारें विश्वास कित्या; कने सब मूसा रिया व्यवस्था जो मनणे खातर जोशा ने भरीरे।"
"ACT","21","21","तिन्हांजो तेरे बारे च बोली तरा भई तू अन्यजातियां च रैहणे औल़े यहूदियां जो मूसा री व्यवस्था छडणे जो सखां ये, कने बोलां ये भई नां अपणे बच्चयां रा खतना करावा कने नां यहूदी रिति-रिवाजां परा चला।"
"ACT","21","22","तां फेरी क्या कित्या जाओ? लोकां सुणना भई तु येत्थी आईरा।"
"ACT","21","23","इस खातर सै जे अहें तेरने बोलां ये, तेढ़ा कर। अहांले येत्थी चार माहणुये तिन्हें जे मन्नतां मन्नी रियां।"
"ACT","21","24","तिन्हांजो सौगी नेईने अप्पूँजो पवित्र हुणे री विधी पूरा कर; कने तिन्हांजो खर्चा दे भई सै सिर मुंडवाओ। तां सब्बीं जो पता लगी जाणा भई सै जे गल्लां तिन्हें तेरे बारे च सुणी रियां, तिन्हां च किछ बी सच्चाई नीं, पर तु अप्पूँ इ व्यवस्था जो मन्नीने तिसारे मुतावक चलां।"
"ACT","21","25","“पर तिन्हां अन्यजातियां रे बारे च तिन्हें जे विश्वास कित्तिरा, अहें ये फैसला करीने लिखी भेजीरा भई सै मूर्तां पर चढ़ाईरी किसी बी खाणे रिया चीज़ा जो नीं खायां कने व्यभिचारा ते दूर रैयां कने गल़ा घुट्ठीरे जानवरा रा मास नां खाये कने जानवरा रा खून्न नीं पीये।”"
"ACT","21","26","तां दुज्जे दिन पौलुस तिन्हां माहणुआं सौगी जाईने, अप्पूँजो पवित्र कित्या तां फेरी सै ये दसणे खातर मन्दरा च गया, भई पवित्र हुणे रे दिन कदीं पूरे होणे कने कदीं तिन्हां चते हरेक खातर चढ़ावा चढ़ाया जाये।"
"ACT","21","27","ताहली जे सै सात्त दिन पूरे हुणे पर थे, तां आसिया प्रदेशा रे किछ यहूदी लोकें पौलुसा जो मन्दरा च देक्खीने सब्बीं लोकां जो भड़काया, कने तिस्सो पकड़ील्या,"
"ACT","21","28","कने रड़ाईने बोल्या “इस्राएल रे लोको, मद्‌द करा; ये सै माहणु आ, सै जे लोकां रे, कने व्यवस्था रे, कने इसा जगह रे बरोधा च हर जगह सब्बीं लोकां जो सखां, येत्थी तका भई यूनानियां जो बी मन्दरा च ल्याईने तिने इस जगह जो अपवित्र कित्तिरा।”"
"ACT","21","29","इस इ खातर तिन्हें ये बोल्या काँह्भई इसते पैहले इफिसुस वासी त्रुफिमुसा जो पौलुसा सौगी नगरा च देख्या था, सै समझे थे भई पौलुस तिस्सो मन्दरा च ल्याया।"
"ACT","21","30","“तां नगरा रे बौहत सारे लोकें सुणया भई मन्दरा रे अंगणा च कोई समस्या इ, कने लोक दौड़ीने तित्थी कट्ठे हुये। फेरी ये लोक पौलुसा जो पकड़ीने मन्दरा ते बाहरा जो घसीटी ने ली आये, कने झटपट दरवाजे बन्द करी ते।"
"ACT","21","31","ताहली जे सै तिस्सो मारी देणा चाँह थे, तां पलटना रे सरदारा जो समाचार पुज्या भई यरूशलेम रे बौहत सारे लोक हल्ला मचाईराँ थे।"
"ACT","21","32","“ताहली सै ताहलु इ सपाईयां कने सुबेदाराँ जो लईने तिन्हां लौ थल्ले दौड़ीने गये; कने लोकें पलटना रे सरदाराँ कने सपाईयां जो देक्खीने पौलुसा जो मारना-कुटणा छड्डीत्या।"
"ACT","21","33","फेरी पलटना रे सरदारे पौलुस रे नेड़े आईने तिस्सो पकड़ील्या; कने दुईं जंजीराँ च बन्हणे रा हुक्म देईने पुछणे लगया ये कुण आ कने इने क्या कित्तिरा?”"
"ACT","21","34","पर भीड़ा चते कोई किछ कने कोई किछ गलांदे रै। तां जे हल्ले रे मारे सै ठीक ढंगा ने सच्चाई नीं जाणी सकया, तां तिस्सो गढ़ा च नेणे रा हुक्म दित्या।"
"ACT","21","35","तां जे सै पैड़ियां पर पुज्जया, तां येढ़ा हुआ भई भीड़ा रे दबाबा रिया वजह ते सैनिकां जो तिस्सो चक्की ने नेणे पैया।"
"ACT","21","36","काँह्भई लोकां री भीड़ रड़ांदी तिसरे पिच्छे पईरी थी, “इस्सो खत्म करी दवा।”"
"ACT","21","37","तां जे सै पौलुसा जो गढ़ां च लईने जायें राँ थे, तां तिने पलटना रे सरदारा ने गलाया, “क्या मिन्जो हुक्म आ भई हऊँ तेरने किछ बोलूं?” तिने गलाया, “क्या तु यूनानी भाषा जाणाँ?"
"ACT","21","38","क्या तु मिस्र देशा रा नीआं, सै जे इन्हां दिनां ते पैहले विद्रोही बणीने, चार हजार कटाराँ औल़यां लोकां जो जंगला च लईग्या था?”"
"ACT","21","39","पौलुसे गलाया, “हऊँ तां तरसुस नगरा रा यहूदी माहणु आ! किलिकिया प्रदेशा रे मन्ने-तन्ने नगरा रा रैहणे औल़ा। हऊँ तेरने विनती कराँ भई मिन्जो लोकां ने गल्लां करने दे।”"
"ACT","21","40","तां जे तिने हुक्म दित्या तां पौलुसे पैड़ियां पर खड़ीने लोकां जो चुप होणे खातर हत्था रा इशारा कित्या। ताहली जे सै चुप हुईगे तां सै इब्रानी भाषा च बोलणे लगया :"
"ACT","22","1","“हे भाईयो कने पित्रो मेरा जवाब सुणा, सै जे माह हुण तुहांरे सामणे देणा।”"
"ACT","22","2","सै ये सुणी ने भई इस अहां ने इब्रानी भाषा च गलाणा, कने बी चुप हुईगे। तां तिने गलाया :"
"ACT","22","3","“हऊँ त यहूदी माहणु आ, मेरा जन्म किलिकिया प्रदेशा रे तरसुस नगरा च हुईरा; पर इस नगरा च गमलीएल रे पैराँ च बैठीने पढ़या, कने पूर्वजां री व्यवस्था जो खरिया रितिया पर सखाया गया; कने परमेशरा खातर येढ़ी लगाईरी थी, तेढ़ी जे तुहां सब्बीं जो आज्ज लगी री।"
"ACT","22","4","मैं तां क्या माहणु क्या जनानां दुईं जो बन्ही-बन्हीने जेलखान्ने च पाईने, यीशु मसीह पर विश्वास करने औल़यां जो येत्थी तका सताया भई तिन्हांजो मरवाई बी दित्या।"
"ACT","22","5","इस गल्ला खातर महायाजक कने महांसभा रे सब बजुर्ग गवाह ये भई तिन्हांते हऊँ यहूदी भाईयां रे नौआं पर चिट्ठियां लईने दमिश्क नगरा जो जाया राँ था, भई सै जे तित्थी हो तिन्हांजो बी सजा दिलाणे खातर बन्हीने यरूशलेम जो ल्याऊं।"
"ACT","22","6","“ताहली जे हऊँ चलदे-चलदे दमिश्क नगरा रे नेड़े पुज्जया, तां येढ़ा हुआ भई दपैहरा रे बगता इकदम इक बड्डी ज्योति अम्बरा ते मेरे चऊँ पासयां चमकी।"
"ACT","22","7","कने हऊँ पृथ्विया पर पई गया कने येढ़ी अवाज़ सुणी, ‘हे शाऊल, हे शाऊल, तु मिन्जो काँह सताया राँ?’"
"ACT","22","8","मैं जवाब दित्या, ‘हे प्रभु, तु कुण आ?’ तिने मेरने गलाया, ‘हऊँ नासरत नगरा च रैहणे औल़ा यीशु आ, तिस्सो जे तु सताया राँ?’"
"ACT","22","9","“मेरे साथियें ज्योति चमकदी त देखी, पर सै जे मेरने गलाया राँ था तिसरी अवाज़ सुणी, पर सै ये नीं पैहचाणी पाये भई क्या बोल्या।"
"ACT","22","10","तां मैं गलाया, ‘हे प्रभु, हऊँ क्या करुँ?’ प्रभुये मेरने गलाया, ‘उट्ठीने दमिश्क नगरा च जा, कने जो किछ तेरे करने खातर ठहराईरा तित्थी तिज्जो सै सब दस्सीत्या जाणा।’"
"ACT","22","11","तां जे तिस ज्योतिया रे तेज्जा रिया वजह ने मिन्जो किछ नीं दुस्या, तां मैं अपणे साथियां रे हत्थां पकड़ीने दमिश्क नगरा जो आया।"
"ACT","22","12","“तां हनन्याह नौआं रा व्यवस्था रे मुतावक इक परमेशरा रा डर मनणे औल़ा माहणु, सै जे तित्थी रैहणे औल़यां सब यहूदियां च इज्जतदार था, मेरेला आया,"
"ACT","22","13","कने खड़े हुईने मेरने गलाया, ‘हे भाई शाऊल, फेरी देखणे लग।’ तिस इ घड़िया हऊँ तिस्सो देखणे लायक हुईग्या।"
"ACT","22","14","“तां तिने गलाया, ‘अहांरे पूर्वजां रे परमेशरे तिज्जो इस खातर ठहराईरा भई तु तिसरिया इच्छा जो जाणो, कने तिस धर्मिये जो देखो कने तिसरे मुँआं ते गल्लां सुणो।"
"ACT","22","15","काँह्भई तु तिसरिया दुखा ते सब्बीं माहणुआं रे सामणे तिन्हां गल्लां रा गवाह हुणा सै जे तैं देख्या कने सुणेया।"
"ACT","22","16","हुण देर काँह करया राँ? उठ बपतिस्मा लै, कने यीशु मसीह पर विश्वास कर ताकि परमेशर तेरे पाप माफ करो’।”"
"ACT","22","17","“ताहली जे हऊँ फेरी यरूशलेम च आईने मन्दरा च प्राथना करया राँ था, तां मैं इक दर्शणा च,"
"ACT","22","18","तिस्सो देख्या भई सै मेरने गलाया राँ, ‘छोड़े करीने यरूशलेम ते झट निकल़ी जा; काँह्भई तिन्हां मेरे बारे च तेरी गवाही नीं मन्नणी।’"
"ACT","22","19","“मैं गलाया, ‘हे प्रभु, सै त अप्पूँ जाणाँ ये भई हऊँ तेरे पर विश्वास करने औल़यां जो जेलखान्ने च पान्दा कने जगें-जगें यहूदी सभा घर च कुटावां था।"
"ACT","22","20","तां जे तेरे गवाह स्तिफनुसा रा खून बगया राँ था तां हऊँ बी तित्थी खड़ीरा था कने इसा गल्ला च सहमत था, कने तिस्सो मारने औल़यां रे कपड़यां री रखवाली करया राँ था।’"
"ACT","22","21","कने प्रभु यीशुये मेरने गलाया, ‘चली जा : काँह्भई माह तिज्जो अन्यजातियां ला दूरा-दूरा जो भेजणा।’ ”"
"ACT","22","22","लोक इसा गल्ला तका तिसरी सुणदे रये तां बड्डिया अवाज़ा च रड़ाये, “येढ़े माहणुये जो खत्म करो इसरा ज्यूंदा रैहणा ठीक नीआं।”"
"ACT","22","23","ताहली जे सै रड़ांदे कने कोट सट्टदे कने गुस्सा जाहिर करने रे खातर अम्बरा च धूड़ डुवांदे रै;"
"ACT","22","24","तां पलटना रे सरदारे गलाया, “इस्सो गढ़ा च लई जाओ, कने कोड़े मारीने पता लाओ, भई हऊँ जांणूं भई लोक किस वजह ते इसरे विद्रोहा च येढ़े रड़ाया रायें।”"
"ACT","22","25","ताहली जे तिने तिस्सो चमड़े रिया पेट्टिया ने बन्हया, तां पौलुसे तिस सुबेदारा जो सै जे सौगी खड़ीरा था, गलाया, “क्या ये ठीक आ भई तुहें इक्की रोमी माहणुये जो, कने सै बी बिना दोष साबित हुये, कोड़े मारो?”"
"ACT","22","26","सुबेदारे ये सुणी ने पलटना रे सरदारा ला जाईने गलाया, “तु ये क्या करया राँ? ये तां रोमी माहणु आ।”"
"ACT","22","27","तां पलटना रे सरदारे तिसला आई ने गलाया, “मिन्जो दस्स क्या तु रोमी आ?” तिने गलाया, “हाँ।”"
"ACT","22","28","येढ़ा सुणी ने पलटना रे सरदारे गलाया, “मैं तां रोमी हुणे रा पद मते पैसे देईने लईरा।” पौलुसे गलाया, “हऊँ तां जन्मा तेई रोमी आ।”"
"ACT","22","29","तां सै जे लोक परखणे लगे थे, सै ताहलुं इ तिसला ते हटीगे; कने पलटना रा सरदार बी येढ़ा जाणीने भई ये रोमी आ कने मैं तिस्सो बन्हीरा डरी गया।"
"ACT","22","30","दुज्जे दिन तिने असली गल्ल जाणने रिया इच्छा ते भई यहूदी तिस पर काँह दोष लाया रायें, तिसरे बन्धन खोल्लीते; कने मुखियायाजकां कने सारी महासभा जो कट्ठा हुणे रा हुक्म दित्या, कने पौलुसा जो थल्ले नेईने तिन्हांरे सामणे खड़ा करीत्या।"
"ACT","23","1","पौलुसे महासभा खौ नज़राँ गडाई ने देख्या, कने बोल्या “हे भाईयो, मैं अज्जा तका परमेशरा खातर सच्चे मना ने जीवन बिताई रा।”"
"ACT","23","2","तां हनन्याह महायाजके सै जे तिसले खड़ीरे थे, तिन्हांजो पौलुसा रे मुँआं पर थप्पड़ मारने रा हुक्म दित्या।"
"ACT","23","3","फेरी पौलुसे तिसने गलाया, “हे कपटी, परमेशरा तिज्जो मारना। तु व्यवस्था रे मुजब मेरा न्याय करने जो बैठिरा, कने तु व्यवस्था ते बाहर मिन्जो मारने रा हुक्म देआं?”"
"ACT","23","4","सै जे सौगी खड़ीरे थे तिन्हें गलाया, “क्या तु परमेशरा रे महायाजका जो बुरा-भला बोलां?”"
"ACT","23","5","पौलुसे गलाया, “हे भाईयो, हऊँ नीं जाणदा था, भई ये महायाजक आ; काँह्भई पवित्रशास्त्रा च लिखिरा, ‘अपणे लोकां रे मुखिये जो बुरा नीं बोल।’ ”"
"ACT","23","6","तां पौलुसे ये जाणीने, भई किछ सदुकी लोक कने किछ सदूकी लोकां जो सभा च हाक पाईने गलाया, “हे भाईयो, हऊँ फरीसी कने फरीसियां रे वंशा रा, कने मेरा न्याय मरीरयां री आशा कने भीं ते जिऊंदा हुणे रे बारे च हुया राँ।”"
"ACT","23","7","तां जे तिने ये गल्ल बोली तां फरीसियें कने सदूकियां च झगड़ा हुणे लगया; कने सभा च फूट पईगी।"
"ACT","23","8","काँह्भई सदूकी लोकां रा ये विश्वास आ, भई नां मरने ते बाद भीं ते जिऊंदा हुणा, नां स्वर्गदूत, नां आत्मा इ; पर फरीसी इन्हां सब्बीं च विश्वास कराँ ये।"
"ACT","23","9","तां बड़ा हल्ला मचया कने किछ शास्त्री सै जे फरीसी थे, उट्ठीने ये बोलीने बैहस करने लगे, “अहें इस माहणुये च कोई बुराई नीं देखदे, जे कोई आत्मा या स्वर्गदूत तिसने बोलां तां फेरी क्या?”"
"ACT","23","10","ताहली जे बौहत झगड़ा हुआ तां पलटना रे सरदारे इस डरा ते भई सै पौलुसा रे टुकड़े-टुकड़े नीं करी दो, पलटना जो हुक्म दित्या भई पौलसा जो तिन्हां चते जबरदस्ती नकाली लओ, कने कोठड़ियां च लई जाओ।"
"ACT","23","11","तिसा राति प्रभु यीशु तिसले आया कने खड़े हुईने गलाया, “हे पौलुस, हिम्मत रख; काँह्भई तेढ़ी जे तैं यरूशलेम च मेरी गवाही दित्ती, तेढ़ी तिज्जो रोम शहरा च बी गवाही देणे पौणी।”"
"ACT","23","12","ताहली जे दिन हुआ तां यहूदियां रे किछ लोकें चाल खेल्ही कने कसम खाद्दी भई तदुआं तका जे पौलुसा जो मारी नीं देंगे, जे अहें खांगे या पींगे तां अहां पर लाणत इ।"
"ACT","23","13","तिन्हें जे अप्पूँ चीयें ये कसम खाद्दी थी, सै चाल़ियां माहणुआं ते जादा थे।"
"ACT","23","14","तिन्हें मुखियायाजकां कने बजुर्ग नेतयां ले आईने बोल्या, “अहें ये कसम खाद्दीरी भई तदुआं तका जे अहें पौलुसा जो मारी नीं देंगे, तदुआं तक जे अहें किछ बी खांये तां अहां पर लाणत इ।"
"ACT","23","15","इस खातर हुण महासभा समेत पलटना रे सरदारा जो समझावा, भई पौलुसा जो तुहांले ली आओ, येढ़ा मन्नीने भई तुहां तिसरे बारे च होर बी ढंगा ने पड़ताल़ करना चाँये; कने अहां तिसरे पुजणे ते पैहले इ तिस्सो मारने खातर त्यार रैहणा।”"
"ACT","23","16","पर पौलुस रे भाणजे सुणया भई सै तिस्सो मारने जो त्यार बैठीरे, तां कोठड़िया च जाईने पौलुसा जो ब्योरा दित्या।"
"ACT","23","17","पौलुसे सुबेदाराँ चते इक्की जो अप्पूँ ला सद्दीने गलाया, “इस जवाना जो पलटना रे सरदारा ला लई जावा, ये तिसने किछ बोलणा चाँह।”"
"ACT","23","18","इस खातर सुबेदारे पौलुसा रे भाणजे जो पलटना रे सरदारा ले नेईने गलाया, “कैदी पौलुसे मिन्जो सद्दीने विनती कित्ती, भई ये जवान पलटना रे सरदारा ने किछ बोलणा चाँह; इस्सो तिसला लई जवा।”"
"ACT","23","19","पलटना रे सरदारे तिसरा हाथ पकड़ीने तिस्सो लग नेईने पुच्छया, “तु मेरने क्या बोलणा चाँह,”"
"ACT","23","20","तिने गलाया, “यहूदी अगुवेयां साजस कित्तिरी भई तेरने विनती करो भई कल पौलुसा जो महासभा च ल्याओ, मन्नो भई सै होर बी ठीक ढंगा ने तिसरी जाँच करना चाँये।"
"ACT","23","21","पर तिन्हांरी देखां सुणदा काँह्भई तिन्हां चते चाल़ी माहणु पौलुसा जो मारने खातर त्यार बैठीरे, तिन्हें ये कसम खाद्दीरी भई तदुआं तका जे तिन्हां पौलुसा जो मारी नीं देणा तदुआं तका नां किछ खाणा नां पीणा। कने हुण सै त्यार ये कने तेरे बायदे रा इन्तजार करया रायें।”"
"ACT","23","22","फेरी पलटना रे सरदारे जवानां जो ये हुक्म देईने भेजीत्या, “किसी ने देखां बोलदा भई तैं मिन्जो ये गल्लां दस्सी रियां।”"
"ACT","23","23","फेरी पलटना रे सरदारे दो सुबेदाराँ जो सद्दीने गलाया, “दो सौ सैनिक, सत्तहर स्वार, कने दो सौ भाले औल़े, राति रे नौ बजे ते बाद कैसरिया नगरा जो जाणे खातर त्यार करी रखयों।"
"ACT","23","24","कने पौलुसा रिया स्वारिया खातर घोड़े त्यार रखयों, भई तिस्सो फेलिक्स हाक्मा ला सही सलामत पहुँचाई देओ।”"
"ACT","23","25","पलटना रे सरदारे येढ़ी इक चिट्ठी बी लिखी:"
"ACT","23","26","“महामहिम् फेलिक्स हाक्मा जो क्लौदियुस लूसियास रा नमस्कार;"
"ACT","23","27","इस माहणुये जो यहूदियें पकड़ीने मारना चाया, पर तां जे मैं जाणया भई सै रोमी आ, तां पलटन लईने तिस्सो छडवाईल्या।"
"ACT","23","28","“हऊँ जानणा चाँह था भई सै किस वजह ते तिस परा दोष लाया रायें, इस खातर तिस्सो तिन्हां रिया महासभा च लईग्या।"
"ACT","23","29","तां मैं जाणी लया भई सै यहूदी व्यवस्था रिया बैहसा रे बारे च तिस परा दोष लांये, पर मारी देणे खातर तिसच कोई दोष नीं मिलदा।"
"ACT","23","30","कने ताहली जे मिन्जो पता लगया भई सै इस माहणुये रिया घाता च त्यार हुईने बैठीरे, तां मैं ताहलु इ तिस्सो तेरला भेजीत्या; कने दोष लाणे औल़यां जो बी हुक्म देईत्या भई तेरे सामणे तिस परा इल्जाम लाओ।”"
"ACT","23","31","इस खातर तेढ़ा जे सैनिकां जो हुक्म दित्तिरा था, तियां इ सै पौलुसा जो लईने रातों-रात यरूशलेम ते अन्तिपत्रिस नगरा च ल्याये।"
"ACT","23","32","दुज्जे रोज सै स्वाराँ जो पौलुसा सौगी कैसरिया नगरा जो जाणे खातर छड्डीने सपाई यरूशलेम जो वापस हुये।"
"ACT","23","33","तिन्हें कैसरिया नगरा च पुज्जी ने राज्यपाल जो चिट्ठी दित्ती; कने पौलुसा जो बी तिसरे सामणे खड़ा कित्या।"
"ACT","23","34","ताहली जे राज्यपाले चिट्ठी पढ़ी, तां तिने पुच्छया भई पौलुस किस प्रदेशा ते था। ताहली जे तिने सिख्या भई सै किलिकिया ते था।"
"ACT","23","35","कने ताहली जे पता लगया भई सै किलिकिया प्रदेशा रा, तां तिसने गलाया, “ताहली जे तेरे आरोपियां बी औणा तां हऊँ तेरा मुकद्दमा सुणांगा।” कने तिने पौलुसा जो हेरोदेस रे किले च पैहरे च रखणे रा हुक्म दित्या।"
"ACT","24","1","पंज्जां रोज़ां ते बाद हनन्याह महायाजक कईयां प्राचीनां कने तिरतुलुस नौआं रे किसी वकीला जो सौगी लईने कैसरिया नगरा च आई पुज्या; तिन्हें राज्यपाला रे सामणे पौलुसा पर दोष लगाये।"
"ACT","24","2","ताहली जे पौलुस जो सदया गया तां तिरतुलुस तिस पर दोष लाईने बोलणे लगया, “हे आदरणिय राज्यपाल फेलिक्स, तुहें कईयां सालां तक अहां पर राज कित्या तिस दौरान अहें शाँतिया ने रैयां थे; कने तुहांरे अच्छे प्रबन्धा रिया वजह ने इसा जातिया रियां कई बुराईयां सुधरया राईयां।"
"ACT","24","3","इसजो अहें हर जगह कने हर तरीके ने धन्यवादा सौगी मन्ना यें।"
"ACT","24","4","पर इस खातर भई तिज्जो होर दुख नीं देणा चाहन्दे, हऊँ तेरने विनती कराँ, भई मेहरवानी करीने अहां रियां इक दो गल्ला सुणी ले।"
"ACT","24","5","काँह्भई अहें इस माहणुये जो इक उत्पात मचाणे औल़ा पाया। सारी दुनिया रे बौहत सारे यहूदी लोकां इने दंगे भड़काईरे, कने ये नासरियां रे कुपंथा रा मुखिया।"
"ACT","24","6","तिने मन्दरा जो अपवित्र करना चाहया, कने फेरी अहें तिस्सो बन्दी बणाईल्या। (अहें तिस्सो अपणिया व्यवस्था रे मुतावक दण्ड दित्या हुन्दा;"
"ACT","24","7","पर पलटना रे सरदार लूसियासे आईने तिस्सो जबरदस्ती अहांरे हत्था ते खोईल्या,"
"ACT","24","8","कने इस पर दोष लाणे औल़यां जो तेरे सामणे औणे रा हुक्म दित्या।) इन्हां सब्बीं गल्लां जो तिन्हांरे बारे च जे अहें तिस पर इल्जाम लगायें, तु अप्पूँ इ तिस्सो जाँची ने सच्चाईया जो जाणी लेणा।”"
"ACT","24","9","यहूदियें बी तिसरा साथ देईने बोल्या, “ये गल्लां इस इ तरीके रियां हईयां।"
"ACT","24","10","“ताहली जे राज्यपाले पौलुसा जो बोलणे खातर ईशारा कित्या तां तिने जबाब दित्या : हऊँ ये जाणीने भई तू बौहती सालां ते इसा जातिया रे लोकां रा न्याय कराँ, इस खातर मौज्जा ने अपणा जबाब देआं।"
"ACT","24","11","तु खुद जाणी सक्कां, भई तदुआं ते जे हऊँ यरूशलेम च अराधना करने रे मन्दरा च आया, मिन्जो बाराँ दिनां ते ऊपर नीं हुये।"
"ACT","24","12","तिन्हें मिन्जो नां मन्दरा च, नां यहूदी सभा घराँ च, नां नगरा च किसी ने बैहस करदे या भीड़ लांदे देख्या;"
"ACT","24","13","कने नां तां सै तिन्हां गल्लां जो, तिन्हांरे बारे च जे सै हुण मेरे पर दोष लाया रायें, तेरे सामणे तिन्हांजो सच साबित करी सक्कां ये।”"
"ACT","24","14","पर ये हऊँ तेरे सामणे मन्नी लेआं, भई यीशु मसीह पर विश्वास करने औल़यां लोकां जो ये कुपन्थ बोलां ये, पर हऊँ अपणे पूर्वजां रे परमेशरा री सेवा करया राँ; कने सै जे गल्लां व्यवस्था कने भविष्यवक्ता री कताबां च लिखी रियां, तिन्हां सब्बीं पर विश्वास कराँ।"
"ACT","24","15","कने परमेशरा ते आशा रखां तेढ़ी जे सै खुद बी रखां ये, भई धर्मिये कने अधर्मिये दुईं जो परमेशरा मौती ते जिऊंदा करना।"
"ACT","24","16","इसते हऊँ अप्पूँ बी कोशिश कराँ भई परमेशरा खौ, कने माहणुआं खौ हऊँ सदा निर्दोष रौ।"
"ACT","24","17","“बौहत सालां बाद अपणयां गरीब लोकां जो उपहार देणे, कने परमेशरा जो भेंट चढ़ाणे यरूशलेम नगरा च आया था।"
"ACT","24","18","तिस इ वगत तिन्हें मिन्जो मन्दरा च, पवित्र होणे रे रिति रिवाजा जो पूरा करदे हुये देख्या तिसा जगह नांत कोई भीड़ थी नांइ कोई शोर था। पर तित्थी आसिया प्रदेशा रे किछ यहूदी थे, तिन्हे जे दंगा कित्या था,"
"ACT","24","19","भई जे मेरे बरोधा च तिन्हारी कोई गल्ल हो तां येत्थी तेरे सामणे आईने तिन्हांजो माह पर दोष लगाणा चाहिन्दा।"
"ACT","24","20","“या ये खुद बोल्लो, भई तां जे हऊँ महासभा रे सामणे खड़ीरा था, तां इनें मेरे च कुण जेआ अपराध पाया?"
"ACT","24","21","इसा इक्की गल्ला जो छड्डीने सै जे मैं इन्हांरे बिच खड़े हुईने बोली थी, ‘मूईरेयां चते जिऊंदा हुणे रे बारे पर हऊँ विश्वास कराँ इस खातर आज मेरा तुहांरे सामणे मुक्दमा हुया राँ।’”"
"ACT","24","22","फेलिक्स सै जे यीशु मसीह पर विश्वास करने औल़यां लोकां रियां गल्लां ठीक-ढंगा ने जाणाँ था, तिन्हांजो येढ़ा बोलीने टाल़ीत्या, “ताहली जे पलटना रे सरदार लूसियासा औणा, तां तुहांरियां गल्लां रा न्याय करगा।”"
"ACT","24","23","कने सुबेदारा जो हुक्म दित्या भई पौलुसा जो पैहरे च रख्या जाओ, कने तिसरे मित्राँ चते किसी जो बी तिसरी सेवा करने ते देहां रोकदे।"
"ACT","24","24","किछ दिनां ते बाद राज्यपाल फेलिक्स अपणी पत्नी द्रुस्सिला जो, सै जे यहूदिनी थी, सौगी लईने कैसरिया नगरा च आया कने पौलुसा जो सद्दीने तिस विश्वासा रे बारे च सै जे मसीह यीशुये पर आ, तिसते सुणया।"
"ACT","24","25","ताहली जे सै धर्मिकता, कने संयम, कने औणे औल़े न्याय रे बारे च चर्चा करया राँ था, तां फेलिक्स डरा रे मारे जवाब दित्या, “हुण तू जा; मौका देक्खीने हऊँ तिज्जो फेरी सदगा।”"
"ACT","24","26","फेलिक्स जो पौलुसा ते किछ पैसे मिलणे री बी आशा थी, इस खातर सै होर बी तिस्सो सद्दी-सद्दीने तिसने गल्लां कराँ था।"
"ACT","24","27","पर ताहली जे दो साल बित्तीगे तां, फेलिक्स रिया जगह पर पुसकियुस फेस्तुस राज्यपाल बणया; कने फेलिक्स यहूदियां जो खुश करने खातर पौलुसा जो कैदी रणी त्या।"
"ACT","25","1","फेस्तुस तिस प्रदेशा च पुजणे ते तिन्नां दिनां बाद कैसरिया नगरा ते यरूशलेम जो गया।"
"ACT","25","2","तां मुखियायाजकें कने यहूदी अगुवेयां, तिसरे सामणे पौलुसा पर इल्जाम लगाये भई तैं जो किछ कित्या सै गल़त आ;"
"ACT","25","3","कने तिसने विनती करीने ये चाहया भई सै पौलुसा जो यरूशलेम च सद्दो, काँह्भई सै तिस्सो मारने खातर घात लाईने रस्ते ची लुक्खीरे थे।"
"ACT","25","4","फेस्तुसे जवाब दित्या, “पौलुस कैसरिया च पैहरेदाराँ रे पैहरे च था, कने मांह खुद जल्दी तित्थी जो जाणा।”"
"ACT","25","5","फेरी गलाया, “तुहां चते सै जे अधिकारी ये सै सौगी चलो, कने जे इने माहणुये किछ गल़त काम्म कित्तिरा, तां तिस परा दोष लगावा।”"
"ACT","25","6","फेस्तुसे यरूशलेम च कोई आठ-दास रोज रईने सै कैसरिया जो गया; कने दुज्जे रोज न्याय आसना पर बैठीने पौलुसा जो लयाऊणे रा हुक्म दित्या।"
"ACT","25","7","ताहली जे सै आया, तां सै जे यहूदी अगुवे यरूशलेम ते आईरे थे, तिन्हें तिसरे चऊँ पासयां खड़ीने तिस पर गम्भीर इल्जाम लगाये, तिन्हांरा जे सै सबूत नीं देई सकदे थे।"
"ACT","25","8","पर पौलुसे अपणा बचाव करदे हुये जवाब दित्या, “मैं नांत यहूदियां री व्यवस्था रे कने नां मन्दरा रे, कने नांई बादशाह कैसरा रे बरोधा च कोई अपराध कित्तिरा।”"
"ACT","25","9","तां फेस्तुसे यहूदी अगुवेयां जो खुश करने रिया इच्छा ते पौलुसा ते पुच्छया, “क्या तु चाँह भई यरूशलेम जो जाईये; कने तित्थी मेरे सामणे तेरा ये मुकद्दमा लड़या जाओ?”"
"ACT","25","10","पौलुसे बोल्या, “हऊँ बादशाह कैसरा रे न्याय आसना रे सामणे खड़िरा; मेरे मुकद्दमे रा येत्थी ही फैसला हुणा चाहिन्दा। तेढ़ा जे तू ठीक ढंगा ने जाणाँ, यहूदी लोकां रा मैं किछ अपराध नीं कित्तिरा।"
"ACT","25","11","“जे हऊँ अपराधी आ कने मारी दित्या जाणे रे लायक कोई काम्म कित्तिरा, तां हऊँ मरने ते नीं मुकरदा; पर तिन्हां गल्लां रा जे माह पर दोष लांये, जे तिन्हां चते कोई बी गल्ल सच्च नीं ओ, तां किसी जो बी ये अधिकार नींआ भई सै मिन्जो इन्हांरे हवाले करो। हऊँ बादशाह कैसरा री दोहाई देआं।”"
"ACT","25","12","फेरी फेस्तुसे मन्त्रियां रियां सभा ने सौगी बचार करीने जवाब दित्या, “तैं बादशाह कैसरा री दुहाई दित्तिरी, तां तु बादशाह कैसरा लाइ जाणा।”"
"ACT","25","13","कईयां दिनां ते बाद, अग्रिप्पा राजा अपणी छोट्टी भैण बिरनीके ने कैसरिया नगरा च आये कने फेस्तुस ने आईने भेन्ट किती सै जे प्रदेशा रा नया राज्यपाल था।"
"ACT","25","14","तिन्हांरे बौहत दिन तित्थी रैहणे ते बाद फेस्तुस पौलुसा रे बारे च राजे जो दस्या: “इक माहणु आ, तिस्सो जे फेलिक्स कैदी रखी गरा।"
"ACT","25","15","तां जे हऊँ यरूशलेम च था, तां मुखियायाजकें कने यहूदियां रे बजुर्ग नेतयां तिस पर इल्जाम लगाये कने चाहया, भई तिस्सो सजा रा हुक्म दित्या जाओ।"
"ACT","25","16","पर मैं तिन्हांजो जवाब दित्या भई रोमियां री ये रिती नीं भई किसी माहणुये जो सजा देणे खातर सौंपी देओ, तदुआं तका जे आरोपिये जो अपणे इल्जाम लाणे औल़यां रे सामणे खड़े हुईने दोषा रा जवाब देणे रा मौका नीं मिलो।"
"ACT","25","17","“इस खातर ताहली जे यहूदी अगुवे कैसरिया च आये, तां मैं किछ देर नीं किती, पर दुज्जे इ दिन न्याय आसणा पर बैठीने पौलुसा जो ल्यौणे रा हुक्म दित्या।"
"ACT","25","18","तां जे तिसरे मुद्दई खड़े हुये, तां तिने येढ़ी गल़त गल्लां रा दोष नीं लगाया, तेढ़ा जे, हऊँ समझां था।"
"ACT","25","19","पर सै अपणे धर्मा रे सम्बन्धा रियां किछ गल्लां च पौलुसा ने मतभेद था कने यीशु नौआं रे किसी माहणुये रे बारे च, सै जे मरी चुक्कीरा, पर पौलुस तिसरे ज्यूंदा हुणे रा दावा कराँ।"
"ACT","25","20","कने हऊँ उलझना च था भई इन्हां गल्लां रा पता कियां लाऊं? इस खातर मैं पौलुसा ते पुच्छया, ‘क्या तु यरूशलेम जाणा, भई तित्थी इन्हां गल्लां रा मुकद्दमा हो?’"
"ACT","25","21","पर ताहली जे पौलुसे दुहाई दित्ती, भई तिसरे मुकद्दमे रा न्याय रोम रे बादशाह ले हो; तां मैं हुक्म दित्या, भई तदुआं तका जे तिस्सो बादशाह कैसरा ला नीं भेजूँ, इसजो हिरासता च रख्या जाओ।”"
"ACT","25","22","तां अग्रिप्पे फेस्तुसा ने गलाया, “हऊँ बी तिस माहणुये री सुणना चाँह।” तिने गलाया, “तू कल सुणी लेयां।”"
"ACT","25","23","इस खातर दुज्जे रोज, ताहली जे अग्रिप्पा कने बिरनीके बड़िया धूमा-धाम्मा ने आये कने पलटना रे सरदाराँ कने नगरा रे खास लोकां सौगी दरबारा च पुज्जे। फेरी फेस्तुसे हुक्म दित्या भई सै पौलुसा जो ली आओ।"
"ACT","25","24","फेस्तुसे गलाया, “राजा अग्रिप्पा, कने मौजूद सब सज्जन लोको, तुहें इस माहणुये जो देख्या रायें, तिसरे बारे च जे कई यहूदी अगुवेयां यरूशलेम च कने येत्थी बी रड़ाई-रड़ाईने मेरने विनती किती, भई इसरा ज्यूंदा रैहणा ठीक नीआं।"
"ACT","25","25","पर मैं जाणी लया भई इने येढ़ा किछ नीं कित्तिरा भई मारीत्या जाओ; कने तां जे भई तिने खुद बादशाह री दोहाई दित्ती, तां मैं पौलुसा जो रोम नगरा जो भेजणे रा फैसला कित्या।"
"ACT","25","26","पर मैं इसरे बारे च कोई पक्की गल्ल नीं पाई भई बादशाह जो लिखुं, इस खातर मैं इस्सो तुहांरे सामणे कने खास करीने हे राजा अग्रिप्पा, तेरे सामणे लन्दीरा, भई जाँचणे ते बाद मिन्जो किछ लिखणे जो मिलो।"
"ACT","25","27","काँह्भई किछ बी ओ कैदिये जो रोम सम्राटा ले भेजणा कने सै दोष जे तिस परा लगीरे, तिन्हांजो नीं दसणा, मिन्जो अन्याय पूर्ण लगां।”"
"ACT","26","1","अग्रिप्पे पौलुसा ने गलाया, “तिज्जो अपणे बारे च बोलणे रा हुक्म आ।” तां पौलुस चुप रैहणे खातर हत्था रा ईशारा करीने जवाब देणे लगया,"
"ACT","26","2","“हे राजा अग्रिप्पा तितनियां गल्लां रा जे यहूदी अगुवे माह पर दोष लाया रायें, आज्ज तेरे सामणे तिन्हांरा जवाब देणे ते हऊँ अप्पूँजो धन्या समझां,"
"ACT","26","3","खास करीने इस खातर भई तु यहूदियां रे सब्बीं रिति रिवाजां कने विवादां जो जाणाँ। इस खातर हऊँ विनती कराँ, धीरजा ने मेरी सुणी लै।"
"ACT","26","4","“तियां जे मेरा चाल-चल़ण बच्छपना तेई अपणे लोकां रे बिच कने यरूशलेम च तेढ़ा जे था, तिस्सो कई साथी यहूदी जाणाँ ये।"
"ACT","26","5","जे सै गवाही देणा चाओ, तां सै मेरे बच्छपना ते मिन्जो पछयाणां ये, भई हऊँ फरीसी हुईने अपणे धर्मा रे सब ते खरे पन्था रे मुतावक चलया।"
"ACT","26","6","कने हुण इस वायदे रिया आशा रिया वजह ते सै जे परमेशरे अहांरे पूर्वजां ने कित्या था, माह पर मुकद्दमा चलया राँ।"
"ACT","26","7","तिसा प्रतिज्ञा रे पुरे हुणे री आशा लाईने, अहांरे बारा गोत्र अपणे सारे मना ते रात दिन परमेशरा री अराधना करदे आया रायें। हे राजा, इसा इ आशा रे बारे च यहूदी अगुवे मांह पर दोष लांये।"
"ACT","26","8","तुहां चते किसी जो बी ये गल्ल विश्वास लायक काँह नीं लगदी भई परमेशर मूईरयां जो जिऊंदा करी देआं।"
"ACT","26","9","“मैं बी समझया था भई नासरत च रैहणे औल़े यीशुये रे नौआं रे बरोधा च मिन्जो बौहत किछ करना चाहिन्दा।"
"ACT","26","10","कने मैं यरूशलेम च येढ़ा इ कित्या; कने मुखियायाजकां ते अधिकार लईने मते सारे पवित्र लोकां जो जेलखान्ने च पाया, कने ताहली जे सै मारी दित्ते जां थे, तां हऊँ बी तिन्हांरे बरोधा च अपणी सहमति देआं था।"
"ACT","26","11","कने हर यहूदी सभा घर च हऊँ तिन्हांजो ताड़ना देई-देईने यीशुये री निंध्या करवां था, येत्थी तक भई गुस्से रे मारे येढ़ा पागल हुईग्या भई दुज्यां नगराँ च बी जाई-जाईने तिन्हांजो सतां था।"
"ACT","26","12","“इसा इ टेरा च ताहली जे हऊँ मुखियायाजकां ते अधिकार कने हुक्म पत्र लईने दमिश्क नगरा जो जाया राँ था;"
"ACT","26","13","तां हे राजा, रस्ते च दपैहरा रे बगत मैं अम्बरा ते सुरजा रिया चमका ते बी बधीने इक ज्योति, अपणे कने अपणे सौगी चलणे औल़यां रे चऊँ पासयां चमकदी देखी।"
"ACT","26","14","तां जे अहें सारे पृथ्विया पर पैईगे, तां मैं इब्रानी भाषा च, मिन्जो येढ़ा बोलदे इक अवाज़ सुणी, ‘हे शाऊल, हे शाऊल, तू मिन्जो दुख देणे रिया वजह ने खुद अप्पूँ जोइ दुख देई कराँ।’"
"ACT","26","15","“मैं गलाया, ‘हे प्रभु, तु कुण आ?’ प्रभुये गलाया, ‘हऊँ यीशु आ तिस रेयां लोकां जो जे तु दुख देईराँ।"
"ACT","26","16","पर तू उठ, अपणे पैराँ पर खड़ा हो; काँह्भई मैं तिज्जो इस खातर दर्शन दित्या भई तिज्जो तिन्हां गल्लां रा बी सेवक कने गवाह बणाऊं, सै जे तैं देखी रियां, कने तिन्हांरा बी तिन्हां खातर जे मांह तिज्जो दर्शन देणा।"
"ACT","26","17","कने माह तिज्जो तेरे लोकां ते कने अन्यजातियां ते बचांदे रैहणा, तिन्हांले जे हुण हऊँ तिज्जो इस खातर भेज्या दा,"
"ACT","26","18","भई तु तिन्हांजो इसा गल्ला रा एहसास करवाई दो भई सच्च क्या? कने झूट्ठा पर विश्वास करने रे बजाय परमेशरा रिया सच्चाईया पर विश्वास करा; ये सब इस खातर ताकि सै पापां री माफी कने मांह पर विश्वास करने ते पवित्र कित्तिरे लोकां सौगी बिरासत पाई सक्को।’"
"ACT","26","19","“इस खातर हे राजा अग्रिप्पा, मैं तिस स्वर्गीय दर्शणा रा पालन कित्या,"
"ACT","26","20","पर पैहले दमिश्क नगरा रे, फेरी यरूशलेम रे रैहणे औल़यां जो, फेरी यहूदिया रे सारे देशा च कने अन्यजातियां जो प्रचार कित्या, भई मन फिराणे कने परमेशरा खौ मुड़ीने मन फिराणे रे लायक काम्म करा।"
"ACT","26","21","ताहली जे हऊँ इन्हां गल्लां रा प्रचार मन्दरा च कराँ था, इस रिया वजह ते यहूदी मिन्जो पकड़ीने मारने री कोशिश कराँ थे।"
"ACT","26","22","“पर परमेशरा री सहायता ते हऊँ अज्जा तका बचीरा कने छोट्टे बड्डे सब्बीं रे सामणे गवाही देआं, तिन्हां गल्लां जो छड्डीने किछ नीं बोलदा सै जे भविष्यवक्तयां कने मूसे बी गलाईयां भई हुणे औल़ियां इ,"
"ACT","26","23","भई मसीह जो दुख सैहणे पौणा, कने तिस इ सब्बीं ते पैहले मूईरेयां चते जिऊंदा हुईने, अहां रयां लोकां च कने अन्यजातियां च परमेशरा रा सन्देश सै जे ज्योतिया साई आ तिसरा प्रचार करना।”"
"ACT","26","24","ताहली जे पौलुस इसा रीतिया ने जवाब देई कराँ था, तां फेस्तुसे उच्चिया अवाज़ा च गलाया, “हे पौलुस, तू पागल आ। बौहती विध्यां ते तू पागल हुईगरा।”"
"ACT","26","25","पर पौलुसे गलाया, “हे महामहीम फेस्तुस हऊँ पागल नीआं, पर सच्चाई कने बुद्धिया रियां गल्लां बोलां।"
"ACT","26","26","राजा बी ये गल्लां जाणाँ, तिसरे सामणे जे हऊँ निडर हुईने गलाया राँ; कने मिन्जो विस्वास आ, भई इन्हां गल्लां चते कोई बी तिसते छिपीरी नीं, काँह्भई ये घटना सारयां लोके सुणीरी भई यीशु मसीह सौगी क्या हुईरा।"
"ACT","26","27","हे राजा अग्रिप्पा क्या तु भविष्यवक्तयां रा विस्वास कराँ? हाँ, हऊँ जाणाँ भई तू विस्वास कराँ।”"
"ACT","26","28","हुण अग्रिप्पे पौलुसा ने गलाया, “क्या तू थोड़े इ समझाणे ते मिन्जो मसीही बनाणा चाँह?”"
"ACT","26","29","पौलुसे जबाब दित्या, थोड़े वगता च, चाये मते वगता च, “परमेशरा ने मेरी प्राथना येई भई नां सिर्फ तू, पर सै सारे लोक बी, सै जे आज्ज मिन्जो सुणया राँये, तेढ़े इ हुई जाओ, तेढ़ा जे हऊँ विश्वासी आ, सिवाय इन्हां जंजीराँ ते।”"
"ACT","26","30","तां राजा कने राज्यपाल कने बिरनीके कने तिसने सौगी बैठणे औल़े उट्ठीने चलीगे;"
"ACT","26","31","कने तियां जे सै जाया राँ थे अप्पूँ चीयें बोलणे लगे, “इने माहणुये येढ़ा त किछ नीं कित्या, सै जे मौती रिया सजा या जेल्ला च पाणे लायक हो।”"
"ACT","26","32","अग्रिप्पे फेस्तुसा ने गलाया, “जे ये माहणु बादशाह कैसरा री दुहाई नीं देन्दा, तां छुट्टी सक्कां था।”"
"ACT","27","1","ताहली जे फिस्तुस राज्यपाला रे जरिये ये तै कित्या गया भई अहां जहाजा च इतालिया प्रदेशा रे रोम नगरा च जाईये, तां तिन्हें पौलुस कने किछ होरीं कैदियां जो बी यूलियुस नौआं रे बादशाह औगस्तुस रिया पलटना रे इक्की सुबेदारा रिया निगरानिया च सौंपीत्या।"
"ACT","27","2","आसिया रे अद्रमुत्तियुम नगरा रे इक्की जहाजा पर सै जे आसिया रे कनारे रियां जगहां च जाणे औल़ा था, चढ़ीने अहें अपणी यात्रा शुरु करी ती, कने अरिस्तर्खुस नौआं रा मकिदुनी प्रदेशा रे थिस्सलुनीके नगरा रा इक निवासी अहांने सौगी था।"
"ACT","27","3","दुज्जे रोज अहें सैदा नगरा च पुज्जीगे, कने यूलियुस पौलुसा पर दया करीने तिस्सो दोस्तां ला जाणे दित्या भई सै तिसरा सत्कार कित्या जाणा।"
"ACT","27","4","तित्थी ते अहें यात्रा दोवारा शुरु कित्ती कने हवा बरोधा च हुणे रिया वजह ते अहें साइप्रस टापुये रे आड़े-आड़े हुईने चले;"
"ACT","27","5","कने किलिकिया कने पंफूलिया नगरा रे समुद्रा रे किनारे ते हुईने लुसिया प्रदेशा रे मूरा नगरा च उतरे।"
"ACT","27","6","तित्थी सुबेदारा जो सिकन्दरिया नगरा रा इक जहाज इतालिया जान्दा हुआ मिलया, कने तिने अहांजो तिस जहाजा पर चढ़ाईत्या।"
"ACT","27","7","तां जे अहें बौहतीं दिनां तका मठयां-मठयां चलीने मुश्कला ते कनिदुस नगरा रे सामणे पुज्जे, तां इस खातर भई हवा अहांजो अग्गे नीं बदणे देन्दी थी, अहें सलमोना रे सामणे चीयें हुईने क्रेते टापुये री आड़ लईने चले;"
"ACT","27","8","कने तिसरे कनारे-कनारे मुश्कला ते चलीने शुभलंगरबारी नौआं रिया जगह पुज्जे, तित्थी ते लसया नगर नेड़े था।"
"ACT","27","9","ताहली जे बौहत दिन बित्तीगे, कने जल यात्रा च जोखम इस खातर हुआं था भई उपवासा रे दिहाड़े हुण बौहत बित्ती चुकीरे थे। इस खातर पौलुसे तिन्हौं सब्बीं जो ये बोलीने चेतावनी दित्ती,"
"ACT","27","10","“हे सज्जनो, मिन्जो येढ़ा लगया राँ भई इसा यात्रा च विपत्ति कने बड़ा नुक्शान, नां सिर्फ समाना रा कने जहाजा रा, पर अहांरे प्राणा रा बी हुणे औल़ा।”"
"ACT","27","11","पर सुबेदारे पौलुसा रिया गल्लां ते कप्तान कने जहाजा रे मालका रियां गल्लां जो बधीने मन्नया।"
"ACT","27","12","शुभलंगरबारी नामक बन्दरगाह ठण्ड बिताणे खातर ठीक नीं था, इस खातर मतयां रा बचार हुआ भई येत्थीते जहाजा जो अग्गे ले जाईने किसी रितिया ने हुई सक्को तां फीनिक्स बन्दरगाह च पुज्जी ने ठण्ड कट्टिये। येत क्रेते टापुये रे कनारे रा इक बन्दरगाह हया तिसरा दवार जे दखण-पश्चम कने उत्तर-पश्चमा खौ खुलां।"
"ACT","27","13","ताहली जे थोड़ी-थोड़ी दखणा री हवा बगणे लगी, तां तिन्हें ये समझीने भई अहांरी योजना जो पूरा करने खातर ये सही वगत था, इस खातर यात्रा शुरु कित्ती कने कनारा दब्बी ने क्रेते टापुये रे बखा ते जाणे लगे।"
"ACT","27","14","पर थोड़िया देरा च जमीना खा ते इक बड्डी नेहरी आई, तिस्सो जे युरकुलीन बोलां ये।"
"ACT","27","15","ताहली जे नेहरी जहाजा परा लगी तां जहाज तिसरे सामणे टिक्की नीं सकया, इस खातर अहें जहाजा जो हवा रे बगणे पर छड्डीत्या कने इयां इ बगदे-बगदे चलीगे।"
"ACT","27","16","तां कौदा नौआं रे इक्की छोट्टे जे टापुये रिया आड़ा च बगदे-बगदे अहें मुश्कला ने जीवन बचाणे औल़ी किश्तिया जो वशा च करी सक्के।"
"ACT","27","17","फेरी नाविक लोकें तिसाजो चक्कीने कई कोशिशां ते जहाजा जो थल्ले ते लेईने उपरा तक रस्से ने कस्सीने बन्हीत्या, कने सुरतिस खाड़िया रे चोर बालुये पर फसी जाणे रे डरा ते तिन्हें लंगर जो थोड़ा जेआ थल्ले उतारी ने जहाजा जो हवा रे बहावा ने बैहणे जो छड्डीत्या।"
"ACT","27","18","ताहली जे अहें नेहरिया ते मते हिचकोल़े कने धक्के खादे, तां दुज्जे दिन सै जहाजा रा समान सटणे लगे;"
"ACT","27","19","कने तिज्जे दिन तिन्हें अपणे हत्था ते जहाजा रा साज समान बी सट्टीत्या।"
"ACT","27","20","ताहली जे बौहती दिनां तका नां सूरज, नां तारे दुस्से कने बौहत नेहरी चलदी रई, तां आखरी च अहांरे बचणे री आशा जान्दी रैई।"
"ACT","27","21","तां जे सै बौहती दिनां तका भूखे रई चुके तां पौलुसे तिन्हांरे बिच खड़े हुईने गलाया, “हे लोको, चाहिन्दा था भई तुहें मेरी गल्ल मन्नीने क्रेते टापुये चते नां अग्गे बधदे कने नां संकट औंदा कने नां ये नुक्शान हुन्दा।"
"ACT","27","22","पर हुण तुहांजो समझावां भई हिम्मत रखा, काँह्भई तुहां चते बी किसी रे प्राणा रा नुक्शान नीं हुणा, पर सिर्फ जहाजा रा हुणा।"
"ACT","27","23","काँह्भई परमेशर तिस राजे हऊँ आ, कने तिसरी सेवा कराँ, तिसरे स्वर्गदूते पिछलिया राति मेरले आईने गलाया,"
"ACT","27","24","“हे पौलुस, ‘मत डर! तेरा बादशाह कैसरा रे सामणे खड़ा हुणा जरुरी आ, देख, परमेशरे सब्बीं जो सै जे तेरे सौगी यात्रा कराँ ये, तिन्हांजो बचाईरा।’"
"ACT","27","25","इस खातर, हे सज्जनो, हिम्मत रखा; काँह्भई हऊँ परमेशरा रा विश्वास कराँ, भई तेढ़ा जे तिने मेरने बोलीरा तेढ़ा इ हुणा।"
"ACT","27","26","पर अहांजो किसी टापुये पर जाईने रुकणे पौणा।”"
"ACT","27","27","तां जे चौहदवीं रात आई, कने अहें अद्रिया समुद्रा च भटकदे फिरया राँ थे, अधिया राति रे नेड़े तां नाविक लोकें अनुमान लगाईने जाणया भई अहें किसी देशा रे नेड़े पुज्या रायें।"
"ACT","27","28","पाणिये री गहराई नापणे पर तिने बीह पुरसा यनि 37 मीटर गैहरा पाया, कने थोड़ा अग्गे बधीने फेरी गैहराई नाप्पी तां पन्द्रह पुरसा यनि 28 मीटर पाया।"
"ACT","27","29","तां जे पत्थराँ औल़ियां जगहां ते बचणे रे डरा ते तिन्हें जहाजा री पछाड़िया खौ चार लंगर सट्टे, कने सबेर हुणे री कामना करदे रै।"
"ACT","27","30","पर ताहली जे नाविक जहाजा परा ते नठणा चां थे, तां तिन्हें जहाजा रे सामणे ते लंगर सटणे रे बहाने जीवन बचाणे औल़ी किश्ती समुद्रा च उतारी ती;"
"ACT","27","31","तां पौलुसे सुबेदार कने सैनिकां ने गलाया, “जे ये लोक बचणा चाँये तां इन्हांजो जहाजा पर रैहणे री जरुरत इ।”"
"ACT","27","32","तां सैनिकें बचणे खातर छोट्टी किश्तिया री रस्सी कट्टीने जहाजा ते लग करीत्या।"
"ACT","27","33","ताहली जे सवेर हुई तां, पौलुसे ये बोलीने, सब्बीं जो रोटी खाणे खातर विनती कित्ती, “आज्ज चौदा रोज हुये भई तुहें चिन्ता करदे-करदे भूखे रै कने किछ रोटी नीं खाद्दी।"
"ACT","27","34","इस खातर तुहांजो समझां भई रोटी खाई लवा, तिसते जे तुहांरा बचाव हुई सक्को; काँह्भई तुहां सुरक्षित रैहणा।”"
"ACT","27","35","येढ़ा बोलीने तिने रोटी लईने सब्बी रे सामणे परमेशरा रा धन्यवाद कित्या कने तोड़ीने खाणे लगया।"
"ACT","27","36","तां सै सब जणे हौंसला पाइने रोटी खाणे लगे।"
"ACT","27","37","अहें सब मिलीने जहाजा पर दो सौ छयात्तर माहणु थे।"
"ACT","27","38","तां जे सै रोटी खाईने रज्जीगे, तां कणकां जो समुद्रा च सट्टीने जहाजा जो हल्का करने लगे।"
"ACT","27","39","तां जे दिन निकल़या तां तिन्हें तिस देशा जो नीं पछयाणया, पर इक खाड़ी देखी तिसरा कनारा चौरस था, कने बचार कित्या भई जे हुई सक्को तां इस पर जहाजा जो टकाईये।"
"ACT","27","40","फेरी तिन्हें लंगरा जो खोली ने समुद्रा च छड्डीत्या कने तिस बगत पतवाराँ रे बन्धन ढीले करी ते, कने हवा रे सामणे रा अगला पाल चढ़ाईने कनारे खा चले।"
"ACT","27","41","पर दुईं समुद्राँ रे संगमा रिया जगह जो पढ़ीने तिने जहाजा जो रोकया, कने तिसरा अगला हिस्सा त रुकीग्या कने टल़ी नीं सक्की; पर पछाड़ी लैहराँ रे जोरा ते टुटणे लगी।"
"ACT","27","42","तां सैनिकां रा ये बचार हुआ भई कैदियां जो मारी दो, येढ़ा नीं हो भई कोई तैरी ने नट्ठी जाओ।"
"ACT","27","43","पर सुबेदारे पौलुसा जो बचाणे रिया इच्छा ते तिन्हौं इस बचारा ते रोकया कने ये गलाया, भई सै जे तैरी सक्कां ये, पैहले छाल मारीने कनारे पर निकल़ी जाओ;"
"ACT","27","44","कने बाकी कोई पटड़ेयां पर कने कोई जहाजा री होरीं चिज़ां रे सहारे निकाल़ी जाओ। इसा रितिया ते सब जमीना परा ठीक ठाक पुज्जीगे।"
"ACT","28","1","ताहली जे अहें सारे समुद्रा रे कन्डे ठीक-ठाक पुज्जीगे, तां पता लगया भई इस टापुये रा नौं माल्टा था।"
"ACT","28","2","कने तित्थी रे रैहणे औल़यां अहां पर महान दया करीने अहांजो ग्रहण कित्या; काँह्भई बरखा बरसणे ते ठण्ड हुया राँ थी, इस खातर तिन्हें आग्ग बाल़ीने अहां सब्बीं जो सकाया।"
"ACT","28","3","ताहली जे पौलुसे लकड़ियां रा अंगड़ु कट्ठा करीने अग्गी पर रखया, तां इक सप्प सेक्का ते निकल़या कने तिसरे हत्था च लपेठि गया।"
"ACT","28","4","तां जे तिन्हें निवासियें सप्पा जो तिसरे हत्था ने लटकोई रा देख्या, तां अप्पूँ चीयें गलाया, “सचमुच ये माहणु हत्यारा हुँगा भई समुद्रा ते तां बची गया, तां बी अहांरी देबिये पौलुसा जो ज्यूंदा रैहणे नीं दित्या।”"
"ACT","28","5","तां तिने सप्पा जो अग्गी च ठुटकित्या, कने तिस्सो किछ नुक्शान नीं हुया।"
"ACT","28","6","पर सै लोक इन्तजार करदे रै भई तिसजो सोजिश औणी या इकदम पईने मरी जाणा, पर तां जे सै मतिया देरा तका देखदे रै कने देख्या भई तिसरा किछ नुक्शान नीं हुया, तां अपणा बचार बदली ने गलाया, “ये तां कोई देबता।”"
"ACT","28","7","तिसा जगह रे नेड़े तेड़े तिस टापुये रे प्रधान पुबलियुस री जमीन थी। तिने अहौं अपणे घरा नेईने तिन्हां दिनां तका दोस्तां साई आओ-बैठ किती।"
"ACT","28","8","पुबलियुस रा पिता बुखार कने खून बगणे रा रोगी था। इस खातर पौलुसे तिसरे कमरे च जाईने प्राथना कित्ती कने तिस परा हाथ रखीने तिस्सो ठीक करीत्या।"
"ACT","28","9","ताहली जे येढ़ा हुआ तां तिस टापुये रे बाकी बमार लोक पौलुस ले आये कने ठीक हुईने गै।"
"ACT","28","10","तिन्हें अहांरा बौहत आदर कित्या, कने ताहली जे अहें तिन्नां महीनयां ते बाद चलणे लगे तां जो किछ अहां खातर जरुरी था, जहाजा पर रखीत्या।"
"ACT","28","11","तिन्नां महीनयां ते बाद अहें सिकन्दरिया नगरा जो जाणे औल़े इक्की जहाजा पर बैठीने चले सै जे तिस टापुये पर सारियां ठन्ठी रैईरा था, कने तिसरा नशाण दियुसकुरी था।"
"ACT","28","12","सुरकुसा शहरा च लंगर सट्टीने अहें तिन्नां दिनां तका रुकीरे रै।"
"ACT","28","13","तित्थी ते अहें अग्गे बधीने रेगियुमा नगरा च पुज्जे; कने इक्की दिना ते बाद दखणा री हवा चली, तां अहें दुज्जे रोज पुतियुली शहरा च आये।"
"ACT","28","14","तित्थी अहांजो विश्वासी मिले, कने तिन्हांरे कैहणे ते अहें तिन्हांले सत्तां रोजां तक रै; कने इस तरीके ने अहें रोम नगरा तक यात्रा शुरु कित्ती।"
"ACT","28","15","तित्थी ते किछ विश्वासी अहांरे औणे री खबर सुणीने सै अपियुस नगरा रे चौका कने तिन्न सराये तक अहांने भेंट करने जो आये, तिन्हांजो देक्खीने पौलुसे बौहत हौंसला पाईने परमेशरा रा धन्यवाद कित्या।"
"ACT","28","16","ताहली जे अहें रोमा नगरा च पुज्जे तां पौलुसा जो इक्की सपाईये सौगी सै जे तिसरी रखवाली कराँ था, कल्हे रैहणे रा हुक्म मिल़या।"
"ACT","28","17","तिन्नां दिनां ते बाद तिने यहूदियां रे प्रमुख लोकां जो सदया, कने तां जे सै कट्ठे हुये तां तिन्हांने गलाया, “हे भाईयो मैं अपणे लोकां रे या पुर्वजां रियां प्रथां रे बरोधा च किछ बी नीं कित्या, फेरी बी कैदी बणीने यरूशलेम ते रोमी सरकारा रे हत्था सौंपया गया।"
"ACT","28","18","तिन्हें मिन्जो परखीने छड्डी देणा चाया काँह्भई मेरे च मौती रिया सजा रे लायक कोई इल्जाम नीं था।"
"ACT","28","19","पर तां जे यहूदी अगुवे इसरे बरोधा च बोलणे लगे, तां मिन्जो बादशाह कैसरा री दुहाई देणी पैई; इस खातर नीं भई मांह अपणे लोकां पर कोई दोष लाणा था।"
"ACT","28","20","इस खातर मैं तुहांजो सदया भई तुहाँजो मिलूँ कने गल-बात करुँ; काँह्भई इस्राएल री आशा यनि मसीह रे खातर हऊँ इस जंजीरा च जकड़ी रा।”"
"ACT","28","21","तिन्हें तिसने गलाया, “नां अहें तेरे बारे च यहूदा प्रदेशा रे लोकां ते चिट्ठियां पाईयां। कने नां विश्वासियां चते किन्हिये आईने तेरे बारे च किछ दस्या या बुरा गलाया।"
"ACT","28","22","पर तेरा विचार क्या? तिस्सो इ अहें तेरते सुणना चांये, काँह्भई अहें जाणाँ यें भई हर जगह इस मता रे बरोधा च लोक गल्लां कराँ ये।”"
"ACT","28","23","तां यहूदियें तिस खातर इक दिन तै कित्या, कने मते लोक तिसले कट्ठे हुये, कने सै परमेशरा रे राज्जा री गवाही देन्दा हुआ। कने मूसा री व्यवस्था कने भविष्यवक्तयां री कताबां चते यीशुये रे बारे च समझाई-समझाई ने सवेरे ते संझा तका दसदा रैया।"
"ACT","28","24","तां किछ लोकें तिन्हां गल्लां पर विश्वास कित्या, कने कईयें लोकें विश्वास नीं कित्या।"
"ACT","28","25","तां जे सै अप्पूँ चीयें इक मत नीं हुये, तां पौलुसा रिया इसा गल्ला रे बोलणे पर चलीगे : “पवित्र आत्मे यशायाह भविष्यवक्ता ते तुहांरे पूर्वजां ने ठीक इ गलाया,"
"ACT","28","26","‘जाईने इन्हां लोकां ने बोल, भई तुहां सुणदयां त रैहणा, पर नीं समझणा, कने तुहां देखदे त रैंहणा, पर बुझणा नींआ;"
"ACT","28","27","काँह्भई इन्हां लोकां रा मन कठोर ये कने इन्हांरे कान्न सुणी नीं सकदे, कने इन्हें अपणियां आक्खीं बन्द कित्ती रियां, इस खातर इन्हां रियां आक्खीं देखी नीं सकदियां, कने कान्न सुणी नीं सकदे, कने ये मना ते समझी नीं सकदे, जे ये नीं हुन्दा तां सै फिरी जान्दे, कने हऊँ तिन्हांजो चंगा करी देन्दा।’"
"ACT","28","28","इस खातर तुहें जाणो भई परमेशरा रे इस छुटकारे री कथा अन्यजातियां ले भेज्जी गईरी, कने तिन्हां ग्रहण करनी।”"
"ACT","28","29","तां जे तिने येढ़ा गलाया तां यहूदी अप्पूँ चीयें बौहत बैहस करने लगे कने तित्थी ते चलीगे।"
"ACT","28","30","सै पूरे दुईं सालां तका किराये रे घरा च रैया,"
"ACT","28","31","कने सै जे तिसला औवां थे, तिन्हां सब्बीं ने मिलदा रैया कने बिना रोक टोक बौहत निडर हुईने परमेशरा रे राज्जा रा प्रचार करदा कने प्रभु यीशु मसीह री गल्लां सखांदा रैया।"
