1	1	आऊँ पौलुस एस चिठ्ठी गी लिखाना ऐं। आऊँ परमेसर दी मरजी थमां यीशु मसीह दा प्रेरित ओनें गी बलाया गिया। मैं साड़े विश्वासी प्रा सोस्थिनेस थमां जेडा मेरी मदद करा दा ऐ।
1	2	मैं एस चिठ्ठी गी परमेसर दी ओस कलीसिया दे नां जेड़ी कुरिन्थुस शैर बेच ऐ, मतलब उन्दे सबनी दे नां जेडे मसीह यीशु च पवित्र किते गेदे, ते पवित्र ओनें आसतै बलाए गै न; ते उन्दे सारें दे नां बी जेडे अर जगा साड़े ते अपने प्रभु यीशु मसीह दे नां कन्नें प्रार्थना करदे न।
1	3	मेरी प्रार्थना ऐ के साड़े पिता परमेसर ते प्रभु यीशु मसीह थमां तुसेंगी क्रपा ते शान्ति मिलदी रवै।
1	4	आऊँ थूआड़े बारै च अपने परमेसर दा शुक्र मेशा करना ऐं, एस लेई के परमेसर दी ए क्रपा मसीह यीशु च ओई के तुसेंगी अच्छियाँ चीजां दै।
1	5	के मसीह च ओइयै तोस अर गल्ल च, मतलब सारे बचन ते सारे ज्ञान च सौखे किते गेदे ओ।
1	6	एस करी परमेसर एस स गल्ल गीं पक्का करदा ऐ के जेडा संदेश मसीह दे बारै च दित्ता गेदा ओ सच्च ऐ।
1	7	ए स लेई कुसे बी बरदान च तुसेंगी घटी नेई, ते तोस साडे प्रभु यीशु मसीह दे परकट ओनें गी एन्तज़ार करदे रौंदे ओ।
1	8	परमेसर तुसेंगी खीरी तकर विश्वास च बी पक्का करग, के तोस साडे प्रभु यीशु मसीह वापस औने दे देन च नर्दोष ठैरो।
1	9	परमेसर जे आखदा उसी पूरा करने च मांनदार ऐ, जेस ने तुसेंगी अपने पुत्र साडे प्रभु यीशु मसीह दी संगति च बलाए दा ऐ।
1	10	ए विश्वासी प्राओ,आऊँ थूआड़े कन्नें साडे प्रभु यीशु मसीह दे बड्डे अख्त्यार आले नां कन्नें अर्ज करना ऐं, के तोस सारे एक गै गल्ल च सेंमत ओई जाओ, ते थूआड़े च फ़ोट नेई उवै, लेकन एक गै मन ते एक मत ओइयै मिलेदे रवो।
1	11	किके ए मेरे विश्वासी प्राओ, खलोए जाती दे कराने दे लोकें मीकी थूआड़े बारै च सनाया ऐ, के थूआड़े च लड़ाईयां उआ दीयां न।
1	12	मेरे अखने दा मतलब ए ऐ, के थूआड़े बिचा कोई तां अपने आप गी “पौलुस दा,” कोई “अपुल्लोस दा,” कोई “पतरस दा,” ते कोई “मसीह दा,” चेला आखदा ऐ।
1	13	तोस जेडा करा करदे ओ ए ठीक नेई ऐ। के मसीह बंडोई गिया? के आऊँ पौलुस थूआड़े आसतै सुल्ली उपर चढ़ाया गिया? जां तुसें पौलुस दे नां च पवित्रशनांन लेता?
1	14	आऊँ परमेसर दा शुक्र करना ऐ, क्रिस्पुस ते गयुस, ए दो मसीह प्राऐं गी छुड़ीयै, मै थूआड़े बिचा कुसे गी बी पवित्रशनांन नेई दीता।
1	15	कुते ऐसा नेई उवै, के कोई अखे, के तुसेंगी मेरे नां च पवित्रशनांन मिलया।
1	16	ते आं, मै स्तिफनास दे टब्बर गी बी पवित्रशनांन दीता; इनेंगी छुड़ीयै, मीकी नेई पता के मै ओर कुसे गी पवित्रशनांन दीता।
1	17	किके मसीह ने मीकी पवित्रशनांन देने आसतै नेई, बरन शोभ समाचार सनाने गी पेजे दा ऐ, ते ए बी मनुक्खें दी गल्लें दै ज्ञान दै मताबक नेई, ऐसा नेई उवै के मसीह दी सुल्ली बेअर्थ उवै।
1	18	किके जेड़े लोक सज़ा आसतै पर्मेसरे कोला दुर किते जागन, उन्दे आसतै सुल्ली दी कथा दी कोई कीमत नेई ओंनी, लेकन अस मुक्ति पाए दे लोकें आसतै परमेसर दी शक्ति ऐ।
1	19	किके पवित्र शास्त्र च लिखे दा ऐ, “आऊँ ये दसगा के ज्ञान आलें जेस गल्ल गी ज्ञान दे बचार अखदे न ओ असल च बेबकूफी दे बचार न।”
1	20	एस थमां अस ए जाननयां न के ज्ञानआलें दी बुद्दी दी इथें कीमत नेई यहूदीयें दे शास्त्र गी जाननें आलें दी ते जेड़े छैल बोली सकदे न उन्दी कोई कीमत नेई,एस थमां परमेसर ने ए दसया ऐ के बुद्दी जेड़ी एस दुनिया थमां ऐ ओसदी कोई कीमत नेई ऐ।
1	21	किके जेस लै परमेसर दे ज्ञान दै मताबक दुनिया ने ज्ञान कन्नें परमेसर गी नेई जानयां, तां परमेसर गी ए छैल लगया, के एस प्रचार दी बेबकूफी थमां विश्वास करने आलें गी उद्धार दियै।
1	22	ए यहूदीयें दी नजरें च बेवकूफी ऐ तां जे ओ सोर्ग चा चेन्न चांदे न के ओ साबत करै के ए सच्च ऐ, ते दुई जाती बी जेड़े मनुक्खे दे ज्ञान गी चांदे न।
1	23	लेकन अस तां ओस सुल्ली उपर चढ़ाए दे मसीह दा प्रचार करनयां न, जेड़ा असेंगी पापें थमां छटकारा देने आसतै मोया, जेडा यहूदीयें दे लेई ठोकर ते दुई जातीयें आसतै बेवकुखुफी ऐ।
1	24	लेकन जेडे परमेसर दे बलाए दे न, के यहूदी, के दुई जाती, उन्दे आसतै इयै मसीह परमेसर दी शक्ति, ते परमेसर दा ज्ञान ऐ।
1	25	किके जेडा परमेसर दी बेवकूफी सेई ओंदी ओ मनुक्खें दे ज्ञान थमां ज्ञानवान ऐ, ते परमेसर दी कमजोरी मनुक्खें दे बल थमां मती तकड़ी ऐ।
1	26	ए विश्वासी प्राओ, सोचो के परमेसर ने तुसेंगी मसीह दे कन्नें जोड़ने दे वेले तोस के जिये हे, के नेई जिंदु दे मताबक मते ज्ञानआले, ते नेई मते शक्ति आले, ते नेई मते ख़ास बलाए गेदे।
1	27	लेकन एदे बजाए परमेसर ने दुनिया दे बेवकुफें गी चुनी लेता ऐ, के ज्ञानआलें गी शर्मिंदा करै, ते परमेसर ने दुनिया दे कमजोरें गी चुनी लेता ऐ, के जोरे आलें गी शर्मिंदा करै;
1	28	परमेसर ने उनेंगी चुनयां, जेदे दुनिया दी नजरें च नीदें न, तोच्छ न ते जेड़े ऐ गै नेई के उसी बे अर्थ करी उड़े, जेड़े खास समझें जंदे न।
1	29	परमेसर ने ए एस करी कित्ता तां जे कोई प्राणी परमेसर दै अगें कमण्ड नेई करी सक्कै।
1	30	लेकन परमेसर थमां तोस मसीह यीशु च ओं, जेड़ा परमेसर थमां साडे आसतै ज्ञान बनयां, मतलब तरमी, ते पवित्रता, ते छुटकारा;
1	31	तां जे जियां पवित्र शास्त्र च लिखे दा ऐ, उयां गै उवै, “जेड़ा कमण्ड करै ओ प्रभु च कमण्ड करै के ओनें साड़े आसतै के कित्ता।”
2	1	ए विश्वासी प्राओ,आऊँ थूआड़े कोल तुसेंगी चलाकी कन्नें ते नां गै बढीयां ज्ञान गल्लां दसनें गी आया हा लेकन थूआड़े इथें परमेसर दा संदेश खोलीयै सनानें गी आया हा।
2	2	किके मै ए तै करी लेता हा, के थूआड़े बेच यीशु मसीह दा ते ओसदी सुल्ली दी मौत गी छुड़ीयै ओर कुसे गल्ल दै बारै नेई बोलां।
2	3	जेस लै आऊँ थूआड़े इथें हा मै समझया के आऊँ एस कावल नेई यें के जे केछ मसीह मेरे कोला चांदे न आऊँ ए नेई करी सकदा एस कारन आऊँ थूआड़े बेच डरें कम्बदा रिया।
2	4	ते मेरे शिखया, ते मेरे प्रचार च ज्ञान दी कलाकारी आलियां गल्लां नेई हियां जेड़ीयां मनुक्ख दे ज्ञान थमां न; लेकन पवित्र आत्मा ते परमेसर दी शक्ति दा सबूत हा।
2	5	एस करी थूआड़ा विश्वास, मनुक्खें दे ज्ञान उपर नेई, लेकन परमेसर दी शक्ति उपर मनसर रवै।
2	6	पी बी अस सेद्ध लोकें च ज्ञान आलियां गल्लां सनानयां न, लेकन एस दुनिया दे ज्ञानियें दा ज्ञान नहीं; जेडा नाश ओंने आले न;
2	7	लेकन अस परमेसर दे ज्ञान दा गोप्त पेद, जेडा अजां तकर गोप्त रखया गेदा हा, प्रकट करनयां न, जिसी परमेसर ने शुरू थमां साड़ी मैमा आसतै पक्का किते दा हा।
2	8	परमेसर दी जोयनां गीं एस दुनिया दे राजें बिचा कुसे बी नेई जानयां, किके जेकर ओ जांनदे, तां मैमा आले प्रभु गी सुल्ली उपर नेई चढांदे।
2	9	लेकन जियां पवित्र शास्त्र च लिखे दा ऐ, “जेडीयां गल्लां कुसै नेई दिखयां, ते नेई कुसै सुनयां, ते जेड़ीयां गल्लां मनुक्ख दे मन च समझ नेई आयां, उवै गै ऐन, जेड़ीयां परमेसर ने अपने प्यार करने आलें आसतै त्यार कित्ती दीयां न।”
2	10	लेकन परमेसर ने अपने गोप्त पेदें गी अपने आत्मा थमां साडे उपर परकट कित्ता, किके पवित्र आत्मा सारियां गल्लां बरन परमेसर दे गैरे पेदें गी बी जांचदा ऐ।
2	11	मनुक्खें चा कोन कुसे मनुक्ख दी गल्लें गी जांनदा ऐ, सेर्फ मनुक्ख दी आत्मा जेड़ी ओस च ऐ? उयां गै परमेसर दियां गल्लां बी कोई नेई जांनदा, सेर्फ परमेसर दा आत्मा।
2	12	लेकन असें दुनिया दे लोकें दा आत्मा नेई, लेकन असेंगी ओ आत्मा थोदा ऐ, जेड़ा परमेसर थमां ऐ, के अस उनें गल्लें गी जांनचै, जेड़ीयां परमेसर ने असेंगी मोफ्त दिती दियां न।
2	13	जिनेंगी अस मनुक्खें दे ज्ञान थमां सखाई दियें गल्लें च नेई, लेकन पवित्र आत्मा थमां सखाई दियें गल्लें च, पवित्र आत्मा, आत्मिक ज्ञान कन्नें आत्मिक गल्लें गी खोली-खोली दसदा ऐ।
2	14	लेकन शरीरक मनुक्ख परमेसर दे आत्मा दियें सचाई गी कबूल नेई करदा, किके ओ ओदी नज़र च बेबकूफ आलियां गल्लां न, ते नेई गै ओ उनेंगी जांनी सकदा ऐ किके उन्दी जांच आत्मिक रीती कन्नें ओंदी ऐ।
2	15	पवित्र आत्मा पाए दा मनुक्ख सब केछ जाची लेंदा ऐ जेडा पवित्र आत्मा सखान्दी ऐ, लेकन ओ अप्पुं कुसे थमां जाचया नेई जन्दा।
2	16	ए सच्च ऐ किके पवित्र शास्त्र च लिखे दा ऐ “प्रभु दा मन कोन्नें जानया ऐ, के उसी सखा?” लेकन साडे च मसीह दा मन ऐ।
3	1	ए विश्वासी प्राओ, आऊँ थूआड़े कन्नें एस चाली गल्लां नेई करी सकया, जियां आत्मिक लोकें कन्नें, लेकन मै थूआड़े कन्नें दुनिया दे लोकें ते जियां मसीह दी शिखया गी कहट समझ आले लोकें साईं गल्लां कित्तियां न।
3	2	मैं तुसेंगी सादी शिक्षा दित्ती, नां के परमेसर दे वचन दी गैरी सच्चाई गी सखाया; किके तोस उसी नेई समझी सकदे हे; बरन अयें तकर बी नेई समझी सकदे ओ,
3	3	किके अयें तकर शरीरक ओ। एस करी, के जेलै थूआड़े च एर्षा ते लड़ाई ऐ, तां के तोस शरीरक नेई? ते के मनुक्ख दी रिती उपर नेई चलदे?
3	4	किके जेलै एक आखदा ऐ, “आऊँ पौलुस दा,” ते दुवा, “आऊँ अपुल्लोस दा,” ऐं, तां के तोस मनुक्ख नेई?
3	5	अपुल्लोस कोन ऐं? ते पौलुस कोन ऐं? ए सेर्फ दास न, जिन्दे थमां मसीह उपर तुसें परोसा कित्ता, जियां अर एक गी प्रभु ने सेवा दा कम दिते दा ऐ।
3	6	अगर तुसें गीं खेत्रें दा मसाल समझां, ते मै बी राया, अपुल्लोस ने पानी दिता, लेकन परमेसर ने बदाया।
3	7	एस आसतै नां तां लाने आला केछ खास ऐ, ते नां पानी देने आला, लेकन परमेसर गै सारा केछ ऐ, जेड़ा उसी बदाने आला ऐ।
3	8	लाने आला ते पानी देने आला दौनी दी कीमत एक गै; लेकन अर एक मनुक्ख गी अपनी गै मेंनत दै मताबक परमेसर कोला मजदूरी मिलग।
3	9	किके अस परमेसर दे खेत्र च कम करने आले न; तोस परमेसर दी खेती ते परमेसर दे पभन ओं।
3	10	परमेसर दी ओस क्रपा दै मताबक, जेड़ी मिगी परमेसर ने दित्ती ऐ,मै मैरम राज मिस्त्री आला लेखा नीं सुट्टी, ते दुजै ओस उपर रद्दा रखदा ऐ। लेकन अर एक मनुक्ख चकना रवै, के ओ ओस उपर कनया रद्दा रखदा ऐ।
3	11	किके नीं जेड़ी रखी गेदी ऐ, ओ यीशु मसीह ऐ, ओर कोई दुई नीं नेई रखी सकदा।
3	12	जेकर कोई एस नीं उपर सुन्ना जां चांदी जां किमती पत्थर जां काठ जां घा जां घु दा रद्दा रखै,
3	13	तां अर एक दा कम न्याय दे देन परकट ओई जाग; किके ओ देन उसी दसग जेस च ओदा न्याय ओग, एस लेई के ओ देन अग्ग कन्नें परकट ओग ते अग्ग अर एक दे कम परखग के ओदा कम कनया ऐ।
3	14	जेस दा कम दसग के ओ कार बदियै चीजें कन्नें बनाया गिया, ओ टिके दा रौग, ओस मनुक्ख गी मजदूरी मिलग।
3	15	जेकर कुसे दा कम जली जाग, तां ओस गी नुस्कान चलना पौग; लेकन ओ अप्पुं जलदे-जलदे बची जाग।
3	16	के तोस नेई जांनदे, के तोस परमेसर दा मन्दर ओ, ते पवित्र आत्मा थूआड़े च वास करदा ऐ?
3	17	जेकर कोई परमेसर दे मन्दर गी नाश करग तां परमेसर उसी नाश करग; किके परमेसर दा मन्दर पवित्र ऐ, ते ओ मन्दर तोस ओ।
3	18	कोई अपने आप गी तोखा नेई दियै। जेकर थूआड़े बिचा कोई एस दुनिया च अपने आप गी ज्ञानी समझै,तां बेबकूफ बनें के परमेसर दे सामने सच्चा ज्ञानी बनी जा।
3	19	किके एस दुनिया दे लोकें दा ज्ञान परमेसर दै सामने बेबकूफी ऐ, जियां पवित्र शास्त्र च लिखे दा ऐ, “परमेसर ज्ञानीयें गी उन्दी गै चलाकीयें च फसाई दिन्दा ऐ”
3	20	ते पी पवित्र शास्त्र आखदा ए, “प्रभु ज्ञानीयें दे बचारें गी जांनदा ऐ, के ओ बेकार न।”
3	21	एस लेई किसै खास मनुक्खें उपर कमण्ड नेई करयो, किके सारा केछ थूआड़ा गै ऐ;
3	22	एस करी के मैं पौलुस, के अपुल्लोस, के पतरस, के दुनिया दी चीजां, के जींदडी, के मरन, के ऊँन दा बेला, के औने आला कल, सब केछ थूआड़ा ऐ,
3	23	ते तोस मसीह दे अधिकार च ओ, ते मसीह परमेसर दे अधिकार दा ऐ।
4	1	मनुक्ख असेंगी मसीह दे सेवक ते परमेसर दे पेदें दा पणडारी समझै।
4	2	पी इत्थें पणडारी च ए गल्ल दिखी जंदी ऐ, के ओ मांनदार जोग निकलै।
4	3	लेकन मेरी नज़र च ए बड़ी निकी गल्ल ऐ, के तोस जां मनुक्खें दा कोई न्यायी मीगी परखै, बरन आऊँ अप्पुं गै अपने आप गी नेई परखदा।
4	4	किके मेरा अन्तर आत्मा मीगी कुसे बी गल्ल च दोषी नेई आखदा, लेकन एस कन्नें आऊँ निर्दोष नेई बनगा, किके मिगी परखने आला मेरा प्रभु ऐ
4	5	एस आसतै जेस लै तकर प्रभु नेई अबै, बेलै थमां पैलें कुसे गल्ल दा न्याय नेई करो; उवै तां न्हेरे दियां छपीयां गल्लां लोई च दसग, ते मनें दी नीत गी परकट करग, ओस बेलै परमेसर थमां अर एक दी तरीफ ओग।
4	6	ए विश्वासी प्राओ, मै इन्नें गल्लें च थूआड़े आसतै अपनी ते अपुल्लोस दी चर्चा मसाल दी रिती उपर कित्ती ऐ, एस लेई के तोस साडे थमां ए सीखो, के पवित्र शास्त्र च लिखी दियें गल्लें थमां अग्गें नेई बदना, ते एक दी तरफदारी ते दुए दे बरोध च कमण्ड नेई करना।
4	7	किके थूआड़े च ते दुए च कोन फ़रक रखदा ऐ? ते तेरे कोल के ऐ जेड़ा तुगी दुए थमां नेई थोया? ते जेस लै के तुगी दुए थमां थोया ऐ, तां ऐसा कमण्ड कि करना ऐ, के मन्नो तुगी नेई थोया?
4	8	तोस तां रजी गेदे ओ, तोस सौखे ओई चुके दे ओ, तुसें साडे थमां बगैर राज कित्ता; लेकन पला ओंदा के तोस ते अस किठे राज करदे।
4	9	मेरी समझ च परमेसर ने असें प्रेरितें गी सबनी थमां नीचा दरजा दिता गिया ऐ, जिन्दा मौत दा उक्म ओई चुके दा उवै; किके अस सोर्गदूतें ते दुनिया दे मनुक्खें आसतै एक तमाशा बनें दे न।
4	10	अस मसीह आसतै बेबकूफ न, लेकन तोस मसीह च बुद्धिमान ओ; अस कमजोर न, लेकन तोस जोरे आले ओ। थूआड़ा आदर ओंदा ऐ, लेकन अस बे आदरे ओनयां न।
4	11	अस एस घड़ी तकर पुखे-त्रै दे ते फटें पराने कपडें च न, ते मुक्के खनयां न ते बेकार फिरनयां न;
4	12	ते अपने गै अथ्थें कन्नें कम करीयै मेंनत करनयां न। लोग असेंगी माड़ा अखदे न, अस उनेंगी शीष दीनयां न; ओ सतांदे न, अस बर्दाश करनयां न।
4	13	ओ बदनाम करदे न, अस दीन ओईयै बोलनयां न। अस अज तकर दुनिया दा कूड़ा ते सारियें चीजें दे कूड़े दे टेर आला लेखा बने दे न।
4	14	आऊँ तुसेंगी शर्मिंदा करने आसतै ए गल्लां नेई लिखदा, लेकन अपने प्यारे बच्चे समझीयै तुसेंगी खबरदार कराना ऐं।
4	15	किके जेकर मसीह च थूआड़े सखाने आले दस जार बी ओदे, तां बी थूआड़े पिता मते सारे नेई; एस आसतै के मसीह यीशु च तुसेंगी शोभ समाचार सुनाने थमां आऊँ थूआड़ा आत्मिक पिता ओया।
4	16	एस आसतै आऊँ थूआड़े कन्नें अर्ज करना ऐं, के मेरे आला लेखा चाल चलो।
4	17	एस आसतै मै तीमुथियुस गी जेड़ा प्रभु च मेरा प्यारा ते विश्वास जोग आत्मिक पुत्र ऐ, थूआड़े कोल पेजया ऐ, ओ तुसेंगी मसीह च मेरे सलूक गी याद कराग, जियां के आऊँ अर जगा अर एक कलीसिया च शिखया दिनां ऐं।
4	18	किन्नें तां ऐसे कमणडी ओई गेदे न, मन्नो आऊँ थूआड़े कोल औने आला गै नेई।
4	19	लेकन प्रभु ने चाया तां आऊँ थूआड़े कोल तौला गै औगा, ते उनें कमणडीयें दी गल्लें गी नेई, लेकन उन्दी शक्ति गी जानी लेगा।
4	20	किके परमेसर दा राज गल्लें च नेई लेकन ओदी शक्ति थमां कम करने च ऐ।
4	21	तोस के चांदे ओ? के आऊँ सोटी लेइयै थूआड़े कोल अवां, जां प्यार ते लिमंगी दी आत्मा कन्नें?
5	1	इत्थें तकर सुनने च औंदा ऐ, के थूआड़ी संगति च ब्यभिचार ओंदा ऐ, बरन ऐसा ब्यभिचार जेड़ा दुई जातीयें च बी नेई ओंदा, के एक मनुक्ख अपने पिता दी दुजी पत्नी गी रखदा ऐ।
5	2	ते तोस बसोस ते नेई करदे, जेस कन्नें ऐसा कम करने आला थूआड़ी संगति चा कडया जंदा, लेकन कमण्ड करदे ओ।
5	3	आऊँ तां जेंद दे लियाज थूआड़े थमां दूर हा, लेकन आत्मा दी लियाज कन्नें थूआड़े कन्नें ओइयै, मन्नो आजरी दी आलत च ऐसा कम करने आलें दै बारै च न्याय करी चुके दा ऐं
5	4	के जेस लै तोस, ते मेरी आत्मा, साडे प्रभु यीशु दी शक्ति दै कन्नें किट्ठे ओ, तां ऐसा मनुक्ख साडे प्रभु यीशु दे नां कन्नें
5	5	ऐसे गलती करने आले मनुक्ख गी संगति थमां बार कढी ओड़ो ते उसी शतान दे अथ्थ सौंपि दियो जेस छा ओ तोवा करी सकै, तां जे ओस दी आत्मा प्रभु यीशु दे न्याय दे देन बची सकै।
5	6	थूआडा कमण्ड करना ठीक नेई; के तोस नेई जांनदे, के थूड़ा जियां खमीर (आंबला) पुरे गुन्नें दे आटे गी खमीर (आंबला) करी दिन्दा ऐ। ईसै चाली अगर एक मनुक्ख गी लगातार पाप करने दा मौका दित्ता जा तां आसतै-आसतै सारे लोकें उपर असर पौग ते सारे लोक उबै कम करना शुरू करगन।
5	7	पुराना खमीर कढीयै,मतलब अपनी संगति चा ओस पापी मनुक्ख गी बार कढी ओड़ो; तां जे तोस बिना खमीर दे आटे आला लेखा बनी जाओ,जेस दा मतलब ऐ के तोस ऐसे वश्वासियें दी संगति बनी जागे जेदे च कोई पापी मनुक्ख नेई किके साडा बी फसह जेड़ा मसीह ऐ,साडे आसतै बली ओया।
5	8	एस लेई आओ अस फसह दे त्यार च नंद मनाचै, नां गै पराने खमीर कन्नें ते नां बराई ते दुष्टता दे खमीर कन्नें, लेकन मन दी सफाई ते सच्चाई दी बिना खमीर दी रुट्टी कन्नें।
5	9	मै अपनी पैली चिठ्ठी च तुसेंगी लिखे दा ऐ, के ब्यभिचारयें दै कन्नें संगति नेई करयो।
5	10	ए नेई, के तोस बेलकोल एस दुनिया दे ब्यभिचारीयें, जां लालचीयें, जां दुऐं गी तोखा देने आले, जां मूर्त्ति पुजा करने आलें दी संगति नेई करो; किके एस आलत च तां तुसें दुनिया चा निकलना गै पौंदा।
5	11	लेकन मेरा आखना ए ऐ; के जेकर कोई अपने आप गी विश्वासी प्रा आखदा ऐ, ब्यभिचारी, जां लालची, जां मूर्ति पूजाकरने आला, जां गालीं देने आला, जां शराव पीने आला, जां दुऐं गी तोखा देने आला उवै, तां ओदी संगति मत करो; बरन ऐसे मनुक्ख कन्नें रुट्टी बी नेई खाओ।
5	12	किके मीगी गैर वश्वासियें दा न्याय करने दा के मतलब ऐ? के तुसें संगति च औने आलें दा न्याय नेई करना चाईदा?
5	13	लेकन गैर वश्वासियें दा न्याय परमेसर करदा ऐ। लेकन जियां पवित्र शास्त्र आखदा ऐ एस आसतै उनें पैडे कम करने आलें गी अपनी संगति चा कढी दियो।
6	1	के थूआड़े बिचा कुसे गी ए इम्त ऐ, के जेस लै थूआड़ा एक दुए कन्नें चगडा ओए दा उवै, तां फैसले आसतै अतर्मी जजें दै कोल कचैरी च जायो; ते कलीसिया दे वश्वासियें दै कोल नेई जायो?
6	2	के तोस नेई जांनदे, के कलीसिया दे विश्वासी लोक दुनिया दा न्याय करगन? ते जेस लै तुसें एस दुनिया दे लोकें दा न्याय करना ऐ, तां के तोस निक्के थमां निक्के चगड़े दा बी फैसला करने दै काबल नेई?
6	3	के तोस नेई जांनदे, के असें औने आले बेलै च सोर्ग चा कीरे दे सोर्गदूतें दा न्याय करना ऐ? तां के एस जींदडी दी अर रोज दी निकी-मूटी गल्लें दा फैसला नेई करी सकदे?
6	4	जेकर तुसें एस जींदडी दी अर रोज दी निकी-मूटी गल्लें दा फैसला करना ओग, तां के उनेंगी गै फ़ैसला करने गी बठागे जिंदी कलीसिया च कोई इज्जत नेई?
6	5	आऊँ तुसेंगी शर्मिंदा करने आसतै ए आखना ऐं। के सच्चें गै थूआड़े च एक बी बुद्धिमान नेई लबदा, जेड़ा अपने विश्वासी प्राऐं दा फैसला करी सकै?
6	6	थूआड़े च एक विश्वासी प्रा दा दुए विश्वासी प्रा कन्नें चगड़ा ओंदा ऐ, ते ओ बी गैर वश्वासियें दै सामने।
6	7	लेकन सच्चें गै थूआड़े च बड्डा कसुर तां ए ऐ, के अप्पुं बिचें चगडा करदे ओ। वरन बेन्यायई गी कि नेई बर्दाश करदे? अपना नुक्सान कि नेई चलदे?
6	8	लेकन तोस ते अप्पुं बिचें बे न्यायई करदे ते एक दुजे दा नुस्कान करदे ओ, ते ओ बी अपने विश्वासी प्राऐं दा।
6	9	के तोस नेई जांनदे, के बेन्यायी लोक परमेसर दे राज दे वार्स नेई ओगन? तोखा नेई खाओ; कंजरवूना करने आलें, नां मूर्ति पुजा करने आलें, नां जनांनीयां कन्नें गलत करने आलीयां, नां लुच्चे, नां मडद मडदें कन्नें गलत कम करने आले,
6	10	नां चोर, नां लालची, नां शराब पीने आले, नां गाली देने आले, नां दुऐं गी तोखा देने आले परमेसर दे राज दे वार्स ओगन।
6	11	ते थूआड़े बिचा किन्नें ऐसे हे, लेकन तोस प्रभु यीशु मसीह दे नां कन्नें ते साडे परमेसर दी आत्मा कन्नें धोते,ते पवित्र किते ओए ते तरमी बनें।
6	12	सारियां चीजां मेरे आसतै बाजब ते ऐन, लेकन सारियां चीजां फायदे दीयां नेई; सारियां चीजां मेरे आसतै बाजब ते ऐन, लेकन आऊँ कुसै बी गल्ल दे ताबे च नेई ओगा।
6	13	रूट्टी टेड्ड आसतै, ते टेड्ड रुट्टी आसतै ऐ, लेकन परमेसर इसी ते उनें दौनी गी नाश करग। लेकन जेंद ब्यभिचार आसतै नेई, बरन ए जेंद प्रभु दी ऐ ते एस जिंदु कन्नें प्रभु दी सेवा करनी ओग।
6	14	ते परमेसर ने अपनी शक्ति कन्नें प्रभु गी जिंदा कित्ता, ते ओ असेंगी बी ज़िंदा करग।
6	15	के तोस नेई जांनदे के थूआड़ी जेंद मसीह दे अंग न? तां के आऊँ मसीह दे अंग लेइयै उनेंगी कंजरी दे अंग बनां? कदें बी नेई।
6	16	के तोस नेई जांनदे के जेड़ा कोई कंजरी कन्नें संगति करदा ऐ, ओ ओदे कन्नें एक तन ओई जंदा ऐ? किके पवित्र शास्त्र च लिखे दा ऐ, “ओ दुऐं एक तन ओगन।”
6	17	ते जेड़ा प्रभु दी संगति च रौंदा ऐ, ओ ओदे कन्नें एक आत्मा ओई जंदा ऐ।
6	18	ब्यभिचार थमां बचे रवो। जिन्नें बाकी पाप मनुक्ख करदा ऐ, ओ जिंदु च जादै असर नेई करदे, लेकन ब्यभिचार करने आला अपनी गै जेंद दै खलाफ च पाप करदा ऐ।
6	19	के तोस नेई जांनदे के, थूआड़ी जेंद पवित्र आत्मा दा मन्दर ऐ, जेड़ा थूआड़े च बसे दा ऐ ते तुसेंगी परमेसर थमां मिले दा ऐ; ते तोस अपने नेई ओ?
6	20	किके तोस कीमत देइयै खरीदे गेदे ओ, एस आसतै अपनी जेंद थमां परमेसर दी मैमा करो।
7	1	उनें सुयालें दै बारै च जेडे तो चिठ्ठी च लिखे दे न, ए ठीक ऐ, के मडद विवाह नेई करै।
7	2	लेकन परिख्या थमां बचने लेई अर एक मडद दी पत्नी, ते अर जनांनी दा पति उवै।
7	3	पति अपनी पत्नी दा फर्ज पूरा करै; ते उयां गै पत्नी बी पति दा फर्ज।
7	4	पत्नी गी अपनी जेंद उपर कोई अख्त्यार नेई लेकन ओदे पति दा अख्त्यार ऐ; उयां गै पति गी बी अपनी जेंद उपर अख्त्यार नेई, लेकन पत्नी दा।
7	5	तोस एक दुजे थमां बक्ख नेई रवो; लेकन सेर्फ केछ बेलै तकर अप्पुं बिचें दी सैमति कन्नें के प्रार्थना आसतै मौका मिलै, ते पी किठे रवो; ऐसा नेई उवै, के अपना आप काबू नेई ओनें थमां शतान तुसेंगी परखै।
7	6	लेकन आऊँ जेड़ा ए आखना ऐ ओ सलहा ऐ नां के उक्म।
7	7	आऊँ ए चानां ऐ, के जियां मै विहा नेई किते दा ऐ, उयां गै सारे मनुक्ख ओन; लेकन अर एक गी परमेसर थमां ख़ास-ख़ास वरदान मिले न; कुसे गी कुसे चाली दा, ते कुसे गी कुसे ओर चाली दा।
7	8	लेकन आऊँ कवारें ते बिधवां दे बारै च ए आखना ऐं, के उन्दे आसतै इयां गै रौना ठीक ऐ, जियां आऊँ ऐं।
7	9	लेकन जेकर ओ अपने आप गी काबू नेई करी सकन, तां विवाह करन; किके विवाह करना चूअरनें थमां पला ऐ।
7	10	जिन्दा विवाह ओई गेदा ऐ, उनेंगी आऊँ नेई आखदा, बरन प्रभु उक्म दिन्दा ऐ, के पत्नी अपने पति कोला बक्ख नेई उवै।
7	11	ते जेकर बक्ख बी ओई जांन, तां बगैर दुए विवाह किते दै रवै; जां पी अपने पति कन्नें मेल करी लेंन ते नां पति अपनी पत्नी गी छुड़ै।
7	12	दुऐं कन्नें प्रभु नेई, लेकन आऊँ गै आखना ऐं, जेकर कुसे विश्वासी प्रा दी पत्नी विश्वास नेई करदी उवै, ते ओदे कन्नें रौने आसतै खोश उवै, तां ओ उसी नेई छुड़ै।
7	13	ते जेस जनांनी दा पति विश्वास नेई करदा उवै, ते ओदे कन्नें रौने आसतै खोश उवै; ओ पति गी नेई छुड़ै।
7	14	किके ऐसा पति जेड़ा विश्वास नेई करदा उवै, ओ पत्नी थमां पवित्र बनग; ते ऐसी पत्नी जेडी विश्वास नेई करदी, पति थमां पवित्र बनग; नेई तां थूआड़े बाल-बच्चे परमेसर दे नेई ओगन, लेकन ऊन परमेसर दे ओई जागन।
7	15	लेकन जेड़ा मनुक्ख विश्वास नेई करदा, जेकर ओ बक्ख उवै, तां उसी बक्ख ओना दियो, ऐसी आलत च कोई विश्वासी पति जां विश्वासी पत्नी बधंन च नेई ऐ। लेकन परमेसर ने असेंगी मेल-मलाप आसतै बलाया ऐ।
7	16	किके ए विश्वासी पत्नी, तू के समझनी ऐं, के तू अपने पति दा उद्धार कराई लेगी? ते ए विश्वासी पति, तू के समझना ऐं, के तू अपनी पत्नी दा उद्धार कराई लेगा?
7	17	जियां प्रभु ने अर एक गी जेस आलत बेच रखे दा ऐ, जेलै परमेसर ने तुसेंगी बलाया ऐ, उसै दै मताबक चलो। ते आऊँ सारी कलीसिया च इयां गै करना ऐं।
7	18	जेड़ा खतना किते दा बलादा उवै, ओ बगैर खतने दा नेई बनें। जेड़ा बगैर खतने बलाया गेदा उवै, ओ खतना नेई करा।
7	19	नां खतना केछ ऐ ते नां बिना खतने आला, लेकन परमेसर दे उक्में गी मननां सबनी कोल जरूरी ऐ।
7	20	अर एक मनुक्ख जेस आलत च बलाए दा उवै, उसै च रवै।
7	21	जेकर तू दास दी आलत च बलाए दा उवै तां चेंता नेई कर; लेकन जेकर मालक तुगी आखदा ऐ के तू अजाद ऐं, तां ऐसा गै कम कर।
7	22	किके जेड़ा दास दी आलत च प्रभु च बलाया गेदा ऐ, ओ प्रभु च अजाद किते गेदा ऐ। उयां गै जेड़ा अजाद दी आलत च बलाया गेदा ऐ, ओ मसीह दा दास ऐ।
7	23	तोस कीमत देइयै खरीदे गेदे ओ; मनुक्खें दे दास नेई बनयो।
7	24	ए विश्वासी प्राओ, जेड़ा कोई जेस आलत च बी बलाए दा उवै, ओ उसै आलत च परमेसर दै कन्नें रवै।
7	25	कुँवारियें दै बारै च प्रभु दा कोई उक्म मिगी नेई मिलया, लेकन विश्वास जोग ओनें आसतै जेड़ी, दिया प्रभु ने मेरे उपर कित्ती ऐ, उसै दै मताबक सलहा दिनां ऐं।
7	26	एस लेई मेरी समझ च ए ठीक ऐ, के अज बेलै दे कलेश दे कारन, मनुक्ख जेस आलत च बलाया गेदा ऐ, उयां गै रवै।
7	27	जेकर तेरी पत्नी उवै, तां ओस थमां बक्ख ओनें दी कोष्ट नेई कर; ते जेकर तेरी पत्नी नेई, तां पत्नी दी टूंढ नेई कर।
7	28	लेकन जेकर तू विवाह बी करें, तां पाप नेई; ते जेकर कुँवारी वियाई जा तां कोई पाप नेई; मगर विहा किते दे लोकें गी बड़े दोख चलना पौंदे न एस करी आऊँ तुसेंगी उनें दुखें कोला बचानां चांना ऐं।
7	29	ए विश्वासी प्राओ, आऊँ ए आखना ऐं, के मसीह दा दवारा औने लेई बेला कहट रेई गिया ऐ, एस आसतै चाईदा के जिन्दियाँ पत्नियां ओंन, ओ इयां ओंन मन्नो उन्दिआं पत्नियां नेई।
7	30	ते रोने आले इयां ओंन, मन्नो रोंदे नेई; ते नंद करने आले इयां ओंन, मन्नो नंद नेई मनांदे; ते खरीदने आले इयां ओंन, मन्नो उन्दे कोल केछ ऐ गै नेई।
7	31	ते जेड़े दुनिया दी चीजें च लग्गे दे न,ओ दुनिया कन्नें लगन नेई लांन, किके दुनिया ते दुनिया दियां चीजां तौलीयां नाश ओनें आलियां न।
7	32	आऊँ चानां ऐं, के तुसेंगी चेंता नेई उवै। कुँवारा मनुखक प्रभु दे कम दी चेंता च रौंदा ऐ,के प्रभु गी कियां खोश रखै।
7	33	लेकन वियाए दा मनुखक दुनिया दी गल्लें दी चेंता च रौंदा ऐ, के अपनी पत्नी गी केस चाली कन्नें खोश रखै।
7	34	वियाई दी ते बगैर वियाई दी बेच बी फर्क ऐ; बगैर वियाई दी प्रभु दी चेंता च रौंदी ऐ, के ओ जेंद च ते आत्मा च प्रभु गी कियां खोश रखै, लेकन वियाई दी दुनिया दी चेंता च रौंदी ऐ, के अपने पति गी कियां खोश रखै।
7	35	आऊँ ए गल्ल थूआड़े गै फायदे आसतै आखना ऐं, नां के तुसेंगी फसाने आसतै, बरन एस लेई के जियां बाजब ऐ; तां जे तोस एक मन ओइयै प्रभु दी सेवा च लगे रवो।
7	36	जेकर कोई ए समझै, के आऊँ अपनी ओस कुँवारी दा अक्क माराना, जेस दी जवानी टला करदी ऐ, ते विवाह दी लोड बी उवै, तां ओ जियां चा उयां गै करै, एस च पाप नेई, ओ ओस दा विवाह ओना दियै।
7	37	लेकन जेकर ओ मन च फ़ैसला करदा ऐ, ते उसी विवाह दी जरूरत नेई ऐ, बरन अपनी इच्छ्यें गी काबू करी सकदा ऐ, तां ओ विवाह नेई करीयै ठीक करदा ऐ।
7	38	एस आसतै जेड़ा अपनी कुँवारी दा विवाह करी दिन्दा ऐ, ओ ठीक करदा ऐ, ते जेड़ा विवाह नेई करदा ऐ, ओ ओर बी ठीक करदा ऐ।
7	39	जेस लै तकर कुसे जनांनी दा पति ज़िंदा ऐ, ओस लै तकर ओ ओस कन्नें बधंन च ऐ; लेकन जेस लै ओस दा पति मरी जा,तां जेस कन्नें चा विवाह करी सकदी ऐ, लेकन सेर्फ प्रभु च।
7	40	लेकन जियां ऐ, उयां गै रवै, तां मेरी सोच बेच ओर बी तन्न ऐ; ते आऊँ समझना ऐं, के परमेसर दा आत्मा मिगी ए सलहा बोलने लेई अखे करदा ऐ।
8	1	तुसें अपनी चिठ्ठी च मुर्तियें दै सामने बली कित्ती दी चीजें दे बारै च पूछया हा। अस सारे एस गल्ल दै बारै च केछ जांनयां न। ज्ञान कमण्ड पैदा करदा ऐ, लेकन प्यार कन्नें तरकी ओंदी ऐ।
8	2	जेकर कोई समझै, के आऊँ केछ जाननां ऐं, तां जियां जाननां चाईदा ओ जियां अयें तकर नेई जानदा।
8	3	लेकन जेकर कोई परमेसर कन्नें प्यार करदा ऐ, तां परमेसर ओस मनुक्ख गी पनछांनदा ऐ।
8	4	एस आसतै मुर्तियें दै सामने बली कित्ती दी चीजें दै खाने दै बारै च अस जाननयां न, के मूरत दुनिया बेच कोई चीज नेई, ते एक गी छुडीयै कोई परमेसर नेई।
8	5	आलां के अम्बर ते तरती उपर मते सारे ईश्वर अखे जंदे न, जियां के मते ईश्वर ते मते प्रभु न।
8	6	तां बी साडे आसतै एक गै परमेसर ऐ मतलब पिता जेस थमां सारियां चीजां पैदा ओइयां, ते अस उसै बासतै न। ते एक गै प्रभु ऐ, मतलब यीशु मसीह जेस थमां सारियां चीजां पैदा ओइयां, ते अस बी उसै थमां न।
8	7	सारें गी एस सच्चाई दा पता नेई, लेकन किन्नें ते अयें तकर मूरत गी केछ समझने दै कारन मुर्तियें दै अगें बली कित्ती दी चीज गी केछ समझियै खंदे न, ते उन्दी अन्तर आत्मा कमजोर ओईयै अशोद्ध ओई जन्दी ऐ।
8	8	पोजन असेंगी परमेसर दे कोल नेई पजांदा। जेकर अस नेई खाचै, तां साड़ा केछ नुकसान नेई, ते जेकर खाचै, तां केछ फायदा नेई।
8	9	लेकन चकने रवो, ऐसा नेई उवै, के थूआडी ए अजादी कुदै कमजोर विश्वास आसतै ठोकर दा कारन ओई जा।
8	10	किके जेकर कोई तुगी ज्ञानीयें गी मूर्ति दै मंदर च पोजन करदै दिखै, ते ओ कमजोर विश्वासी उवै, तां के ओदी कमजोर अन्तर आत्मा च मूरत दै अगें बली कित्ती दी चीज खाने दा औसला नेई ओग।
8	11	एस चाली कन्नें तेरी ओस सच्चाई गी जांननें दै कारन ओ कमजोर विश्वासी प्रा जेस आसतै मसीह मरया, ओ मसीह उपर विश्वास करना बन्द करी देग।
8	12	एस चाली विश्वासी प्राऐं दे बरोध पाप करने थमां ते उन्दी कमजोर अन्तर आत्मा गी ठोकर पजाने थमां, तोस मसीह दे बरोध पाप करदे ओ।
8	13	एस कारन जेकर पोजन मेरे विश्वासी प्रा गी ठोकर पुजा, तां आऊँ कदें किसे आलत च मास नेई खागा, नेई उवै के आऊँ अपने प्रा आसतै ठोकर दा कारन बनां।
9	1	के आऊँ अजाद नेई? के आऊँ प्रेरित नेई? के मै यीशु गी जेड़ा साड़ा प्रभु ऐ, नेई दिखया? के तोस प्रभु च मेरे थमां नेई आए?
9	2	जेकर आऊँ दुऐं आसतै प्रेरिताई, पि बी थूआड़े आसतै ते ऐं; किके तोस यीशु मसीह उपर विश्वास करदे ओ एस दा ए सबूत ऐ के आऊँ प्रेरित ऐं।
9	3	जेडे मिगी जाचदे न, उन्दे आसतै इयै मेरा जबाब ऐ।
9	4	मिगी ते वरनवास गी प्रेरित ओनें दै नातै ए अख्त्यार जरुर ऐ के अपनी सेवा लेई खाने-पीने।
9	5	के असेंगी ए अख्त्यार नेई, के कुसे मसीह पैन कन्नें विवाह करयै सेवा च जाचै, जियां बाकी प्रेरित ते प्रभु दा अपना प्रा ते पतरस करदे न?
9	6	जां सेर्फ मीगी ते बरनबास गी गै जीनें आसतै कम करना जरूरी ऐ?
9	7	कोन कदें अपने कर दे खर्च उपर सपाई दा कम करदा ऐ? कोन अंगुरें दी खेती लाइयै ओस चा फल नेई खंदा? कोन पिड्डें गी चारीयै उन्दा दोध नेई पींदा?
9	8	आऊँ ए गल्लां मनुक्ख दी सोच दै मताबक नेई अखे करना ऐं।
9	9	मूसा दा कनून बी ईयै आखदा ऐ। कनून च ए लिखे दा ऐ। “अल्ल बांदे दांदें दा मूंह नेई बनयो।” के परमेसर दांदें दी गै चेंता करदा ऐ?
9	10	जां खास करयै साडे आसतै आखदा ऐ। आं साडे आसतै गै लिखे दा ऐ, किके मनासब ऐ, के दांद वानें आला आस कन्नें जुगडे, ते खलाड़े च कम करने आला शामल ओनें दी आस कन्नें कम करै।
9	11	जेकर असें थूआड़े आसतै आत्मिक चीजां राइयां, तां के ए कोई बड्डी गल्ल ऐ, के थूआडी शरीरक चीजें दी फसल कटचै।
9	12	जेकर दुऐं दा थूआड़े उपर अख्त्यार ऐ, तां के साड़ा एस थमा मता नेई ओग? असें ए अख्त्यार कम च नेई अंदा; लेकन सारा केछ सैन करनयां न, के साडे थमां मसीह दे शोभ समाचार च केछ अड़चन नेई उवै।
9	13	के तोस नेई जांनदे के जेडे मंदर च सेवा करदे न, ओ मन्दर थमां खंदे न; ते जेडे के वेदी दी सेवा करदे न, ओ के वेदी दे कन्नें पागीदार ओदे न?
9	14	इसै चाली कन्नें प्रभु ने बी ए पक्का कित्ता के जेडे लोग शोभ समाचार सनांदे न, उन्दा खर्चा शोभ समाचार थमां उवै।
9	15	लेकन मै इंदे बिचा कोई बी गल्लें छा कम नेई लेत्ता, ते मै तां ए गल्लां एस लेई नेई लिखियां, के मेरे आसतै ऐसा कित्ता जा, किके एस थमां तां मेरा मरना पला ऐ; के कोई मेरे कमण्ड गी बेअर्थ करै।
9	16	जेकर आऊँ शोभ समाचार सनां, तां मेरी केछ कमण्ड दी गल्ल नेई; किके ए ते मेरे आसतै जरूरी ऐ। जेकर आऊँ शोभ समाचार नेई सनां, तां मेरे उपर बसोस!
9	17	किके जेकर अपनी मर्जी कन्नें ए करना ऐं, तां मजदूरी मीगी मिलदी ऐ, ते जेकर अपनी मर्जी कन्नें नेई करना, मगर ए जिमेंबारी परमेसर ने मिगी सौंपी दी ऐ तां आऊँ कोई मजदूरी दी आस नेई करी सकदा।
9	18	तां मेरी पि केड़ी मजदूरी ऐ? ए के शोभ समाचार सनाने च आऊँ मसीह दा शोभ समाचार मोफत च सुनां, इत्थें तकर के शोभ समाचार च जेड़ा मेरा अख्त्यार ऐ, ओस छा आऊँ पूरी चाली कन्नें कम लियां।
9	19	किके सारें थमां जादै अजाद ओनें उपर बी मै अपने आप गी सबनी दा सेवक बनाई दित्ते दा ऐ; के मते लोकें गी प्रभु आली बख्खी खिची लेई अवां।
9	20	आऊँ यहूदीयें आसतै यहूदी बनयां के यहूदीयें गी प्रभु आली बख्खी खिची लेई अवां, जेडे लोग यहूदीयें दे कनून दै धीन च न उन्दे आसतै आऊँ कनून दै धीन नेई ओनें उपर बी कनून दे धीन ओया, के उनेंगी जेडे कनून दे धीन च न,प्रभु आली बख्खी खिची लेई अवां।
9	21	ईसै चाली जेस लै आऊँ दुई जातीयें च सेवा करना ऐं तां आऊँ दुई जातीयें आला लेखा बननां ऐं जेड़े कनून गी नेई मंनदे उनेंगी आऊँ खिची लेई अवां। लेकन मिगी पता ऐ के आऊँ परमेसर दे कनून दै बिना नेई रौंदा हा किके आऊँ मसीह दे कनून दे धीन च आं।
9	22	आऊँ कमजोरें आसतै कमजोर जियां बनयां, के कमजोरें गी प्रभु आली बख्खी खिची लेई अवां। आऊँ सबनी मनुक्खें आसतै सारा केछ बने दा ऐं, के कुसै नीं कुसै चाली कुसे एक दा उद्धार कराई सकां।
9	23	ते आऊँ सब केछ शोभ समाचार दी खातर करना ऐं,तां जे आऊँ उनें वरकतें दा पागीदार बनी सकां जिंदा शोभ समाचार च बायदा किते गेदा ऐ।
9	24	के तोस नेई जांनदे, के दौड़ च तां दौड़दे सारे गै न, लेकन नाम एक गै लेई जंदा ऐ? तोस ईयां गै दौड़ो के जीती जायो।
9	25	अर एक पैलवान सारी चाली दी त्यारी करदा ऐ; ओ तां एक सुकडने आले मोकट आसतै ए सारा केछ करदे न, लेकन अस तां ओस मोकट आसतै करनयां न, जेड़ा सुकडने आला नेई।
9	26	एस आसतै आऊँ तां एस चाली कन्नें दौड़ना ऐं, लेकन मकसद दै बगैर नेई; आऊँ बी एस चाली मुक्कें कन्नें लड़ना ऐं, लेकन ओस आला लेखा नेई जेड़ा अवा च मुक्कें कन्नें लड़दा ऐ।
9	27	लेकन आऊँ अपनी जिंदु गी काबू च करना ऐं तां जे आऊँ ओदी बुरी इच्छ्यें दै मताबक नेई चलां कुदै ऐसा नेई उवै के दुऐं गी शोभ समाचार सनांने दै बाद अप्पुं गै नांम गी मुआई दियां।
10	1	ए विश्वासी प्राओ, आऊँ नेई चानां, के तोस एस गल्ल थमां अन जांन रवो, के साडे सारे बजुर्ग परमेसर थमां लाए दे डीगलें थलै हे, ते सारें दे सारे लाल समुंदर बिचें पार टपे।
10	2	सारें डीगलें ते समुंदर च, मूसा दा चेला बननें आसतै पवित्रशनांन लीता।
10	3	सारें उवै रुट्टी खदी जेड़ी परमेसर ने उनेंगी सोर्ग चा दिती।
10	4	सारें उवै जल पित्ता जेड़ा परमेसर ने उनेंगी दित्ता, किके ओ ओस आत्मिक चट्टान थमां पिंदे हे, जेड़ी उन्दे कन्नें-कन्नें चलदी ही, ते ओ चट्टान मसीह हा।
10	5	लेकन परमेसर उन्दे च मतें सारें उपर खोश नेई हा, एस आसतै ओ संसान गजे च मरी गै।
10	6	ए गल्लां साडे आसतै मसाल बनी गेईयां, के जियां उनें लालच कित्ता, उयां अस बुरी चीजें दा लालच नेई करचै।
10	7	ते नां तोस मूरत पूजने आले बनो, जियां के उन्दे चा किन्नें गै बनी गेदे दे हे, जियां पवित्र शास्त्र च लिखे दा ऐ, “लोग खाने-पिने आसतै बैठे, ते मूर्तियें दे चेलें आला लेखा उन्दे अगें नचन लगे।”
10	8	अस अर किसम दे कंजर कम नेई करचै, जियां उन्दे चा कन्नें गै लोकें किते; ते एक देन च त्रेइ जार मरी गै।
10	9	अस प्रभु गी नेई परखचै, जियां उन्दे चा किन्नें गै परख्या, परमेसर ने सप्प पुडानें थमां मारी दित्ते।
10	10	तोस कोड़कड़ाओ नेई, जेस रिती कन्नें उन्दे चा किन्नें गै कोड़कड़ाए, परमेसर ने दूत पेजीयै उनेंगी मारी दित्ता।
10	11	लेकन ए सारियां गल्लां, जेड़ियां उन्दे कन्नें बीतीयां, एक मसाल आल लेखा साडे वासतै हियां; ते ओ असेंगी चकने रौने आसतै जेडे अस दुनिया दे खीरी बेलै च रौनयां न लिखीयां गेदियां न।
10	12	एस आसतै जेड़ा समझदा ऐ, “आऊँ टिके-टकादा ऐं,” ओ चकना रवै; के कुदै डिगी नेई जा।
10	13	तोस कुसै ऐसी परिख्या च नेई पौ, जेड़ी मनुक्ख दे बर्दाश करने थमां बार ऐ। परमेसर विश्वास जोग ऐ; ओ तुसेंगी थूआडे सैने थमां बार अजमैश बेच नेई पौन देग, लेकन अजमैश दै कन्नें नकास बी करग; के तोस बर्दाश करी सको।
10	14	एस आसतै, ए मेरे प्यारे वश्वासीयो, मूर्ति पुजा थमां बचे रवो।
10	15	आऊँ बुद्धिमान समझीयै, थूआड़े कन्नें आखना ऐं, जे केछ आऊँ आखना उसी तोस परखो।
10	16	प्रभु पोज दै बेलै ओ शुक्रगुजारी दा कटोरा, जेस आसतै अस परमेसर दी शुक्रगुजारी करनयां न; के ओ मसीह दे खून दी पागे दारी नेई? ओ रुट्टी जीसी अस तोड़नयां न, के ओ मसीह दी जेंद दी पागे दारी नेई?
10	17	एस आसतै, के एक गै रुट्टी ऐ तां अस बी जेडे मते न, एक जेंद न; किके अस सब उसै एक रुट्टी च पागीदार ओनयां न।
10	18	इस्राएली लोकें दै बारै च सोचो; के बली चढाई दी चोजें गी खाने आले वेदी च शामल नेई?
10	19	पी आऊँ के आखना ऐ? के ए के मूर्ति दै अगें चाढी दी कुर्बानी केछ ऐ, जां मूरत केछ ऐ?
10	20	नेई, बस ए, के ओ लोक जेड़े मूर्तियें दै अगें बली चाढदे न; ओ परमेसर आसतै नेई, लेकन दोष्टआत्मायें आसतै चाढदे न ते आऊँ नेई चानां, के तोस दोष्टआत्मा दे पागी दार उयो।
10	21	तोस प्रभु दे कटोरे ते दोष्टआत्मायें दे कटोरे दौनीं बिचा नेई पी सकदे। तोस प्रभु दी मेज ते दोष्टआत्मायें दी मेज दौनीं दे पागीदार नेई ओई सकदे।
10	22	ऐसा करनें कन्नें तोस प्रभु गी गुस्सा चड़ानयां न। असेंगी याद रखना ऐ के अस प्रभु कोला जादै शक्ति आले नेई ऐंन।
10	23	सारियां चीजां मेरे आसतै ठीक ते ऐन, लेकन सारियां फायदे दीयां नेई; सारियां चीजां मेरे आसतै ठीक ते ऐन, लेकन सारियें चीजें थमां विश्वास दी तर्की नेई ओंदी।
10	24	कोई अपनी गै पलाई नेई, बरन दुऐं दी पलाई आसतै बी सोचै।
10	25	जे केछ कसाईयें दे इत्थें बिकदा ऐ, ओ खाओ ते ओ कुथुआं दा आया केछ नेई पूछो?
10	26	तोस खाई सकदे ओ किके पवित्र शास्त्र आखदा ऐ “तरती ते ओस दी परपुरी प्रभु दी ऐ।”
10	27	ते जेकर गैर वश्वासियें थमां कोई तुसेंगी तामें लेई सद्दै, ते तोस जाना चाओ, तां जे केछ थूआड़े सामने रखया जा उवै खाओ; ते ओ चीज कुथुआं दा आई केछ नेई पूछो।
10	28	लेकन जेकर कोई थूआड़े कन्नें अखे, “ए ते मूरत गी बली कित्ती दी चीज ऐ,” तां ओदे सूनानें आले दै कारन, ते अपनी अन्तर आत्मा दै कारन नेई खाओ।
10	29	मेरा मतलब, तेरी अन्तर आत्मा नेई, लेकन ओस दुए दी अन्तर आत्मा दै कारन। पला, मेरी अजादी दुए दे बचार कन्नें कि परखी जा?
10	30	जेकर आऊँ परमेसर दा शुक्र करयै शामल ओना ऐं, तां जेस खाने लेई आऊँ परमेसर दा शुक्र करयै खनां ऐं, ओदे कारन मेरी बदनामी कि ओंदी ऐ?
10	31	एस आसतै तोस पवें खाओ, पवें पीओ, पवें जे केछ करो, सारा केछ परमेसर दी मैमा आसतै करो।
10	32	तोस नां यहूदीयें, नां दुई जातीयें, ते नां परमेसर दी कलीसिया आसतै ठोकर दा कारन बनो।
10	33	जियां आऊँ बी सारियें गल्लें च सारें गी खोश रखना ऐं, ते अपना नेई, लेकन मते सारें दा फायदा टूणढनां ऐं, के ओ उद्धार पान!
11	1	तोस मेरी जेई चाल चलो जियां आऊँ मसीह आला लेखा चाल चलना ऐं।
11	2	ए विश्वासी प्राओ, आऊँ थूआड़ी तरीफ करना ऐं, के सारियें गल्लें च तोस मेरी शिखयें गी याद करदे ओ; ते जेड़ियां शिखयां मै तुसेंगी सौमपियां न, उंदा पालन करदे ओ।
11	3	लेकन आऊँ चानां ऐं, के तोस ए जानी लियो, के अर एक मडद दा सिर मसीह ऐ, ते जनांनी दा सिर मडद ऐ, ते मसीह दा सिर परमेसर ऐ।
11	4	जेड़ा मडद कलीसिया च सिर खटीयै प्रार्थना जां पविखबाणी करदा ऐ, ओ अपने सिर दा अनादर करदा ऐ।
11	5	लेकन जेड़ी जनांनी सिर गुआड़े दै प्रार्थना जां पविखबाणी करदी ऐ, ओ अपने पति दा अनादर करदी ऐ, किके ओ सिर दे बाल कटने दै बराबर ऐ।
11	6	जेकर जनांनी दपटा नेई ओढ़े, बाल बी कटाई लै; जेकर जनांनी आसतै बाल कटाना जां मुनन कराना शर्म दी गल्ल ऐ, तां दपटा ओढ़े।
11	7	आं, मडद गी अपना सिर खटना बाजव नेई, किके ओ परमेसर दा रूप ते मैमा ऐ; लेकन जनांनी मड़द दी शोभा ऐ।
11	8	किके मडद जनांनी थमां नेई ओया, लेकन जनांनी मडद थमां ओई ऐ;
11	9	ते मडद जनांनी आसतै नेई बनाया गिया, लेकन जनांनी मडद आसतै बनाई गेई ऐ।
11	10	एस आसतै सोर्गदूतें दी अजुरी दै कारन जनांनी गी बाजव ऐ, के अपनी धीनगी दी नशांनीं दी शकल बेच अपने सिर गी खट्टे।
11	11	तां बी प्रभु च नां ते जनांनी मडद थमां, ते नां मडद जनांनी थमां अजाद ऐ।
11	12	किके जियां जनांनी मडद थमां ऐ, उयां गै मडद जनांनी थमां ऐ; लेकन सारियां चीजां परमेसर थमां न।
11	13	तोस अप्पुं गै बचार करो, के जनांनी गी गुआड़े सिर परमेसर अगें प्रार्थना करना बाजब लगदा ऐ?
11	14	आम तौर उपर तोस जांनदे ओ, जेकर मडद लम्मे बाल रखै, तां ओस आसतै शर्म दी गल्ल ऐ।
11	15	लेकन जेकर जनांनी लम्मे बाल रखै, तां ओस आसतै शोभा ऐ, किके बाल उसी सिर खटने आसतै दिते गेदे न।
11	16	लेकन जेकर कोई बैस करना चा, तां ए जानी लै के साड़ी ते परमेसर दी कलीसिया दी ऐसी गै रिती ऐ।
11	17	ए चतावनी दिन्दे ओई, आऊँ थूआड़ी तरीफ नेई करदा, एस लेई के थूआड़े किट्ठे ओनें कन्नें पलाई नेई, लेकन नुक्सान ओंदा ऐ।
11	18	किके पैलें ते आऊँ ए सुनना ऐ, के जेस लै तोस कलीसिया च किट्ठे ओदे ओ, तां थूआड़े च बखेडे ओदे न ते आऊँ एस उपर थूडा-थूडा विश्वास बी करना ऐ।
11	19	किके बखेड़े बी थूआड़े च जरुर ओगन, एस लेई के जेडे लोग थूआड़े च खरे ओंन ओ परकट ओई जांन।
11	20	जेस लै तोस एक जगा च किट्ठे ओदे ओ तां ए प्रभु पोज खाने आसतै नेई,
11	21	किके खाने दे बेलै एक दुए थमां पैलें अपना पोजन खाई लेंदे ओ, ओस बेलै कोई पुखा दा रौंदा ऐ, ते कोई नशे च मस्त ओई जंदा ऐ।
11	22	के खाने-पीने आसतै थूआड़े कर नेई? जां परमेसर दी कलीसिया गी तोच्छ समझदे ओ, ते जिंदे कोल नेई ऐ उनेंगी ठीठ करदे ओ? आऊँ तुसेंगी के अखां? के एस गल्ल च थूआड़ी तरीफ करां? नेई, आऊँ तरीफ नेई करदा।
11	23	किके ए गल्ल मीगी प्रभु थमां पुज्जी, ते मै तुसेंगी बी पजाई दीत्ती; के प्रभु यीशु ने जेस राती ओ पड़काया गिया, रुट्टी लेई,
11	24	ते शुक्र करयै उसी तोड़या ते गलाया, “ए मेरी जेंद ऐ, जेड़ी थूआड़े आसतै ऐ; मेरी याद लेई इयै खंदे रवयो।”
11	25	ईसै चाली ओस ने बियारी दे पिच्छें कटोरा बी लेता, ते गलाया, “ए कटोरा मेरे खून च नमां करार ऐ; जेस लै कदें तोस पीओ, तां मेरी याद लेई इयै करदे रवयो।”
11	26	किके जेस लै कदें तोस ए रुट्टी खंदे, ते एस कटोरे थमां पींदे ओ, तां प्रभु दी मौत गी जेस लै तकर ओ वापस नेई अवै, प्रचार करदे ओ।
11	27	एस आसतै जेड़ा कोई नाजायज रिती कन्नें प्रभु दी रुट्टी खा, जां ओदे कटोरे थमां पीऐ, ओ प्रभु दी जेंद ते खून दा पराधी बनग।
11	28	एस आसतै मनुक्ख अपने आप गी जाची लै ते इसै चाली एस रुट्टी बिचा खा, ते एस कटोरे बिचा पीऐ।
11	29	किके जेड़ा खंदे-पींदे बेलै प्रभु दी जेंद गी नेई पनछांने, ओ एस खाने ते पीने च अपने उपर सज़ा आंनदा ऐ।
11	30	इसै कारन थूआड़े बेच मते कमजोर ते रोगी न, ते मते सारे मरी बी गै।
11	31	जेकर अस अपने आप गी जाचचै तां परमेसर थमां सज़ा नेई लिंदे।
11	32	लेकन प्रभु असेंगी सज़ा देइयै सधारदा ऐ, एस आसतै के अस दुनिया दै कन्नें कसुरबार नेई ठैरचै।
11	33	एस आसतै, ए मेरे विश्वासी प्राओ, जेस लै तोस प्रभु पोज आसतै किट्ठे ओदे ओ, तां एक दुए गी बलगा करो।
11	34	जेकर कोई पुखा उवै तां अपने कर खाई लै, जेस छा थूआड़ा किट्ठा ओना सज़ा दा कारन नेई उवै। बाकी गल्लें गी आईयै सखागा।
12	1	ए विश्वासी प्राओ, आऊँ नेई चानां के तोस आत्मिक बरदानें दै बारै च अनजांन रवो।
12	2	तोस जांनदे ओ, के जेस लै तोस दुई जाती हे, तां गूंगी मूरतयें दे पिछें जियां चलाए जंदे हे उयां गै चलदे हे।
12	3	एस आसतै आऊँ तुसेंगी चतावनी दीना ऐं के जेड़ा कोई परमेसर दी आत्मा दी अगुआई कन्नें बोलदा ऐ, ओ नेई आखदा के यीशु स्रापीत ऐ; ते नां कोई पवित्र आत्मा दे बगैर अखी सकदा ऐ के यीशु प्रभु ऐ।
12	4	बरदान तां केई किसम दे न, लेकन आत्मा एक गै,
12	5	ते सेवा बी केई किसम दी ऐ लेकन प्रभु एक गै;
12	6	ते परमेसर थमां असरदार दे कम केई किसम दे न, लेकन परमेसर एक गै, जेड़ा सबनी च अर किसम दा असर पैदा करदा ऐ।
12	7	लेकन सबनी गी फायदा पजाने आसतै अर एक गी आत्मा दी लो दीत्ती जंदी ऐ।
12	8	किके एक गै आत्मा थमां बुद्धि दीयां गल्लां दित्तियां जंदियां न, ते दुए गी उसै आत्मा दै मताबक ज्ञान दियां गल्लां।
12	9	ते कुसेगी उसै आत्मा कन्नें विश्वास; ते कुसे गी उसै आत्मा कन्नें चंगा करने दा बरदान दीत्ता जंदा ऐ।
12	10	पी कुसे गी चमत्कार दे कम करने दी शक्ति, ते कुसे गी पविखबाणी दी, ते कुसे गी आत्मा दी परख, ते कुसे गी मती किसम दी पाषा, ते कुसे गी पाषें दा मतलब सनाना।
12	11	लेकन ए सब असरदार कम उवै एक आत्मा करांदा ऐ, ते जीसी जो चांदा ऐ ओ बंडी दिन्दा ऐ।
12	12	किके जेस चाली जेंद ते एक ऐ ते ओदे अंग मते सारे न, ते ओस जिंदु दे सारे अंग मते ओनें उपर बी सारे मिलियै एक गै जेंद ऐ, उसै चाली सब विश्वासी मिलीयै मसीह च एक जिंदु आला लेखा न।
12	13	किके असें सारे के यहूदी, के दुई जाती, के दास, के अजाद, एक गै आत्मा थमां एक जेंद ओनें आसतै पवित्रशनांन लेता, ते असें सारें गी एक गै आत्मा मिले दा ऐ।
12	14	एस आसतै जिंदु च एक गै अंग नेई, लेकन मते सारे न।
12	15	जेकर पैर अखन, “आऊँ अथ्थ नेई, एस लेई जिंदु दा अंग नेई,” तां के ओ एस कारन जिंदु दा अंग नेई?
12	16	जेकर कन अखै, “आऊँ अख्ख नेई, एस लेई जिंदु दा अंग नेई,” तां के ओ एस कारन जिंदु दा अंग नेई?
12	17	जेकर सारी जेंद अख्ख गै ओंदी तां सुनना कुथुंआं दा ओंदा? जेकर सारी जेंद कन गै ओंदी, तां सूंघना कुथुंआं दा ओंदा?
12	18	लेकन सच्चें गै परमेसर ने अंगें गी अपनी मर्जी दै मताबक एक-एक करयै जेंद च रखे दा ऐ।
12	19	जेकर ओ सारे एक गै अंग ओदे, तां जेंद नेई ओदी।
12	20	लेकन ऊन अंग मते सारे न, पर जेंद एक गै।
12	21	अख्ख अथ्थ गी नेई अखी सकदी, “मीगी तेरी जरूरत नेई,” तां नां सिर पैरें गी अखी सकदा ऐ, “मीगी तेरी जरुरत नेई।”
12	22	लेकन जिंदु दे ओ अंग जेडे दुऐं थमां कमजोर लगदे न, ओ मते गै जरूरी न,
12	23	ते जिंदु दे जिनें अंगें गी अस आदर दे जोग नेई समझनयां न उनेंगी गै अस मता आदर दिनयां न; ते साडे शैल नेई लबने आले अंग ओर बी मते शैल ओई जंदे न,
12	24	पि बी साडे शैल अंगें गी एस दी जरुरत नेई। लेकन परमेसर ने जेंद गी ऐसा बनाई दिते दा ऐ, के जेस अंग गी आदर दी कमी ही उसै गी ओर बी मता आदर दिता।
12	25	तां जे जिंदु च फोट नेई पवै, लेकन अंग एक दुए दी बराबर चेंता करन।
12	26	एस आसतै जेकर एक अंग गी दोख लगा दा ऐ, तां सारे अंग ओदे कन्नें दोख करदे न; ते जेकर एक अंग दी बड़ाई ओंदी ऐ, तां ओदे कन्नें सारे अंग नंद मनांदे न।
12	27	इसै चाली तोस सारे मिलियै मसीह दी जेंद ओ, ते लग-लग ओदे अंग ओ;
12	28	ते परमेसर ने कलीसिया च लग-लग मनुक्ख पक्के किते दे न; पैलें प्रेरित, दुए पविख्व्क्ते, त्रिये शिख्या देने आले, पी चमत्कार दे कम करने आले, पी चंगा करने आले, ते उपकार (सेवा ते मदद करने आले), ते परबंध करने आले, ते लग-लग किसम दी पाषा बोलने आले।
12	29	के सारे प्रेरित न? के सारे पविखवक्ता न? के सारे शिखया देने आले न? के सारे चमत्कार दे कम करने आले न?
12	30	के सारें गी चंगा करने दा बरदान मिले दा ऐ? के सारे लग-लग किसम दी पाषा बोलदे न?
12	31	के सारे तरजमा करदे न? तोस बड्डे थमां बड्डे बरदानें दी इच्छ्यां च रवो। लेकन आऊँ तुसेंगी ओर बी सारें शा छैल रस्ता दसना ऐं।
13	1	जेकर आऊँ मनुक्खें ते सोर्गदूतें दी बोलियां बोलां, ते प्यार नेई रखां, तां आऊँ ठनकदी पीतल, ते छन-छन करने आली झाँझ ऐं।
13	2	ते जेकर आऊँ पविखबाणी करी सक्कां, ते सारे पेदें ते सारे किसम दे ज्ञान गी समझां, ते मीगी इत्थें तकर पूरा विश्वास उवै, के आऊँ पाड़ें गी टाई दियां, लेकन प्यार नेई रखां, तां आऊँ केछ बी नेई।
13	3	जेकर आऊँ अपनी पूरी तन्न दौलत गरीबें गी खलाई दियां, जां अपनी जेंद जलाने आसतै देई दियां, ते प्यार नेई रखां, तां मीकी केछ बी फायदा नेई।
13	4	प्यार सबर करने आला ऐ, ते क्रपा करने आला ऐ; प्यार जलन नेई करदा, प्यार अपनी बड़ाई नेई करदा, ते फसोंदा नेई,
13	5	ओ दुऐं गी बे आदरा नेई करदा, ओ अपनी पलाई नेई चांदा, चेडदा नेई, बुरा नेई मनदा।
13	6	गन्दे कम उपर खोश नेई ओंदा, लेकन सच्चाई उपर खोश ओंदा ऐ।
13	7	ओ सारियां गल्लां बर्दाश करी लेंदा ऐ, सारियें गल्लें दा विश्वास करदा ऐ, सारियें गल्लें दी आस रखदा ऐ, सारियें गल्लें च सबर रखदा ऐ।
13	8	प्यार कदें टलदा नेई; पविख्वानियां ओंन, तां खतम ओई जागन; पाषां खत्म ओई जागन; ज्ञान उवै, तां मिटी जाग।
13	9	किके साड़ा ज्ञान धूरा ऐ, ते साड़ी पविखबाणी धूरी ऐ;
13	10	लेकन जेस लै सर्व सेद्ध औग, तां धुरा पन मिटी जाग।
13	11	जेलै आऊँ बच्चा हा, तां आऊँ बच्चें आला लेखा बोलदा हा, बच्चें आला लेखा मन ते समझ ही; लेकन जेस लै सयाना ओई गिया, तां बच्चें आलियां गल्लां छुड़ी दित्तियां।
13	12	अयें तकर अस परमेसर दै बारै च सब केछ नेई जांनदे असेंगी शीशे च तूंदला जियां लबदा ऐ, लेकन ओस बेलै मुहआँ महुं दिखगे; एस बेलै मेरा ज्ञान धूरा ऐ, लेकन ओस बेलै ऐसी पूरी रिती कन्नें पनछानगा, जियां आऊँ पनछानयां गेदा ऐं
13	13	लेकन ऊन विश्वास, आस, प्यार ए त्रोयै अटल न, लेकन इंदे सबनी च बड्डा प्यार ऐ।
14	1	एक दुजे कन्नें प्रेम करनें दी पूरी कोष्ट करो, ते आत्मिक वरदानें दी इच्छ्यां च रवो ख़ास करयै ए, के पविखवाणी करो।
14	2	किके जेड़ा दुई पाषें च गल्लां करदा ऐ; ओ मनुक्खें कन्नें नेई,लेकन परमेसर कन्नें गल्लां करदा ऐ; एस लेई के ओस दियां गल्लां कोई नेई समझदा; किके ओ पेद दियां गल्लां आत्मा च ओइयै बोलदा ऐ।
14	3	लेकन जेड़ा पविखवाणी करदा ऐ, ओ वश्वासियें दे विश्वास दी तरकी, ते औसला, ते तसली दियां गल्लां आखदा ऐ।
14	4	जेड़ा दुई पाषा च गल्लां करदा ऐ, ओ अपने गै विश्वास दी तरकी करदा ऐ; लेकन जेड़ा पविखवाणी करदा ऐ, ओ कलीसिया दे वश्वासियें दी विश्वास दी तरकी करदा ऐ।
14	5	आऊँ चानां ऐं, के तोस सारे दुई पाषें च गल्लां करो, लेकन एस थमां जादै ए चानां ऐं के पविखवाणी करो; किके जेकर दुई पाषा बोलने आला कलीसिया दी तरकी आसतै तरजमा नेई करै तां पविखवाणी करने आले ओस थमां बद ऐ।
14	6	एस आसतै ए विश्वासी प्राओ, जेकर आऊँ थूआड़े कोल आईयै दुई पाषें च गल्लां करां, ते परमेसर दियां परकट कित्तियां गल्लां, जां ज्ञान, जां पविखवाणी, जां शिखया दीयां गल्लां थूआड़े कन्नें नेई करां,तां मेरे थमां तुसेंगी के फायदा ओग?
14	7	इसै चाली जेकर गानें-बजानें आलियां चीजें चा वाज निकलदी ऐ, जियां बैंसली, जां बीन, जेकर उन्दे सुरें च पेद नेई उवै तां जेड़ा बाजा ओ बजाया जंदा ऐ, ओ कियां पनछानयां जाग?
14	8	ते जेकर तुतडी दी बाज साफ़ नेई उवै, तां कोन योद्द आसतै त्यारी करग?
14	9	इयां गै तोस बी जेकर जीभ थमां साफ़-साफ़ पाषा नेई आखो, तां जे केछ अखया जंदा ऐ ओ कियां समझया जाग? तोस तां अवा च गल्लां करने आले बनें।
14	10	दुनिया च मतियां सारियां पाषां न मगर सबनी दा केछ न केछ मतलब जरुर ऐ।
14	11	एस आसतै जेकर आऊँ कुसे पाषा दा मतलब नेई समझां, तां बोलने आले दी नज़र च परदेसी ओगा; ते बोलने आला मेरी नजर च परदेसी ओग।
14	12	एस आसतै तोस बी जेलै आत्मिक बरदानें दी इच्छ्यां च ओं, तां ऐसे बरदान पानें दी इच्छ्यां करो जेस थमां कलीसिया दे वश्वासियें दे विश्वास दी तरकी उवै।
14	13	एस कारन जेड़ा दुई पाषा बोलै, तां ओ प्रार्थना करै, के ओस दा तरजमा बी करी सकै।
14	14	एस लेई जेकर आऊँ दुई पाषा च प्रार्थना करां, तां मेरी आत्मा प्रार्थना करदी ऐ, लेकन मेरी बुद्धि कम नेई करदी।
14	15	तां के करना चाइदा? आऊँ आत्मा थमां बी प्रार्थना करगा, ते बुद्धि थमां बी प्रार्थना करगा; आऊँ आत्मा थमां बी गागा, ते बुद्धि थमां बी गागा।
14	16	नेई तां जेकर तू आत्मा कन्नें गै शुक्र करगा, तां अज्ञानी तेरे शुक्र उपर अमीन कियां अखग? किके ओ तां नेई जानदा, के तू के अखै करना ऐ?
14	17	तू तां सचें गै शुक्र करै करना ऐ, लेकन दुऐं दे विश्वास दी तरकी नेई ओंदी।
14	18	आऊँ अपने परमेसर दा शुक्र करना ऐ, के आऊँ थूआड़े सारें थमां जादै दुई पाषा च बोलना ऐ।
14	19	लेकन कलीसिया च दुई पाषा च दस ज़ार गल्लां अखने थमां ए मीगी ओर बी छैल लगदा ऐ, के दुऐं गी सखाने आसतै ऐसीयां गल्लां बोलां जिनेंगी लोक समझी सकन।
14	20	ए विश्वासी प्राओ, तोस समझ च बच्चें आला लेखा नेई बनो; पि बी बराई च तां बच्चे रवो, लेकन समझ च सयानें बनो।
14	21	पवित्र शास्त्र च लिखे दा ऐ, के प्रभु आखदा ऐ, “आऊँ दुई पाषा बोलने दे थमां, ते बगाने मुंह थमां इनें लोकें कन्नें गल्लां करगा तां बी ओ मेरी नेई सुनगन।”
14	22	एस आसतै दुई पाषां वश्वासियें आसतै नेई, लेकन अविश्वासीयें आसतै नशांनी ऐ; ते पविखवाणी अविश्वासीयें आसतै नेई, लेकन वश्वासियें आसतै नशांनी ऐ।
14	23	जेकर कलीसिया एक जगा उपर किट्ठी उवै, ते सारें दे सारे दुई पाषा बोलन, ते बार आले जां अवश्वासी लोक कोल आई जांन तां के तुसेंगी ओ पागल नेई आखगन?
14	24	लेकन जेकर सारे पविखवाणी करन लगन, ते कोई अवश्वासी जां बार आले मनुक्ख कोल आई जांन, तां ओ जानी लेगन के ओ अप्पुं पापी न ते थूआड़े बोलनें दे कारन ओ अपनी जींदडी दे रस्तें गी बदलने दी इच्छ्यां करगन।
14	25	एस चाली ओस दे मन दे पेद परकट ओई जागन, ते ओस बेलै ओ मुंह दे पार पेईयै परमेसर गी मत्था टेकया, ते मन्नी लेग, के सच्चें गै परमेसर थूआड़े बेच ऐ।
14	26	एस आसतै ए विश्वासी प्राओ, के करना चाईदा? जेस लै तोस राधनां लेई किट्ठे ओदे ओ, तां अर एक दै एर्दें च पजन जां प्रचार, जां दुई पाषा, जां परमेसर थमां परकट कित्ती दी गल्ल, जां दुई पाषा दा मतलब सनाना रौंदा ऐ। सारा केछ आत्मिक तरकी आसतै ओना चाईदा।
14	27	जेकर दुई पाषा च गल्लां करनयां ओंन, तां दो-दो, जां मते ओंन तां त्रै-त्रै जनें बारी-बारी बोलन, ते एक मनुक्ख तरजमा करै।
14	28	लेकन जेकर तरजमा करने आला नेई उवै,तां दुई पाषा बोलने आला कलीसिया च चोप्प रवै, ते अपने मन थमां, ते परमेसर कन्नें गल्लां करै।
14	29	पविख्ब्तें चा दो जां त्रै बोलन, ते बाकी लोक उन्दे वचन गी परखन के ओ पवित्र शास्त्र दै मताबक ऐ जां नेई।
14	30	लेकन जेकर दुए उपर कोई गल्ल जेड़ा थूआड़े च बैठे दा ऐ, केछ परमेसर दी गल्ल परकट उवै, तां पैला चोप्प ओई जा।
14	31	किके तोस सारे एक-एक करयै पविखवाणी करी सकदे ओ, तां जे सारे सीखन ते सारे औसला पांन।
14	32	पविख्ब्क्तें चोप्प रौने दी इच्छ्यां करनी चाईदी के ओ दुए गी बी बोलने दा मौका दियै।
14	33	किके परमेसर गड़बड़ी दा नेई, लेकन शान्ति दा परमेसर ऐ; जियां पवित्र लोकें दी सारी कलीसिया च ऐ।
14	34	जनानियां कलीसिया दी सभा च चोप्प रौन, किके उनेंगी गल्लां करने दा उक्म नेई, लेकन धीन रौने दा उक्म ऐ, जियां कनून च लिखे दा बी ऐ।
14	35	जेकर ओ केछ सीखना चांन, तां कर च अपने-अपने पति थमां पूछन, किके जनांनी दा कलीसिया च गल्लां करना शर्म आली गल्ल ऐ।
14	36	के परमेसर दा संदेश थूआड़े छा गै नेई शुरू ओया ते सेर्फ थूआड़े तकर गै नेई पुजया।
14	37	जेकर कोई मनुक्ख अपने आप गी पविखवक्ता जां आत्मिक जना समझै, तां ए जानी लै, के जेड़ीयां गल्लां आऊँ तुसेंगी लिखना ऐं, ओ प्रभु दे उक्म न।
14	38	लेकन जेकर कोई इनें मेरियें गल्लें उपर विश्वास नेई करदा तां ओदे उपर बी विश्वास मत करो।
14	39	एस आसतै ए विश्वासी प्राओ, पविखवाणी करने दी इच्छ्यां च रवो ते दुई पाषा बोलने आसतै मन्ना नेई करो;
14	40	लेकन सारीं गल्लां सेई ते तरीके कन्नें कित्तियां जांन।
15	1	ए विश्वासी प्राओ, आऊँ तुसेंगी उवै शोभ समाचार सुनानां ऐ, जेड़ा पैलें सनाई चुके दा ऐं, जीसी तुसें मन्नी बी लेत्ता हा ते जेस च तोस टिके दे बी ओ।
15	2	उसै थमां थूआड़ा उद्धार बी ओंदा ऐ, जेकर ओस शोभ समाचार गी जेड़ा मै तुसेंगी सनाया हा याद रखदे ओ; नेई तां थूआड़ा विश्वास करना बेकार उया।
15	3	एस कारन मै सबनी थमां पैलें तुसेंगी उवै गल्ल पजाई दित्ती, जेड़ी मीकी पुज्जी ही, के पवित्र शास्त्र दे वचन दे मताबक यीशु मसीह साडे पापें आसतै मरी गिया,
15	4	दबया गिया, ते पवित्र शास्त्र दे मताबक त्रिये देन ज़िंदा बी ओई गिया।
15	5	जिंदे ओनें कोला बाद पतरस गी ते पि बारें चेलें गी लबया।
15	6	पी ओ पंज सौ थमां मते चेलें गी किट्ठा लबया, जींदे चा मते सारे अयें तकर जिंदे न लेकन केछ मरी गेदे।
15	7	पी ओ याकूब गी लबया ओस बेलै प्रेरितें गी लबया।
15	8	सारें थमां बाद मीगी बी लबया जेड़ा एक वखरे चाली कन्नें प्रेरित बनयां।
15	9	किके आऊँ प्रेरितें च सबनी थमां कहट कीमत आला ऐं, बरन चेला खुआने दे काबल बी नेई, किके मै परमेसर दी कलीसिया दे वश्वासियें गी सताया हा।
15	10	लेकन आऊँ जे केछ बी ऐं,परमेसर दी क्रपा थमां ऐं। ते ओस दी क्रपा जेड़ी मेरे उपर ओई, ओ बेकार नेई ओई; लेकन मै उनें सबनी प्रेरितें थमां मती मेंनत बी कित्ती; तां बी ए मेरे थमां नेई उया लेकन परमेसर दी क्रपा थमां जेड़ी मेरे उपर ही।
15	11	एस आसतै पवें आऊँ ऐं, पवें ओ ओंन, अस इयै प्रचार करनयां न, ते इसै उपर तुसें विश्वास बी कित्ता ऐ।
15	12	एस आसतै जेस लै के मसीह दा ए प्रचार कित्ता जंदा ऐ, के ओ मरें दे बिचा जींदा ओया, तां थूआड़े चा किन्नें कि अखदे न, के मरें दे बीचा ज़िंदा ओना ऐ गै नेई?
15	13	जेकर मरें दे बीचा जींदा ओना ऐ गै नेई, तां मसीह बी ज़िंदा नेई ओया।
15	14	ते जेकर मसीह ज़िंदा नेई ओया, तां साड़ा प्रचार करना बी बेकार ऐ, ते थूआड़ा विश्वास करना बी बेकार ऐ।
15	15	बरन अस परमेसर दे चुठे गवाह बनें; किके असें परमेसर दै बारै च ए गुआई दित्ती के ओस ने मसीह गी ज़िंदा कित्ता, जेकर ज़िंदा नेई कित्ता, तां मोड़दे जिन्दे बी नेई ओदे।
15	16	जेकर मोड़दे जिंदे नेई ओदे, तां मसीह बी नेई ज़िंदा ओया;
15	17	ते जेकर मसीह नेई ज़िंदा ओया, तां थूआड़ा विश्वास बेकार ऐ, ते तोस अयें तकर अपने पापें च फसे दे ओ।
15	18	बरन जेडे मसीह च मरी गै उंदा उद्धार नेई ओया, ते ओ परमेसर कोला मेशा आसतै लग्ग ओई गै।
15	19	जेकर अस सेर्फ एस जींदडी च मसीह थमां आस रखदे न तां अस सारें मनुक्खें थमां जादै बदनसीब ओं।
15	20	लेकन सच्चाई ए ऐ के परमेसर ने मसीह गी मोड़दें चा ज़िंदा किते दा गेदा ऐ, तां पक्का जेडे मरी दे न ओ उनेंगी बी जिंदा करग।
15	21	किके जियां आदम दे पाप थमां मौत आई, उयां गै मसीह थमां मरें दें बीचा जींदा ओना बी आया।
15	22	ते जियां आदम च सारे मरदे न, उयां गै मसीह च सारे जिंदे किते जागन।
15	23	लेकन अर एक अपनी-अपनी बारी च जिंदा ओग पैलें मसीह जिंदा ओग, पी मसीह दे दवारा आैने उपर ओदे लोग बी जिंदे ओगन।
15	24	एस दे बाद दुनिया दा एन्त ओग। ओस बेलै ओ सारी प्रधानता, ते सारा अख्त्यार, ते शक्ति दा एन्त करयै राज गी पिता परमेसर दे अथ्थ च सौंपी देग।
15	25	किके जेस लै तकर ओ अपने बैरियें गी अपने पैरें दे थलै नेई लेई अबै, ओस बेलै तकर मसीह दा राज करना जरुरी ऐ।
15	26	सारें थमां खीरी बैरी जेड़ा पूरी चाली कन्नें नाश कित्ता जाग, ओ मौत ऐ।
15	27	पवित्र शास्त्र च लिखे दा ऐ “परमेसर ने सारा केछ ओदे पैरें थलै करी दीता ऐ,” लेकन जेस लै ओ आखदा ऐ के सारा केछ ओदे धीन करी दित्ता ऐ, तां ए साफ़, ऐ के जेस ने सारा केछ ओदे धीन करी दित्ता, ओ अप्पुं एस कम्में छा लग्ग रिया।
15	28	ते जेस लै सारा केछ मसीह दे धीन ओई जाग, तां पुत्र अप्पुं बी परमेसर दे धीन ओई जाग, जेस ने सारा केछ मसीह दे धीन करी दित्ता, तां जे सारें च परमेसर सारा केछ उवै।
15	29	अगर मोड़दे जिंदे नेई किते जागन तां जेडे लोग मरें दें आसतै पवित्रशनांन लेंदे न, ओ के करगन? जेकर मोड़दे जिंदे ओदे गै नेई तां पी कि उन्दे लेई पवित्रशनांन लेंदे न?
15	30	ते अस बी कि अर बेलै खतरे च पेदे रौनयां न?
15	31	ए विश्वासी प्राओ,आऊँ अर देन मारे जाने दे खतरे च रौंना ऐं। आऊँ ए सच्च अखै करना असल च आऊँ खोश ऐं किके तोस यीशु मसीह उपर परोसा करदे ओ।
15	32	जेकर आऊँ मनुक्ख दी रिती उपर इफिसुस शैर च जंगली पशुयें जिये लोकें कन्नें लड़या, तां मीगी के फायदा ओया? जेकर मोड़दे जिंदे नेई किते जागन जियां कावत ऐ, “तां आओ, खाचै-पीचै, किके कल तां मरी गै जाना।”
15	33	तोखा नेई खायो, “बुरी संगति अच्छे चाल चलन गी बगाड़ी दिन्दी ऐ।”
15	34	तार्मिकता आसतै बीजी जाओ ते पाप नेई करो; किके केछ ऐसे न जेडे परमेसर गी नेई जांनदे। आऊँ तुसेंगी शर्मिंदा करने आसतै ए आखना ऐ।
15	35	ऊँन कोई ए अखग, “मोड़दे कियां जिंदे ओदे न, ते केडी जेंद च औंदे न?”
15	36	ए निर्बुद्धि! जे केछ तू मिटी च रानां ऐं, जेस लै तकर दबे दा दाना मरै नेई ओ जिंदा नेई कित्ता जंदा।
15	37	ते जे तू रानां ऐं, ए ओ जेंद नेई जेड़ी पैदा ओनें आली ऐ, लेकन निरा दाना ऐ, पवें कनंक दा, पवें कुसे ओर नाज दा।
15	38	लेकन परमेसर अपनी मर्जी दै मताबक उसी जेंद दिन्दा ऐ, ते अर एक बी गी ओस दी खास जेंद।
15	39	सारियां जिंदु एक जेईयां नेई; लेकन मनुक्खें दी जेंद बखरी ऐ, डंगरें दी जेंद बखरी ऐ; पैंछिंयें दी जेंद बखरी ऐ; मछियें दी जेंद बखरी ऐ।
15	40	सोर्गीय जेंद ऐ, ते तरती दी जेंद बी ऐ। लेकन सोर्गीय जिंदु दी मैमा बखरी ऐ, ते तरती दी जिंदु दी मैमा बखरी।
15	41	सुरज दी मैमा बखरी ऐ, चन्न दी मैमा बखरी ऐ, ते तारें दी मैमा बखरी ऐ, किके एक तारे थमां दुए तारे दी मैमा च फर्क ऐ।
15	42	मोड़दें दा जींदा ओना बी ऐसा गै। जेंद नाशवान आलत च राई जन्दी ऐ, ते अबीनाशी आलत च जिन्दी ओई जन्दी ऐ।
15	43	ओ बेआदर कन्नें राई जन्दी ऐ, ते मैमा दै कन्नें जिन्दी ओई जन्दी ऐ; कमजोरी दै कन्नें राई जन्दी ऐ, ते शक्ति दै कन्नें जिन्दी ओई जन्दी ऐ।
15	44	मिट्टी आली जेंद राई जन्दी ऐ, ते आत्मिक जेंद जिन्दी ओई जन्दी ऐ; जेलै के मिट्टी आली जेंद ऐ, तां आत्मिक जेंद बी ऐ।
15	45	ऐसा गै पवित्र शास्त्र च बी लिखे दा ऐ, “पैला मनुक्ख, मतलब आदम, ज़िंदा प्राणी बनया” ते खीरी आदम, मसीह मेशा दी जींदडी देने आल बनया।
15	46	ऊन साडे कोल मिट्टी आली जेंद ऐ, एस दै बाद असेंगी आत्मिक जेंद दिती जाग।
15	47	पैला मनुक्ख तरती थमां मतलब मिट्टी दा हा; दुआ मनुक्ख सोर्ग दा ऐ।
15	48	जियां ओ मिट्टी दा हा, उयां गै ओ बी ऐन जेडे मिट्टी दे न; ते जियां ओ सोर्ग आली जिंदु दा हा, उयां गै ओ बी सोर्ग दे न।
15	49	ते जियां असें ओस दा रूप जेड़ा मिट्टी दा हा तारण कित्ता उयां गै ओस सोर्ग दी जेंद दा रूप बी तारण करगे।
15	50	ए विश्वासी प्राओ, आऊँ ए आखना ऐं के मास ते खून परमेसर दे राज दे अक्कदार नेई ओई सकदे, ते नेई नाशवान अविनाशी दा अक्कदार ओई सकदा ऐ।
15	51	दिखो, आऊँ थूआड़े कन्नें पेद दी गल्ल आखना ऐं; के अस सारे ते नेई मरगे, लेकन सारे बदली जागे,
15	52	ते ए पल पर च, अख चमकदै गै खीरी तुतडी बजदे गै ओग किके तुतडी बजाई जाग ते मोड़दे अविनाशी आलत च जिन्दे किते जागन, ते अस बदली जागे।
15	53	किके जरूरी ऐ, के ए नाशवान जेंद अविनाशी जेंद गी पाई लै, ते ए मरने आली जेंद अमर जेंद गी पाई लै।
15	54	ते जेस लै ए नाशवान जेंद अविनाशी जेंद गी पाई लैग, ते ए मरने आली अमर जेंद गी पाई लैग, ओस बेलै ओ वचन जेड़ा पवित्र शास्त्र च लिखे दा ऐ, पूरा ओई जाग; “जै ने मौत गी निंगली लेता।
15	55	ए मौत, तेरी जै कुत्थें रेई? ए मौत, तेरा डंग कुत्थें रिया?”
15	56	मौत दा डंग पाप ऐ, ते पाप दा जोर कनून ऐ।
15	57	लेकन परमेसर दा शुक्र उवै, जेड़ा असेंगी साडे प्रभु यीशु थमां जित दिन्दा ऐ।
15	58	एस आसतै ए मेरे प्यारे विश्वासी प्राओ, पक्के ते टिके दे रवो, ते प्रभु दे कम च मेशा जोश कन्नें बददे जाओ, किके ए जांनदे ओई, के थूआड़ी मेंनत प्रभु च बेकार नेई ऐ।
16	1	ऊँन ओस दान दै बारै च जेड़ा यरूशलेम दे पवित्र लोकें आसतै किट्ठा कित्ता जंदा ऐ, जेड़ा उक्म मै दान दै बारै गलातिया दे लाके दी कलीसिया गी दित्ता, उयां गै तोस बी करो।
16	2	हफ्ते दे पैले देन थूआड़े चा अर एक अपनी-आमदनी दै मताबक केछ अपने कोल रखा करो, के मेरे आैने उपर चंदा किट्ठा नेई करना पवै।
16	3	ते जेस लै आऊँ औगा, तां जिनें गी तोस देना चागे उनेंगी आऊँ चिठियाँ देइयै पेजी देगा, के थूआड़ा दान यरूशलेम पजाई देंन।
16	4	ते जेकर मेरा जाना बी बाजव ओया, तां ओ मेरै कन्नें जागन।
16	5	ते आऊँ मकिदुनिया लाके थमां ओइयै थूआड़े कोल औगा, किके मीगी मकिदुनिया ओइयै जाना गै।
16	6	लेकन ओई सकै के थूआड़े इत्थें गै रेई पवां ते ठंड दा मोसम थूआड़े इत्थें कटां, ओस बेलै जेस पासे गी मेरा जाना ओग, ओस पासे गी जाने लेई मेरी मदद करीयै मीगी पजायो।
16	7	अगर परमेसर दी मर्जी ऐ तां आऊँ बाद बेच थूआड़े कोल औगा तां जे जादै चेर थूआड़े कन्नें रेई सकां एदे बजाए के ऊन थूड़े बेलै आसतै मुलाक़ात करी सकां।
16	8	लेकन आऊँ पिन्तेकुस्त दे तहयार तकर इफिसुस शैर च रौगा,
16	9	किके मेरे आसतै उत्थें सेवा दा एक बड्डा ते फायदेमन्द सेवा करने दा मौका ऐ, आलां के बरोधी मते सारे न।
16	10	जेकर तीमुथियुस थूआड़े कोला औग, तां ओस आदर दै कन्नें ओदा सभागत करना, किके ओ मेरे आला लेखा प्रभु दी सेवा दा कम करदा ऐ।
16	11	एस आसतै कोई उसी तोच्छ नेई समझै, लेकन उसी सेवा आसतै केछ देईयै खुशी कन्नें एस बक्खी पजाई देना, के ओ मेरे कोल आई जा; किके आऊँ ओस दा इंतज़ार करै करना ऐं, के ओ विश्वासी प्राऐं दे कन्नें अबै।
16	12	ते विश्वासी प्रा अपुल्लोस कन्नें मै मती अर्ज कित्ती ऐ के थूआड़े कोल विश्वासी प्राऐं दै कन्नें जा; लेकन ओस ने एस बेलै जाने दी कोई इच्छ्यां नेई कित्ती, लेकन जेस लै उसी मौका मिलग, ओस बेलै आई जाग।
16	13	बिजे दे रवो, विश्वास च टिके रवो, इम्त रखो, विश्वास च तकडे ओई जायो।
16	14	जे केछ करदे ओ प्यार कन्नें करो।
16	15	ए विश्वासी प्राओ, तोस स्तिफनुस दे कराने गी जांनदे ओ, के ओ अखाया लाके दे पैले विश्वास न, ते पवित्र लोकें दी सेवा आसतै त्यार रौंदे न।
16	16	एस लेई आऊँ थूआड़े कन्नें अर्ज करना ऐं के ईयै जें दै धीन रवो, बरन अर एक दै जेड़ा एस कम च मैनती ते साडे कन्नें सेवा दा कम करदा ऐ।
16	17	आऊँ स्तिफनास ते फूर्तूनातुस ते अखईकुस दे आैने उपर खोश ऐं, किके उनें थूआड़ी घटी गी पूरा कित्ता ऐ।
16	18	उनें मेरी ते थूआड़ी आत्मा गी चैन दित्ता ऐ,एस लेई ऐसे लोकें दा आदर करो।
16	19	आसीया दे लाके दी कलीसियें थमां तुसेंगी नमश्कार, अक्विला ते ओसदी पत्नी प्रिसकिल्ला दा ते उन्दे कर दी कलीसिया दा बी तुसेंगी प्रभु च मता-मता नमश्कार!
16	20	सारें विश्वासी प्राऐं दा तुसेंगी नमश्कार। एक दुजे कि प्यार कन्नें नमश्कार करो।
16	21	आऊँ पौलुस दा अपने अथ्थ कन्नें लिखे दा नमश्कार।
16	22	साडे प्रभु, आ! प्रभु जेड़ा कोई साडे प्रभु कन्नें प्यार नेई रखै तां ओ स्रापित उवै।
16	23	प्रभु यीशु दी क्रपा थूआड़े उपर ओंदी रवै।
16	24	मेरा प्यार प्रभु यीशु च थूआड़े कन्नें रवै। अमीन।
