1	1	हाऊं पौलुस इऐं चिट्ठी लिखाऊ, ज़ुण यीशु मसीह रौ सेवक आ, परमेश्‍वरै हाऊं प्रेरित हुणा लै ऊ च़ुनौ औन्दौ, और परमेश्‍वरा री तिऐं खुशी री खौबरी रौ परचार कौरना लै अलग कौरी ऐरौ ऊ।
1	2	ज़ास खुशी री खौबरी लै तिणीऐ पैहला कु आपणै भविष्यवक्ता रै ज़ौरिऐ पवित्रशास्त्रा दी,
1	3	आपणै छ़ोहरु आमारै प्रभु यीशु मसीह रै बारै दी वायदौ किऔ थौ। ज़ो शरीरा कु ता दाऊद राज़ै रै वशां कु पैदौ हुऔ।
1	4	और पवित्र आत्मा री शक्ति कौरी सेऊ मौरै औन्दै मांझ़िऐ कु ज़िउंदै हुऔ। इणै कौरीऐ साबित हुऔ की सेऊ परमेश्‍वरा रौ छ़ोहरु आ। सेऊ यीशु मसीह आमारौ प्रभु आ।
1	5	मसीह रै ज़ौरिऐ आमुकै बौड़ी दया और प्रेरितु री सेवकाई मिली, कि तेसरै नाऊं री वज़ाह कु सारी ज़ाती रै लोग मसीह माथै विश्वास कौरीयौ तेसरी माना,
1	6	ज़ास मांझ़िऐ कु तुमै भी यीशु मसीह रै हुणा लै औटाऐ औन्दै ई।
1	7	इऐ चिट्ठी रोम इलाकै रै तिऊं सौभी रै नावां दी आ ज़ुण परमेश्‍वरा रै गौरतै ई, और तेसरै पवित्र लोग हुणा लै औटाऐ औन्दै ई। आमारै बाब परमेश्‍वर और प्रभु यीशु मसीह री तौरफा कु तुमुलै बौड़ी दया और शान्ति थाका मिलदै लागी।
1	8	पैहलै हाऊं तुमु सारेऊ लै यीशु मसीह रै ज़ौरिऐ आपणै परमेश्‍वरा रौ धन्यबाद कौराऊ कि तुमारै विश्वासा री बुशै सारी धौतरी रै लोगु मांझ़िऐ ई औन्दै लागी ऐन्दी।
1	9	परमेश्‍वर ज़ासरी सेवा हाऊं आपणै पुरै ज़िवा कौरीऐ तेसरै छ़ोहरु री खुशी-खौबरी रै बारै दी कौराऊ, सेऊ ई मैरौ शाजत आ, की हाऊं आपणी प्राथना दी तुमु लगातार याद कौरदै थाकाऊ लागी,
1	10	और रोज़ आपणी प्राथना दी औरज़ कौराऊ कि परमेश्‍वरा री मौरज़ी रै मुताबिक तुमु कु मिलदै आशु।
1	11	कैलैकि हाऊं तुमु कु मिलणै री आश कौराऊ। ताकि हाऊं तुमुलै विश्वासा दी मज़बूत कौरना लै केज़ी आत्मिक आशीष देऊ ज़ेथ कौरी तुमै पाक्कै हुआ।
1	12	मैरौ मतलब इणौ आ कि हाऊं तुमु मांझ़िऐ दी हुइयौ, तुमु आइलै तेस विश्वासा रै ज़ौरिऐ ज़ो मुंदी, और तेस विश्वासा रै ज़ौरिऐ ज़ो तुमु दी आ, एकी दुजेऊ विश्वासा दी मज़बूत कौरदै रौआ।
1	13	और ओ प्यारै साथी विश्वासिउओ हाऊं नाईं च़ाहांदौ कि तुमै एज़ी बुशा कु अणज़ाण रौऔ कि मुंइऐ घौड़ी-घौड़ीऐ तुमु काऐ आशणौ च़ाऔ, कि ज़िणौ मुंइऐ दुजी ज़ातीऊ मांझ़िऐ च़ेलै चाणै ई तिणी ई तुमु मांझ़िऐ भी चाणु, पर इबी झ़ांऊ एथदी रुकावट थाकी पौड़दै लागी।
1	14	हाऊं युनानिऊ और दुजी बोली बोलणै वाल़ेऊ रौ, और बुद्धि वाल़ेउ और ज़ासकै बुद्धि नाईं आसती तिऊं लोगु कै खुश-खौबरी शुणाउणै रौ करज़दार ऊ।
1	15	और हाऊं तुमुलै भी ज़ो रोमा इलाकै दी रौआ ई, खुशी री खौबर शुणाउणा लै बिलकुल तैयार ऊ।
1	16	कैलैकि हाऊं यीशु मसीह री खुश-खौबरी माथै पुरौ विश्वास कौराऊ, परमेश्‍वर आपणी शक्ति कौरीऐ तिऊं सौभीऊ बौच़ावा ज़ुण खुश-खौबरी माथै विश्वास कौरा ई, पैहलै यहुदी तेथ बासिऐ तिऊं ज़ुण यहुदी नाईं ई।
1	17	कैलैकि तिऐं खुश-खौबरी दी परमेश्‍वरा री धार्मिकता विश्वासा कु और विश्वासा लै पौगड़ी हुआ आ ज़िणौ पवित्रशास्त्रा दी आ लिखौ औन्दौ, “विश्वासा कौरीऐ धौर्मी लोग ज़िउंदै रौआ ई।”
1	18	परमेश्‍वरा रै रोश ता तिऊं लोगु री सारी बुराई और अधर्मा दी सौरगा कु पौगड़ौ हुआ, ज़ुण आपणै बुरै काम कौरणै रै ज़ौरिऐ लोगु परमेश्‍वरा री सौच़्च़ाई ज़ाणना लै रोका ई।
1	19	एज़ी ताइंऐ कि परमेश्‍वरा रै बारै दी ज्ञान तिंउरै मौना दी पौगड़ौ आ कैलैकि परमेश्‍वरै आपु ऊ तिऊं माथै पौगड़ौ किऔ आ।
1	20	परमेश्‍वरा री सौदा री तागत और गुण नाईं देखिंदै। पर परमेश्‍वरा रै धौतरी चाणनै रै बौगता कु तिणीऐ इणौ देखा ई गौ कि इऐ कास ज़िणै ई। एथीलै तिऊं लोगु कै एज़ी बुशा लै केज़ौ बाहनौ नाईं आसतौ कि, “आमै परमेश्‍वर नाईं ज़ाणदै।”
1	21	इदरा झ़ाऊं कि तिंउऐ परमेश्‍वर ज़ाणियौ भी तेसरौ इज़्ज़तमान और धन्याबाद नाईं कियौ ज़ेथरै सेऊ लायक आ, पर गलत बिच़ार कौरदै लागै, इदरा झ़ांऊ कि तिंउऐ तिणौ नाईं सुंच़ौ ज़िणौ तिऊं सुंच़णौ च़ांई थौ।
1	22	सै आपुलै बुद्धिमान बोलीयौ मुर्ख बौणी गौऐ।
1	23	और तिंउऐ सौदा ज़िउंदै रौउणै वाल़ै और महिमा वाल़ै परमेश्‍वरा री भौक्ती पोरु छ़ाड़ीयौ, नाश हुणै वाल़ै आदमी, और चड़कु और धौण, और लौअराणै वाल़ै जन्तु री मुर्तीऊ री भौक्ती कौरी।
1	24	एज़ी वज़ाह कु परमेश्‍वरै सै तिंउरै मौना री इच़्छ़ा रै मुताबिक गान्दै कामा लै छ़ाड़ी गौऐ, कि सै आपु मांझ़िऐ आपणै शरीरा रै गांदै कामा कौरीयौ आपणी बेइज़्ज़ती कौरा।
1	25	कैलैकि तिंउऐ परमेश्‍वरा री सौच़्च़ाई बौदल़ियौ झ़ूठ चाणी गोई, और धौतरी री आराधना और सेवा की, ना कि तेस धौतरी चाणनै वाल़ै री ज़ो सौदा बौड़ाई रै लायक आ। आमीन।
1	26	एथीलै परमेश्‍वरै सै बुरै बिच़ारा रै वशा दी छ़ाड़ी गौऐ। इदरा झ़ांऊ की तिउंरी छ़ेउड़ी भी ज़ाइज़ रिश्तै छ़ाड़ियौ नाज़ाइज़ रिश्तै छ़ाड़दै लागी।
1	27	तिणी ई मौरद भी छ़ेउड़ी आइलै ज़ाइज़ रिश्तै छ़ाड़ियौ आपु मांझ़िऐ गान्दै काम कौरीयौ बरबाद औन्दै लागै, और मौरदुऐ-मौरदु आइलै गान्दै काम कौरीयौ आपणी गौलती री ठीक सौज़ा पाई।
1	28	ज़ेबी तिंउऐ परमेश्‍वर नाईं पराणनौ च़ाऔ, ता परमेश्‍वरै भी सै तिउंरै निकामै मौना रै वशा दी छ़ाड़ी गौऐ कि सै गान्दै काम कौरा।
1	29	एथीलै सै सारै रौंगा रै अधर्मी, बुराई, और लोभ, और कूड़-कौपटा कु भौरुइऔ। और चिड़नौ, और लोऊ, और झ़ौगड़ै, और छल-कपट, और मीशा कु भौरुइऔ, और चुगली वाल़ै,
1	30	बदनाम कौरणै वाल़ै, परमेश्‍वरा कु नफरत कौरणै वाल़ै, दुजेऊ री इज़्ज़त नाईं कौरणै वाल़ै, घमण्डी, शेखी मारनै वाल़ै, बुरी-बुरी बुशेऊ मानणै वाल़ै, मां बाबा री हुकम नाईं मानणै वाल़ै,
1	31	बिण औकली वाल़ै, विश्वासा दी धोखौ दैणै वाल़ै, आच़्छ़ै प्यारा रै बिणा काठै बौणी गौऐ ई।
1	32	सै ता परमेश्‍वरा री इऐं विधी ज़ाणाई, कि इणै-इणै काम कौरणै वाल़ै मौरणा री सौज़ा रै लायक ई, तैबै भी ना सिरफ आपु ई एज़ै काम कौरदै, पर इणै काम कौरणै वाल़ेऊ कु खुश भी हुआई।
2	1	तुमै सुंच़ाई कि तुमै दुजेऊ माथै आरोप लाई सौका ई पर तुमुकै, ज़ुण ओरीऊ माथै आरोप लाआ ई, एज़ी बुशा लै कोई बाहनौ नाईं आ। कैलैकि ज़ेज़ी बुशा दी तू दुजै माथै आरोप ला ई, सेज़ी बुशा दी आपुलै भी आरोपी बौणा ई, एथीलै कि तू ज़ो आरोप ला ई, आपु सेज़ौ काम कौरा ई।
2	2	आमै ज़ाणी सी कि, इणै-इणै काम कौरणै वाल़ेउ लै परमेश्‍वरा री तौरफा कु ठीक-ठीक सौज़ा मिला सा।
2	3	और ओ आदमी, तू ज़ो इणै-इणै काम कौरणै वाल़ेऊ माथै आरोप लाआ ई, और आपु ई तेस काम कौरा ई ज़ेथरौ तू दुजै माथै आरोप ला ई। का इणौ सौमझ़ाई, कि तू परमेश्‍वरा री सौज़ा कु पोरु बौच़ाई?
2	4	का तू परमेश्‍वरा री भौलाई, और सहन कौरणै वाल़ी तागत, और सौबरा रौ धन बेकार नाईं ज़ाणदौ? और का तू नाईं सौमझ़दौ, कि परमेश्‍वरा री दया ताऊंल़ै मन बदुल़नौ शिखावा सा?
2	5	कैलैकि तू ढीठ ई और पापा कु मन बौदुल़नौ नाईं च़ांहादौ, तू आपुलै भौरी कठिण सौज़ा कौमाउंदै ई लागौ औन्दौ। पर भौरी रोशा रौ एक दीन आशणै वाल़ौ आ, ज़ेबी परमेश्‍वरा रौ सौच़्च़ौ फैसलौ पौगड़ौ हुणौ आ।
2	6	परमेश्‍वर हर एकी-एकी लै तेसरै कामा रै मुताबिक इनाम दिआ सा।
2	7	ज़ो आच़्छ़ै कामा दी पाक्कै रौइयौ महिमा, और इज़्ज़त, और सौदा री ज़िन्दगी री खोज़ा दी आ, तिउंलै परमेश्‍वर सौदा रौ ज़िन्दगी दिआ।
2	8	पर ज़ो मतलबी ई, और सौच़्च़ाई नाईं मानदै, पर सै बुरै काम कौरणै च़ाहा ई, तिऊं माथै परमेश्‍वर भौरी रोश और रोश पौगड़ौ कौरा सा।
2	9	दु:ख और संकट हर आदमी माथै ज़ो बुरौ कौरा सा, आशा लौ, पैहलै यहुदी लोगु माथै तैबै ओरीऊ माथै ज़ुण यहुदी नाईं।
2	10	पर महिमा, इज़्ज़त और शान्ति हर एकी लै मिला ली, ज़ो भौलौ कौरा सा, पैहलै यहुदी लोगु माथै तैबै ओरीऊ माथै ज़ुण यहुदी नाईं।
2	11	कैलैकि परमेश्‍वर सौभी आइलै एक ज़िणौ बर्ताव कौरा सा।
2	12	एथीलै की ज़ुणिऐ मुसा रै नियमा बिण पाईयौ पाप कियौ, ता सै बिणा नियमा कौरी परमेश्‍वरा कु सौज़ा पा आ लै, और यहुदिउऐ ज़ुणिऐ मुसा रै नियम पाईयौ पाप कियौ, तिउंरी सौज़ा नियमा रै ज़ौरिऐ हुआ।
2	13	कैलैकि परमेश्‍वरा रै काऐ नियम शुणनै वाल़ै धौर्मी नाईं, पर नियमा माथै च़ालणै वाल़ौ धौर्मी बौणा ई।
2	14	तैबै ज़ेबी दुजी ज़ाती रै लोग ज़ासकै नियम नाईं आसतै, पर स्वभाव कौरी नियमा री बुशा माथै च़ाला ई, तैबै मुसा रै नियम तिऊं कै नाईं हुइयौ भी सै इणौ साबित कौरा ई कि तिउंकै ज़िवा दी नियम ई।
2	15	सै परमेश्‍वरा रै नियमा री बुशै आपणै-आपणै ज़िवा दी लिखी औन्दी देखाल़ाई और तिउंरै मन भी गवाही दिआ, और तिउंरै बिच़ार आपु मांझ़िऐ आरोप ला ई, या तिऊं बिण गौलती वाल़ै चाणा ई।
2	16	इयौ सब कुछ़ तेबी साफ हुणौ आ ज़ेबी परमेश्‍वर मुं कौरी शुणाई औन्दी खुशी री खौबरी रै मुताबिक यीशु मसीह रै ज़ौरिऐ आदमी री छ़ुपी ऐन्दी बुशु रौ फैसलौ कौरा सा।
2	17	आपणै बारै दी सुंच़ौ तुमै ज़ुण आपुलै यहुदी बोलाई, और नियमा माथै भरोसौ छ़ाड़ाई, और घमण्ड कौरा ई कि तू परमेश्‍वरा रौ खास आदमी ई।
2	18	तुमै परमेश्‍वरा री मौरज़ी ज़ाणाई और नियमा री शिक्षा शिखीयौ आच़्छ़ी बुशै ज़ाणाई।
2	19	तुमुकै भरोसौ आ कि, “हाऊं शेड़ेऊ कै बाट देखाउणै वाल़ौ, और न्यारी दी भौटकै औन्देऊ रौ प्याशौ ऊ,
2	20	और हाऊं ज़ासकै औकल नाईं तिउंकै शिखाउणै वाल़ौ, और लोल़डेऊ लै शिक्षा दैणै वाल़ौ ऊ।” तुमै पुरौ भरोसौ कौरा ई कि मुसा रौ नियम पुरौ ज्ञान, और सौच़्च़ाई दिया आ।
2	21	पर तू ज़ो ओरी कै शिखावा ई, आपुकै नाईं शिखाउंदौ। तू ज़ो च़ोरी ना कौरणै री शिक्षा दिआई, आपु ई च़ोरी कौरा ई।
2	22	तू ज़ो बोलाई, गांदौ काम नाईं कौरणौ, ता आपु ई गांदौ काम कैलै कौरा ई? तू ज़ो मूर्ती कु नफरत कौरा ई, ता तू आपु ई मन्दिर कैलै लुटा ई?
2	23	तू ज़ो मुसा रै नियमा रै बारै दी घमण्ड कौरा ई, का नियम नाईं मानियौ, परमेश्‍वरा री बेइज़्ज़ती कौरा ई?
2	24	एथीलै ज़िणौ कि पवित्रशास्त्रा दी आ लिखौ औन्दौ कि, “तुमु यहुदिऊ री वज़ाह कु, दुजै लोग ज़ुण यहुदी नाईं ई, परमेश्‍वरा रै बारै दी बुरी बुशै बोलाई।”
2	25	अगर तू नियमा माथै च़ाला लौ ता, तैबै खतना कौरी फाइदौ ता आसा, पर अगर तू नियम नाईं माना लौ ता, तैबै तैरौ खतना बिणा खतना ज़िणौ हुई गौ।
2	26	एथीलै अगर बिणा खतना वाल़ौ आदमी नियम मानदै थाका लौ लागी, तैबै परमेश्‍वर इणै लोगु तिणी नौज़रिऐ देखा आ ज़िणै खतना किऐ औन्देऊ देखा आ।
2	27	और ज़ेज़ौ आदमी शरीरा रै रुपा दी बिणा खतना वाल़ौ रौआ, और नियम माना आ, सेऊ तुमु आरोपी चाणा आ ज़ुण तुमै खतना किऐ औन्दै ई और मुसा रै लिखै औन्दै नियम तुमुकै ई पर नियम मानदै नाईं।
2	28	कैलैकि इणौ नाईं आ कि तू ज़ौनमा कु यहुदी ई, पर पौगड़ै रुपा दी यहुदी दिशा ई। और नाईं सेऊ खतना सा, ज़ो पौगड़ौ आ, और शरीरा दी आ।
2	29	पर सौच़्च़ौ यहुदी सेऊ आ, ज़ासरौ ज़िऊ परमेश्‍वरा आइलै ठीक आ। और सौच़्च़ौ खतना सिरफ मुसा रै नियम मानणै कु नाईं पर परमेश्‍वरा री आत्मा रै कामा रै ज़ौरिऐ ज़िवा रौ बौदुल़नौ आ। इणै लोगु री बौड़ाई लोगु कौरी नाईं पर परमेश्‍वरा री तौरफा कु हुआ सा।
3	1	तैबै तुमारै यहुदी हुणै रौ का फाइदौ और खतनै री का किम्मत आ?
3	2	ओ, एथरी भौरी किम्मत आ। सारेऊ कु ज़ादौ ज़ुरुरी इणौ कि यहुदिऊ कै मुसा और भविश्यवक्ता रै लिखै औन्दै सारै वचन ई सांबै औन्दै।
3	3	अगर कुछ़ यहुदी परमेश्‍वरा आइलै विश्वास वाल़ै नाईं ता का हुऔ? का तिउंरै विश्वास चोड़णै कु परमेश्‍वरा री सौच़्च़ाई नाष हुआ आ?
3	4	नाईं! केभी भी नाईं, पर परमेश्‍वर सौदा सौच़्च़ौ बोला आ और हर एक आदमी झुठौ बौणा, ज़िणौ पवित्रशास्त्र परमेश्‍वरा रै बारै दी बोला आ, “कि ज़ेथ कौरी तू आपणी बुशा दी धौर्मी बौणा और फैसलै कौरदी बारै तू ज़ीता लौ।”
3	5	एथीलै अगर आमारै बुरै काम परमेश्‍वरा री धार्मिकता बौणा सा, ता आमै का बोली ई? का इणौ परमेश्‍वरा लै गलत आ कि सेऊ रोशीआ और आमुलै सौज़ा दिया? (एस ता हाऊं आदमी री रीती माथै बोलाऊ।)
3	6	नाईं, केभी भी नाईं। अगर परमेश्‍वर यहुदिऊ रौ फैसलै कौरना लै ठीक नाईं, ता सेऊ धौतरी रै लोगु रौ फैसलौ किणौ कौरा सा?
3	7	पर परमेश्‍वर किणौ मैरौ एक पापी ज़िणी बदनामी और फैसलौ कौरी सौका आ अगर मेरी बेइमानी कु तेसरी सौच़्च़ाई च़ौमका और तेसलै औज़ौ भी महिमा दिया?
3	8	तैबै कैलै ना बोलु लै, “च़ालौ! आमै बुरै काम कौरी ज़ेथकु भौलाई पौगड़ी हुआ?” ज़िणौ कुछ़ लोग आमारी बदनामी कौरीयौ आमु माथै आरोप लाआ ई, और कुछ़ लोग बोलाई, कि आमुकै इणी शिखावा ई। इणै लोग सौज़ा रै हक्क्कदार हुआई।
3	9	तैबै आमै का बोलु लै? का आमै यहुदी दुजेऊ कु आच़्छ़ै ई? नाईं! केभी भी नाईं। कैलैकि आमुऐ यहुदिऊ और दुजी ज़ातीऊ माथै एऊ आरोप लाई ऐरौ आ कि सै सारै पापा रै वशा दी ई।
3	10	ज़िणौ पवित्रशास्त्रा दी आ लिखौ औन्दौ, “परमेश्‍वरा री नौज़री दी कोई भी धौर्मी नाईं, एक भी नाईं।
3	11	कोई भी इणौ नाईं आसतौ ज़ुण इणौ सौमझ़ा कि ठीक का सा, कोई भी परमेश्‍वर लोड़णै वाल़ौ नाईं।
3	12	सारै परमेश्‍वरा कु दूर डेई गौऐ ई, सारै परमेश्‍वरा लै बेकार बौणी गौऐ, कोई भौलाई कौरणै वाल़ौ नाईं, एक भी नाईं।
3	13	तिउंरी बुशै खुली ऐन्दी कब्रा कु आशणै वाल़ै बासा ज़िणी ई तिउंरी ज़ीभ झ़ुठा कौरी भौरुई औन्दी तिंउरै ओठा कु सापा रौ बीश च़ुड़ा आ।
3	14	और तिउंरी बोली श्राप और कौड़ुवै कौरी भौरुई औन्दी।
3	15	सै दुजेऊ पिटणा लै और झ़ांगणा लै भौरी तेज़ ई।
3	16	ज़िऐ भी सै डियाई तिऐ बुराई और दु:ख आणाई।
3	17	तिउंकै इणौ पौतौ नाईं आ कि शान्ति दी किणै ज़िवा ई।
3	18	तिंउदी परमेश्‍वरा रौ डौर आसतौ नाईं।”
3	19	आमै ज़ाणी ई, कि नियम ज़ो कुछ़ बोला सा तिऊंकु बोला आ, ज़ो नियमा रै वशा दी, एथीलै कि हर एकी आदमी बाहनै चाणनै कु रोका, और धौतरी रै सारै लोग परमेश्‍वरा काऐ आरोपी ई।
3	20	कैलैकि नियम मानणै रै ज़ौरिऐ कोई आदमी परमेश्‍वरा काऐ धौर्मी नाईं बौणदौ, एथीलै मुसा रै नियमा आमुकै देखावा कि आमै पापी ई।
3	21	पर आबै हालात इणै ई कि बिण नियमा रै परमेश्‍वरा री धार्मिकता पौगड़ी हुई गोई ज़ेथरै बारै दी पवित्रशास्त्र और भविष्यवक्ता बोला थै।
3	22	मतलब परमेश्‍वरा री इऐ धार्मिकता, ज़ो यीशु मसीह माथै विश्वास कौरणै दी सारै विश्वास कौरणै वाल़ेउ लै आ। कैलैकि सारै लोग एक बराबर ई।
3	23	एथीलै कि सारेउऐ पाप कियौ और परमेश्‍वरा री महिमा कु दूर ई।
3	24	पर परमेश्‍वरा री बौड़ी दया कौरी तेस छ़ुटकारै रै ज़ौरिऐ ज़ो यीशु मसीह दी आ, सारै मुफ्तिऐ धौर्मी चाणा ई।
3	25-26	परमेश्‍वरै यीशु मसीह आमारी ताइंऐ बौल़ी च़ौड़णा लै भेज़ौ। यीशु मसीहीऐ आपणी ज़िन्दगी री बौल़ी एथीलै देई ताकी तेस माथै विश्वास कौरीयौ आमै परमेश्‍वरा काऐ आशी बौल़ु। और भौरी पैहलै परमेश्‍वरै इणै देखाउणा लै कियौ कि सेऊ सौबर छ़ाड़णै दी और पापीऊ माफ कौरना लै ठीक थौ। एथ कौरी इणौ भी पौतौ लागा की परमेश्‍वर ठीक आ ज़ेबी सेऊ तिऊं लोगु अपणावा ज़ुण यीशु माथै विश्वास कौरा ई।
3	27	ता घमण्ड कौरणौ किऐ रौऔ? तेसरी ता ज़ागाह नाईं, केज़ै काइदै-कानूना री वज़ाह का कु? का नियमा मानियौ? नाईं, यानी की यीशु माथै विश्वासा री वज़ाह कु।
3	28	एथीलै आमै एज़ै नतीज़ै माथै पहुंच़ी ई, कि आदमी बिण नियमा, विश्वासा रै ज़ौरिऐ धौर्मी बौणा सा।
3	29	का परमेश्‍वर सिरफ यहुदिऊ रौ ई आ? का दुजी ज़ातीऊ रौ नाईं आ? ओ, दुजी ज़ाती रौ भी आसती आ।
3	30	कैलैकि एक ई परमेश्‍वर आ, ज़ो खतना वाल़ेउ विश्वासा दी और बिणा खतना वाल़ेउ भी विश्वास रै ज़ौरिऐ धौर्मी चाणा सा।
3	31	ता का आमै नियम विश्वासा रै ज़ौरिऐ बेकार चाणी सी? नाईं! केभी भी नाईं, पर नियमा री किम्मत सौमझ़ी ई।
4	1	आबै आमै यहुदी हुणै री वज़ाह कु आपणै बुज़ुर्ग अब्राहमा रै बारै दी का बोलु लै? कि केथरी वज़ाह कु सेऊ धौर्मी बौणौ?
4	2	कैलैकि अगर अब्राहम आच़्छ़ै कामा कौरी धौर्मी बौणा थौ, तैबै तेसकै घमण्ड कौरणै री वज़ाह हुआ थी, पर सेऊ परमेश्‍वरा काऐ आपणै आच़्छ़ै कामा रौ घमण्ड नाईं कौरी सौकदौ।
4	3	पवित्रशास्त्र का बोला सा? इणौ कि, “अब्राहमै परमेश्‍वरा माथै विश्वास किऔ, और सेऊ परमेश्‍वरा री नौज़री धौर्मी बौणौ।”
4	4	कामा कौरणै वाल़ै री मज़दुरी दैणी दाण नाईं, पर हक्क्क सौमझ़िया सा।
4	5	ज़ुण परमेश्‍वरा रै गुण पाइणा लै काम नाईं कौरदौ पर बुरै लोगु धौर्मी चाणनै वाल़ै माथै विश्वास कौरा आ तेसरौ विश्वास तेसलै धार्मिकता बौणा सा।
4	6	ज़ास परमेश्‍वर बिणा कामै धौर्मी चाणा सा, तेसलै दाऊद भी भौलौ बोला सा।
4	7	“भौलै ई सै, ज़ासरै बुरै काम परमेश्‍वरै माफ किऐ, और ज़ासरै पाप तिणीऐ पोरु बिसरी गौऐ।
4	8	भौलै ई सै आदमी ज़ासरै पापा रौ लेखौ परमेश्‍वर नाईं नियां लौ।”
4	9	ता एऊ भौलौ वचन, का खतना वाल़ेऊ लै ई, या बिण खतना वाल़ेउ लै भी? आमै तिणौ थाकी बोलदै लागी ज़िणौ पवित्रशास्त्रा दी आ लिखौ औन्दौ, “अब्राहमै परमेश्‍वरा माथै विश्वास किऔ, और सेऊ परमेश्‍वरा री नौज़री धौर्मी बौणौ।”
4	10	तैबै एऊ केबी हुऔ आ? खतनै री हालता दी या बिणा खतनै री हालता दी? खतनै री हालता दी नाईं पर बिणा खतनै री हालता दी।
4	11	बिण खतनै रै बौगतै अब्राहमा विश्वासा रै ज़ौरिऐ ज़ो धौर्मी बौणौ, तेस माथै छ़ाप ज़िणी खतनै रौ निशाण लाऔ। इणै कौरीऐ सेऊ तिऊं सारेऊ रौ भी बाब बौणौ, ज़ेथ कौरी तेसरौ भी विश्वास तेसलै धौर्मी गिणीया।
4	12	और अब्राहम खतना किऐ औन्देऊ रौ भी बाब बौणौ, ज़ो ना सिरफ खतना माथै आश छ़ाड़ाई, पर आमारै बाब अब्राहमा रै तेस विश्वासा री लीया दी च़ाला ई, ज़ो तेसकै खतनै कु पैहलै हासिल थौ।
4	13	परमेश्‍वरै अब्राहम और तेसरै वंशा कु वायदौ कियौ कि सै धौतरी रै हक्क्कदार हुणै ई एऊ एथलै नाईं हुऔ कि अब्राहमै नियमा रौ पालन कियौ आ पर एथीलै कि तिणीऐ विश्वास कियौ और सेऊ परमेश्‍वरा री नौज़री दी धौर्मी बौणौ।
4	14	कैलैकि अगर नियम मानणै वाल़ै ई हक्क्कदार ई, ता विश्वास बेकार और वायदौ बेअसर साबित हुऐ।
4	15	कैलैकि नियमा रौ नौतिज़ौ ता परमेश्‍वरा रौ रोश आ, पर ज़िऐ नियम नाईं तिऐ नियम चोड़नै रौ सवाल पैदौ नाईं हुन्दौ।
4	16	एथीलै वायदौ विश्वासा रै ज़ौरिऐ हासिल हुआ। एऊ मुफ्तिऐ दैऔ औन्दौ दाण आ। अगर आमुकै अब्राहमा ज़िणौ विश्वास आ, तैबै च़ाऊ आमै मुसा रै नियमा ज़िणै ज़िउलै या नाईं ज़िउलै, तैबै भी आमै एस ज़ुरुर हासिल कौरी सौकी। कैलैकि अब्राहम तिऊं सारै विश्वास कौरणै वाल़ेऊ रौ बाब आ,
4	17	ज़िणौ पवित्रशास्त्रा दी आ लिखौ औन्दौ, “कि मुंइऐ तू भौरी ज़ातीऊ रौ बाब चाणौ ई,” परमेश्‍वरा री नौज़रिऐ अब्राहम आमारौ बाब आ तिंउऐ परमेश्‍वरा माथै विश्वास किऔ आ ज़ुण मौरै औन्देऊ ज़िउंदौ कौरा सा, और ज़ेज़ी बुशै आसती ई नाईं, तिऊंरौ नाऊं इणौ निआं आ, कि मानौ कि सै आसती ई।
4	18	तिणीऐ निराशा दी भी आश छ़ाड़ियौ विश्वास किऔ, एथीलै कि तेस वचना रै मुताबिक कि, “तैरौ वंश इणौ औलौ,” सेऊ भौरी ज़ातीऊ रौ बाब हुआ।
4	19	सेऊ ज़ो शौ बौरशा रौ थौ, आपणै मौरै औन्दै ज़िणै शरीर और सारा रै गौरबा री मौरी औन्दी ज़िणी हालत ज़ाणीऔ भी विश्वासा दी कमज़ोर नाईं हुऔ।
4	20	और ना ता अविश्वासी हुईयौ परमेश्‍वरा रै वायदै माथै शक किऔ, पर विश्वासा दी पाकौ हुईयौ परमेश्‍वरा री महिमा की।
4	21	और पाकौ ज़ाणौ, कि ज़ेज़ी बुशा रौ परमेश्‍वरै वायदौ कियौ आ, परमेश्‍वरा कै तिंऐ पुरी कौरणै री भी शक्ति आ।
4	22	तेसरै विश्वासा री वज़ाह कु, एऊ तेसलै धार्मिकता गौणुऔ।
4	23	और एऊ वचन, “कि विश्वास तेसलै धार्मिकता गौणुई गौ, ना सिरफ तेसी लै थौ लिखौ औन्दौ,
4	24	बल्कि आमु कालै भी।” अगर आमै परमेश्‍वरा माथै विश्वास कौरुलै, ज़ुणिऐ आमारौ प्रभु यीशु मौरै औन्दै मांझिया कु ज़िउंदौ किऔ ता आमै भी विश्वासा री वज़ाह कु धार्मिक मानिणै ई।
4	25	यीशु आमारै पापा री ताइंऐ पाकड़ुऔ, और आमु धौर्मी चाणना लै परमेश्‍वरै सेऊ ज़िउंदौ भी किऔ।
5	1	एथीलै आमै विश्वासा कौरी धौर्मी बौणै, कैलैकि ज़ो प्रभु यीशु मसीहै आमु आइलै कियौ आ तेसरै ज़ौरिऐ आमारौ परमेश्‍वरा आइलै शान्ति वाल़ौ रिश्तौ आ।
5	2	कैलैकि आमारै विश्वासा री वज़ाह कु तिंऐ बौड़ी दया झ़ांऊ, ज़ासदी आमै बौणी ई, आमारी पौउंच़ भी हुई, और परमेश्‍वरा री महिमा और आशा दी खुशी मौनाई ई।
5	3	सिरफ एऊ ऊ नाईं, पर आमै दुखा दी भी खुशी मौनाई, इणै ज़ाणियौ की दुखा कु सौबर,
5	4	और सौबरा कु आच़्छ़ौ च़ाल-च़लन और आच़्छ़ै च़ाल-च़लना कु भरोसौ पैदौ हुआ सा।
5	5	और भरोसै कु शौरम नाईं औन्दी, कैलैकि पवित्र आत्मा ज़ो परमेश्‍वरै आमुकै दैऔ औन्दौ आ तेथरै ज़ौरिऐ परमेश्‍वरा रौ प्यार आमारै ज़िवा दी पाऔ औन्दौ आ।
5	6	कैलैकि ज़ेबी आमै कमज़ोर ई थै, तैबै यीशु मसीह सेज़ै बौगता दी ज़ो लोग पापी थै तिउंरी ताईं मौरौ।
5	7	पर शायद ई कुण धौर्मी आदमी लै मौरा, इणौ ता मुश्कल़ आ, पर हुई सौका आ कि कुण आपणी मौरज़ी कौरी भौलै आदमी लै मौरा।
5	8	पर परमेश्‍वर आमु माथै आपणै प्यारा री भौलाई इणै कौरी पौगड़ी कौरा आ, कि ज़ेबी आमै पापी ई थै तेबी मसीह आमुलै मौरौ।
5	9	एथीलै ज़ैबै कि आमै, आबै तेसरै लोऊ री वज़ाह कु धौर्मी बौणै, ता तेसरै ज़ौरिऐ परमेश्‍वरा रै रोशा कु कैलै नाईं बौच़िलै?
5	10	कैलैकि ज़ेबी आमै परमेश्‍वरा रै दुश्मन हुणै री हालता दी थै ता तेसरै छ़ोहरु मौरणै रै ज़ौरिऐ आमारौ मेल-ज़ोल परमेश्‍वरा आइलै हुऔ तैबै मेल-ज़ोल हुईयौ तेसरी ज़िन्दगी री वज़ाह कु आमै छ़ुटकारौ कैलै ना पाइलै?
5	11	और सिरफ इणौ ई नाईं, पर आबै ता आमारै प्रभु यीशु मसीह रै ज़ौरिऐ परमेश्‍वरा आइलै आमारौ मेल-ज़ोल हुई गौ आ, एथीलै आमै परमेश्‍वरा दी खुश ई।
5	12	एथीलै ज़िणौ एकी आदमी रै ज़ौरिऐ पाप धौतरी दी आशौ, आदम ई सेज़ौ पैहलौ आदमी आ ज़ो परमेश्‍वरै चाणौ आ और आदमा रै पाप कौरणै रै ज़ौरिऐ मौत आशी, और इणै कौरी मौत सारै लोगु माथै आशी, एथीलै कि सौभीऐ पाप कियौ।
5	13	परमेश्‍वरै मुसा कै नियम दैणै कु पैहलै पाप धौतरी माथै थौ, पर ज़िऐ नियम नाईं, तिऐ पाप नाईं गिणीदौ।
5	14	तैबै भी आदमा कु मुसा झ़ांऊ लोगुऐ पाप कियौ और सै सारै मौरी गौऐ ज़ुणिऐ आदमा ज़िणौ हुकम नाईं मानियौ पाप नाईं कियौ। आदम मसीह रौ निशाण आ ज़ुण आशणै वाल़ौ थौ।
5	15	पर आदमा रै पाप और परमेश्‍वरा री बौड़ी दया दी भौरी फर्क आ, कैलैकि ज़ेबी एकी आदमी रै पापा री वज़ाह कु भौरी लोग मौरै, तिणी ई परमेश्‍वरा री बौड़ी दया और धार्मिकता रौ दाण ज़ो तिणीऐ आमुकै यीशु मसीह रै ज़ौरिऐ दैऔ आ भौरी सारै लोगु रै पाप माफ कौरना लै भौरी बौड़ौ दाण आ।
5	16	परमेश्‍वरा रौ दैऔ औन्दौ दाण आदमा रै पापा ज़िणौ नाईं आ। कैलैकि एकी गुनाह कौरी मौउता री सौज़ा आशी, पर च़ाऊ आमुऐ भौरी पाप किऐ ई, तैबै भी परमेश्‍वरै एक ई दाण देइयौ आमारै पाप माफ किऐ और आमै धौर्मी चाणै।
5	17	कैलैकि ज़ेबी एकी आदमी रै गुनाह री वज़ाह मौउतै सारै लोगु माथै राज़ कियौ, ता ज़ो लोग बौड़ी दया और धौर्मा रै ज़िणै वरदान भौरी का पा ई सै एक आदमी रै, मतलब कि यीशु मसीह रै ज़ौरिऐ पाकौ ई सौदा ज़िन्दगी दी राज़ कौरा ई।
5	18	एथीलै ज़िणौ एक गुनाह सौभी लोगु लै मौउता री सौज़ा री वज़ाह बौणी, तिणौ ई एक धार्मिक्ता रौ काम भी सौभी लोगु लै सौदा री ज़िन्दगी दैणा लै धौर्मी चाणनै री वज़ाह बौणौ।
5	19	कैलैकि ज़िणौ एकी आदमी रै हुकम ना मानणै कु भौरी लोग पापी बौणै, तिणी ई एक आदमी रै हुकम मानणै कु भौरी लोग धौर्मी बौणनै ई।
5	20	बासीऐ मुसा रै नियम देई ताकी लोग इणौ सौमझ़ी बौल़ा कि सै केती पापी ई। पर ज़िऐ पाप भौरी हुऔ, तिऐ बौड़ी दया तेसकु भी भौरी ज़ादौ हुऔ।
5	21	कि ज़िणौ पापै मौत फैलाइऔ सारै लोगु माथै राज़ कियौ, तिणौ ई आमारै प्रभु यीशु मसीह रै ज़ौरिऐ परमेश्‍वरा री बौड़ी दया भी सौदा री ज़िन्दगी लै धौर्मी चाणीऔ राज़ कौरा आ।
6	1	परमेश्‍वर आपणी बौड़ी दया कौरीऐ आमारै पाप माफ कौरा आ। तैबै आमै का बोली? का आमै पाप कौरदै थाकी लागी, कि बौड़ी दया भौरी हुआ?
6	2	नाईं, केभी भी नाईं। आमै ज़ेबी पापा कौरना लै मौरी गौऐ ता तैबै आमै एथ बासिऐ औगांऊ एथीई दी किणी ज़िन्दगी बिताई?
6	3	आमै ज़ाणी की, आमु ज़ेतिऐ मसीह यीशु रौ बपतिस्मौ नियौं, ता तेसरी मौउता रौ बपतिस्मौ नियौं।
6	4	एथीलै ज़ेबी आमुऐ बपतिस्मौ नियौं आ ता आमै यीशु मसीह आइलै मौरै और दौबी गौऐ। ताकि ज़िणौ मसीह बाबा परमेश्‍वरा री महिमा रै ज़ौरिऐ मौरै औन्दै मांझ़िआ कु ज़िउंदौ किऔ, तिणी ई आमु भी नौईं ज़िन्दगी री च़ाल जा च़ालणी।
6	5	कैलैकि अगर आमै तेसरी मौउता री समानता दी तेस आइलै कौठै हुई गौऐ ता ज़ुरुरी तेसरै ज़िउंदै हुणै री समानता दी भी कौठै हुई ई।
6	6	आमै ज़ाणी ई, कि आमारै पुराणै आदमी री ज़िन्दगी यीशु मसीह आइलै क्रुसा दी चड़ाई गोई, ताकि पापा वाल़ौ शरीर बेकार हुआ, ताकि आमै आशणै वाल़ै पापा री गुलामी दी ना रौई।
6	7	ज़ेबी आमै यीशु मसीह आइलै मौरी गौऐ ता पापा रै वशा कु छ़ुटियौ धौर्मी बौणै।
6	8	एथीलै अगर आमै मसीह आइलै मौरी गौऐ, ता आमारौ विश्वास एऊ आ कि तेस आइलै ज़िउंदै भी हुई ई।
6	9	आमै इणौ ज़ाणी ई, कि मसीह मौरै औन्दै मांझ़िया कु ज़िउंदौ हुईयौ तौंइऐ नाईं मौरदौ, तैबै सेऊ दुज़ी बारै केबी ना मौरदौ।
6	10	ज़ेबी मसीह ज़ुण मौरी गौ आ, ता पापा लै एकी बारै मौरी गौ आ। पर आबै ज़ो ज़िउंदौ सा, ता परमेश्‍वरा कालै ज़िउंदौ आ।
6	11	इणी ई तुमै भी आपु पापा लै ता मौरी गौऐ, पर परमेश्‍वरा कालै यीशु मसीह दी ज़िउंदै सौमझ़ौ।
6	12	एथीलै पाप वाल़ी इच़्छ़ा तुमारै खातम हुणै वाल़ै शरीरा दी राज़ ना कौरा, कि तुमै तेसरी मौरज़ी रै अधीन रौऔ।
6	13	और ना आपणै शरीरा रै आंग बुरै कामा रै हथियार हुणा लै पापा कै सांबौ, पर आपु मौरै औन्दै मांझ़िया कु ज़िउंदौ हुऔ औन्दौ ज़ाणियौ आपणी ज़िन्दगी परमेश्‍वरा कै सांबौ, और आपणै शरीरा रै आंग धार्मिक्ता रै हथियार हुणा लै परमेश्‍वरा कै सांबौ।
6	14	तैबै तुमु लोगु माथै पापा रौ केज़ौ हक्क्क नाईं रौउंदौ, कैलैकि तुमै आबै नियमा रै वशा दी नाईं पर बौड़ी दया रै वशा दी ई।
6	15	ता का हुऔ? का आमै एथीलै पाप कौरी लै, कि आमै नियमा रै अधीन नाईं यानी कि बौड़ी दया रै अधीना दी ई? नाईं, केभी भी नाईं।
6	16	का तुमै नाईं ज़ाणदै, कि ज़ासरै हुकम मानणा लै तुमै आपु सेवका बाशीऐ सांबाई, तेसी रै सेवक हुऔ। इऐ गुलामी च़ाउ पापा री, ज़ेथरौ अन्त मौत आ, च़ाउ परमेश्‍वरा री, ज़ेथरौ अन्त भौलाई आ।
6	17	पर परमेश्‍वरा रौ धन्यबाद च़ांई हुऔ, कि तुमै ज़ो पापा रै सेवक थै तैबै भी मौना कु तिऐं शिक्षा मानणै वाल़ै हुई गौऐ, ज़ासरै सांच़ै दी पाई गौऐ थै,
6	18	और पापा कु छ़ुड़ाइयौ धौर्मा रै सेवक हुई गौऐ।
6	19	हाऊं तुमारै शरीरा री कमज़ोरी री वज़ाह कु आदमी री रीती माथै बोलाऊ। ज़िणै तुमुऐ आपणै शरीरा रै आंग बुरै कामा लै अशुद्धता और गान्दै कामा लै दास ज़ाणियौ सांबौ थौ, तिणी ई ऐबै आपणै शरीरा रै आंग पवित्र हुणा लै धार्मिक्ता रै दास ज़ाणियौ सांबौ।
6	20	ज़ेबी तुमै पापा रै दास थै, ता धार्मिक्ता री तौरफा कु आज़ाद थै
6	21	तुमुऐ बुरै काम किऐ ई और आबै तुमै तिऊं बुशा कु शौरमिंया ई, तिऊं सारै बुरै कामा कु तुमुलै का फाइदौ हुऔ आ? कैलैकि तिऊंरौ अन्त ता मौत आ।
6	22	पर आबै पापा कु आज़ाद हुइयौ और परमेश्‍वरा रै सेवक बौणियौ तुमुकै फल़ मिलौ ज़ासकु पवित्रता मिला आ, और तेसरौ अन्त सौदा री ज़िन्दगी आ।
6	23	कैलैकि पापा री मज़दुरी ता मौत आ, पर परमेश्‍वरा रौ वरदान आमारै प्रभु मसीह यीशु दी सौदा री ज़िन्दगी आ।
7	1	ओ मैरै साथी विश्वासिउओ, का तुमै नाईं ज़ाणदै, और हाऊं नियम ज़ाणनै वाल़ेउ लै बोलाऊ, कि ज़ेबी झ़ांऊ आदमी ज़िउंदौ रौआ सा, तेबी झ़ांऊ तेस माथै नियमा रौ हक्क्क रौआ सा?
7	2	ब्याई औन्दी छ़ेउड़ी नियमा रै मुताबिक ज़ेबी झ़ांऊ तिंआरौ बोउटौ ज़िउंदौ आ तेबी झ़ांऊ तेस आइलै बानुइ रौआ सा, पर अगर बोउटौ मौरी जाआ लौ, ता सै कानुनी रीती कौरी आपणै कु छ़ुटी गोई।
7	3	एथीलै अगर तिंआरौ बोउटौ ज़िउंदौ आ सै डेआली कास दुजै आदमी लै, ता तिंआलै गान्दै कामा कौरणै वाल़ी बोलाई। पर अगर बोउटौ मौरी जाआ लौ, ता सै तेस नियमा कु छ़ुटी गोई आ, इदरा झ़ांऊ कि अगर सै कास दुजै लै डिआली तैबै सै गान्दै काम कौरणै वाल़ी नाईं औली।
7	4	एथीलै ओ मैरै साथी विश्वासिउओ, तुमै भी मसीह री मौउता रै ज़ौरिऐ नियमा लै मौरै औन्दै बौणी गौऐ, कि तेस दुजै रै मतलब मसीह रै हुऔ। सेऊ मौरै औन्दै मांझ़िऐ कु ज़िउंदौ हुऔ, ताकि आमै परमेश्‍वरा लै फल़ आणी।
7	5	कैलैकि ज़ेबी आमै आपणै पापी च़ाल-च़लना रै वशा दी थै, ता पापा री इच़्छ़ा ज़ो नियमा रै ज़ौरिऐ आमु भितै ज़ौन्मी आ, मौउता रौ फल़ पैदौ कौरना लै आमारै शरीरा दी काम कौरा थी।
7	6	पर ज़ासरै बानणा दी आमै पैहलै थै तेसलै मौरीयौ आबै नियमा कु इणै छ़ुटी गौऐ, कि आबै लिखै औन्दै नियमा रै पुराणै तरिकै कौरी नाईं, पर पवित्र आत्मा री मानियौ नौऐ तरिकै कौरी परमेश्‍वरा री सेवा कौरी ई।
7	7	ता आमै का बोली? का नियम पाप आ? नाईं, केभी भी नाईं। पर मुंइऐ नियमा रै ज़ौरिऐ ई पाप ज़ाणौ आ, नियम अगर नाईं बोला थौ कि, “लाल़च़ नाईं कर,” ता हाऊं लाल़च़ नाईं ज़ाणा थौ।
7	8	पर पापै मौकौ पाइयौ तेस हुकमा रै ज़ौरिऐ मुंदी सारै रौंगा रौ लाल़च़ पैदौ किऔ, कैलैकि बिण नियमै पाप मौरौ औन्दौ आ।
7	9	एक इणौ भी बौगत थौ कि हाऊं नियमा रै बिणा ज़िन्दगी ज़िवा थौ, पर ज़ेबी मुंइऐ नियम ज़ाणै, ता मुं भितै पाप कौरणै री इच़्छ़ा पैदी हुई ज़ेथ कौरी हाऊं परमेश्‍वरा कु दूर हुऔ।
7	10	और सेई हुकम ज़ो ज़िन्दगी लै थौ, सेऊ मुलै मौरणै री वज़ाह बौणौ।
7	11	कैलैकि पापै मोकौ पाइयौ तेस हुकमा रै ज़ौरिऐ मुलै धोखौ दैऔ, और तेसी रै ज़ौरिऐ हाऊं परमेश्‍वरा कु दूर कियौ।
7	12	ता एथीलै नियम पवित्र ई, और हुकम भी पवित्र, धौर्मी और आच़्छ़ौ आ।
7	13	ता का नियम ज़ो आच़्छ़ौ थौ, मुलै मौत बौणी? नाईं, केभी भी नाईं। तिऐं भौलाई रै ज़ौरिऐ पापै मुंदी मौत पैदी कौरी कि पाप पापा रै रुपा दी पौगड़ौ कौरीया, और हुकमा रै ज़ौरिऐ इयौ औज़ौ भी ज़ादौ पाप वाल़ौ बौणा।
7	14	कैलैकि आमै ज़ाणी ई कि नियम ता आत्मिक ई, पर हाऊं आदमी ऊ और पापा रै वशा दी ऊ।
7	15	मुकै आपणै बारै दी सौमझ़ी दी नाईं आशदौ, कि ज़ो ठीक आ तेस हाऊं कौरणौ च़ाहा ऊ, पर हाऊं नाईं कौरदौ तेथारै बौदल़ै ज़ेथकु मुकै नफरत आशा सा, तेसी कौराऊ।
7	16	और अगर, ज़ो हाऊं नाईं च़ांहादौ तिणौ ई कौराऊ, ता हाऊं मानाऊं, कि नियम भौलौ आ।
7	17	ता इणी हालता दी तेसरौ कौरणै वाल़ौ हाऊं नाईं, पर पाप आ, ज़ो मुंदी आ बौसौ औन्दौ।
7	18	कैलैकि हाऊं ज़ाणाउ, कि मुंदी यानी कि मैरै शरीरा दी कोई आच़्छ़ी च़ीज नाईं बौसदी। भौलै काम हाऊं कौरणै ता च़ाहा ऊ, पर हुई नाईं बौल़दै।
7	19	कैलैकि ज़ास भौलै कामा कौरणै इच़्छ़ा हाऊं कौराउ, तेस ता नाईं कौरदौ, पर ज़ास बुराई री इच़्छ़ा नाईं कौरदौ, तिऊं कौराउ।
7	20	पर अगर हाऊं तिणौ ई कौराउ, ज़ासरी इच़्छ़ा नाईं कौरदौ, ता तेसरौ कौरणै वाल़ौ हाऊं ना रौऔ, पर पाप ज़ो मुंदी बौसौ औन्दौ आ।
7	21	इदै मुकै इणौ ज़ाणिया, कि ज़ेबी भौलाई कौरणै री इच़्छ़ा कौराऊ, ता मुकु बुराई हुआ आ।
7	22	कैलैकि हाऊं आपणै पुरै ज़िवा कु ता परमेश्‍वरा रै नियमा कु भौरी खुश रौआऊ।
7	23	पर मुकै आपणै शरीरा रै आंगा दी दुजै रौंगा रै नियम ई दिशदै लागै औन्दी, ज़ो मैरै ज़िवा रै बिच़ारा आइलै पिटिआ सा, और इऐ तागत मुं पापा रौ गुलाम चाणा आ, ज़ो इबी भी मैरै शरीरा रै आंगा भितै आ।
7	24	हाऊं किणौ बदकिस्मत आदमी ऊ! मुं एस मौरणै वाल़ै शरीरा कु कुण छ़ुड़ावा आ?
7	25	हाऊं परमेश्‍वरा रौ धन्यबाद कौराऊ ज़ुणीऐ हाऊं प्रभु यीशु मसीह रै ज़ौरिऐ बौच़ाओ ऊ। एथीलै हाऊं आपणै ज़िवा कु ता परमेश्‍वरा रै नियम, पर शरीरा कु पापा रै नियम माना ऊ।
8	1	एथीलै ऐबै ज़ो यीशु मसीह दी आ, तिऊं माथै सौज़ा रौ हुकम नाईं। कैलैकि सै शरीरा रै मुताबिक नाईं पर आत्मा रै मुताबिक च़ाला ई।
8	2	कैलैकि पवित्र आत्मै तुमुलै सै ज़िन्दगी देई आ ज़ो यीशु मसीह रै ज़ौरिऐ मिला और तुमै पाप और मौउता कु आज़ाद कौरी गौऐ।
8	3	कैलैकि ज़ो काम मुसा रै नियमा आमारै पाप वाल़ै च़ाल-च़लणा री वज़ाह कु कमज़ोर हुईऔ ना कौरी बौल़ै, सै काम परमेश्‍वरै किऐ ई। यानी की आपणौ छ़ोहरु आमु ज़िणै पापी शरीरा री बराबरी दी, और आमारै पापा री खातिर बौल़ी हुणा लै भेज़ीयौ, मसीह रै शरीरा दी पापा माथै सौज़ा रौ हुकम दैऔ।
8	4	एथीलै कि आमुदी ज़ुण पापी च़ाल-च़लणा ज़िणै नाईं पर पवित्र आत्मा रै ज़िणै च़ाला ई, नियमा री ज़ुरत पुरी च़ांई हुणी।
8	5	कैलैकि शरीरा रै इच़्छ़ा माथै हाण्डणै वाल़ौ आदमी शरीरा री बुशु माथै ज़िऊ ला ई। पर पवित्र आत्मा री इच़्छ़ा माथै हाण्डणै वाल़ौ आदमी पवित्र आत्मा री बुशु माथै ज़िऊ ला ई।
8	6	शरीरा री इच़्छ़ा माथै हाण्डणौ ता मौत आ, पर पवित्र आत्मा री इच़्छ़ा माथै हाण्डणौ ज़िन्दगी और शान्ति आ।
8	7	शरीरा री बुशु माथै ज़िऊ लाइणौ ता परमेश्‍वरा आइलै दुश्मनी छ़ाड़नी आ, कैलैकि ना ता पापी च़ाल-च़लण परमेश्‍वरा रै अधीन आ, और ना नियम मानी बौल़दौ।
8	8	और ज़ो पापी च़ाल-च़लणा रै वशा दी ई, सै परमेश्‍वर खुश नाईं कौरी बौल़दै।
8	9	पर ज़ेबी पवित्र आत्मा तुमु दी बौसा आ, ता तुमै पापी च़ाल-च़लणा रै वशा दी नाईं, पर पवित्र आत्मा रै वशा दी ई। अगर कास दी पवित्र आत्मा नाईं ता सेऊ मसीह रौ ज़ौणौ नाईं।
8	10	आबै एथीलै मसीह तुमु दी वासीआ आ, पापा री वज़ाह कु शरीरा रै मौरै औन्दै हुइयौ भी धार्मिकता री वज़ाह कु तुमारी आत्मा ज़िउंदी आ।
8	11	अगर परमेश्‍वरा री आत्मा ज़ुणिऐ यीशु मौरै औन्दै मांझ़िया कु ज़िउंदौ किऔ आ, तुमु दी बौसौ औन्दी आ। ता ज़ुणिऐ मसीह मौरै औन्दै मांझ़िऐ कु ज़िउंदौ किऔ, सेऊ तुमारै नाश हुणै वाल़ै शरीरा लै भी आपणी आत्मा रै ज़ौरिऐ ज़ो तुमु दी बौसी औन्दी आ, ज़िउंदौ कौरा सा।
8	12	एथीलै ओ साथी विश्वासी भाईओ, आमै शरीरा रै करज़दार नाईं, कि शरीरा रै मुताबिक आमै दिन काटी।
8	13	कैलैकि अगर तुमै पापी च़ाल-च़लणा रै ज़िणै दिन काटा लै, ता परमेश्‍वरा कु दूर हुणै ई, अगर पवित्र आत्मा री शक्ति कौरी पापी च़ाल-च़लण नाश कौरालै ता तुमै ज़िउंदै रौआ लै।
8	14	एथीलै कि ज़ेती लोग परमेश्‍वरा री आत्मा रै मुताबिक ज़िन्दगी ज़िवा ई, सै ई परमेश्‍वरा रै लोल़डै ई।
8	15	कैलैकि तुमुलै गुलामी री आत्मा नाईं मिली कि ज़ेथकु कि तुमै डौरदै लागा, पर पवित्र आत्मा आमु परमेश्‍वरा रै लोल़डै चाणा आ, ज़ासलै आमै, “ओ पापा, ओ बाब,” बोलीयौ औटाई।
8	16	पवित्र आत्मा आपु आमारी आत्मा आइलै गवाही दिआ सा, कि आमै परमेश्‍वरा रै लोल़डै ई।
8	17	और अगर लोल़डै ई, ता वारीस भी, पर परमेश्‍वरा रै वारीस और मसीह रै साथाई वारीस ई, ज़ैबै कि आमै तेस आइलै दुःख उठाई कि तेस आइलै महिमा भी पाई।
8	18	मुकै पाकौ पौतौ आ, कि एस बौगता रै दुःख और क्लेश परमेश्‍वरा री तिऐं महिमा रै नज़दीक, ज़ो आमु माथै पौगड़ी हुणै वाल़ी आ, कुछ़ भी नाईं।
8	19	कैलैकि सारी धौतरी रै लोग बौड़ी आश लाइयौ परमेश्‍वरा रै लोल़डै पौगड़ै हुणा लै ई ज़ागदै लागै औन्दै।
8	20	कैलैकि परमेश्‍वरा रै ज़ौरिऐ चाणी ऐन्दी हर च़ीज़ै आपणी किम्मत गंवाई गोई, इणौ नाईं आ, कि सै आपु कु इणौ च़ाहा थै पर परमेश्‍वरै इणै हुणा लै कियौ आ, तैबै भी एक आश आ
8	21	कि धौतरी भी आपु ई नाषा री गुलामी कु छ़ुटकारौ पाइयौ, परमेश्‍वरा री सन्तानु री और महिमा री आज़ादी हासिल कौरा।
8	22	कैलैकि आमै ज़ाणी ई, कि सारी धौतरी इबी झ़ांऊ ज़ेबी ओउलै आदमै पाप कियौ आ, मिलियौ ज़ोरै लेरा और दुखा दी पौड़ी औन्दी तौड़फा आ।
8	23	सिरफ सृष्टी नाईं पर आमै भी ज़ासकै आत्मा रौ पैहलौ फल़ आ, आपु ई भितरा तौल़ै लेरी ई। पर आबै आमै ज़ागी कि परमेश्‍वर आमु आपणै लोल़डै चाणा, मतलब आमारै शरीरा लै तिऊं बुरै कामा कु छ़ुटकारौ दिया।
8	24	उम्मीदा रै ज़ौरिऐ ता आमुलै छ़ुटकारौ मिलौ आ, पर ज़ेज़ी च़िज़ा री उम्मीद छ़ाड़ी ई ज़ैबै सै दिशाली तैबै सै आश कियै रौई? कैलैकि ज़ेज़ी च़ीज़ कोई देखदै आ लागौ औन्दौ तेसरी आश का कौरा सा?
8	25	पर ज़ेज़ी च़ीज़ आमै नाईं देखदै, अगर तेसरी आश छ़ाड़ी ई, ता धीरजा कौरीयौ तेसरी बाट भी लोड़ी ई।
8	26	इणै कौरी पवित्र आत्मा भी आमारी विश्वासा री कमज़ोरी दी मज़द कौरा आ, कैलैकि आमै नाईं ज़ाणदै, कि प्राथना किणै कौरी च़ांई कौरणी, पर पवित्र आत्मा आपु ई इणी डीईकरी-डीईकरीयौ ज़ो आमारी सौमझ़ी कु भी बाइरै आमुलै औरज़ कौरा आ।
8	27	और मन परखुणै वाल़ौ परमेश्‍वर, पवित्र आत्मा रौ इरादौ ज़ाणा आ। कैलैकि सै परमेश्‍वरा रै पवित्र लोगु लै तेसरी री इच़्छ़ा रै मुताबिक औरज़ कौरा आ।
8	28	और आमै ज़ाणी ई, कि ज़ेज़ै लोग परमेश्‍वरा आइलै प्यार कौरा ई, तिउंलै सारी बुशै मिलियौ भौलाई पैदी कौरा ई। यानी के तिउंलै ज़ो तेसरी इच़्छ़ा रै मुताबिक ई च़ुनै औन्दै।
8	29	कैलैकि ज़ेज़ै तिणीऐ पैहलै कु च़ुनी गौऐ ई तिउंरै बारै दी इणौ इरादौ भी कौरी ऐरौ आ कि सै तेसरै छ़ोहरु यीशु ज़िणै हुआ ताकि यीशु विश्वासिऊ मांझ़िऐ ज़ेठौ बौणा।
8	30	तैबै ज़ेज़ै परमेश्‍वरै पैहलै कु च़ुनै ई, सै औटाऐ भी, ज़ेज़ै तिणीऐ औटाऐ ई सै धौर्मी भी चाणै, और ज़ेज़ै धौर्मी चाणै ई तिउंलै महिमा भी देई।
8	31	इऊं सारी बुशै ध्याना दी छ़ाड़ियौ आमै एज़ै नौतिज़ै दी पौउंच़े ई, कि अगर परमेश्‍वर आमु भिलै आ, ता आमारौ बिरोधी कुण हुई सौका आ?
8	32	परमेश्‍वरै आपणौ एकलौतौ छ़ोहरु भी नाईं छ़ाड़ौ, पर आमु माथै बौड़ी दया कौरीयौ सेऊ भी आमु सौभी लै दैऔ। ता एती दैणै बासीऐ सेऊ आमुलै आपणै छ़ोहरु आइलै सारौ कुछ़ कैलै नाईं दैंदौ?
8	33	परमेश्‍वरा रै च़ुनै औन्देऊ माथै आरोप कुण लाई बौल़ा आ? परमेश्‍वरै सेऊ आ ज़ो तिऊं धौर्मी चाणनै वाल़ौ आ।
8	34	आमु माथै आरोप कुण लाई सौका आ? नाईं, कोई भी नाईं। कैलैकि सेऊ यीशु मसीह आ ज़ुणीऐ आपणी ज़िन्दगी आमुलै देई गोई, और मौरै औन्देऊ मांझ़िया कु ज़िउंदौ भी हुऔ, और परमेश्‍वरा री सुल़टी भिलै आ, और आमुलै औरज़ भी कौरा आ।
8	35	आमु कुण मसीह रै प्यारा कु अलग कौरा सा? का दु:ख या मुसीबत, या झ़ौगड़ै या काल़, या नंगाई, या खौतरौ, या तलवार?
8	36	ज़िणौ पवित्रशास्त्रा दी आ लिखौ औन्दौ, “कि ताउंलै आमै दिन भर मौउता खौतरै दी रौई, आमु झ़ांगणै वाल़ी भेरी ज़िणी गिणा ई।”
8	37	पर इऊं सौभी बुशु दी आमै तेसरै ज़ौरिऐ ज़ुणिऐ आमुकु प्यार कियौ आ, आमुकै उम्मीदा कु भी बौड़ियौ ज़ीत आ।
8	38-39	कैलैकि हाऊं पाकौ ज़ाणाऊ, आमु परमेश्‍वरा रै प्यारा कु, ज़ो आमारै प्रभु यीशु मसीह दी आ, कोई भी अलग नाईं कौरी बौल़दौ। ना मौत, ना ज़िन्दगी, ना सौरगदूत, ना बुरी आत्माऐं, ना आज़-कालकौ, ना आशणै वाल़ौ, ना तागत, ना उंच़ाई, ना गहराई और ना कोई धौतरी।
9	1	हाऊं मसीह दी तुमुलै सौच़्च़ौ बोलाऊ, हाऊं झ़ूठ नाईं बोलदौ और मैरौ मन भी पवित्र आत्मा री गवाही दिया आ।
9	2	कि मुलै भौरी दु:ख ई, और मैरौ ज़िऊ सौदा मैरै लोगु लै दुखदै थाका लागी,
9	3	कैलैकि हाऊं इदरा झ़ांऊ च़ाहा थौ कि आपणै यहुदी भाईऊ लै ज़ो मैरै आपणै ब्रादरी ई, आपु ई मसीह कु शापित हुआ।
9	4	सै इस्राइला रै लोग ई। ज़ो परमेश्‍वरा रै लोल़डै बौणना लै ई च़ुनै औन्दै। महिमा, वायदै, नियम और भौक्ती और विधी इऐ तिऊं रै ई।
9	5	तिउंरै स्याणै अब्राहम, इसहाक और याकूब ई। और आदमी हुणै रै नातै मसीह भी इस्राइली थौ। और सेऊ परमेश्‍वर आ ज़ुण सारी च़िज़ु माथै राज़ कौरा आ सेऊ सौदा री महिमा रै लायक आ! आमीन।
9	6	पर इणौ नाईं, कि परमेश्‍वर आपणै वायदै पुरै कौरणै दी नाकाम हुई गौ आ, एथीलै कि इस्राइला रै सारै वंशा रै लोग परमेश्‍वरा रै सौच़्च़ै लोग नाईं ई।
9	7	और अब्राहमा रै वंशा दी पैदै हुणै कु सारै परमेश्‍वरा रै सौच़्च़ै लोल़डै नाईं बौणदै, कैलैकि परमेश्‍वरै अब्राहमा लै थौ बोलौ औन्दौ, “कि ज़ुण इसहाका रै वंशा कु पैदै हुआ लै सेई तैरै वंश बौणनै ई।”
9	8	मतलब कि ज़ुण शरीरा री इच़्छ़ा कु पैदै हुआई सै परमेश्‍वरा री सन्तान नाईं, पर सिरफ वायदै री सन्तान ई अब्राहमा रै वंश मानिया ई।
9	9	कैलैकि वायदा रौ वचन एऊ आ, “कि आगलै बौरशै हाऊं एज़ै बौगतै दुज़ी बारै आशाऊ और तेबी सारा रौ एक छ़ोहरु हुणौ आ।”
9	10	और सिरफ इणौ ई नाईं, पर ज़ेबी रिबका आमारै बुज़ुर्ग इसहाका कु गौरकड़ी हुई ता तिंआरै गर्भा दी ज़ौंकर लोल़डै थै।
9	11-12	और इबी झ़ांऊ तिउंरै दुइया छ़ोहरु रौ ज़नम भी नाईं हुऔ थौ। और तिंउऐ सेज़ै बौगता झ़ाऊं कुछ़ भौलौ-बुरौ काम भी नाईं कियौ थौ ज़ेबी रिबका लै इणौ बोलौ कि, “ज़ेठौ छ़ोहरु छ़ोटै छ़ोहरु रौ सेवक बौणनौ आ।” एऊ एथीलै हुऔ कि परमेश्‍वरा रौ इरादौ तिऊं छ़ांटणै रै मुताबिक बौणी रौआ। ज़ो आदमी रै कौरमा री वज़ाह कु नाईं पर औटाउणै वाल़ै रै फैसलै री वज़ाह कु आ।
9	13	ज़िणौ पवित्रशास्त्रा दी आ लिखौ औन्दौ कि, “परमेश्‍वरै एसावा कु ज़ादौ प्यार याकुबा आइलै कियौ आ।”
9	14	एथीलै आमै का बोलु लै? का परमेश्‍वर केबी कासी आइलै गलत कौरा आ? नाईं, केभी भी नाईं।
9	15	कैलैकि परमेश्‍वरै मुसा कु बोला आ, हाऊं ज़ास कासी माथै दया कौरणौ च़ाहा ऊ, तेस माथै दया कौराऊ, और ज़ास कासी माथै कृपा कौरणौ च़ाहा ऊ तेस माथै कृपा कौराऊ।
9	16	एथीलै इऐ ना ता च़ाहाणै वाल़ेउ री, ना फेटै मारनै वाल़ेउ री पर दया कौरणै वाल़ै परमेश्‍वरा री इच़्छ़ा आ।
9	17	कैलैकि पवित्रशास्त्रा दी परमेश्‍वरै मिस्र देशा रै राज़ै फिरौना कु बोलौ थौ कि, “मुंइऐ तू एज़ी ताइंऐ राज़ौ चाणौ ई, कि ताऊं दी हाऊं आपणी तागत देखाल़ु, और मैरै नावां रौ परचार सारी धौतरी माथै हुआ।”
9	18	एथीलै परमेश्‍वर ज़ास च़ाहा सा, तेस माथै दया कौरा सा। और ज़ास च़ाहा सा तेस काठौ चाणौ सा।
9	19	ता ताऐं मुलै बोलणौ आ, ता, परमेश्‍वर आदमी माथै आरोप कैलै ला सा? पर कुण तेसरी इच़्छ़ा रौ बिरोध कौरी सौका सा?
9	20	ओ गोष्टण, तू कुण ई, ज़ो परमेश्‍वरा कु बैंहस-बाज़ी कौरा ई? का चाणी औन्दी च़ीज़ आपणै चाणनै वाल़ै लै बोली सौका आ, कि ताइंऐ हाऊं इणौ कैलै चाणौ ऊ?
9	21	का कुम्हारा कै माटै माथै हक्क्क नाईं, कि एक ई माटै रै पिन्टै कु एक ओखर खास कामा लै, और दुजौ रोज़कै कामा लै चाणा?
9	22	अगर परमेश्‍वर आपणै रोश देखाउणा लै या आपणी तागत पौगड़ी कौरना रै मकसदा कु भौरी सौबरा कौरी रोशा रै सै ओखर सहन किऐ, ज़ो नाष हुणा लै त्यार थै, ता एथदी कुण रुकावट पाई सौका आ?
9	23	तिणीऐ इणौ एथीलै कियौ कि सेऊ दया रै इणै ओखरु माथै आपणी महिमा री शान पौगड़ी कौरणी च़ाहा थौ, ज़ो तिणीऐ पैहला कु तिऐं महिमा लै त्यार कियौ थौ।
9	24	मतलब कि दया रै ओखर आमै ई ज़ो तिणिऐ ना सिरफ यहुदिऊ मांझ़िआ कु, पर दुजी ज़ातीऊ मांझ़िआ कु भी च़ुनै ई।
9	25	ज़िणौ परमेश्‍वर होशे भविष्यवक्ता री किताबी दी दुज़ी ज़ातिऊ रै बारै दी बोला सा, “ज़ो मेरी ज़ौण-पौरज़ा नाईं थी, तिउंलै हाऊं आपणी ज़ौण पौरज़ा बोलाऊ। और ज़ो मुलै प्यारै नाईं थै, तिउंलै हाऊं प्यारै बोलाऊ।”
9	26	और, “ज़ेज़ी ज़ागाह दी परमेश्‍वरै इणौ बोलौ थौ कि, ‘तुमै मेरी ज़ौण-पौरज़ा नाईं ई,’ सेज़ी ई ज़ागाह दी ‘परमेश्‍वर तिउंलै आपणी सन्तान बोला आ।’ ”
9	27	और यशायाह भविष्यवक्ता इस्राइल लोगु रै बारै दी ज़ोरै औटाइयौ बोला आ, “च़ाऊ इस्राइला लोगु री गिनती समुन्दरा रै बाल़ु ज़िणी भौरी औली, तैबै भी तिऊं मांझ़िऊ कु थोड़ै लोग बौच़ाई।
9	28	कैलैकि प्रभु आपणौ वचन धौतरी माथै पुरौ कौरीयौ, सारै लोगु रौ फैसलौ भौरी शिगरी कौरा आ।”
9	29	ज़िणौ यशायाह भविष्यवक्तै पैहलै भी बोलौ थौ, “अगर सारेऊ कु शक्ति वाल़ौ प्रभु आमुलै केज़ौ भी वंश नाईं छ़ाड़दौ, ता आमै सदोम और अमोरा ज़िणै नाष हुणै थै।”
9	30	एथीलै आमै का बोलु लै? इणौ कि ज़ो दुजी ज़ाती रै लोग ज़ो भौलाई रै काम नाईं कौरा थै, तिंउऐ विश्वासा रै ज़ौरिऐ परमेश्‍वरा कु भौलाई पाई।
9	31	पर इस्राइला रै लोग, ज़ो परमेश्‍वरा आइलै धौर्मी बौणना लै मुसा रै नियम मानणै री कोशिष कौरा थै पर सै कामयाब नाईं हुऐ।
9	32	इयौ किणौ हुई सौका आ? एथीलै कि सै विश्वासा कु नाईं, पर मानौ आच़्छ़ै कामा कौरी मुसा रै नियम लोड़ाई। तिंउऐ बांगणै ढोल़ा दी लागै और सै लोटी गौऐ,
9	33	ज़िणौ पवित्रशास्त्रा दी आ लिखौ औन्दौ, “देखौ, हाऊं यरुशलेम शैहरा दी एक इणौ ढोल़ और डोकौ छ़ाड़ाऊ सै लोगु लोटाल़ा ई, पर ज़ुण तेस माथै विश्वास कौरालौ सेऊ केबी भी नाईं शौरमिंदौ।”
10	1	ओ प्यारै साथी विश्वासिउओ, मैरै मौना री इच़्छ़ा और मैरै आपणै यहुदी लोगु लै परमेश्‍वरा कु मेरी प्राथना आ, कि परमेश्‍वर तिउंलै छ़ुटकारौ दिया।
10	2	कैलैकि हाऊं तिऊं रै बारै दी गवाही दिआउ ऊ, कि सै परमेश्‍वरा लै जोशिलै ता ई, पर तेसरी सेवा लै तिउंरी सौमझ़ गलत आ।
10	3	कैलैकि सै परमेश्‍वरा री नौज़री दी धोर्मी बौणना लै अणज़ाण हुइयौ आपणै तरिकै कौरीऐ धौर्मी बौणनै री कोशिष कौरा ई, पर परमेश्‍वरा री धार्मिक्ता रै वशा दी नाईं हुऐ।
10	4	कैलैकि मसीहै सेऊ मकसद पुरौ कियौ आ ज़ेथलै नियम थै दैऔ औन्दै। तेथरौ नौतिज़ौ इणौ आ कि ज़ुण-कुण मसीह माथै विश्वास कौरा, सेऊ परमेश्‍वरा री नौज़री दी धौर्मी बौणा आ।
10	5	कैलैकि मुसा रै नियमा दी इणौ आ लिखौ औन्दौ कि, “हरेक आदमी परमेश्‍वरा री नौज़रीऐ धौर्मी बौणना लै सारै हुकम जा ई मानणै।”
10	6	परमेश्‍वरा री नौज़री दी धौर्मी बौणना लै विश्वासा रौ तरिकौ इणौ आ कि, “ताऐं आपणै मौना दी इणौ ना बोलणौ कि सौरगा माथै कुण च़ौढ़ा?” (मतलब कि मसीह तौल़ै उतारणा लै!)
10	7	या अधोलोका दी कुण उतरा? (मतलब मसीह मौरै औन्दै मांझ़िऐ कु ज़िऊंदौ उपरै आणना लै।!)
10	8	पर सै इणौ बोला आ कि, “तू इऊं वचन आपणै मुंआ कौरी मानियौ आपणै ज़िवा दी अपणाई सौका ई।” एऊ सेज़ौ विश्वासा रौ वचन आ, ज़ेथरौ आमै परचार कौरी ई।
10	9	कि अगर तू आपणै मुआं कु यीशु प्रभु ज़ाणियौ माना लौ और आपणै ज़िवा कु विश्वास कौरालौ, कि परमेश्‍वरै सेऊ मौरै औन्दै मांझ़िआ कु ज़िउंदौ कियौ आ, ता तू पाकौ ई छ़ुटकारौ पा ई।
10	10	कैलैकि परमेश्‍वरा री नौज़री दी धौर्मी बौणना लै ज़िवा कौरी विश्वास कौरणौ, और छ़ुटकारै पाइणा लै जा मुआं कौरी मानणौ।
10	11	कैलैकि पवित्रशास्त्र दी इणौ आ लिखौ औन्दौ, “कि ज़ुण-कुण तेस माथै विश्वास कौरालौ, सेऊ शौरमिंदौ ना हुआ लौ।”
10	12	यहुदिऊ और दुजी ज़ातीऊ दी कुछ़ भी भेद नाईं, एथीलै कि सेऊ सौभी रौ प्रभु आ। और आपणै सौभी नाऊं निणै वाल़ेउल़ै छ़ुटकारौ आ।
10	13	कैलैकि, “ज़ुण-कुण प्रभु रौ नाऊं नियां लौ, सेऊ छ़ुटकारौ पा।”
10	14	पर मसीह, ज़ास माथै तिंउऐ विश्वास नाईं किऔ, सै तेसरौ नाऊं किणौ निंआई? और ज़ासरै बारै दी नाईं शुणौ तेस माथै कैलै विश्वास कौरी? और बिणा परचारक किणौ शुणी आ?
10	15	और अगर भेज़ी नाईं लै, ता किणौ परचार कौरी? ज़िणौ पवित्रशास्त्रा दी आ लिखौ औन्दौ, “कि केती बांठणै ई तिऊं लोगु रै बांगणै, ज़ो खुशी री खौबर आणियौ आशा ई।”
10	16	पर सौभीऐ तिऐं खुशी री खौबरी माथै विश्वास नाईं कियौ। यशायाह भविष्यवक्ता बोला आ कि, “ओ प्रभु, कुणीऐ भी आमारी खुशी री खौबरी माथै विश्वास कियौ आ?”
10	17	एथीलै विश्वास तैबै हुआ ज़ेबी वचन शुणाई और इऐ मसीहा रै वचन ई।
10	18	पर हाऊं बोलाऊ, यहुदी लोगुऐ मसीह रै वचन शुणौ ता ज़ुरुर कैलैकि पवित्रशास्त्रा दी इणौ आ लिखौ औन्दौ, “तिउंरी बाच़ सारी धौतरी माथै, और तिऊं रै वचन सारी दुनिया दि पौउंच़ी गौऐ ई।”
10	19	तैबै हाऊं बोलाऊ कि का इस्राइली लोग मसीह रै वचन ज़ाणा थै? पैहलै ता परमेश्‍वरै मुसा भविष्यवक्ता रै ज़ौरिऐ इणौ बोला आ कि, “हाऊं तुमु यहुदी लोगु रै ज़िवा दी ज़लन पैदौ कौराऊ, हाऊं, ज़ेबी तुमु दुज़ी ज़ाती रै लोगु लै मैरौ प्यार देखा लै। हाऊं तुमारै ज़िवा दी रोश पैदौ कौराऊ, तिऊं मुर्ख दुज़ी ज़ाती रै लोगु रै ज़ौरिऐ।”
10	20	तैबै यशायाह बौड़ी हिम्मत्ती आइलै बोला आ कि, “परमेश्‍वर इणौ बोला आ, ‘ज़ो मुं नाईं लोड़ा थै, तिउंकै हाऊं मिली गो ऊ, और ज़ो मुं पुछ़ा भी नाईं थै, तिऊं माथै हाऊं पौगड़ौ हुई गौ ऊ।’ ”
10	21	पर इस्राइला रै लोगु रै बारै दी परमेश्‍वर यशायाह भविष्यवक्ता रै ज़ौरिऐ इणौ बोला आ, “हाऊं सारै दिनै आपणै हाथ एक हुकम ना मानणै वाल़ी और विवाद कौरणै वाल़ी ज़ौण पौरज़ा री भिलै छ़ाड़ौ फैलाई।”
11	1	तैबै हाऊं पुछ़ाऊ, का परमेश्‍वरै आपणी ज़ौण-पौरज़ा पोरु शोटी गोइ? नाईं, केबी भी नाईं। हाऊं भी ता इस्राइली थौ, इब्राहिमा रै वंश और बिन्यामिना रै गोत्रा मांझ़िऐ कु।
11	2	परमेश्‍वरै आपणी सै ज़ौण-पौरज़ा नाईं शोटी, ज़ो तिणीऐ पैहला कु थी च़ुनी ऐन्दी का तुमै नाईं ज़ाणदै, कि परमेश्‍वर पवित्रशास्त्रा दी एलियाह भविष्यवक्ता रै बारै दी का बोला सा कि, “सेऊ इस्राइली लोगु रै विरोधा दी परमेश्‍वरा कु औरज़ कौरा आ?”
11	3	तिणीऐ बोलौ, “ओ प्रभु तिऊंऐ तैरै भविष्यवक्ता पोरु झ़ांगै ई और तेरी बेदी शेलियौ बरबाद की गोई आ। और हाऊं एखुली बौच़ी गो ऊ ज़ुण इबी झ़ाऊं तेरी माना ऊ, और सै मुं झ़ांगणौ च़ाहा ई।”
11	4	पर परमेश्‍वरै एलिय्याह भविष्यवक्ता लै बोलौ, “कि मुंइऐ आपु काल़ै सात हज़ार आदमी छ़ाड़ी ऐरै ई ज़ुणिऐ झ़ुठै बाल देवा री भौक्ती नाईं की।”
11	5	एथीलै एज़ी रीती कु एज़ै बौगतै भी, परमेश्‍वरा री बौड़ी दया री वज़ाह कु इऊं यहुदी लोगु मांझ़िया कु कुछ़ लोग परमेश्‍वरै आपणै सौच़्च़ै लोग हुणा लै च़ुनै ई।
11	6	अगर परमेश्‍वरै सै बौड़ी दया कौरी च़ुनै ई, ता तैबै तिऊं कौरमा कौरी नाईं ज़ेथरी मांग नियम कौरा थी। अगर एऊ कौरमा री वज़ाह कु आ ता बौड़ी दया तैबै बौड़ी दया नाईं रौआ।	WRONG ALIGNMENT
11	7	एथीलै नतीज़ौ का हुऔ? इणौ कि इस्राइली ज़ास लोड़दै ई लागै औन्दै, सेऊ तिउंकै नाईं मिलौ। पर ज़ुण च़ुनै औन्दै ई तिउंकै मिलौ, और बाकी लोगु रै ज़िऊ काठै की ई गौऐ।
11	8	ज़िणौ पवित्रशास्त्रा दी आ लिखौ औन्दौ कि, “परमेश्‍वरै आज़ा झ़ांऊ तिउंरी औकल बन्द आ कौरी ऐन्दी, और तिउंरी आखी ता आसती पर तिउंकै सौच़्च़ाई दिशदौ नाईं और कौन्थु कु ता शुणा लै पर सौमझ़दै नाईं।”
11	9	और दाऊद राज़ौ बोला आ कि, “तिऊं री रोटी तिउंलै ज़ाल, और गौल़ै री फाई, और ठोकर, और सौज़ा रौ कारण च़ांई हुऔ।
11	10	तिऊं री आखी दी न्यारौ च़ांई हुऔ ताकि सै नाईं देखा, और तू सौदा तिऊं री पीठ दु:ख-मुसिबता रै भारै कौरीऐ झुकाई छ़ाड़ै।”
11	11	ता हाऊं पुछ़ाऊ कि, “का इस्राइली लोग ठोकर खाइयौ सौदा लै लोटी गौऐ? नाईं, केभी भी नाईं। पर तिंउरै विश्वास ना कौरणै री वज़ाह कु, दुज़ी ज़ाती रै लोगु लै छ़ुटकारौ मिलौ, ताकी इस्राइला रै लोग ज़ौल़ा।
11	12	एथीलै अगर इस्राइली लोगु रौ विश्वास नाईं कौरणौ दुनिया रै लोगु लै बौड़ी आशीष बौणौ आ ता ज़ेबी सारै इस्राइली लोग परमेश्‍वरा माथै विश्वास कौरालै तैबै दुज़ी ज़ाती रै लोग औज़ौ भी भौरी आशीष पा लै।”
11	13	हाऊं तुमु दुजी ज़ातीऊ रै लोगु लै इऐं बूश बोलाऊ, ज़ैबै कि हाऊं दुजी ज़ाती रै लोगु लै प्रेरित ऊ, ता हाऊं आपणी सेवा कौरणै दी गौरब कौराऊ।
11	14	ताकि केज़ी रीती कु हाऊं आपणै ज़ाती रै लोगु कु जलन कौराइयौ तिऊं मांझ़िऐ कु कुछ़ लोगु रौ छ़ुटकारौ कौराऊ।
11	15	कैलैकि ज़ेबी इस्राइली लोगु रौ त्याग कौरणै री वज़ाह कु दुनिया रै लोगु लै परमेश्‍वरा आइलै मेल-ज़ोल हुऔ, ता का तिऊंरौ मसीह अपणाउणौ मौरै औन्दै मांझ़िऐ कु ज़िउंदै हुणै रै बराबर ना हुआ लौ?
11	16	ज़ेबी भैंटा री पैहली पिठै री पीड़ी परमेश्‍वरा लै आ, ता सारौ मुछ़ौ औन्दौ पिठौ भी परमेश्‍वरा लै आ, और ज़ेबी ज़ौड़ परमेश्‍वरा लै आ, ता शांउटौ भी परमेश्‍वरा लै आ।
11	17	इस्राइला रै लोग जैतून रै एक पेड़ा री डाल़ीऊ ज़िणी ई और स्याणै अब्राहम, इसहाक, याकूब, तेस पेड़ा री ज़ौड़ी ज़िणै ई। दुज़ी ज़ाती रै लोग ज़ांगल़ी डाल़ी ज़िणै ई, ज़ो कलम कौरीयौ तिऊं काटी ऐन्दी डाल़ीऊ री ज़ागाह दी तेस पेड़ा दी लाई, आबै सै डाल़ी तिऐं ज़ौड़ी री खुराका रै हक्क्कदार ई।
11	18	ता तिऊं काटी ऐन्दी डाल़ीऊ कु आपुलै बौड़ियौ ना सौमझ़ौ, और अगर तू बौड़ियौ सौमझ़ा ई, ता याद छ़ाड़ै, कि ताऐं ज़ौड़ नाईं, पर ज़ौड़ ताऊं सौम्भाल़ा आ।
11	19	तैबै तू आपणै ज़िवा दी इणौ ना सुंच़ै कि डाल़ी एथीलै काटी आ कि, “मुंदी कलम लाइआ।”
11	20	इयौ सौच़्च़ौ आ कि, सै ता बिण विश्वासा री वज़ाह कु छांगीयौ अलग किऐ ई, पर तू विश्वासा कौरीयौ बौणी रौआ ई। एथीलै घमण्डी ना हुऐ, पर डौर कर,
11	21	कैलैकि ज़ैबै परमेश्‍वरै पेड़ा री आपणी डाल़ी माथै दया ना कौरी, ता ताऊं माथै भी दया ना कौरदौ।
11	22	एथीलै परमेश्‍वरा री दया और सखताई माथै ध्यान दै! ज़ो लोटी गौऐ, तिऊं माथै सखताई, पर ताऊं माथै दया, तू तेसरी दया दी बौणी रौउ, नाईं ता, ताऊं भी काटाई।
11	23	अगर इस्राइला रै लोग भी विश्वासा कौरालै, ता तिऊं भी तेसदी तौंइऐ कलम कौरीयौ ज़ोड़ा आ, कैलैकि परमेश्‍वर तिऊं ज़ोड़ी सौका आ।
11	24	कैलैकि अगर तू तेस जैतुना कु, ज़ो शौकली कु ज़ांगल़ी आ काटी ऐरौ आ, और गुणा रै विरुद्ध आच़्छ़ै जैतूना दी ज़ोड़ी गौ, ता इऐ ज़ो स्वाभाविक डाल़ी आ, आपणै ई जैतूना दी ज़ोड़ीयौ फेटी ज़ौमा।
11	25	ओ प्यारै साथी विश्वासिउओ, किऐ इणौ ना च़ांई हुऔ, कि तुमै आपुलै बुद्धिमान सौमझ़ा लै। एथीलै हाऊं तुमु माथै एज़ै भेद पौगड़ै कौरणै च़ाहा ऊ, कि इस्राइल देशा रौ एक हिस्सौ तेबी झ़ाऊं अणज़ाण बौणी रौआ आ, ज़ेबी झ़ांऊ दुजी ज़ाती रै सारै लोग पुरी रीती कौरी मसीह माथै विश्वास ना कौरालै।
11	26	और एज़ी रीती कौरी सारै इस्राइला रै लोग छ़ुटकारौ पा आ। ज़िणौ पवित्रशास्त्रा दी आ लिखौ औन्दौ कि, “छ़ुड़ाउणै वाल़ौ यरुशलेमा कु आशा सा, और बुराई याकुबा रै वंशा कु दूर कौरा आ।
11	27	और तिऊं आइलै मैरौ इणौ ई वायदौ औलौ, ज़ैबै कि हाऊं तिऊं रै पाप पोरु बिसरा ऊ।”
11	28	यहुदी लोग परमेश्‍वरा रै दुश्मन ई कैलैकि सै खुशी री खौबरी माथै विश्वास नाईं कौरणै च़ांहदै, और एथरौ फाइदौ तुमुलै हुऔ। पर परमेश्‍वर तिऊं आइलै प्यार कौरा आ एथीलै तिणिऐ सै आपुलै च़ुनै कैलैकि एऊ सेज़ौ वायदौ आ ज़ो तिणीऐ तिउंरै स्याणेऊ आइलै कियौ थौ।
11	29	कैलैकि परमेश्‍वर आपणै वरदाना कु, और बुलाहटा कु केभी आपणौ ज़िऊ नाईं बौदलिंदौ।
11	30	कैलैकि ज़िणौ तुमुऐ पैहलै परमेश्‍वरा री हुकम नाईं मानी पर इबी तिऊं री हुकम ना मानणै कु तुमु माथै दया हुई।
11	31	तिणी ई यहुदिउऐ भी ऐबै हुकम नाईं मानै कि तुमु माथै ज़ो दया हुआ सा, इणै कौरी तिऊं माथै भी दया हुआ।
11	32	परमेश्‍वर बोला आ कि सारै लोग हुकम ना मानदै और पापा दी फौसै औन्दै, कैलैकि परमेश्‍वर सारेउ माथै दया देखाउणौ च़ाहा थौ।
11	33	आहा! परमेश्‍वरा री बौड़ी दया रौ धन और बुद्धि और ज्ञान केती गैहरौ आ! कोई भी तेसरै बिच़ारा रै बारै दी बोली नाईं सौकदौ! और कोई भी तेसरी बाट नाईं सौमझ़ी सौकदौ!
11	34	प्रभु रौ ज़िऊ कुण ज़ाणी सौका? या तेसरौ सलाहकार कुण बौणी सौका आ?
11	35	या कुणीऐ परमेश्‍वरा लै केबी कुछ़ दैऔ आ, ज़ो कि सै बौदल़ौ च़ाहा ई?
11	36	कैलैकि सारी च़िज़ै परमेश्‍वरा री तौरफा कु ई। तिणीऐ सब कुछ़ चाणौ आ तेसी लै आ सब कुछ़, तेसरी महिमा जुगै-जुगै औन्दी थाका लागी, आमीन।
12	1	एथीलै ओ प्यारै साथी विश्वासिउओ, हाऊं तुमुकै परमेश्‍वरा री दया याद कौराइयौ औरज़ कौराउ, कि आपणी ज़िन्दगी ज़िऊंदी, और पवित्र, और परमेश्‍वरा कै आच़्छ़ौ लागणै वाल़ौ बौल़ी च़ौड़ाऔ। एऊ आ सौच़्च़ौ तरिकौ परमेश्‍वरा री भौक्ती कौरणै रौ।
12	2	और इऊं दुनिया रै लोगु ज़िणै नाईं बौणौ। पर परमेश्‍वर आपणै सुंच़णै रौ तरिकौ बौदुल़णै दैऔ। और तुमारौ ज़िवा रै बौदल़िणै री वज़ाह कु तुमारौ च़ाल-च़लण भी बौदल़ुऔ च़ांई, ज़ेथ कौरी तुमै परमेश्‍वरा री भौली, और आच़्छ़ी लागणै वाल़ी, और पाकी इच़्छ़ा पौरखियौ ज़ाणदै थाकौ लागी।
12	3	कैलैकि हाऊं तेस बौड़ी दया री वज़ाह कु ज़ो मुकै मिली आ, तुमु मांझ़िऐ हर-एकी आइलै बोलाऊ, कि ज़िणौ सौमझ़णौ च़ांई, तेथकु बौड़ियौ कोई भी आपुलै ना सौमझ़ा पर ज़िणौ परमेश्‍वरै हर एकी लै विश्वास नतीज़ै रै मुताबिक बांटी ऐरौ आ, तिणी ई सौमझ़दारी आइलै आपु सौमझ़ा।
12	4	कैलैकि ज़िणौ आमारै एकी शरीरा दी भौरी आंग ई, और सौभी आंगा रौ एक ई काम नाईं आसतौ,
12	5	तिणी ई आमै ज़ो भौरी ई, मसीह दी एक शरीर हुईयौ आपु मांझ़िऐ एकी दुजै रै आंग ई।
12	6	और ज़ेबी तिऐं बौड़ी दया रै ज़ौरिऐ ज़ो परमेश्‍वरै आमुकै आ देई ऐन्दी, आमुलै अलग-अलग वरदान मिलै ई। ता ज़ासकै भविष्यवाणी रौ वरदान आ मिलौ औन्दौ, तिणीऐ सेज़ै बोल बोलणै च़ांई ज़ेथ कौरी सेऊ विश्वास कौरा कि परमेश्‍वरै तेसकै बोलै ई।
12	7	अगर ओरीऊ री सेवा कौरणै रौ दाण आ मिलौ औन्दौ, ता तिणी ई सेवा दी लागी रौआ। अगर कुण शिखाउणै वाल़ौ आ, ता तिणी ई शिखाउंदै थाका लागी।
12	8	ज़ासकै हौसलै दैणै वाल़ौ दाण आ मिलौ औन्दौ, सेऊ ओरीऊ लै होसलै दैणै दी लागी थाका। दाण दैणै वाल़ौ ज़िवा खोलियौ दाण दिआ। ज़ो अगुवाई कौरा, सेऊ ज़िवा लाइयौ कौरा। ज़ो दया कौरा, सै खुशी कौरी कौरा।
12	9	दुजेऊ कु प्यार कौरणै रौ नाटक नाईं कौरौ, बुराई कु नफरत कौरौ। ज़िवा कौरी आच़्छ़ै कामा दी लागी थाकौ।
12	10	एकी दुजै आइलै आपणै टौबरा ज़िणौ प्यारा कौरौ। रोज़ इज़्ज़त कौरणै दी एकी दुजै कु बौड़दै थाकौ लागी।
12	11	मैहनत कौरौ और आल़सी नाईं बौणौ। पुरै ज़िवा कौरी प्रभु री सेवा कौरदै थाकौ लागी।
12	12	ज़ो आश आमुकै आ तेथरी वज़ाह कु खुश रौऔ। हर मुसीबता दी सौबर छ़ाड़ौ। हर बौगतै प्राथना कौरदै थाकौ लागी।
12	13	परमेश्‍वरा रै लोग ज़ो कुछ़ ज़ुरुरी आ, तेथदी तिऊं री मज़द कौरौ। मैहमानबाज़ी दी लागी थाकौ।
12	14	आपणै सताउणै वाल़ेउ लै आशीष दैऔ। आशीष दैऔ शाप नाईं दैऔ।
12	15	खुशी मनाउणै वाल़ेउ आइलै खुशी मनाऔ। और लेरनै वाल़ेउ आइलै लेरौ।
12	16	ज़िणी आपणी परवाह कौरा ई तिणी दुजेऊ री भी परवाह कौरौ। घमण्डी नाईं बौणौ। पर गरीब लोगु अपणाउणा लै सौदा त्यार रौऔ। आपणी नौज़री दी बुद्धिमानी नाईं हुऔ।
12	17	बुराई रै बौदल़ै कासी आइलै बुराई नाईं कौरौ। ज़ो बुशै सौभी लोगु काऐ भौली ई, तिऊं री फिकर कौरदै थाकौ लागी।
12	18	ज़िदरा झ़ांऊ हुई सौका, तुमै आपणै भरसक सौभी आदमी आइलै मेल मिलाप छ़ाड़ौ।
12	19	ओ प्यारै भाईओ, आपणौ बौदल़ौ ना नियौं। पर परमेश्‍वर तुमारौ बौदल़ौ निणै दैऔ, कैलैकि पवित्रशास्त्रा दी प्रभु इणौ बोला आ, “बौदल़ौ निणौ मैरौ काम आ, हाऊं ऊ बौदल़ौ निआंऊ।”
12	20	इणौ भी आ लिखौ औन्दौ, “अगर तुमारौ दुश्मना भोखौ आ, ता तेसलै रोटी खिलाऔ। अगर चिशौ आ, ता तेसलै पाणी पिलाऔ। कैलैकि तुमारै इणै कौरणै कु तेसरौ मूंढ शौरमी कौरी उटौ पौड़ा आ।”
12	21	बुराई कौरीयौ ना ज़ितौ पर भौलाई कौरी बुराई भी ज़ितौ।
13	1	हर एक आदमी परधान अधिकारु रै अधीन रौआ लै, कैलैकि केज़ौ भी हक्क्क इणौ नाईं ज़ो परमेश्‍वरा री तौरफा कु ना औलौ। और ज़ो अधिकार ई, सै परमेश्‍वरा रै ज़ौरिऐ ई दैऔ औन्दै ई।
13	2	एथीलै ज़ुण-कुण अधिकारा रौ बिरोध कौरा सा, सेऊ परमेश्‍वरा री विधी रौ बिरोध कौरा आ, और बिरोध कौरणै वाल़ौ सौज़ा पा सा।
13	3	अगर कुण आच़्छ़ै काम कौरा आ ता तेसकै आफसरु कु डौरणै री ज़ुरत नाईं आ। पर अगर कुण बुरै कामा कौरा आ ता तिणीऐ डौरनौ च़ांई। एथीलै अगर तू आफसरा कु निडर रौइणौ च़ाहा ई, ता आच़्छ़ौ काम कर और तेसरी तौरफा कु तुमारी तारीफ हुआ सा।
13	4	कैलैकि सेऊ तेरी भौलाई लै परमेश्‍वरा रौ सेवक आ। पर अगर तू बुराई कौरालौ, ता डर। कैलैकि तेसकै हक्क्क आ कि तुमुलै सौज़ा दिआ, और परमेश्‍वरा रौ सेवक आ। कि तेसरै रोशा रै मुताबिक बुरै काम कौरणै वाल़ेउ लै सौज़ा दिया।
13	5	एथीलै अधीन नाईं रौइणौ सिरफ तेस रोशा कु, पर डौरा कु ज़ुरुरी आ, और मन भी इणी गवाही दिया सा।
13	6	एथीलै आपणै आफसरु कै मामलौ भी दैऔ, कैलैकि अधिकार छ़ाड़नै वाल़ै परमेश्‍वरा रै सेवक ई, और सै आपणौ फर्ज़ पुरौ कौरना लै कामा दी लागी रौआ ई।
13	7	एथीलै हर एकी रौ हक्क्क पोरु निपटाऔ, ज़ासकै मामलौ च़ांई, तेसकै मामलौ दैऔ। ज़ासकै रीण दैणौ जा, तेसकै रीण दैऔ। ज़ासरी इज़्ज़त कौरणी च़ांई। तेसरी इज़्ज़त कौरौ। ज़ुण बौड़ाई रै लायक आ, तेसलै बौड़ाई कौरौ।
13	8	आपु मांझ़िआ रौ प्यारा छ़ाड़ियौ और केज़ी बुशा दी कासी रौ करज़दार नाईं बौणौ। कैलैकि ज़ो दुजै आइलै प्यार छ़ाड़ा आ, तिणिऐ कानून पुरौ कियौ आ।
13	9	कैलैकि, मुसा रै नियमा दी भौरी हुकम थै ज़िणै, “गांदौ काम नाईं कौरणौ, खून नाईं कौरणौ, च़ोरी नाईं कौरणी, लाल़च़ नाईं कौरणौ,” और इऊं सौभी छ़ाड़ियौ और अगर केज़ौ भी हुकम औलौ ता सौभी रौ निचोड़ एज़ै हुकमा दी मिला सा कि, “आपणै पड़ोसी आइलै आपु ज़िणौ प्यार छ़ाड़ौ।”
13	10	प्यार पड़ोसी आइलै केज़ी बुराई नाईं कौरदौ, एथीलै ज़ुण प्यार कौरा आ सेऊ नियम पुरौ कौरा आ।
13	11	और बौगता प्राणियौ इणौ ई कौरौ, एथीलै कि आबै तुमुलै नीजा कु बिउज़णै रौ बौगत आशी गौ आ, कैलैकि ज़ेज़ै बौगतै आमुऐ विश्वास किऔ थौ, सेज़ै बौगतै रै बिच़ारा कु आबै आमारौ छ़ुटकारौ नज़दीक आ।
13	12	राच भौरी बिती गोई आ, और दिन निकुल़णै वाल़ौ आ। एथीलै आमै न्यारै रै काम पोरु छ़ाड़ियौ सेज़ै औज़ार च़ुंगणै च़ाई ज़ेथरौ काम प्याशै दी हुआ आ।
13	13	ज़िणौ दुसै ढौभा ई, तिणी ई आमु सिधी च़ाल च़ांई च़ालणी। ना की लीलाक्रीड़ा, और सुरी पिणै दी, ना गान्दै कामा दी, और ना लुचपना दी, और ना झ़ौगड़ै और रागा दी।
13	14	पर प्रभु यीशु मसीह बच़ाव रै जुड़कै ज़िणौ भिड़ौ, और पापी च़ाल-च़लणा री इच़्छ़ा पुरी कौरणै री कोशिष नाईं कौरौ।
14	1	अगर कुण विश्वासा दी कमज़ोर आ, ता तेस आपणी संगती दी अपणाऔ। पर तेसरै बिच़ारा रै बारै दी बैहंसबाज़ी नाईं कौरौ।
14	2	कैलैकि कुछ़ लोगु रौ विश्वास आ, कि सारौ कुछ़ खाणौ ठीक आ, पर ज़ो विश्वासा दी कमज़ोर आ, सेऊ साग पात ई खाआ।
14	3	और मांस खाणै वाल़ौ मांस नाईं खाणै वाल़ौ बेकार ना ज़ाणा, और नाईं खाणै वाल़ौ मांस खाणै वाल़ै माथै आरोप ना ला। कैलैकि परमेश्‍वर तिऊं दुइया अपणावा आ।
14	4	ता तुमुऐ कासी रै सेवका माथै आरोप नाईं च़ांई लाइणै। सेऊ च़ाऊ आच़्छ़ौ कौरा च़ाऊ बुरौ कौरा इऐ तेसरै मालिका री ज़िम्मेबारी आ। कैलैकि प्रभु तेसरै आच़्छ़ै कौरना लै मज़द कौरा सा।
14	5	तिणी ई कोई ता एकी दिना कु दुजौ दिन बौड़ियौ माना आ, और कोई सारै दिन एकी ई ज़िणै माना सा। हर एक आपणै ज़िवा दी पाकौ कौरालौ कि ज़िणौ सेऊ सुंच़ा सा तिणी कौरा आ।
14	6	ज़ो केज़ौ दिन माना सा, सेऊ प्रभु लै इज़्ज़त दैणा लै माना आ। ज़ुण कुछ़ भी खा सा, सेऊ प्रभु लै खाआ, कैलैकि सेऊ परमेश्‍वरा रौ धन्यबाद कौरा आ। और ज़ुण कुछ़ च़िज़ै नाईं खान्दौ, सेऊ प्रभु लै नाईं खान्दौ और सेऊ परमेश्‍वरा रौ धन्यबाद कौरा।
14	7	कैलैकि आमु मांझ़िऐ कु ना ता कोई आपुलै ज़िउंदौ और ना कोई आपुलै मौरदौ।
14	8	कैलैकि अगर आमै जीउंदै ई, ता प्रभु लै जीउंदै ई। और अगर मौरी ता प्रभु लै मौरी ई। च़ाऊ आमै ज़ीवी या मौरी, आमै प्रभु रै ई।
14	9	कैलैकि मसीह एथीलै मौरौ और ज़िउंदौ भी हुऔ कि सेऊ मौरै औन्दै और ज़िउंदेऊ रौ, दुइया रौ प्रभु हुआ।
14	10	तू आपणै विश्वासी भाई माथै कैलै आरोप ला ई? या तू तैबै कैलै आपणै विश्वासी भाई बेकार ज़ाणाई? आमु सारेऊ रौ फैसलौ परमेश्‍वर ई कौरा आ।
14	11	कैलैकि पवित्रशास्त्रा दी आ लिखौ औन्दौ, “प्रभु बोला आ, मेरी ज़िन्दगी री शौपतै कि हर एक आदमी रै घुंडै मैरै सामनै झुकाई, और हर एक ज़ौणौ परमेश्‍वर माना ई।”
14	12	ता तैबै आमु मांझ़िऐ कु हर एक परमेश्‍वरा कै आपणौ-आपणौ लेखौ दिआ।
14	13	एथीलै एथ बासी आमु एकी दुजै माथै आरोप नाईं जांदौ लाइणौ पर तुमै इणी ई आपणै ज़िवा दी ठाणौ कि कोई दुजै विश्वासी लै परमेश्‍वरा माथै विश्वास ना कौरणै री वज़ाह ना बौणा।
14	14	हाऊं ज़ाणाऊ, और प्रभु यीशु कु मुकै इणौ पाकौ हुऔ कि कोई भी खाणै री च़ीज़ आपकु आपुलै अशुद्ध नाईं। पर ज़ो तिंया च़ीज़ अशुद्ध सौमझ़ा आ, तेसलै अशुद्ध आ।
14	15	अगर तुमारौ विश्वासी भाई तुमु री रोटी री वज़ाह कु निराश हुआ आ, ता तैबै तू प्यारा री रीती कु नाईं च़ालदौ। अगर तुमारै खाणै री वज़ाह कु तुमारौ विश्वासी भाई परमेश्‍वरा माथै विश्वास कौरणौ पोरु छ़ाड़ा ता तेस खाणौ नाईं खा। कैलैकि मसीह तेस विश्वासी भाई लै भी मौरौ आ।
14	16	एथीलै ज़ो कुछ़ तुमै कौरा ई ता सेऊ आच़्छ़ौ आ पर ज़ुण एस बुरौ सौमझ़ा ता तुमै इणौ कौरणौ पोरु छ़ाड़ौ।
14	17	कैलैकि परमेश्‍वरा रै राज़ा दी खाणौ पिणौ एती ज़ुरुरी नाईं। पर ज़ुरुरी बूश इऐ आ कि परमेश्‍वरा आइलै धौर्मी ज़िन्दगी बिताउणी, शान्ति और पवित्र आत्मा दी खुशी मौनाउणी।
14	18	और ज़ुण-कुण इणी रीती कौरी मसीह री सेवा कौरा आ, परमेश्‍वर तेसकु खुश हुआ आ और लोग भी तेसरै बारै दी आच़्छ़ी बुशै लाइऔ तेसरी इज़्ज़त कौरा ई।
14	19	एथीलै आमै तिऊं आच़्छ़ी बुशु री कोशिषा दी लागी रौआ ज़ेथ कौरी लोग आपु मांझ़िऐ शान्ति दी रौआ और एकी दुजेऊ विश्वासा दी मज़बूत कौरा।
14	20	तुमारै खाणै री वज़ाह कु परमेश्‍वरा रै कामा दी रुकावट ना हुआ। याद छ़ाड़ौ कि खाणै री सारी च़िज़ै शुद्ध ई, अगर कुण तुमारै खाणै री वज़ाह कु पापा दी पौड़ा आ ता इणौ गलत आ।
14	21	भौलौ ता एऊ आ, कि तू ना मांस खाऐ और ना सूर पीऐ, ना कुछ़ इणौ कौरै, ज़ेथकु तैरौ भाई विश्वासा कु भौटकीऔ पापा दी पौड़ा।
14	22	तैरौ ज़ो विश्वास आ, तेस परमेश्‍वरा रै सामनै आपणै मौना दी छ़ाड़। भौलौ आ सेऊ, ज़ो तिंया बुशा दी, ज़ो सेऊ ठीक सौमझ़ा आ, आपुलै आरोपी नाईं बौणदौ
14	23	पर ज़ुण शक कौरा सा, और तैबै भी खा सा, ता सेऊ सौज़ा रौ हक्क्कदार हुआ आ, कैलैकि सेऊ विश्वासा कौरी नाईं खांदौ। और ज़ो कुछ़ विश्वासा कु नाईं आ, सेऊ पाप आ।
15	1	ज़ुरुरी आ कि आमै ज़ुण विश्वासा दी मज़बूत ई, कमज़ोर लोगु री मज़द कौरु, ना कि सिरफ आपणौ ज़िऊ खुश कौरी।
15	2	आमु मांझ़िऐ कु हर एक आपणै साथी विश्वासी री भौलाई लै खुश कौरा, कि तेसरौ विश्वासा मज़बूत हुआ।
15	3	कैलैकि मसीहै आपणौ ज़िऊ खुश नाईं कियौ, पर ज़िणौ पवित्रशास्त्रा दी आ लिखौ औन्दौ कि, “तेरी बेइज़्ज़ती कौरणै वाल़ेउऐ मेरी बेइज़्ज़ती की आ।”
15	4	ज़ेती बुशै पैहलै कु पवित्रशास्त्रा दी लिखी ऐन्दी, सै आमुलै शिक्षा दैणा लै लिखी ई कि आमै सौबर और पवित्रशास्त्रा री शान्ति रै ज़ौरिऐ आश छ़ाड़ा।
15	5	हाऊं परमेश्‍वरा कु इणी प्राथना कौराऊ कि सेऊ तुमुलै सौबर, हौसलौ दिया, ताकि तुमै यीशु मसीह रै मुताबिक आपु मांझ़िऐ एक मन छ़ाड़ौ।
15	6	ज़िणै कौरी तुमै कौट्ठै मिलियौ एक आवाज़ा दी आमारै परमेश्‍वर, प्रभु यीशु मसीह रै बाब परमेश्‍वरा री बौड़ाई कौरौ।
15	7	एथीलै, तुमै एकी दुजै अपणाऔ ज़िणौ मसीह ऐ तुमै अपणाऐ ई। इणौ एथीलै कौरौ ताकी लोग परमेश्‍वरा री बौड़ाई कौरा।
15	8	हाऊं बोलाऊ कि मसीह यहुदिऊ रौ सेवक इणै देखाउणा लै बौणौ कि परमेश्‍वर आपणै वायदै पुरै कौरना लै सौच़्च़ौ आ, ज़ो तिउंरै स्याणेऊ आइलै थै कौरै औन्दै।
15	9	और दुजी ज़ाती रै लोग भी दया री वज़ाह कु परमेश्‍वरा री बौड़ाई कौरा। ज़िणौ पवित्रशास्त्रा दी आ लिखौ औन्दौ कि, “हाऊं दुज़ी ज़ाती रै लोगु मांझ़िऐ तैरौ धन्यबाद कौराउ, और तैरै नावां रौ भजन गा ऊ।”
15	10	और तौंइऐ पवित्रशास्त्रा रै एकी ज़ागाह दी आ लिखौ औन्दौ, “ओ, दुज़ी ज़ाती रै सारै लोगुओ, तेसरी ज़ौण-पौरज़ा आइलै खुशी मनाऔ।”
15	11	और तौंइऐ पवित्रशास्त्रा रै एकी ज़ागाह दी आ लिखौ औन्दौ, “ओ, दुज़ी ज़ाती रै सारै लोगुओ, प्रभु री बौड़ाई कौरौ। ओ, राज़्य-राज़्य रै सारै लोगुओ। तेसरौ गुणगाण कौरौ।”
15	12	और तैबै यशायाह भविष्यवक्ता पवित्रशास्त्रा दी लिखा सा कि, “यिशै रौ एक वंश पौगड़ौ हुणौ आ, ज़ो दुजी ज़ातिऊ रै लोगु माथै राज़ कौरा आ, तेस माथै दुजी ज़ाती आश छ़ाड़ाई।”
15	13	हाऊं प्राथना कौराऊ कि परमेश्‍वर ज़ुण आशा रौ दाता सा, तुमु विश्वास कौरणै दी भौरी सारी खुशी और शान्ति कौरी भौरा, कि पवित्र आत्मा री शक्ति कौरी तुमारी आश बौड़दै थाका लागी।
15	14	ओ मैरै साथी विश्वासिउओ, हाऊं आपु भी तुमारै बारै दी पाकौ ज़ाणाऊ, कि तुमै भी आपु ई भौलाई कौरी भौरीया और तुमै आच़्छ़ा कौरी ज़ाणा कि तुमुऐ का कौरणौ आ। और एकी दुजेऊ कै शिखाउंदै थाकौ लागी।
15	15	तैबै मुंइऐ किऐ-किऐ याद कौराउणा लै तुमुलै ज़ो बौड़ी दया कौरीयौ लिखौ, एऊ तिऐं बौड़ी दया री वज़ाह कु हुऔ, ज़ो परमेश्‍वरै मुकै देई आ।
15	16	ताकि हाऊं दुजी ज़ातीऊ लै यीशु मसीह रौ सेवक हुइयौ, परमेश्‍वरा री खुश-खौबरी री सेवा याजकु बाशीऐ कौरु। ज़िणै कौरी दुज़ी ज़ातिऊ रै लोग, पवित्र आत्मा रै ज़ौरिऐ पवित्र कौरीयौ परमेश्‍वरा लै च़ौड़ाइया ज़ेथ कौरी सेऊ खुश हुआ।
15	17	एथीलै हाऊं यीशु मसीह री वज़ाह कु परमेश्‍वरा री सेवा माथै गौरव कौरी सौका ऊ।
15	18	कैलैकि तिऊं बुशै छ़ाड़ियौ मुकै ओर केज़ी बुशु रै बारै दी बोलणै री हिम्मत नाईं, ज़ो मसीहै दुजी ज़ातीऊ री अधीनता लै वचन, और करम,
15	19	और च़िन-च़मतकार और नोखै कामु री शक्ति कु, और पवित्र आत्मा री शक्ति कु मैरै ज़ौरिऐ किऐ। इदरा झ़ांऊ कि मुंइऐ यरुशलेमा कु नीईंयौ च़ारौ तौरफ इल्लुरिकुमा झ़ांऊ मसीह री खुशी-खौबरी रौ पुरौ-पुरौ परचार कियौ।
15	20	पर मैरै ज़िवा री च़ाहा इणी आ, कि यीशु मसीह रै नावां रौ परचार तिऐ शुणाऊ ज़िऐ इबी झ़ाऊं यीशु मसीह रै बारै दी कोइऐ ना शुणौ, ताकी इणौ ना च़ांई हुऔ, कि दुजै री पौई माथै घौर चाणु।
15	21	पर ज़िणौ पवित्रशास्त्रा दी आ लिखौ औन्दौ, तिणी ई च़ांईं हुऔ, “ज़ासकै मसीह रै बारै दी नाईं आ बोलौ औन्दौ, सै ई देखा ई और ज़ुणिऐ नाईं शुणौ, सै ई सौमझ़ाई।”
15	22	एथीलै हाऊं तुमु काऐ आशणै लै घौड़ी-घौड़ी रुकौ।
15	23	पर एस इलाकै दी ज़ुणीऐ मसीह रै बारै दी इबी झ़ाऊं नाईं शुणौ थौ तिउंकै मुंइऐ खुशी-खौबरी शुणाउणै रौ काम पुरौ कौरी गौ आ। और आबै भौरी सालै पौखणै बासीऐ तुमु काऐ बेसबरी कौरी मिलणौ च़ाहा ऊ।
15	24	एथीलै ज़ेबी हाऊं स्पेन देशा लै डेऊलौ ता तुमु बाटीऐ मिलियौ डियाऊ कैलैकि मुकै पुरी आश आ, कि तेस सफरा दी हाऊं तुमु कु मिला ऊ, और ज़ेबी तुमारी संगती कु मैरौ मन कुछ़ भौरीया लौ, ता हाऊं च़ाहा ऊ कि तुमै मैरै औगांऊ रै सफरा दी मेरी मज़द कौरा।
15	25	पर इबी ता मुइंऐ यरुशलेम शैहरा रै विश्वासिऊ री सेवा कौरना लै यरुशलेमा लै डेउणौ आ।
15	26	कैलैकि मकिदुनीया और अखाया परदेशा रै लोगु कै इणौ आच़्छ़ौ लागौ, कि यरुशलेमा रै विश्वासी लोग ज़ो गरीब ई कुछ़ पैसै कौठै कौरु।
15	27	तिंउऐ इणौ खुशी कौरी कियौ, पर सै यरुशलेमा रै लोगु रै करज़दार ई, कैलैकि अगर दुज़ी ज़ाती रै लोग तिऊं री आत्मिक आशीषा दी साथी हुआ लै, ता तिउंलै भी ठीक आ, कि गरीबु री दाण देइयौ मज़द कौरा।
15	28	एथीलै हाऊं एस काम पुरौ कौरीयौ यरुशलेमा लै डियाऊ और ज़ो दाण तिउंलै कौट्ठै आ कियौ औन्दौ तेस तिउंकै दियाऊ तेथ बासीऐ हाऊं तुमु काऐ आशीयौ स्पेन देशा लै डियाऊ।
15	29	और हाऊं ज़ाणाउ, कि ज़ेबी हाऊं तुमु काऐ आशु लौ, ता तुमु आइलै मसीहा री किम्मती आशीष बांटाऊ।
15	30	और ओ प्यारै साथी विश्वासिउओ, हाऊं प्रभु यीशु मसीह रै नावां कु तुमु कु औरज़ कौराऊ कि तुमै मुं आइलै परमेश्‍वरा कु प्राथना कौरीयौ लगातार मिलियौ रौ, पवित्र आत्मा रै प्यारा रै ज़ौरिऐ।
15	31	कि हाऊं यहुदिया इलाकै रै अविश्वासिऊ कु बौच़ियौ रौऊ, और मेरी सै सेवा ज़ो यरुशलेमा लै आ, विश्वासी लोगु कै ठीक लागा।
15	32	और हाऊं परमेश्‍वरा री इच़्छ़ा कु तुमु काऐ खुशी आइलै आशीयौ तुमु आइलै आराम कौरु।
15	33	हाऊं प्राथना कौराऊ कि शान्ति रौ परमेश्‍वर तुमु सौभी आइलै साथाई रौआ, आमीन।
16	1	हाऊं च़ाहा ऊ कि तुमै फीबे री इज़्ज़त कौरा, ज़ुण साथी विश्वासी बौइण और किंख्रिया शैहरा री कलिसिया री दासी आ।
16	2	और तुमु विश्वासी लोगु लै च़ांई, कि प्रभु दी तिंयारौ स्वागत कौरा। और ज़ेज़ी-केज़ी बुशा दी तिंया कै तुमारी ज़रूरत औली, तिंयारी मज़द कौरौ। कैलैकि तिंआऐ भी भौरीऊ री मतलब की मेरी भी मज़द की आ।
16	3	प्रिसका बौइण और भाई अक्विला ज़ो यीशु मसीह दी मुं आइलै काम कौरणै वाल़ै ई, तिउंलै मेरी ढाल आ।
16	4	तिंउऐ मेरी ताइंऐ आपणी ज़िन्दगी खौतरै दी पाई थी और सिरफ हाऊं नाईं, पर दुजी ज़ातीऊ री सारी कलिसिया भी तिउंरौ धन्यबाद कौरा ई।
16	5	तिंया कलिसिया लै भी ढाल, ज़ो तिंउरै घौरा दी कौट्ठै हुआई। मैरै प्यारै इपैनितुसा लै ज़ुण मसीह लै आसिया परदेशा रौ पैहलौ विश्वासी आ, ढाल।
16	6	मरियमा लै ज़ुणिऐ तुमुलै भौरी मैहनत की आ, ढाल।
16	7	भाई अन्द्रुनीकुस और बौइण युनियासा लै ज़ुण मेरी ज़ाती रै ई, और मुं आइलै कैदा ई थै, तिउंलै भी ढाल। इऐ प्रेरिता दी मशहूर ई, और मुं कु पैहलै मसीह रै च़ेलै बौणै थै,।
16	8	अम्पलियातुसा लै, ज़ुण प्रभु दी मैरौ प्यारौ आ, ढाल।
16	9	उरबानुसा लै भी, ज़ुण मसीह दी मुं आइलै काम कौरणै वाल़ौ आ, और आमारै प्यारै इस्तखुसा लै भी ढाल।
16	10	अपिल्लेसा लै भी ज़ासरौ विश्वास पौरखिणै बासीऐ भी मसीह दी लगातार बौड़दै रौ, ढाल। अरिस्तुबुलुसा रै टौबरा लै भी ढाल।
16	11	और तुमु विश्वासी लोगु लै च़ांई, कि प्रभु दी तिंयारौ स्वागत कौरा। और ज़ेज़ी-केज़ी बुशा दी तिंया कै तुमारी ज़रूरत औली, तिंयारी मज़द कौरौ। कैलैकि तिंआऐ भी भौरीऊ री मतलब की मेरी भी मज़द की आ।	WRONG ALIGNMENT
16	12	त्रुफैना और त्रुफौसा बौइणा लै ज़ुणीऐ प्रभु दी भौरी मैहनत की आ, ढाल। प्यारी पिरसिसा लै ज़ुणिऐ प्रभु दी भौरी मैहनत की आ, ढाल।
16	13	और तुमु विश्वासी लोगु लै च़ांई, कि प्रभु दी तिंयारौ स्वागत कौरा। और ज़ेज़ी-केज़ी बुशा दी तिंया कै तुमारी ज़रूरत औली, तिंयारी मज़द कौरौ। कैलैकि तिंआऐ भी भौरीऊ री मतलब की मेरी भी मज़द की आ।
16	14	असुंक्रितुस और फिलगोन और हिर्मेस और पत्रुबास और हिर्मेस और तिऊं रै साथा रै विश्वासी भाईऊ लै भी, ढाल।
16	15	फिलुलुगुस और युलिया और नेर्युस और तेसरी बौइण, और उलुम्पास और तिंउरै साथा रै विश्वासी लोगु लै ढाल।
16	16	आपु मांझ़िऐ प्यारा कौरी गौल़ै मिलियौ ढाल कौरौ। तुमुलै मसीहा री सारी कलिसिया रै सारै विश्वासियु री तौरफा कु ढाल।
16	17	आबै ओ साथी विश्वासी भाईओ, हाऊं तुमु कु औरज़ कौराऊ, तुमै तिऊं लोगु कु खौबरदार रौऔ, ज़ुण तुमु मांझ़िऐ फूट पा ई और ओरी शिक्षा रै ज़ौरिऐ तुमारी शिक्षा री खिलाफ तुमु विश्वासा दी कमज़ोर कौरा ई। तिऊंकु दूर रौ।
16	18	कैलैकि इणै लोग आमारै प्रभु मसीह रै नाईं, पर सै आपणै फाइदै लै सेवा कौरा ई। इऐ लोग मिठी-मिठी बुशा कौरी सिधै-साधै लोगु बहकावा ई।
16	19	तुमारी हुकम मानणै री खौबर सारै लोगु मांझ़िऐ फौइली गोई आ, एथीलै हाऊं तुमारै बारै दी खुशी मौनावाउ। पर हाऊं इणौ च़ाहा ऊ, कि तुमै भलाईलै बुद्धि वाल़ै, पर बुराई लै भोल़ै बौणी रौ।
16	20	शान्ति रौ परमेश्‍वर शैतान शिगरी तुमारै बांगणै थालै नाष कौरावा सा। आमारै प्रभु यीशु मसीह री बौड़ी दया तुमु माथै औन्दै थाका लागी।
16	21	मुं आइलै काम कौरणै वाल़ौ तीमुथियुसा री, और मेरी ज़ाती रै लुकियुस और यासोन और सोसिपत्रुसा री तुमुलै ढाल।
16	22	और तुमु विश्वासी लोगु लै च़ांई, कि प्रभु दी तिंयारौ स्वागत कौरा। और ज़ेज़ी-केज़ी बुशा दी तिंया कै तुमारी ज़रूरत औली, तिंयारी मज़द कौरौ। कैलैकि तिंआऐ भी भौरीऊ री मतलब की मेरी भी मज़द की आ।
16	23	गयुस ज़ुण मेरी और कलिसिया री मैहमानबाज़ी कौरणै वाल़ौ आ तेसरी तुमुलै, ढाल। इरास्तुस ज़ो इलाकै रौ भण्डारी आ, और भाई क्वारतुसा री, तुमुलै ढाल।
16	24	आबै तुमुकै मेरी खुशी री खौबर ज़ो यीशु मसीह रै बारै दी आ परचार कौरीयौ तुमु विश्वासा दी मज़बूत कौरी सौका आ, कैलैकि भौरी पैहलै ओउलै इऐ खुश-खौबरी तुमु कु च़ोरुई थाकी।
16	25	पर आबै पौगड़ै हुइयौ ज़ो पैहला कु आ तेस परमेश्‍वरा रै हुकमा कौरी भविष्यवक्तु री किताबी रै ज़ौरिऐ सारी ज़ातीऊ कै बोली गौ आ, कि सै विश्वासा कौरी हुकम मानणै वाल़ै हुआ।
16	26	तेसी री सिरफ एक ई औकलमंद परमेश्‍वरा री यीशु मसीह रै ज़ौरिऐ जुगै–जुगै महिमा औन्दै थाकाली लागी। आमीन।
