1	1	सारी सृष्टिया दे सुरू होणे ते पैहल्ले वचन था कने सैह़ वचन परमात्मे सौगी था कने सैह़ वचन परमात्मा था
1	2	सैई सृष्टिया ते पैहल्ले परमात्मे सौगी था
1	3	कने परमात्मैं सब कुच्छ तिसदे जरिये बणाया गेआ ऐ कने जेह्ड़ा कुच्छ बणाया गेआ ऐ तिस च कोई भी चीज्ज तिसदे बिना नीं बणियो
1	4	तिस च ज़िन्दगी थी कने सैह़ ज़िन्दगी सारे माणुआं जो जोत्ती दिंदी थी
1	5	जोत्ती नेहरे च चमकदी ऐ कने नेहरा जोतिया जो नास नीं करी सकेया
1	6	परमात्मैं इक्क माणु घल्लेया जिसदा नां यूहन्ना था
1	7	सैह़ इसतांई आया था कि लोकां जो जोतिया दे बारे च दस्सी सकैं तांजे सारे लोक तिसदे जरिये तिसा जोतिया च बसुआस करन
1	8	यहून्ना अप्पु सैह़ जोत्ती नीं था अपर सैह़ लोकां जो परमात्मे दी तिसा जोतिया दे बारे च दस्सणा आया था
1	9	सच्ची जोत्ती जेह्ड़ी हर इक्क माणुये जो लौ दिंदी ऐ संसारे दे लोकां च अपणे आप्पे जो प्रगट करणे आल़ी थी
1	10	सैह़ संसारे च था कने संसार तिसदे जरिये बणाया गेआ अपर संसारे दे लोकां तिसियो नीं पणछैणया
1	11	सैह़ अपणे लोकां च आया अपर तिसदे अपणेयां तिसियो नीं अपनाया
1	12	अपर जितणेयां तिसियो अपनाया तिन्नी तिन्हां जो परमात्मे दी औलाद होणे दा हक्क दित्ता मतलब तिन्हां जो जेह्ड़े तिसदे नांऐ पर बसुआस रखदे हन
1	13	सैह़ ना तां माँबुढ़े ते ना तां सरीरे दिया इच्छा ते ना तां माणुये दिया मर्जिया ते अपर परमात्मे दिया इच्छा दे मताबक पैदा होएया ऐ
1	14	कने वचन माणु बणी करी आया कने अनुग्रह कने सच्चाईया नैं पूरा भरोई नैं अहां दे बिच्च डेरा कित्ता कने अहां तिसदी देहई महिमा दिक्खी जिंआं पिता दे इकलौते पुत्तरे दी महिमा
1	15	यूहन्ने तिसदे बारे च गवाही दित्ती कने जोरे नैं ग्लाया एह़ सैई ऐ जिसदे बारे च मैं दस्सेया था कि जेह्ड़ा मिन्जो ते बाद ओआ दा ऐ सैह़ मिन्जो ते म्हान ऐ क्जोकि सैह़ मिन्जो ते पैहल्ले मजूद था
1	16	क्जोकि तिसदे अनुग्रह दी भरपूरिया ते अहां सबना जो आसीष पर आसीष मिल्ली
1	17	इसतांई कि परमात्मे व्यबस्था तां मूसा दे जरिये दित्ती अपर तिन्नी अनुग्रह कने सच्चाई यीशु मसीह दे जरिये दित्ती
1	18	परमात्मे जो कदी कुणी नीं दिख्या सिर्फ तिसदे इकलौते पुत्तरें जेह्ड़ा अप्पु ई परमात्मा ऐ कने अपणे पिता दिया गोदी च बैठेया ऐ कने तिन्नी परमात्मे जो प्रगट कित्ता
1	19	यूहन्ने दी गवाही एह़ ऐ कि जाह़लू यहूदी अगुआं यरूशलेम सैहरे ते याजकां कने लेवियां जो तिसते एह़ पुछणे तांई घल्लेया तू कुण ऐ
1	20	तां तिन्नी साफसाफ दस्सी दित्ता कि मैं मसीह नीं ऐ
1	21	ताह़लू तिन्हां तिसते पुछया तां भिरी एह़ कुण क्या तू एलिय्याह भविष्यवक्ता ऐ तिन्नी ग्लाया मैं नीं ऐ तां क्या तू सैह़ भविष्यवक्ता ऐ तिन्नी जवाब दित्ता नीं
1	22	ताह़लू तिन्हां तिसते पुछया भिरी तू कुण ऐ तांजे अहां अपणे घल्लणे आल़ेआं जो जवाब दैन तू अपणे बारे च क्या ग्लांदा ऐ
1	23	यूहन्ने तिन्हां लोकां जो यशायाह भविष्यवक्तैं दे वचनां दा इस्तेमाल करी नैं ग्लाया मैं सुनसाण जगाह च इक्क हक्कां पाणे आल़े दी उआज़ ऐ कि तुहां प्रभु तांई लोकां देयां मनां जो त्यार करा
1	24	सैह़ लोक फरीसियां दे पास्से ते घल्लेयो थे
1	25	तिन्हां माणुआं भिरी तिसते पुछया जे तू ना मसीह ऐ कने ना तां एलिय्याह कने ना सैह़ भविष्यवक्ता ऐ तां भिरी बपतिस्मा क्जो दिंदा ऐ
1	26	यूहन्ने तिन्हां जो जवाब दित्ता मैं तां पांणिये ते बपतिस्मा दिंदा ऐ अपर तुहां बिच्च इक्क माणु ऐ जिसियो तुहां नीं जाणदे
1	27	मतलब एह़ सैई ऐ जेह्ड़ा मेरे बाद ओणे आल़ा ऐ जिसदेयां जूत्तेयां दे तस्मेआं दियां गठ्ठी मैं खोलणे जोग्गा भी नीं ऐ
1	28	एह़ सारियां गल्लां यरदन नदिया पार बैतनिय्याह नांऐ दे ग्रांऐ च होईयां जित्थु यूहन्ना लोकां जो बपतिस्मा दिंदा था
1	29	दूँये दिने यूहन्ने यीशुये जो अपणे अल्ल ओंदे दिक्खी नैं ग्लाया दिक्खा एह़ परमात्मे दा मेम्ना ऐ जेह्ड़ा अपणा बलिदान देई करी संसारे दे पापां जो अप्पु ऊपर लेई लैंदा ऐ
1	30	एह़ सैई ऐ जिसदे बारे च मैं ग्लाया था इक्क माणु मिन्जो पचांह़ ओआ दा ऐ जेह्ड़ा मिन्जो ते म्हान ऐ क्जोकि सैह़ मिन्जो ते पैहल्ले था
1	31	मैं नीं जाणदा था कि सैह़ मसीह ऐ अपर मेरे पांणिये नैं बपतिस्मा दैणे दे जरिये इस्राएल देसे दे लोक इसा गल्ला जो जाणी लैन कि सैह़ कुण ऐ
1	32	कने यूहन्ने एह़ गवाही दित्ती मैं आत्मा जो कबूतरे साइआं सुअर्गे ते लौंदे कने तिस पर बैंहदे दिख्या था
1	33	मैं तां तिसियो नीं जाणदा था अपर जिन्नी मिन्जो पांणिये नैं बपतिस्मा दैणे तांई घल्लेया तिन्नी मिन्जो नैं ग्लाया जिस पर तू पवित्र आत्मा जो ओंदे कने रुकदे दिक्खगा सैई पवित्र आत्मा नैं बपतिस्मा दैणे आल़ा ऐ
1	34	कने मैं तिसियो दिख्या कने सच्चसच्च ग्लांदा ऐ कि ऐई परमात्मे दा पुत्तर ऐ
1	35	दूँये दिने भिरी यूहन्ना अपणे दूँ चेलेयां सौगी तिसा जगाह खड़ोत्या था
1	36	कने जाह़लू तिन्नी यीशुये जो तिणछी जांदे दिख्या तां तिन्नी ग्लाया दिक्खा एह़ परमात्मे दा मेम्ना ऐ
1	37	ताह़लू यूहन्ना दे दून्नी चेलेयां एह़ ग्लांदे सुणेयां तां सैह़ यीशुये पचांह़ चली पै
1	38	यीशुयैं मुड़ी नैं तिन्हां जो अपणे पचांह़ ओंदे दिख्या कने तिन्हां जो ग्लाया तुहां कुसियो तोपा करदे हन तिन्हां तिस नैं ग्लाया हे रब्बी मतलब हे गुरू तू कुत्थू रैंह्दा ऐ
1	39	यीशुयैं तिन्हां नैं ग्लाया आईआ कने दिक्खी लेआ ताह़लू तिन्हां तिस सौगी जाई नैं तिसदे रैहणे दी जगाह दिक्खी कने तिस दिन सैह़ तिस सौगी रैह् क्जोकि एह़ लगभग दोपैरा दे चार बजे दा बग्त था
1	40	तिन्हां दूँई च जेह्ड़ा यूहन्ना दी गल्ल सुणी नैं यीशुये पचांह़ चली पैयो थे तिन्हां च इक्क शमौन पतरसे दा भाऊ अन्द्रियास था
1	41	अन्द्रियासैं पैहल्लैं अपणे सक्के भाऊ शमौने नैं मिल्ली करी तिसियो ग्लाया अहां जो ख्रिस्त मतलब मसीह मिल्ली गेआ
1	42	अन्द्रियास अपणे भाऊ शमौने जो यीशु अल्ल लेई आया यीशुयैं तिस पर नजर करी नैं ग्लाया तू यूहन्ने दा पुत्तर शमौन ऐ अज्जे तू कैफा नांऐ ते जाणेया जांगा या पतरस दून्नी नां दा मतलब चट्टान ऐ
1	43	दूँये दिने यीशुयैं गलील प्रदेसे जो जाणे दे बारे च सोचेया यीशु फिलिप्पुस नांऐ दे इक्की माणुये नैं मिल्लेया कने ग्लाया मेरे पचांह़ चली पौ
1	44	फिलिप्पुस भी अन्द्रियासे कने पतरसे दे सैहर बैतसैदा दा रैहणे आल़ा था
1	45	फिलिप्पुस नतनएल नांऐ दे इक्की माणुये नैं मिल्ला कने तिसियो ग्लाया जिसदे बारे च मूसा दी व्यबस्था च कने भविष्यवक्तां ग्लाया ऐ सैह़ अहां जो मिल्ली गेआ सैह़ यूसुफे दा पुत्तर यीशु नासरी ऐ
1	46	नतनएलें तिस नैं ग्लाया क्या कोई खरी चीज्ज भी नासरते ते निकल़ी सकदी ऐ फिलिप्पुसैं तिस नैं ग्लाया चली नैं दिक्खी लै
1	47	यीशु नतनएले जो अपणे अल्ल ओंदे दिक्खी नैं तिसदे बारे च ग्लाणा लग्गा सुणा एह़ पक्का इस्राएली ऐ जेह्ड़ा बड़ा ईमानदार ऐ
1	48	नतनएलें तिस नैं ग्लाया तू मिन्जो किंआं जाणदा ऐ यीशुयैं तिसियो जवाब दित्ता इसते पैहल्ले कि फिलिप्पुसैं तिज्जो सद्देया जाह़लू तू धूड़े दे रूखे थल्लैं था ताह़लू मैं तिज्जो दिख्या था
1	49	नतनएलें तिस जो जवाब दित्ता हे गुरू तू परमात्मे दा पुत्तर ऐ तू इस्राएल देसे दा महाराजा ऐ
1	50	यीशुयैं तिस जो जवाब दित्ता मैं जेह्ड़ा तिज्जो ग्लाया कि मैं तिज्जो धूड़े दे रूखे थल्लै दिख्या क्या तू इसतांई बसुआस करदा ऐ तू इसते भी बड्डेबड्डे कम्म दिक्खगा
1	51	भिरी तिस नैं ग्लाया मैं तुहां नैं सच्चसच्च ग्लांदा ऐ कि तुहां सुअर्गे जो खुलेया कने परमात्मे दे सुअर्गदूतां जो माणु दे पुत्तरे ऊपर लौंदे कने ऊपर जांदे दिक्खगे
2	1	भिरी त्रीये दिनैं गलील प्रदेसे दे काना सैहरे च कुसकी दा ब्याह था कने यीशु दी माँ भी तित्थु ई थी
2	2	यीशु कने तिसदे चेले भी तिस ब्याह च सद्देयो थे
2	3	जाह़लू अंगूरा दा रस मुक्की गेआ तां यीशु दी मांऊ तिसियो ग्लाया इन्हां अल्ल अंगूरा दा रस खत्म होई गेआ
2	4	यीशुयैं तिसायो ग्लाया हे नारी तू मिन्जो नैं क्जो ग्ला दी ऐ अह्ल्ली तिकर मेरा अपणे आप्पे जो प्रगट करणे दा बग्त नीं आया
2	5	अपर तिसदिया मांऊ दासां नैं ग्लाया जेह्ड़ा कुच्छ यीशु तुहां नैं ग्लांगा सैई करनेयो
2	6	तित्थु यहूदी अगुआं दी धार्मिक व्यबस्था दे मताबक पवित्रता दा रिवाज था कने इस रिवाजे जो पूरा करणे तांई तित्थु छे पत्थरे दे बड्डेबड्डे चाट्टे रखेयो थे जिन्हां च दोदो कने त्रैत्रै मण ओंदा था
2	7	यीशुयैं तिन्हां जो ग्लाया इन्हां चाट्टेयां च पाणी भरी देआ ताह़लू चेलेयां तिन्हां चाट्टेयां च पाणी मुँऐ तिकर भरी दित्ता
2	8	ताह़लू तिन्नी दासां नैं ग्लाया हुण थोड़ा देहया पाणी चाट्टेयां ते कड्डी करी धामा दे मुखिये अल्ल लेई जा कने सैह़ लेई गै
2	9	जाह़लू धामा दे मुखियें सैह़ पाणी चखेया जेह्ड़ा अंगूरा दा रस बणी गेआ था कने तिसियो पता नीं चलेया कि सैह़ कुत्थू ते आया ऐ अपर दासां जो पता था जिन्हां पाणी कड्डेया था तां धामा दे मुखियें लाड़ेयो सद्दी करी तिस नैं ग्लाया
2	10	हर इक्क माणु पैहल्लैं खरिया किस्मा दा अंगूरा दा रस दिंदा ऐ कने जाह़लू परोणे पी नैं मतवाल़े होई जांदे हन ताह़लू तू घटिया किस्मा दिंदा ऐ अपर तैं खरिया किस्मा दा ताजा अंगूरा दा रस अह्ल्ली तिकर बचाई करी रखेया ऐ
2	11	यीशुयैं गलील प्रदेसे दे काना सैहरे च अपणा एह़ पैहल्ला चमत्कार दस्सी नैं अपणी महिमा जो प्रगट कित्ता कने तिसदेयां चेलेयां तिस पर बसुआस कित्ता कि सच्ची च ऐई मसीह ऐ
2	12	इसते बाद सैह़ कने तिसदी माँ तिसदे भाऊ कने तिसदे चेले कफरनहूम सैहरे जो गै कने तित्थु कुच्छ दिन रैह्
2	13	यहूदियां दा फसह दा त्योहार नेड़े था कने यीशु यरूशलेम सैहरे जो गेआ
2	14	तिन्नी मंदरे च दांदा जो भेड्डां कने कबूतर बेचणे आल़े बपारियां जो कने अड़तिआं जो बैठेया दिख्या
2	15	ताह़लू तिन्नी रस्सियां दा कोड़ा बणाई नैं सारियां भेड्डां कने दांदा जो मंदरे ते कड्डी दित्ता कने अड़तिआं दे पैसे रंगाड़ी दित्ते कने बैठणे आल़े दियां चौकिआं पलटी दित्तियां
2	16	कने कबूतर बेचणे आल़ेआं नैं ग्लाणा लग्गा इन्हां जो ऐत्थु ते लेईआ मेरे पिता दे मंदरे जो बपारे दा मंदर मत बणा
2	17	ताह़लू तिसदे चेलेयां जो याद आई कि पवित्रशास्त्रे च लिख्या ऐ तेरे मंदरे दी फिकर मेरे अंदर अग्गी साइआं जल़ा दी ऐ
2	18	इसा गल्ला पर यहूदी तिस नैं ग्लाणा लग्गे तू जेह्ड़ा एह़ करदा ऐ तां अहां जो कुण देआ चमत्कार दस्सदा ऐ
2	19	यीशुयैं तिन्हां जो जवाब दित्ता इस मंदरे जो ढाई देआ कने मैं इसियो त्रीं दिनां च भिरी बणाई दिंगा
2	20	यहूदियां ग्लाया इस मंदरे जो बणाणेयो छत्ताली साल लगेयो हन कने क्या तू इसियो त्रीं दिनां च भिरी बणाई सकदा ऐ
2	21	अपर तिन्नी अपणे सरीरे दे मंदरे दे बारे च ग्लाया था
2	22	जाह़लू सैह़ मरी करी जिन्दा होई गेआ तां तिसदेयां चेलेयां जो एह़ गल्ल याद आई कने तिन्हां तिस पवित्रशास्त्रे दे वचनां कने यीशु मसीह दी ग्लाईयां गल्लां पर बसुआस कित्ता
2	23	जाह़लू यीशु यरूशलेम सैहरे च फसह दे त्योहारे च था तां मतेआं लोकां तिन्हां चमत्कारां जो जेह्ड़ा सैह़ दस्सदा था दिक्खी नैं तिस पर बसुआस कित्ता
2	24	अपर यीशुयैं अपणे आप्पे जो तिन्हां दे भरोसे पर नीं छड्डेया क्जोकि सैह़ सबना जो जाणदा था
2	25	कने तिसियो जरूरत नीं थी कि माणु दे बारे च कोई गवाही दैं क्जोकि सैह़ अप्पु ई जाणदा था कि माणु दे मने च क्या ऐ
3	1	नीकुदेमुस नांऐ दा इक्क फरीसी माणु था जेह्ड़ा यहूदी अगुआं दा धार्मिक गुरू था
3	2	सैह़ राती यीशु अल्ल आई नैं ग्लाया हे गुरू अहां जाणदे हन कि तू परमात्मे दे पास्से ते गुरू होई नैं आया ऐ क्जोकि कोई इन्हां चमत्कारां जो जेह्ड़ा तू दस्सदा ऐ जे परमात्मा तिस सौगी नीं होये तां नीं दस्सी सकदा
3	3	यीशुयैं तिस जो जवाब दित्ता मैं तिज्जो नैं सच्चसच्च ग्लांदा जे कोई दूई बरी जन्म ना लैं तां परमात्मे दे राज्जे जो कदी नीं दिक्खी सकदा
3	4	नीकुदेमुसैं तिस नैं ग्लाया माणु जाह़लू स्याणा होई जांदा तां किंआं जन्म लेई सकदा क्या सैह़ अपणिया मांऊ दे पेटे च दूई बरी अंदर जाई नैं जन्म लेई सकदा ऐ
3	5	यीशुयैं जवाब दित्ता मैं तिज्जो नैं सच्चसच्च ग्लांदा ऐ जाह़लू तिकर कोई माणु पाणी कने आत्मा ते नीं जम्में तां सैह़ परमात्मे दे राज्जे च कदी नीं पुज्जी सकदा
3	6	क्जोकि जेह्ड़ा सरीरे ते जम्मेया ऐ सैह़ सरीर ऐ कने जेह्ड़ा आत्मा ते जम्मेया ऐ सैह़ आत्मा ऐ
3	7	हरान मत होयैं कि मैं तिज्जो नैं ग्लाया तुहां लोकां जो दूई बरी जन्म लैणां जरूरी ऐ
3	8	हौआ जित्थु चांह़दी ऐ तित्थु चलदी ऐ कने तू तिसदिया उआज़ा सुणदा ऐ अपर नीं जाणदा कि सैह़ कतांह ते ओंदी ऐ कने कुत्थियो जांदी ऐ जेह्ड़ा कोई आत्मा ते जम्मेया ऐ सैह़ ऐदेया ई ऐ
3	9	नीकुदेमुसें तिसियो जवाब दित्ता एह़ गल्लां किंआं होई सकदियां हन
3	10	एह़ सुणी करी यीशुयैं तिस नैं ग्लाया तू इस्राएली लोकां दा गुरू होई नैं भी क्या इन्हां गल्लां जो नीं जाणदा
3	11	मैं तिज्जो नैं सच्चसच्च ग्लांदा ऐ कि अहां जेह्ड़ा जाणदे हन सैह़ ग्लांदे हन कने जिसियो अहां दिख्या तिसदी गवाही दिंदे हन कने तुहां अहां दी गवाही ग्रहण नीं करदे
3	12	जाह़लू मैं तुहां नैं धरतिया दियां गल्लां ग्लाईयां कने तुहां बसुआस नीं कित्ता जे मैं तुहां नैं सुअर्गे दियां गल्लां ग्लां तां भिरी किंआं बसुआस करगे
3	13	कोई सुअर्गे च नीं गेआ सिर्फ सैई जेह्ड़ा सुअर्गे ते आया मतलब मैं माणु दा पुत्तर जेह्ड़ा सुअर्गे च ऐ
3	14	कने जिस तरीके नैं मूसैं सुनसाण जगाह च सर्पे जो ऊचिया जगाह पर चढ़ाया तिस तरीके नैं जरूरी ऐ कि मैं माणुये दा पुत्तर भी ऊचिया जगाह पर चढ़ाया जां
3	15	तांजे जेह्ड़ा कोई मिन्जो पर बसुआस करगा सैह़ सदा दी ज़िन्दगी पांगा
3	16	क्जोकि परमात्मैं इस संसारे दे लोकां नैं इतणा प्यार कित्ता कि तिन्नी अपणा इकलौता पुत्तर देई दित्ता तांजे जेह्ड़ा कोई भी तिस पर बसुआस करगा सैह़ नास नीं हुंगा पर सदा दी ज़िन्दगी पांगा
3	17	परमात्मैं अपणे पुत्तरे जो संसारे च इसतांई नीं घल्लेया कि संसारे दे लोकां पर सज़ा दा हुक्म दैं अपर इसतांई कि संसार दे लोक तिसदे जरिये उद्धार पान
3	18	जेह्ड़ा मिन्जो पर बसुआस करदा ऐ तिस पर सज़ा दा हुक्म नीं हुंदा अपर जेह्ड़ा मिन्जो पर बसुआस नीं करदा सैह़ दोसी बणी गेआ ऐ इसतांई कि तिन्नी परमात्मे दे इकलौते पुत्तरे दे नांऐ पर बसुआस नीं कित्ता
3	19	कने सज़ा दे हुक्मे दी बज़ाह एह़ ऐ कि जोत्ती संसारे च आई कने माणुआं जो नेहरा जोतिया ते जादा प्यारा लग्गा क्जोकि तिन्हां दे कम्म बुरे थे
3	20	क्जोकि जेह्ड़ा कोई बुराई करदा ऐ सैह़ सच्चाईया नैं बैर रखदा ऐ कने जोतिया दे नेड़े नीं ओंदा क्जोकि जोतिया च तिसदे बुरे कम्म सामणै आई जांदे हन
3	21	अपर जेह्ड़ा सच्चाईया पर चलदा ऐ सैह़ जोतिया दे नेड़े ओंदा ऐ तांजे तिसदे खरे कम्म सामणै ओन क्जोकि सैह़ कम्म परमात्मे दे पास्से ते कित्यो हन
3	22	इसते बाद यीशु कने तिसदे चेले यहूदिया प्रदेसे च आये कने सैह़ तित्थु तिन्हां सौगी रेई नैं बपतिस्मा दैणा लग्गा
3	23	यूहन्ना भी सामरिया प्रदेसे दे शालेम सैहरे दे बक्खे ऐनोन ग्रांऐ च बपतिस्मा दिंदा था क्जोकि तित्थु मता पाणी था कने लोक आई नैं बपतिस्मा लैंदे थे
3	24	यूहन्ना तिस बग्त तिकर जेला च नीं पाया था
3	25	तित्थु यूहन्ना दे चेलेयां दा कुसकी यहूदी अगुऐ सौगी पवित्रता दे बारे च सवाल जवाब होएया
3	26	कने तिन्हां चेलेयां यूहन्ने अल्ल आई नैं तिसियो ग्लाया हे गुरू जेह्ड़ा माणु यरदन नदिया पार तिज्जो सौगी था कने जिसदी तैं गवाही दित्ती दिक्खा सैह़ बपतिस्मा दै दा ऐ कने सारे लोक तिस अल्ल ओआ दे हन
3	27	यूहन्ने जवाब दित्ता जाह़लू तिकर माणुये जो सुअर्गे ते नीं मिल्लैं ताह़लू तिकर सैह़ कुच्छ नीं पाई सकदा
3	28	तुहां तां अप्पु ई मेरे गवाह हन कि मैं ग्लाया मैं मसीह नीं अपर तिसदे गांह घल्लेया
3	29	जिसदी लाड़ी ऐ सैई लाड़ा ऐ अपर लाड़े दा साथी जेह्ड़ा सौगी खड़ोई करी तिसदी सुणदा ऐ लाड़े दिया उआज़ा सुणी करी बड़ा खुस हुंदा ऐ कने हुण मेरी एह़ खुसी पूरी होई ऐ
3	30	जरूरी ऐ कि सैह़ बधें कने मैं घटें
3	31	जेह्ड़ा सुअर्गे ते ओंदा ऐ सैह़ सबते म्हान ऐ जेह्ड़ा धरतिया ते ओंदा ऐ सैह़ धरतिया दा ऐ कने धरतिया दियां गल्लां ग्लांदा ऐ जेह्ड़ा सुअर्गे ते ओंदा ऐ सैह़ सबना ते ऊपर ऐ
3	32	जेह्ड़ा कुच्छ तिन्नी दिख्या कने सुणेया ऐ तिसदी गवाही दिंदा ऐ कने कोई तिसदी गवाहिया पर बसुआस नीं करदा
3	33	अपर जिन्नी तिसदिया गवाहिया पर बसुआस करी लेआ तिन्नी इसा गल्ला पर छाप लगाई दित्ती कि परमात्मा सच्चा ऐ
3	34	क्जोकि जिसियो परमात्मैं घल्लेया ऐ सैह़ परमात्मे दियां गल्लां ग्लांदा ऐ क्जोकि परमात्मा तिसियो पवित्र आत्मा नापीनापी करी नीं दिंदा अपर भरपूरी नैं दिंदा ऐ
3	35	पिता परमात्मा पुत्तरे नैं बड़ा प्यार रखदा ऐ कने तिन्नी सारियां चीज्जां तिसदे हक्के च करी दित्तियां
3	36	जेह्ड़ा परमात्मे दे पुत्तरे पर बसुआस करदा ऐ सदा दी ज़िन्दगी तिसदी ऐ अपर जेह्ड़ा पुत्तरे दी नीं मनदा सैह़ सदा दी ज़िन्दगिया जो नीं पांगा अपर परमात्मे दी सज़ा तिस पर रैंह्दी ऐ
4	1	भिरी जाह़लू प्रभु जो पता लग्गा कि फरीसी माणुआं सुणेया ऐ कि यीशु यूहन्ना ते जादा चेले बणांदा कने तिन्हां जो बपतिस्मा दिंदा ऐ
4	2	हलांकि यीशु अप्पु नीं अपर तिसदे चेले बपतिस्मा दिंदे थे
4	3	ताह़लू सैह़ यहूदिया प्रदेसे जो छड्डी नैं भिरी गलील प्रदेसे जो चली गेआ
4	4	कने तिस जो सामरिया प्रदेसे च होई नैं जाणा जरूरी था
4	5	इसतांई सैह़ सामरिया प्रदेसे दे सूखार नांऐ दे इक्की सैहरे च आया कने एह़ सैहर तिसा जमीना अल्ल ऐ जेह्ड़ी याकूबे अपणे पुत्तर यूसुफे जो दित्तियो थी
4	6	कने जेह्ड़ा खुअ याकूबे खोदेया था सैह़ खुअ भी तित्थु था कने यीशु रस्ते च चली नैं थकी गेआ था इसतांई तिस खुऐ बक्खे इआं ई बेई गेआ एह़ गल्ल दोपैरा दे बग्त होई
4	7	इतणे च इक्क सामरी जणांस पाणी भरणा आई यीशुयैं तिसायो ग्लाया मिन्जो पाणी पिया
4	8	क्जोकि तिसदे चेले तां सैहरे च खाणा मुल्ले लैणां गियो थे
4	9	तिन्नै सामरी जणासा यीशुये नैं ग्लाया तू यहूदी सामरी जणासा ते पाणी क्जो मंगा दा ऐ क्जोकि यहूदी लोक सामरी लोकां सौगी कोई भी बर्ताब नीं रखदे
4	10	यीशुयैं जवाब दित्ता जे तू परमात्मे दे वरदाने जो जाणदी कने एह़ भी जाणदी कि सैह़ कुण ऐ जेह्ड़ा तिज्जो ग्लांदा ऐ मिन्जो पाणी पिया तां तू तिसते मंगदी कने सैह़ तिज्जो ज़िन्दगी दा पाणी दिंदा
4	11	जणासा तिसियो ग्लाया हे सुआमी तिज्जो अल्ल पाणी भरणे जो तां कुच्छ भी नीं ऐ कने खुअ डुगा ऐ तां सैह़ ज़िन्दगिया दा पाणी तिज्जो अल्ल कतांह ते आया
4	12	क्या तू अहां दे पूर्वज याकूबे ते बड्डा ऐ जिन्नी अहां जो एह़ खुअ खोदी करी बणाया कने अप्पु भी कने तिन्हां दी औलाद कने डंगरे भी इस खुऐ ते पाणी पींदे थे
4	13	यीशुयैं तिसा जो जवाब दित्ता जेह्ड़ा कोई एह़ पाणी पींगा सैह़ भिरी प्यासा नीं रैंह्गा
4	14	अपर जेह्ड़ा कोई तिस पांणिये च पींगा जेह्ड़ा मैं तिसियो दिंगा सैह़ भिरी सदा काल तिकर प्यासा नीं हुंगा अपर जेह्ड़ा पाणी मैं तिसियो दिंगा तिस च इक्क पांणिये दा झरना बणी जांगा जेह्ड़ा सदा दी ज़िन्दगी तांई कुढदा रैंह्गा
4	15	सामरी जणांस यीशुये नैं ग्लाणा लग्गी हे प्रभु सैह़ पाणी मिन्जो दे तांजे मैं प्यासी नीं रैंह् कने ना पाणी भरणे जो इतणी दूर औयें
4	16	यीशुयैं तिसायो ग्लाया घरैं जा कने अपणे लाड़े जो ऐत्थियो सद्दी लियो
4	17	जणासा जवाब दित्ता मैं बगैर लाड़ैं ऐ यीशुयैं ग्लाया तू ठीक ग्लांदी ऐ मैं बगैर लाड़े ऐ
4	18	क्जोकि तू पंज लाड़े करी चुकियो ऐ कने जिस माणु सौगी तू हुण ऐ सैह़ भी तेरा लाड़ा नीं एह़ तैं सच्च ग्लाया
4	19	सामरी जणासा यीशुये नैं ग्लाया हे प्रभु मिन्जो लगदा ऐ कि तू भविष्यवक्ता ऐ
4	20	अहां दे पूर्वजां भी इसी प्हाड़े पर अराधना कित्ती कने तुहां यहूदी ग्लांदे हन कि सैह़ जगाह जित्थु अराधना करणा चाइदी यरूशलेम सैहरे च ऐ
4	21	यीशु तिसा नैं ग्लाणा लग्गा हे नारी मेरी गल्ला दा बसुआस कर कि सैह़ बग्त ओआ दा ऐ कि तुहां ना तां इस प्हाड़े पर पिता दी अराधना करी सकगे ना ई यरूशलेम सैहरे च
4	22	तुहां सामरी लोक जिसियो नीं जाणदे तिसदी अराधना करदे हन कने अहां यहूदी लोक जिसियो जाणदे हन तिसदी अराधना करदे हन क्जोकि उद्धार यहूदियां बिच्च ते ऐ
4	23	अपर बग्त ओआ दा ऐ कने हुण भी ऐ जिस च सच्चे भक्त पिता दी अराधना आत्मा कने सच्चाईया नैं करगे क्जोकि पिता अपणे तांई ऐदेयां भक्तां जो तोपदा ऐ
4	24	परमात्मा आत्मा ऐ कने इसतांई जरूरी ऐ कि तिसदी अराधना करणे आल़े आत्मा कने सच्चाईया नैं अराधना करन
4	25	जणासा तिसियो ग्लाया मैं जाणदी कि मसीह जिसियो ख्रिस्त भी ग्लांदे हन ओणे आल़ा ऐ जाह़लू सैह़ ओंगा तां अहां जो सारियां गल्लां दस्सी दिंगा
4	26	यीशुयैं तिसा नैं ग्लाया मैं सैई ऐ जेह्ड़ा तिज्जो नैं ग्ला करदा ऐ
4	27	इतणे च तिसदे चेले बापस आई गै कने हरान होणा लग्गे कि सैह़ इक्की जणासा नैं गल्लां करा दा ऐ तमी कुसी जो भी पुछणे दी हिम्मत नीं पेई तू क्या चांह़दा ऐ या इसा नैं क्जो गल्लां करा करदा ऐ
4	28	ताह़लू जणांस अपणे घड़े छड्डी नैं सैहरे च चली गेई कने लोकां नैं ग्लाणा लग्गी
4	29	ओआ कने दिक्खा इक्क ऐदेया माणु ऐ जिन्नी सब कुच्छ जेह्ड़ा मैं कित्या ऐ मिन्जो दस्सी दित्ता कुत्थी ऐई तां मसीह नीं ऐ
4	30	एह़ सुणी करी लोक सैहरे ते निकल़ी नैं यीशु अल्ल औणां लग्गे
4	31	इस बिच्च तिसदे चेलेयां यीशुये नैं एह़ विणती कित्ती हे गुरू कुच्छ खाई लै
4	32	अपर तिन्नी अपणे चेलेयां नैं ग्लाया मिन्जो अल्ल खाणे तांई देहया खाणा ऐ जिसियो तुहां नीं जाणदे
4	33	ताह़लू चेले अप्पु च ग्लाणा लग्गे जाह़लू अहां ऐत्थु नीं थे क्या कुणकी गुरू जो खाणे तांई कुच्छ अंदेया
4	34	यीशुयैं तिन्हां नैं ग्लाया मेरा खाणा एह़ ऐ कि अपणे घल्लणे आल़े दी इच्छा दे मताबक चल्लैं कने तिसदा कम्म पूरा करैं
4	35	क्या तुहां नीं ग्लांदे फसला दिया बड्डाईया जो अह्ल्ली तिकर चार मीहने पैयो हन दिक्खा मैं तुहां नैं ग्लांदा अपणियां अखीं खोली नैं खेतां पर नजर फेरा कि फसल बडणे तांई पक्की चुकियो ऐ
4	36	फसला जो बडणे आल़े जो जेह्ड़ी दिहाड़ी मिलदी ऐ कने सदा दी ज़िन्दगिया तांई फल़ पांदा ऐ तांजे बाणे आल़ा कने बडणे आल़ा दोयो मिल्ली नैं खुस रैह़न
4	37	क्जोकि ऐत्थु एह़ गल्ल ठीक बैंहदी ऐ कि बाणे आल़ा होर ऐ कने बडणे आल़ा होर
4	38	मैंई तुहां जो सैह़ खेतां दी फसल बडणे तांई घल्लेया जिस च तुहां मेहनत नीं कित्ती दूयेयां माणुआं मेहनत कित्ती कने तुहां तिन्हां दिया मेहनता दे फल़े च साझी होये
4	39	तिस सैहरे दे मते सामरी लोकां तिसा जणासा दे ग्लाणे नैं यीशु पर बसुआस कित्ता क्जोकि तिन्नै यीशुये दे बारे च ग्लाया था कि तिन्नी सब कुच्छ जेह्ड़ा मैं कित्या इन्हीं सब कुच्छ मिन्जो दस्सी दित्ता
4	40	इसतांई जाह़लू एह़ सामरी तिस अल्ल आये तां तिस नैं विणती करणा लग्गे कि अहां दे सैहरे च रैह् कने सैह़ तित्थु दो दिन तिकर रेह्आ
4	41	यीशुये दे वचन सुणी करी मतेआं लोकां बसुआस कित्ता
4	42	कने तिसा जणासा नैं ग्लाया हुण अहां तेरे ग्लाणे पर ई बसुआस नीं करदे क्जोकि अहां अप्पु ई सुणी लेआ कने जाणदे हन कि ऐई सच्च बिच्च संसारे दा उद्धार करणे आल़ा ऐ
4	43	भिरी दूँ दिनां बाद सैह़ तित्थु ते निकल़ी नैं गलील प्रदेसे जो चली गेआ
4	44	क्जोकि यीशुयैं अप्पु ई गवाही दित्ती कि भविष्यवक्ता अपणे देसे च आदर मान नीं पाई सकदा
4	45	जाह़लू सैह़ गलील प्रदेसे च आया तां गलीली माणुआं तिसदा सुआगत कित्ता क्जोकि तिन्हां सब कुच्छ दिख्या था जेह्ड़ा तिन्नी यरूशलेम सैहरे च इक्क त्योहारे दे दिने कित्या था क्जोकि सैह़ सारे माणु भी इस त्योहारे च सामिल थे
4	46	ताह़लू सैह़ भिरी गलील प्रदेसे दे काना सैहरे च आया जित्थु तिन्नी पांणिये जो अंगूरा दा रस बणाया था तित्थु राजे दा इक्क रोमी मुलाजम था जिसदा जागत कफरनहूम सैहरे च बमार था
4	47	सैह़ एह़ सुणी नैं कि यीशु यहूदिया प्रदेस ते गलील प्रदेसे च आई गेआ तिस अल्ल गेआ कने तिस नैं विणती करणा लग्गा कि चली नैं मेरे जागते जो खरा करी दे क्जोकि सैह़ मरने आल़ा था
4	48	यीशुयैं तिस नैं ग्लाया जाह़लू तिकर तुहां चमत्कार कने अनोखे कम्म नीं दिक्खगे ताह़लू तिकर कदी भी बसुआस नीं करगे
4	49	राजैं दे मुलाजमें तिस नैं ग्लाया हे प्रभु मेरे जागते दी मौत्त होणे ते पैहल्लैं चल
4	50	यीशुयैं तिस नैं ग्लाया घरे जो जा तेरा जागत जिन्दा ऐ तिन्नी माणुयैं यीशु दी ग्लाईया गल्ला पर बसुआस कित्ता कने चली गेआ
4	51	सैह़ रस्ते च ई था कि तिसदे दास तिस नैं आई मिल्ले कने ग्लाणा लग्गे तेरा जागत जिन्दा ऐ
4	52	तिन्नी अपणे दासां ते पुछया कुस बग्त सैह़ ठीक होणा लग्गा तिन्हां तिस नैं ग्लाया कल दोपैरा दे इक्क बजे तिसदा बुखार उतरी गेआ था
4	53	ताह़लू तिस जागते दा बुढ़ा जाणी गेआ कि एह़ तिसी बग्त ठीक होएया जिस बग्त यीशुयैं तिस नैं ग्लाया तेरा जागत जिन्दा ऐ कने तिन्नी कने तिसदे सारे टबरें बसुआस कित्ता
4	54	एह़ दूआ चमत्कार था जेह्ड़ा यीशुयैं यहूदिया प्रदेसे ते बापस आई नैं गलील प्रदेसे च दस्सेया
5	1	इन्हां गल्लां ते बाद यहूदी अगुआं दा इक्क त्योहार आया कने यीशु यरूशलेम सैहरे जो गेआ
5	2	यरूशलेम सैहरे च भेड्डां दे ओबरे दे फाटके अल्ल इक्क तल़ाह ऐ जिसियो इब्रानी भासा च बैतसैदा ग्लांदे हन कने तिसदे चौंन्नी पास्से पंज बरांडे हन
5	3	जिन्हां च मते बमार अन्ने लंगड़े कने सुक्के अंगा आल़े माणु पाणी दे हिलणे दी उम्मीदा च रैंह्दे थे
5	4	क्जोकि खास बग्ते पर परमात्मे दे सुअर्गदूत तल़ाऐ च लौई करी पांणिये जो हिलांदे थे पांणिये हिलांदे ई जेह्ड़ा कोई पैहल्ले पुज्जदा ऐ सैह़ खरा होई जांदा था चाहे तिसदी कोई भी बमारी क्जो ना होयैं
5	5	इन्हां बमारां च इक्क ऐदेया माणु था जेह्ड़ा ठतियां साल्लां ते बमारिया च पेआ था
5	6	यीशुयैं तिस बमारे जो दिक्खी नैं कने एह़ जाणी नैं कि सैह़ मतेआं दिनां दा इसा हालता च पेआ ऐ तिसते पुछया क्या तू खरा होणा चांह़दा ऐ
5	7	तिन्नी बमारें तिसियो जवाब दित्ता हे प्रभु जाह़लू सैह़ पांणिये जो हिलांदे तां मिन्जो तल़ाऐ च पजाणे तांई कोई भी मेरी मदत नीं करदा अपर मेरे पुज्जदेपुज्जदे कोई दूआ मिन्जो ते पैहल्ले पुज्जी जांदा ऐ
5	8	यीशुयैं तिस नैं ग्लाया उठ अपणे मंजोल़ूये चुक कने चल फिर
5	9	सैह़ माणु तिसी बग्त खरा होई गेआ कने अपणे मंजोल़ूये चुक्की नैं चलणा फिरणा लग्गी पेआ जिस दिने सैह़ खरा होएया सैह़ बिस्रामे आल़ा दिन था
5	10	इसा गल्ला पर यहूदी अगुऐ तिस बमार माणुये जो जेह्ड़ा खरा होएया था ग्लाणा लग्गे अज्ज तां बिस्रामे आल़ा दिन ऐ कने मूसा दिया व्यबस्था दे मताबक तिज्जो मंजोल़ू चुकणा ठीक नीं ऐ
5	11	भिरी तिन्नी बमार माणुये तिन्हां जो जवाब दित्ता जिन्नी मिन्जो खरा कित्ता तिन्नी मिन्जो ग्लाया अपणे मंजोल़ूये चुक कने चल फिर
5	12	तिन्हां यहूदी अगुआं तिस माणुये ते पुछया सैह़ कुण माणु ऐ जिन्नी तिज्जो ग्लाया मंजोल़ूये चुक कने चल फिर
5	13	अपर जेह्ड़ा माणु खरा होई गेआ था सैह़ नीं जाणदा था कि मिन्जो खरा करणे आल़ा कुण ऐ क्जोकि यीशु तिसा जगाह च मती भीड़ होणे दिया बज़ाह ते तित्थु ते चली गेआ था
5	14	इन्हां गल्लां होणे दे बाद सैह़ बमार माणु यीशुये जो मंदरे दे अँगणे च मिल्ला यीशुयैं तिस नैं ग्लाया दिक्ख तू खरा होई गेआ ऐ हुण भिरी ते पाप मत करदा नीं तां बड़े दुख तिज्जो पर आई सकदे हन
5	15	भिरी तिन्नी माणुये जाई करी यहूदी अगुआं नैं ग्लाई दित्ता कि जिन्नी मिन्जो खरा कित्या सैह़ यीशु ऐ
5	16	इसा बज़ाह ते यहूदी अगुऐ यीशुये जो सताणा लग्गे क्जोकि सैह़ ऐदेय कम्म बिस्रामे आल़े दिने ई करदा था
5	17	इसा गल्ला पर यीशुयैं तिन्हां नैं ग्लाया परमात्मा जेह्ड़ा मेरा पिता ऐ सैह़ हमेसा कम्म करदा ऐ कने मिन्जो भी तिंआं ई करणा चाइदा
5	18	यीशु दी इसा गल्ला सुणी करी यहूदी अगुऐ तिस जो मारने दी होर भी जादा कोसस करणा लग्गे क्जोकि सैह़ ना सिर्फ बिस्रामे आल़े दिने दे नियमे जो तोड़दा था अपर परमात्मे जो अपणा पिता ग्लाई नैं अप्पु जो परमात्मे बराबर बणांदा था
5	19	इसा गल्ला पर यीशुयैं तिन्हां नैं ग्लाया मैं तुहां नैं सच्चसच्च ग्लांदा ऐ पुत्तर अप्पु ते कुच्छ नीं करी सकदा सिर्फ तिन्हां कम्मां करी सकदा जेह्ड़ा सैह़ अपणे पिता परमात्मे जो करदे दिक्खदा ऐ क्जोकि जिन्हांजिन्हां कम्मां जो सैह़ करदा ऐ तिन्हां जो पुत्तर भी तिसा रितिया नैं करदा ऐ
5	20	क्जोकि पिता परमात्मा अपणे पुत्तरे सौगी प्यार रखदा ऐ कने जेह्ड़ाजेह्ड़ा कम्म सैह़ अप्पु करदा ऐ अपणे पुत्तरे जो दस्सदा ऐ कने पुत्तरें इसते भी बड्डेबड्डे कम्म तिसियो करी नैं दस्सणे तांजे तुहां हरान होन
5	21	जिंआं पिता परमात्मा मरेयां जो ठुआल़दा कने भिरी जिन्दा करदा ऐ तिंआं ई पुत्तर भी तिन्हां जो चांह़दा ऐ जिन्हां जो जिन्दा करदा ऐ
5	22	पिता परमात्मा कुसी दा न्याय नीं करदा अपर न्याय करणे दा सारा हक्क पुत्तरे जो सौंपी दित्या ऐ
5	23	कि सारे लोक जिंआं पिता परमात्मे दा आदर करदे हन तिंआं ई पुत्तरे दा भी आदर करन जेह्ड़ा पुत्तरे दा आदर नीं करदा सैह़ पिता परमात्मे दा जिन्नी तिसियो घल्लेया ऐ आदर नीं करदा
5	24	मैं तिज्जो नैं सच्चसच्च ग्लांदा ऐ जेह्ड़ा मेरा वचन सुणी नैं मेरे घल्लणे आल़े पर बसुआस करदा ऐ सदा दी ज़िन्दगी तिसदी ऐ कने तिस पर सज़ा दा हुक्म नीं हुंदा अपर मरने दे बाद भी सदा दी ज़िन्दगी पाई लियो ऐ
5	25	मैं तिज्जो नैं सच्चसच्च ग्लांदा ऐ सैह़ बग्त ओआ दा ऐ कने हुण भी ऐ जिस च मरेयो माणु परमात्मे दे पुत्तरे दी उआज़ा सुणगे कने जेह्ड़े सुणगे सैह़ जींगे
5	26	क्जोकि जिस तरीके नैं परमात्मा अप्पु च ज़िन्दगी रखदा ऐ तिसा रीतिया नैं तिन्नी पुत्तरे जो भी ज़िन्दगी रखणे दा हक्क दित्या
5	27	क्जोकि तिसियो संसारे दे सारे लोकां दा न्याय करणे दा भी हक्क दित्या ऐ इसतांई कि सैह़ माणुये दा पुत्तर ऐ
5	28	इन्हां गल्लां सुणी करी हरान मत होआ क्जोकि सैह़ बग्त ओआ करदा ऐ कि जितणे लोक मरेयो हन सैह़ तिसदी उआज़ सुणी नैं निकल़ी ओंगे
5	29	जिन्हां खरे कम्म कित्यो हन सैह़ दुवारी सदा दी ज़िन्दगी पाणे तांई भिरी जिन्दे हुंगे कने जिन्हां बुरे कम्म कित्यो हन सैह़ सज़ा पाणे तांई जिन्दे हुंगे
5	30	मैं अप्पु ते कुच्छ नीं करी सकदा जिंआं पिता परमात्मे ते सुणदा ऐ तिंआं ई न्याय करदा कने मेरा न्याय सच्चा ऐ क्जोकि मैं अपणी इच्छा नीं अपर अपणे घल्लणे आल़े दी इच्छा चांह़दा
5	31	जे मैं अप्पु ई अपणे बारे च गवाही दैं तां मेरी गवाही सच्ची नीं होणी
5	32	इक्क होर ऐ जेह्ड़ा मेरे बारे च गवाही दिंदा ऐ कने मैं जाणदा कि जेह्ड़ी गवाही सैह़ मेरे बारे च दिंदा ऐ सच्ची ऐ
5	33	जाह़लू तुहां लोकां जो यूहन्ना बपतिस्मा दैणे आल़े अल्ल मेरे बारे च पुछणे तांई घल्लेया तां तिन्नी भी सच्च दी गवाही दित्ती ऐ
5	34	अपर मैं अपणे बारे च माणु दी गवाही नीं चांह़दा भिरी भी मैं एह़ गल्लां इसतांई ग्लांदा ऐ कि तुहां उद्धार पान
5	35	यूहन्ना तां बल़दे कने चमकदे दीय्ये साइआं था कने तुहां जो थोड़ी देर तिकर तिसदी जोतिया च मग्न होणा खरा लग्गा
5	36	अपर मिन्जो अल्ल जेह्ड़ी गवाही ऐ सैह़ यूहन्ना दी गवाहिया ते बड्डी ऐ क्जोकि जेह्ड़े कम्म पिता परमात्मे मिन्जो पूरा करणे दी जिम्मेवारी दित्तियो मतलब जिन्हां कम्मां जो मैं करदा ऐ सैई कम्म मेरे गवाह हन कि मिन्जो मेरे पिता परमात्मे घल्लेया ऐ
5	37	कने पिता जिन्नी मिन्जो घल्लेया ऐ तिन्नी मेरी गवाही दित्ती ऐ तुहां ना कदी तिसदी उआज़ सुणी कने ना तिसदा रूप दिख्या
5	38	कने तुहां तिसदेयां वचनां जो नीं मनदे क्जोकि तुहां मिन्जो पर बसुआस नीं करदे जिसियो परमात्मे घल्लेया ऐ
5	39	तुहां पवित्रशास्त्रे च तोपदे हन कने समझदे हन कि तिस च सदा दी ज़िन्दगी ऐ कने एह़ पवित्रशास्त्र ई जेह्ड़ा मेरे बारे च गवाही दिंदा ऐ
5	40	अपर भिरी भी तुहां सदा दी ज़िन्दगी पाणे तांई मिन्जो अल्ल औणां नीं चांह़दे
5	41	मैं माणुआं ते आदर नीं चांह़दा
5	42	अपर मैं तुहां जो जाणदा ऐ कि तुहां च परमात्मे तांई प्यार नीं ऐ
5	43	मैं अपणे पिता परमात्मे दे हक्के नैं आया ऐ कने तुहां मिन्जो नीं अपनांदे अपर जे होर कोई अपणे हक्के नैं औयें तां तिसियो तुहां अपनाई लैंदे हन
5	44	तुहां मिन्जो च बसुआस किंआं करी सकदे हन क्जोकि तुहां जेह्ड़े इक्की दूये ते आदर चांह़दे हन कने सैह़ आदर जेह्ड़ा सिर्फ इक्क सच्चे परमात्मे दे पास्से ते ऐ तिसियो नीं पाणा चांह़दे
5	45	एह़ मत सोचा कि मैं परमात्मे दे सामणै तुहां पर दोस लगांगा तुहां पर दोस लगाणे आल़ा तां मूसा ऐ जिस पर तुहां आस रखियो ऐ
5	46	क्जोकि जे तुहां मूसा दा बसुआस करदे तां मेरा भी बसुआस करदे इसतांई कि तिन्नी मेरे बारे च लिख्या ऐ
5	47	अपर तुहां मूसा दे लिखेयां लेखा पर बसुआस नीं करदे तां मेरेयां वचनां पर किंआं बसुआस करगे
6	1	इन्हां गल्लां ते बाद यीशु गलील प्रदेसे दिया इक्की झीला मतलब तिबिरियास झीला दे पारले पास्सेयो चली गेआ
6	2	कने लोकां दी इक्क बड़ी बड्डी भीड़ तिसदे पचांह़ चलियो थी क्जोकि जेह्ड़े चमत्कार दे कम्म सैह़ बमारां पर करदा था सैह़ तिन्हां जो दिक्खदे थे
6	3	ताह़लू यीशु प्हाड़े पर गौई करी अपणे चेलेयां सौगी तित्थु बेई गेआ
6	4	यहूदी अगुआं दे फसह दा त्योहार नेड़े था
6	5	जाह़लू यीशुयैं अपणी नजरा चुक्की नैं इक्क मती सारी भीड़ा जो अपणे अल्ल ओंदे दिख्या तां फिलिप्पुसैं ग्लाया अहां इन्हां जो खाणे तांई कतांह ते रोटी खरीदी नैं लेयोन
6	6	तिन्नी एह़ गल्ल तिसियो परखणे तांई ग्लाई क्जोकि तिसियो पता था कि तिन्नी क्या करणा
6	7	फिलिप्पुसैं तिस जो जवाब दित्ता दो सौ दीनारां दियां रोटियां भी तिन्हां तांई पूरियां नीं होणियां कि तिन्हां सबना जो थोड़ीथोड़ी मिल्ली जां
6	8	तिसदे चेलेयां च शमौन पतरसे दे भाऊयें अन्द्रियासैं यीशुये नैं ग्लाया
6	9	ऐत्थु इक्क मुँडू ऐ जिस अल्ल जौआं दियां पंज रोटियां कने दो मच्छियां हन अपर इतणे भरी लोकां तांई सैह़ क्या हन
6	10	यीशुयैं ग्लाया लोकां जो इक्कइक्क पंगत लगाई नैं बठाल़ी देआ तिसा जगाह बड़ा भरी घाह था कने तिन्हां च लगभग पंज हज़ार मरद तित्थु बेई गै
6	11	ताह़लू यीशुयैं सैह़ पंज रोटियां लेईआं कने परमात्मे दा धन्यावाद करी नैं बैठणे आल़ेआं जो बंडी दित्तियां कने तिंआं ई मच्छियां भी जितणियां सैह़ चांह़दे थे बंडी दित्तियां
6	12	जाह़लू सैह़ खाई नैं रज्जी गै तां तिन्नी अपणे चेलेयां नैं ग्लाया बचेयो टुकड़ेयां बटोल़ी लेआ तांजे कुच्छ भी बरबाद नीं होयैं
6	13	तां तिन्हां बटीणे कने जौआं दियां पंज रोटियां दे टुकड़ेयां जो जेह्ड़े खाणे आल़ेआं ते बाद भी बचेयो रोटियां दे बाराह टोकरु भरे
6	14	जाह़लू जेह्ड़ा कम्म तिन्नी करी नैं दस्सेया तिसियो सैह़ माणु दिक्खी नैं ग्लाणा लग्गे सच्ची च एह़ सैई भविष्यवक्ता ऐ जेह्ड़ा संसारे च ओणे आल़ा था
6	15	भिरी यीशुये जो पता लग्गी गेआ कि सैह़ मिन्जो राजा बणाणे तांई पकड़ुआणा चांह़दे हन कने भिरी सैह़ प्हाड़े पर किल्ला चली गेआ
6	16	जाह़लू संझ होई तां तिसदे चेले झीला कनारे गै
6	17	कने कफरनहूम सैहरे जो जाणे तांई तिसदे चेले किस्तिया पर चढ़ी नैं झीला पार करणा लग्गे तिस बग्त नेहरा होई गेआ था कने यीशु अह्ल्ली तिकर तिन्हां अल्ल नीं आया था
6	18	तिसी बग्त तेज तफाने दिया बज़ाह ते झीला च लैहरां उठणा लगियां
6	19	जाह़लू सैह़ किस्तिया चलाई नैं लगभग तीन चार मील गांह निकल़ी गै तां तिन्हां यीशुये जो झीला पर चलदे कने किस्तिया नेड़े ओंदे दिख्या कने डरी गै
6	20	अपर तिन्नी तिन्हां नैं ग्लाया मैं ऐ डरा मत
6	21	ताह़लू सैह़ किस्तिया पर चढ़ाई लेआ कने झटपट किस्ती तिसा जगाह पर पज्जाई दित्ती जित्थु सैह़ चलेयो थे
6	22	दूँये दिने लोकां दिया तिसा भीड़ा जेह्ड़ी झीला दी पारले पास्से रेई गियो थी एह़ दिख्या कि ऐत्थु इक्की जो छड्डी होर कोई किस्ती नीं ऐ कने यीशु अपणे चेलेयां सौगी तिसा किस्तिया पर बेई करी नीं गेआ था अपर सिर्फ तिसदे चेले किस्तिया च गियो थे
6	23	ताह़लू होर किस्तियां तिबिरियासे ते तिसा जगाह दे नेड़े आईआं जित्थु तिन्हां प्रभु दा धन्यावाद करणे दे बाद रोटी खादी थी
6	24	इसतांई जाह़लू भीड़ा दिख्या कि ऐत्थु ना यीशु ऐ कने ना तिसदे चेले तां सैह़ भी किस्तियां पर चढ़ी नैं यीशुये जो तोपदेतोपदे कफरनहूम सैहरे च आई पुज्जे
6	25	जाह़लू तिन्हां यीशुये जो झीला दे इस पार दिख्या तां तिस नैं ग्लाया हे गुरू तू ऐत्थु काह़लू आया
6	26	यीशुयैं तिन्हां जो जवाब दित्ता मैं तुहां नैं सच्चसच्च ग्लांदा ऐ तुहां मिन्जो इसतांई नीं तोपा दे हन कि तुहां चमत्कार दिख्या अपर इसा गल्ला तांई कि तुहां रोटियां खादियां कने रज्जी गै
6	27	तिस खाणे तांई मेहनत मत करा जेह्ड़ा नास होई जांदा ऐ अपर तिस खाणे तांई मेहनत करा जेह्ड़ा सदा दी ज़िन्दगिया तिकर बणी रैंह्गा जिसियो मैं माणुये दा पुत्तर तुहां जो दिंगा क्जोकि पिता परमात्मैं मिन्जो इसियो दैणे दा हक्क दित्या ऐ
6	28	तिन्हां यीशुये नैं ग्लाया परमात्मे दे कम्मां करणे तांई अहां क्या करन
6	29	यीशुयैं तिन्हां जो जवाब दित्ता परमात्मे दा कम्म एह़ ऐ कि जिसियो तिन्नी घल्लेया ऐ तुहां तिस पर बसुआस करा
6	30	ताह़लू तिन्हां यीशुये नैं ग्लाया भिरी तू कुण देहया चमत्कार दस्सदा कि अहां तिसियो दिक्खी नैं तेरा बसुआस करन तू कुण देहया कम्म दस्सदा ऐ
6	31	अहां दे पूर्वजां सुनसाण जगाह च मन्ना सुअर्गे दी रोटी खादा जिंआं पवित्रशास्त्रे च लिख्या ऐ परमात्मे तिन्हां जो खाणे तांई सुअर्गे ते रोटी दित्ती
6	32	यीशुयैं तिन्हां नैं ग्लाया मैं तुहां नैं सच्चसच्च ग्लांदा ऐ कि मूसैं तुहां जो सैह़ रोटी सुअर्गे ते नीं दित्ती अपर मेरा पिता तुहां जो सच्ची रोटी सुअर्गे ते दिंदा ऐ
6	33	क्जोकि परमात्मे दी रोटी सैई ऐ जेह्ड़ी सुअर्गे ते लौई करी संसारे दे लोकां जो ज़िन्दगी दिंदी ऐ
6	34	ताह़लू तिन्हां तिस नैं ग्लाया हे प्रभु एह़ रोटी अहां जो हमेसा देआ कर
6	35	यीशुयैं तिन्हां नैं ग्लाया मैं सैह़ रोटी ऐ जेह्ड़ी सदा दी ज़िन्दगी दिंदी ऐ जेह्ड़ा मिन्जो अल्ल ओंदा ऐ सैह़ कदी भुखा नीं रैंह्गा कने जेह्ड़ा मिन्जो पर बसुआस करदा ऐ सैह़ कदी प्यासा नीं हुंगा
6	36	अपर मैं तुहां नैं पैहल्ले ग्लाया कि तुहां मिन्जो दिक्खी भी लेआ ऐ भिरी भी बसुआस नीं करदे
6	37	जेह्ड़ा कुच्छ पिता मिन्जो दिंदा ऐ सैह़ सब कुच्छ मिन्जो अल्ल ओंगा कने जेह्ड़ा कोई मिन्जो अल्ल ओंगा तिसियो मैं अप्पु सौगी रखगा
6	38	क्जोकि मैं अपणी इच्छा नीं अपर अपणे पिता जिन्नी मिन्जो घल्लेया ऐ तिसदी इच्छा पूरी करणे तांई सुअर्गे ते आया
6	39	कने मेरे पिता दी इच्छा एह़ ऐ कि जेह्ड़ा कुच्छ तिन्नी मिन्जो दित्या ऐ सैह़ सब कुच्छ मैं अप्पु अल्ल रखैं अपर तिसियो आखरी दिनैं भिरी जिन्दा करैं
6	40	क्जोकि मेरे पिता दी इच्छा एह़ ऐ कि जेह्ड़ा कोई पुत्तरे जो दिक्खगा कने तिस पर बसुआस करगा सैह़ सदा दी ज़िन्दगी पांगा कने मैं तिसियो आखरी दिनैं भिरी जिन्दा करगा
6	41	एह़ सुणी करी यहूदी लोक तिस पर बुड़बुड़ाणा लग्गे क्जोकि तिन्नी ग्लाया था जेह्ड़ी रोटी सुअर्गे ते लुत्थियो सैह़ मैं ऐ
6	42	कने तिन्हां ग्लाया क्या एह़ यूसुफे दा जागत यीशु नीं जिसदे मांऊ बुढ़े जो अहां जाणदे हन तां हुण एह़ किंआं ग्ला दा ऐ कि मैं सुअर्गे ते लुत्थेया
6	43	यीशुयैं तिन्हां जो जवाब दित्ता अप्पु च मत कुड़कुड़ा
6	44	मिन्जो अल्ल मेरे पिता दी इच्छा बगैर कोई नीं आई सकदा जिन्नी मिन्जो घल्लेया ऐ जाह़लू तिकर पिता तिसियो लेई नीं औयें कने मैं तिसियो आखरी दिने भिरी जिन्दा करगा
6	45	भविष्यवक्तां दे लेखां च एह़ लिख्या ऐ सैह़ सारे परमात्मे दे पास्से ते सखाऐयो हुंगे जिन्नी कुणी भी पिता ते सुणेया कने सिखया ऐ सैह़ मिन्जो अल्ल ओंदा ऐ
6	46	कुणी भी पिता जो नीं दिख्या ऐ अपर मैं जेह्ड़ा परमात्मे दे पास्से ते घल्लेया ऐ सिर्फ मैंई पिता जो दिख्या ऐ
6	47	मैं तुहां नैं सच्चसच्च ग्लांदा ऐ कि जेह्ड़ा कोई बसुआस करदा ऐ सदा दी ज़िन्दगी तिसदी ऐ
6	48	मैं सैह़ रोटी ऐ जेह्ड़ी सदा दी ज़िन्दगी दिंदी ऐ
6	49	तुहां देयां पूर्वजां सुनसाण जगाह च मन्ना खादा कने मरी गै
6	50	एह़ सैह़ रोटी ऐ जेह्ड़ी सुअर्गे ते लौंदी ऐ तांजे माणु तिसते खान कने नीं मरन
6	51	सदा दी ज़िन्दगी दी रोटी मैं ऐ जेह्ड़ी सुअर्ग ते लुत्थियो जे कोई इसा रोटिया च खां तां सैह़ सदा जिन्दा रैंह्गा कने जेह्ड़ी रोटी मैं संसारे दे लोकां जो सदा दी ज़िन्दगिया तांई दैणी सैह़ मेरा सरीर ऐ
6	52	इसा गल्ला पर यहूदी लोक एह़ ग्लाई नैं अप्पु च बुड़बुड़ाणा लग्गे एह़ माणु किंआं अहां जो अपणा सरीर खाणे जो देई सकदा ऐ
6	53	यीशुयैं तिन्हां नैं ग्लाया मैं तुहां नैं सच्चसच्च ग्लांदा ऐ कि जाह़लू तिकर तुहां माणु दे पुत्तरे दा सरीर नीं खान कने तिसदा खून नीं पीन ताह़लू तिकर तुहां जो सदा दी ज़िन्दगी नीं मिलगी
6	54	जेह्ड़ा मेरा सरीर खांदा कने मेरा खून पींदा ऐ सदा दी ज़िन्दगी तिसदी ऐ कने मैं तिसियो आखरी दिने च भिरी जिन्दा करगा
6	55	क्जोकि मेरा सरीर तां सच्चा खाणा ऐ कने मेरा खून सच्ची च पीणे दी चीज्ज ऐ
6	56	जेह्ड़ा मेरा सरीर खांदा कने मेरा खून पींदा ऐ सैह़ मिन्जो च बणी रैंह्दा ऐ कने मैं तिस च
6	57	जिंआं जिन्दे पितैं मिन्जो घल्लेया कने मैं पिता दिया बज़ाह ते जिन्दा ऐ तिंआं ई सैह़ भी जेह्ड़ा मेरे सरीरे खांगा मेरिया बज़ाह ते जिन्दा रैंह्गा
6	58	जेह्ड़ी रोटी सुअर्गे ते लुत्थियो ऐई ऐ तिस मन्ने साइआं नीं जेह्ड़ा पूर्वजां खादा कने मरी गै जेह्ड़ा कोई एह़ रोटी खांगा सैह़ हमेसा जिन्दा रैंह्गा
6	59	यीशुयैं एह़ सारियां गल्लां ताह़लू ग्लाईयां जाह़लू कफरनहूम सैहरे दे इक्की आराधनालय च सिक्षा दै दा था
6	60	तिसदे चेलेयां च मतेआं एह़ सुणी नैं ग्लाया एह़ सक्त बोल ऐ इसियो कुण सुणी सकदा ऐ
6	61	यीशुयैं अपणे मने च एह़ जाणी लेआ कि मेरे चेले अप्पु च इसा गल्ला पर बुड़बुड़ांदे हन तिन्नी तिन्हां ते पुछया क्या एह़ गल्ल तुहां जो बसुआस करणे ते रोकदी ऐ
6	62	जे तुहां माणुये दे पुत्तरे जो सुअर्गे जांदे दिक्खगे जित्थु सैह़ पैहल्ले था तां क्या हुंगा
6	63	परमात्मे दी आत्मा ई ऐ जेह्ड़ा सदा दी ज़िन्दगी दैणे आल़ी ऐ अपर सरीर नीं देई सकदा जेह्ड़े वचन मैं तुहां नैं ग्लाये सैह़ आत्मिक भी हन कने सदा दी ज़िन्दगी भी दिंदे हन
6	64	अपर तुहां च कुच्छ देहय् भी हन जेह्ड़े बसुआस नीं करदे क्जोकि यीशु सुरू ते जाणदा था कि बसुआस नीं करणे आल़े कुण हन कने सैह़ कुण ऐ कने कुणी मिन्जो पकड़ुआणा
6	65	कने यीशुयैं ग्लाया इसतांई मैं तुहां नैं ग्लाया था कि कोई मिन्जो अल्ल ताह़लू तिकर नीं आई सकदा जाह़लू तिकर तिसियो पिता दे पास्से ते एह़ वरदान नीं दित्ता जां
6	66	इसा गल्ला दा परणाम एह़ होएया कि तिसदे मते चेले उल्टे पैरां पचांह़ हटी गै कने भिरी तिस सौगी नीं चल्ले
6	67	ताह़लू यीशुयैं तिन्हां बारांह चेलेयां नैं ग्लाया क्या तुहां भी चली जाणा चांह़दे हन
6	68	शमौन पतरसैं तिस जो जवाब दित्ता हे प्रभु अहां कुस अल्ल जान तेरियां गल्लां तां सदा दी ज़िन्दगी दिंदियां हन
6	69	कने अहां तुहां पर बसुआस कित्ता कने जाणी लेआ ऐ कि परमात्मे दे घल्लेयो पवित्र जन तुहां ई हन
6	70	यीशुयैं तिन्हां जो जवाब दित्ता क्या मैं तुहां बारांह जणेयां जो नीं चुणेया भिरी भी तुहां च इक्क माणु सैताने दे बसे च ऐ
6	71	एह़ गल्ल तिन्नी शमौन इस्करियोती दे जागते यहूदा दे बारे च ग्लाईयो थी क्जोकि एह़ सैई जेह्ड़ा बारांह चेलेयां च इक्क था यीशुये जो धोखा दैणे आल़ा ऐ
7	1	इन्हां गल्लां होणे ते बाद यीशु गलील प्रदेसे च घूमदा फिरदा रेह्आ क्जोकि यहूदी अगुऐ तिसियो मारने दी साजस करा दे थे इसतांई सैह़ यहूदिया प्रदेसे च घूमणा नीं चांह़दा था
7	2	यहूदी अगुआं दा इक्क झोपड़ियां दा त्योहार नेड़े था
7	3	इसतांई तिसदे भाऊआं तिस नैं ग्लाया ऐत्थु ते यहूदिया प्रदेसे जो चली जा कि जेह्ड़े चमत्कार तू करदा ऐ तिन्हां जो तेरे चेले तित्थु भी दिक्खन
7	4	क्जोकि ऐदेया कोई नीं ऐ जेह्ड़ा मशूर होणा चां कने लुक्की नैं चमत्कार करैं जे तू एह़ चमत्कार करदा ऐ तां अपणे आप्पे जो संसारे दे लोकां सामणै प्रगट कर
7	5	क्जोकि तिसदे भाऊ भी तिस पर बसुआस नीं करदे थे
7	6	ताह़लू यीशुयैं तिन्हां नैं ग्लाया अह्ल्ली तिकर मेरा जाणे दा बग्त नीं आया अपर तुहां तां कुसी भी बग्त जाई सकदे हन
7	7	संसार दे लोक तुहां नैं बैर नीं करी सकदे हन अपर सैह़ मिन्जो नैं बैर करदे हन क्जोकि मैं तिन्हां दे बारे च इसा गल्ला दी गवाही दिंदा कि तिन्हां दे कम्म बुरे हन
7	8	तुहां ई तिस त्योहारे जो जा मैं हुण इस त्योहारे च नीं जाणा क्जोकि मेरा अह्ल्ली तिकर ठीक बग्त नीं आया
7	9	सैह़ तिन्हां नैं एह़ गल्लां ग्लाई नैं गलील प्रदेसे च ई रूकी गेआ
7	10	अपर जाह़लू तिसदे भाऊ त्योहारे जो चली गै तां यीशु भी तिस त्योहारे जो गेआ अपर चोरी छुपे गेआ
7	11	तिस त्योहारे च यहूदी अगुऐ यीशुये जो तोपा दे थे तिन्हां लोकां ते पुछया क्या सैह़ ऐत्थु आई गेआ ऐ
7	12	कने लोकां बिच्च तिसदे बारे च खुसर फुशर साइआं मतिआं गल्लां होईयां कुच्छ लोक ग्लांदे थे सैह़ भला माणु ऐ कने कुच्छ ग्लांदे थे नीं सैह़ लोकां जो भटकांदा ऐ
7	13	भिरी भी यहूदी अगुआं दे डरे दे मारे कोई माणु यीशुये दे बारे च खुली नैं नीं ग्लांदा था
7	14	अपर जाह़लू त्योहारे दा अधा दिन बीती गेआ तां यीशु मंदरे दे अँगणे च जाई नैं सिक्षा दैणा लग्गा
7	15	तिसदिया सिक्षा ते यहूदी अगुऐ हरान होई नैं ग्लाणा लग्गे इसियो पवित्रशास्त्र पढ़े बगैर ज्ञान कतांह ते आई गेआ
7	16	यीशुयैं तिन्हां जो जवाब दित्ता मेरी सिक्षा मेरी अपणी नीं ऐ अपर मेरे घल्लणे आल़े दी ऐ
7	17	जे कोई माणु परमात्मे दी इच्छा पर चलणा चां तां सैई इसा सिक्षा दे बारे च जाणी जांगा कि एह़ परमात्मे दे पास्से ते ऐ या मैं अपणिया तरफा ते ग्लांदा ऐ
7	18	जेह्ड़ा अपणिया तरफा ते कुच्छ ग्लांदा ऐ सैह़ अपणी बाहबाह चांह़दा ऐ अपर जेह्ड़ा अपणे घल्लणे आल़े दी बाहबाह चांह़दा ऐ सैई सच्चा ऐ कने तिस च बुरे कम्म नीं
7	19	मूसैं तुहां तांई व्यबस्था दित्ती अपर तुहां च कोई तिन्हां व्यबस्था दे नियमां पर नीं चलदा इसतांई सच्चाई ऐ कि तुहां मिन्जो मारणा चांह़दे हन
7	20	लोकां यीशुये जो जवाब दित्ता तिज्जो च दुष्टआत्मां ऐ कुण तिज्जो मारणा चांह़दा ऐ
7	21	भिरी यीशुयैं तिन्हां जो जवाब दित्ता मैं बिस्रामे आल़े दिन इक्क चमत्कार कित्ता कने तुहां सारे हरान हुंदे हन
7	22	तुहां ग्लांदे हन कि मूसैं तुहां जो खतणा करणे दा हुक्म दित्या ऐ इसा बज़ाह ते तुहां बिस्रामे आल़े दिन माणु दा खतणा करदे हन एह़ नीं कि सैह़ मूसा दे पास्से ते ऐ अपर पूर्वजां ते चली ओआ दा ऐ
7	23	तुहां बिस्रामे आल़े दिने माणु दा खतणा इसतांई करदे हन कि मूसा दिया व्यबस्था दा उल्लंघन नीं होयैं तां तुहां मिन्जो पर इसतांई गुस्सा करा दे हन कि मैं बिस्रामे आल़े दिन इक्की माणुये जो पूरिया रीतिया नैं खरा कित्ता
7	24	मुँ दिक्खी करी न्याय मत करा अपर ठीकठीक न्याय करा
7	25	ताह़लू यरूशलेम सैहरे दे कुच्छ लोक ग्लाणा लग्गे क्या एह़ सैई माणु नीं ऐ जिसियो यहूदी अगुऐ मारने दी कोसस करा करा दे हन
7	26	अपर दिक्खा सैह़ तां लोकां नैं खुल्लमखुल्ला गल्लां करा दा ऐ कने कोई तिसियो कुच्छ नीं ग्ला करदा ऐ क्या यहूदी अगुआं जो सच्चसच्च पता लग्गी गेआ ऐ कि ऐई मसीह ऐ
7	27	क्जोकि इसियो तां अहां जाणदे हन कि एह़ माणु कुत्थू ते ओंदा ऐ अपर मसीह जाह़लू ओंगा तां कुसियो पता नीं लगणा कि सैह़ कुत्थू ते आया ऐ
7	28	ताह़लू यीशु मंदरे दे अँगणे च सिक्षा दिंदे बग्त जोरे नैं ग्लाणा लग्गा तुहां मिन्जो जाणदे हन कने एह़ भी जाणदे हन कि मैं कुत्थू दा ऐ मैं तां अप्पु ते नीं आया अपर मेरा घल्लणे आल़ा सच्चा ऐ तिसियो तुहां नीं जाणदे
7	29	अपर मैं तिसियो जाणदा ऐ क्जोकि मैं तिसदे पास्से ते ऐ कने तिन्नी मिन्जो घल्लेया ऐ
7	30	इसा गल्ला पर यहूदी अगुआं तिसियो पकड़णा चाया अपर कुसियो भी तिसियो हत्थ लगाणे दी हिम्मत नीं पेई क्जोकि तिसदे मरने दा बग्त अह्ल्ली तिकर नीं आया था
7	31	भिरी भी भीड़ा च मतेआं माणुआं तिस पर बसुआस कित्ता कने ग्लाणा लग्गे मसीह जाह़लू ओंगा तां क्या इसते जादा चमत्कार दस्सगा जेह्ड़े इन्हीं दस्से
7	32	फरीसी माणुआं लोकां जो तिसदे बारे च लुक्की छुपी करी एह़ गल्लां करदे सुणेया कने प्रधान याजकां कने फरीसियां तिसियो पकड़णे जो सपाई घल्ले
7	33	इस गल्ला पर यीशुयैं ग्लाया मैं थोड़ी देर तिकर होर तुहां सौगी ऐ तिसते बाद मैं अपणे घल्लणे आल़े अल्ल चली जाणा
7	34	तुहां मिन्जो तोपणा अपर नीं मिलणा कने जित्थु मैं होणा तित्थु तुहां नीं आई सकदे
7	35	इसा गल्ला सुणी नैं यहूदी अगुऐ अप्पु च ग्लाणा लग्गे एह़ कुत्थू जांगा कि अहां जो दुवारी नीं मिलगा क्या सैह़ तिन्हां लोकां अल्ल जांगा जेह्ड़े ऐत्थु ते तितरबितर होई करी यूनानी लोकां सौगी रैंह्दे हन कने तिन्हां जो भी सिक्षा दिंगा
7	36	एह़ क्या गल्ल ऐ जेह्ड़ी तिन्नी ग्लाई कि तुहां मिन्जो तोपगे अपर मैं तुहां जो नीं मिलगा कने जित्थु मैं होणा तित्थु तुहां नीं आई सकदे
7	37	त्योहारे दे मुकदे दिन जेह्ड़ा खास दिन था तिस दिने यीशु खड़ोई करी जोरे नैं ग्लाणा लग्गा जे कोई प्यासा होयैं तां मिन्जो अल्ल औयें कने पीयें
7	38	जेह्ड़ा मिन्जो पर बसुआस करगा जिंआं पवित्रशास्त्र च लिख्या ऐ तिसदे दिले ते ज़िन्दगी दैणे आल़े पांणिये दियां नदियां बगणा लग्गी पोंगियां
7	39	तिन्नी एह़ वचन पवित्र आत्मा दे बारे च ग्लाया जेह्ड़ा बसुआस करणे आल़े जो मिलणे आल़ा था पवित्र आत्मा अह्ल्ली तिकर नीं लुत्थेया था क्जोकि अह्ल्ली तिकर परमात्मे यीशु दी महिमा जो प्रगट नीं कित्या था
7	40	ताह़लू भीड़ा ते कुच्छ लोकां एह़ गल्लां सुणी नैं ग्लाया सच्च बिच्च एह़ सैई भविष्यवक्ता ऐ जिसदी अहां उम्मीद करा दे हन
7	41	होर लोक ग्लाणा लग्गे एह़ मसीह ऐ अपर कुच्छ लोकां ग्लाया क्जो क्या मसीह गलील प्रदेसे ते ओंगा
7	42	क्या पवित्रशास्त्रे च एह़ नीं लिख्या कि मसीह दाऊदे दे वंशे ते कने बैतलहम ग्रांऐ ते ओंगा जित्थु दाऊद रैंह्दा था
7	43	तां तिसदिया बज़ाह ते लोकां च बैर पेआ
7	44	तिन्हां च कुच्छ तिसियो पकड़णा चांह़दे थे अपर कुसियो भी तिसियो हत्थ लगाणे दी हिम्मत नीं पेई
7	45	ताह़लू मंदरे दे पैहरेदार प्रधान याजकां कने फरीसी माणुआं अल्ल बापस आये तां तिन्हां पैहरेदारां ते पुछया तुहां तिसियो क्जो नीं लेई करी आये
7	46	तिन्हां जवाब दित्ता कुणी भी माणुये कदी भी ऐदिआं गल्लां नीं कित्तियां
7	47	फरीसी माणुआं तिन्हां जो जवाब दित्ता क्या तुहां भी भकाइते हन
7	48	क्या यहूदी अगुआं च या फरीसी माणुआं च कुणी भी तिस पर बसुआस कित्ता ऐ
7	49	अपर एह़ माणु जेह्ड़े मूसा दिया व्यबस्था जो नीं जाणदे परमात्मे दे जरिये श्रापित हन
7	50	नीकुदेमुसें जेह्ड़ा यीशु अल्ल पैहल्ले आया था कने तिन्हां च इक्क था तिन्हां नैं ग्लाणा लग्गा
7	51	क्या अहां दे नियम कुसी माणुये जो जाह़लू तिकर पैहल्ले तिसदी सुणी नैं जाणी नीं लैन कि सैह़ क्या करदा ऐ दोसी ठैहरांदी ऐ
7	52	तिन्हां तिसियो जवाब दित्ता क्या तू भी गलील प्रदेसे दा ऐ पवित्रशास्त्रे च तोप कने दिक्ख कि गलील प्रदेसे च कोई भविष्यवक्ता प्रगट नीं होणा
7	53	ताह़लू सैह़ अपणेअपणे घरेयो चली गै
8	1	यीशु अपणे चेलेयां सौगी जैतून दे प्हाड़े जो गेआ
8	2	कने भ्यागा सैह़ भिरी मंदरे जो गेआ तित्थु मते लोक तिस अल्ल आये कने सैह़ मंदरे दे अँगणे च बेई नैं तिन्हां जो सिक्षा दैणा लग्गा
8	3	जाह़लू सैह़ एह़ ग्लादा था ताह़लू सास्त्री कने फरीसी माणु इक्की जणासा जो पकड़ी करी लेई आये जेह्ड़ी ब्यभिचार करदे पकड़ियो थी कने तिसा जो सबना ते गांह खरेड़ी करी यीशुये नैं ग्लाणा लग्गे
8	4	हे गुरू एह़ जणांस ब्यभिचार करदी पकड़ियो ऐ
8	5	मूसैं व्यबस्था च अहां जो हुक्म दित्या ऐ कि ऐदिआं जणासा जो पत्थर मारी करी मकाई देआ तां तू इसा जणासा दे बारे च क्या ग्लांदा ऐ
8	6	तिन्हां तिसियो परखणे तांई एह़ गल्ल ग्लाई तांजे तिस पर इल्जाम लगाणे तांई कोई गल्ल मिल्ली जां अपर यीशु निठ्ठा होई करी उंगलिया नैं धरतिया पर लिखणा लग्गा
8	7	जाह़लू सैह़ यीशु ते पुछा दे थे तां तिन्नी सिध्धे होई नैं तिन्हां जो जवाब दित्ता तुहां च जिन्नी पाप नीं कित्या पैहल्ले सैई इसा जो पत्थर मारें
8	8	कने सैह़ भिरी निठ्ठा होई नैं उंगलिया नैं धरती पर लिखणा लग्गा
8	9	अपर सैह़ इसा गल्ला सुणी करी बड्डेयां ते लेई नैं लोकेयां तिकर इक्कइक्क करी नैं तित्थु ते चली गै कने यीशु किल्ला रेई गेआ कने जणांस भी तित्थु गांह खड़ोतियो रेई गेई
8	10	यीशुयैं सिध्धे होई नैं तिसाते पुछया हे नारी सैह़ कतांह गै क्या कुणी भी तिज्जो सज़ा दा हुक्म नीं दित्ता
8	11	तिन्नै ग्लाया हे प्रभु कुणी भी नीं यीशुयैं ग्लाया मैं भी तिज्जो सज़ा दा हुक्म नीं दिंदा अपणे घरेयो जा कने भिरी पाप मत करदी
8	12	यीशुयैं भिरी लोकां नैं ग्लाया संसारे दी जोत्ती मैं ऐ जेह्ड़ा मिन्जो पचांह़ चलदा ऐ सैह़ नेहरे च नीं चलदा अपर सैह़ जोत्ती पांदा ऐ जेह्ड़ी ज़िन्दगी दिंदी ऐ
8	13	फरीसी माणुआं तिस नैं ग्लाया तू अपणी गवाही अप्पु दिंदा ऐ तेरी गवाही सच्ची नीं ऐ
8	14	यीशुयैं तिन्हां जो जवाब दित्ता भले ई मैं अपणी गवाही अप्पु दिंदा ऐ भिरी भी मेरी गवाही ठीक ऐ क्जोकि मैं जाणदा कि मैं कतांह ते आया कने कतांह जाणा अपर तुहां नीं जाणदे कि मैं कतांह ते आया ऐ या कतांह जो जाणा ऐ
8	15	तुहां सरीरे दे मताबक न्याय करदे हन मैं कुसी दा न्याय नीं करदा
8	16	कने जे मैं न्याय करैं भी तां मेरा न्याय सच्चा ऐ क्जोकि मैं किल्ला नीं ऐ अपर मैं ऐ कने मेरा पिता मिन्जो सौगी ऐ जिन्नी मिन्जो घल्लेया
8	17	कने मूसा दिया व्यबस्था च भी लिख्या ऐ कि दूँ जणेयां दी गवाही मिल्ली नैं ठीक हुंदी ऐ
8	18	इक्क तां मैं अप्पु अपणी गवाही दिंदा कने दूआ पिता मेरी गवाही दिंदा ऐ जिन्नी मिन्जो घल्लेया
8	19	तिन्हां तिस नैं ग्लाया तेरा पिता कुत्थू ऐ यीशुयैं जवाब दित्ता ना तुहां मिन्जो जाणदे हन ना मेरे पिता जो जे मिन्जो जाणदे तां मेरे पिता जो भी जाणदे
8	20	एह़ गल्लां तिन्नी मंदरे दे अँगणे च सिक्षा दिंदे भण्डार घरे च ग्लाईयां कने कुणी भी तिसियो नीं पकड़ेया क्जोकि तिसदे मरने दा बग्त अह्ल्ली तिकर नीं आया था
8	21	यीशुयैं भिरी तिन्हां नैं ग्लाया मैं चली पेआ कने तुहां मिन्जो तोपगे कने अपणे पापे च मरगे जित्थु मैं चलेया तित्थु तुहां नीं आई सकदे
8	22	इसा गल्ला सुणी करी यहूदी अगुऐ ग्लाणा लग्गे क्या एह़ अपणे आप्पे जो मारी दिंगा जेह्ड़ा एह़ ग्ला दा ऐ जित्थु मैं चलेया तित्थु तुहां नीं आई सकदे
8	23	यीशुयैं तिन्हां नैं ग्लाया तुहां इस संसारे च जन्म लेआ अपर मैं सुअर्गे ते आया ऐ तुहां संसारे दे हन मैं संसार दा नीं ऐ
8	24	इसतांई मैं तुहां नैं ग्लाया कि तुहां अपणे पापां च मरगे क्जोकि जे तुहां बसुआस नीं करगे कि मैं सैई ऐ तां तुहां अपणे पापां च मरगे
8	25	यहूदी अगुऐ तिस नैं ग्लाणा लग्गे तू कुण ऐ यीशुयैं तिन्हां नैं ग्लाया मैं सैई ऐ जेह्ड़ा सुरू ते तुहां नैं ग्लांदा आया ऐ
8	26	तुहां दे बारे च मिन्जो बड़ा कुच्छ ग्लाणा कने फैसला करणा ऐ अपर मिन्जो घल्लणे आल़ा सच्चा ऐ कने जेह्ड़ा मैं तिसते सुणेया ऐ सैई संसारे दे लोकां नैं ग्लांदा ऐ
8	27	सैह़ एह़ नीं समझे कि अहां नैं अपणे पिता परमात्मे दे बारे च ग्लांदा ऐ
8	28	ताह़लू यीशुयैं ग्लाया जाह़लू तुहां माणु दे पुत्तरे जो ऊचा उठाई लैंगे ताह़लू तुहां जाणगे कि मैं सैई ऐ मैं अप्पु ते कुच्छ नीं करदा अपर जिंआं मेरे पितैं मिन्जो सखाया तिंआं ई एह़ गल्लां ग्लांदा ऐ
8	29	मिन्जो घल्लणे आल़ा मेरे सौगी ऐ तिन्नी मिन्जो किल्ला नीं छड्डेया क्जोकि मैं हमेसा सैई कम्म करदा जिसते सैह़ खुस हुंदा ऐ
8	30	सैह़ एह़ गल्लां ग्ला दा ई था कि मते लोकां तिस पर बसुआस कित्ता
8	31	ताह़लू यीशुयैं तिन्हां यहूदियां नैं जिन्हां तिस पर बसुआस कित्या था ग्लाया जे तुहां मेरे वचनां मताबक चलगे तां सच्च बिच्च तुहां मेरे चेले बणगे
8	32	तुहां सच्च जो जाणना कने सच्च तुहां जो अजाद करगा
8	33	तिन्हां तिस जो जवाब दित्ता अहां तां अब्राहमे दे वंशे ते हन कने कदी कुसी दे गुलाम नीं बणैं भिरी तू किंआं अहां जो ग्लांदा ऐ कि तुहां अजाद होई जांगे
8	34	यीशुयैं तिन्हां जो जवाब दित्ता मैं तुहां नैं सच्चसच्च ग्लांदा ऐ कि जेह्ड़ा कोई पाप करदा ऐ सैह़ पापे दा गुलाम ऐ
8	35	गुलाम हमेसा घरैं नीं रैंह्दा पुत्तर हमेसा रैंह्दा ऐ
8	36	इसतांई जे पुत्तर तुहां जो अजाद करगा तां सच्च बिच्च तुहां अजाद होई जाणा
8	37	मैं जाणदा ऐ कि तुहां अब्राहमे दे वंशे ते हन तमी मेरे वचनां जो तुहां नीं अपनांदे हन इसतांई तुहां मिन्जो मकाणा चांह़दे हन
8	38	मैं सैई गल्लां ग्ला दा ऐ जेह्ड़ियां मैं दिक्खियां जाह़लू मैं अपणे पिता सौगी था कने तुहां सैई करदे हन जेह्ड़ा तुहां अपणे पिता ते सुणेया ऐ
8	39	तिन्हां तिसियो जवाब दित्ता अहां दा पूर्वज तां अब्राहम ऐ यीशुयैं तिन्हां नैं ग्लाया जे तुहां अब्राहमे दी औलाद हुंदे तां अब्राहमे साइआं कम्म करदे
8	40	अपर हुण तुहां मिन्जो ऐदेय माणुये जो मकाणा चांह़दे हन क्जोकि मैं तुहां जो सच्चाईया दे वचन सणाये जेह्ड़े परमात्मे ते सुणेयो थे ऐदिआं गल्लां तां अब्राहमे भी नीं कित्तियां थियां
8	41	तुहां अपणे बुढ़े साइआं कम्म करदे हन तिन्हां तिस नैं ग्लाया अहां ब्यभिचारे ते नीं जम्मेयो अहां दा इक्को ई पिता ऐ मतलब परमात्मा
8	42	यीशुयैं तिन्हां नैं ग्लाया जे परमात्मा तुहां दा पिता हुंदा तां तुहां मिन्जो नैं प्यार रखदे क्जोकि मैं परमात्मे दे पास्से ते आया मैं अप्पु ते नीं आया अपर तिन्नी मिन्जो घल्लेया
8	43	तुहां मेरी गल्ल क्जो नीं समझदे इसतांई कि तुहां मेरे वचनां जो अपनाणा नीं चांह़दे
8	44	तुहां अपणे बुढ़े सैताने ते हन कने अपणे बुढ़े दी इच्छां जो पूरा करणा चांह़दे हन सैह़ तां सुरू ते ई हत्यारा ऐ कने सच्च नीं ग्लांदा क्जोकि सच्च तिस च ऐ ई नीं कने जाह़लू सैह़ झूठ ग्लांदा ऐ तां सभावे ते ई ग्लांदा ऐ कने सैह़ झूठा ई नीं अपर झूठ दा भी बुढ़ा ऐ
8	45	मैं जेह्ड़ा सच्च ग्लांदा इसतांई तुहां मेरा बसुआस नीं करदे
8	46	तुहां च कुण मिन्जो पापी ठैहरांदा ऐ जे मैं सच्च ग्लांदा ऐ तां तुहां मेरा बसुआस क्जो नीं करदे
8	47	जेह्ड़ा परमात्मे दे पास्से ते हुंदा ऐ सैह़ परमात्मे दियां गल्लां सुणदा ऐ कने तुहां इसतांई नीं सुणदे कि परमात्मे दे पास्से ते नीं हन
8	48	एह़ सुणी नैं यहूदी अगुआं तिस नैं ग्लाया क्या अहां ठीक नीं ग्लांदे कि तू सामरी ऐ कने तिज्जो च दुष्टआत्मा ऐ
8	49	यीशुयैं जवाब दित्ता मिन्जो च दुष्टआत्मा नीं अपर मैं अपणे पिता दा आदर करदा कने तुहां मेरा अपमान करदे हन
8	50	अपर मैं अपणी महिमा करवाणा नीं चांह़दा हाँ इक्क ऐ जेह्ड़ा चांह़दा मेरी महिमा होयैं कने इसदा न्याय करदा ऐ
8	51	मैं तुहां नैं सच्चसच्च ग्लांदा ऐ कि जे कोई माणु मेरे वचनां पर चलदा तां सैह़ सदा काल तिकर नीं मरगा
8	52	यहूदियां तिस नैं ग्लाया हुण अहां जो पता लग्गी गेआ कि तिज्जो च दुष्टआत्मा ऐ अब्राहम मरी गेआ कने भविष्यवाणी करणे आल़े भी मरी गै कने तू ग्लांदा ऐ जे कोई मेरे वचनां पर चलगा तां तिस पर सदा काल तिकर मौत्त नीं ओंगी
8	53	अहां दा पूर्वज अब्राहम तां मरी गेआ क्या तू तिसते बड्डा ऐ कने भविष्यवाणी करणे आल़े भी मरी गै तू अपणे आप्पे जो क्या समझदा ऐ कि तू कुण ऐ
8	54	यीशुयैं जवाब दित्ता जे मैं अपणी महिमा अप्पु ई करैं तां मेरी महिमा कुच्छ नीं ऐ अपर मेरी महिमा करणे आल़ा मेरा पिता ऐ जिसियो तुहां ग्लांदे हन कि सैह़ अहां दा परमात्मा ऐ
8	55	तुहां तां तिसियो नीं जाणेया अपर मैं तिसियो जाणदा ऐ जे मैं ग्लां कि मैं तिसियो नीं जाणदा तां मैं तुहां साइआं झूठा ठैहरगा अपर मैं तिसियो जाणदा कने तिसदेयां वचनां पर चलदा ऐ
8	56	तुहां दा पूर्वज अब्राहम मेरा दिन दिक्खणे दी आसा ते बड़ा मग्न था कने तिन्नी दिख्या कने खुसी मनाई
8	57	यहूदियां तिस नैं ग्लाया अह्ल्ली तिकर तू पजांह़ साल्लां दा भी नीं ऐ भिरी भी तैं अब्राहमे जो दिख्या ऐ
8	58	यीशुयैं तिन्हां नैं ग्लाया मैं तुहां नैं सच्चसच्च ग्लांदा ऐ कि पैहल्ले इसते कि अब्राहम पैदा हुंदा मैं ऐ
8	59	ताह़लू तिन्हां तिसियो मारने तांई पत्थर चुके अपर यीशु पड़दे नैं मंदरे ते निकल़ी गेआ
9	1	जाह़लू यीशु अपणे चेलेयां सौगी जा दा था तां जांदे बग्त तिन्नी इक्की माणुये जो दिख्या जेह्ड़ा जन्म ते अन्ना था
9	2	तिसदेयां चेलेयां तिसते पुछया हे गुरू कुणी पाप कित्या था कि एह़ अन्ना जम्मेया इस माणुयैं या इसदे माँबुढ़ैं
9	3	यीशुयैं जवाब दित्ता ना तां इन्हीं पाप कित्या था ना इसदे मांऊ बुढ़े एह़ इसतांई अन्ना पैदा होएया तांजे परमात्मे दिया सामर्थी दे कम्म तिस च प्रगट होन
9	4	जिन्नी मिन्जो घल्लेया ऐ अहां जो तिसदे कम्म दिनैं ई करणा जरूरी हन सैह़ रात ओणे आल़ी ऐ जिस च कोई कम्म नीं करी सकदा
9	5	जाह़लू तिकर मैं संसारे च ऐ ताह़लू तिकर संसारे दी जोत्ती ऐ
9	6	एह़ ग्लाई नैं तिन्नी धरती पर थुकया कने तिस थूके नैं चिक्क सेड़ी कने सैह़ चिक्क अन्ने दियां अखीं पर मल़ी नैं
9	7	तिसियो ग्लाया जा शीलोह दे कुंडे च अपणा मुँ धोई लै शीलोह दा मतलब घल्लेया होएया ऐ तिन्नी जाई नैं मुँ धोत्ता कने दिक्खदादिक्खदा बापस आई गेआ
9	8	ताह़लू तिसदे प्ड़ेसी कने जिन्हां तिसियो पैहल्ले भिख मंगदे दिख्या था अप्पु च ग्लाणा लग्गे क्या एह़ सैई नीं जेह्ड़ा बेई नैं भिख मंगदा था
9	9	कुच्छ लोक ग्लाणा लग्गे एह़ सैई ऐ होर ग्लाणा लग्गे नीं अपर तिस साइआं ऐ तिन्नी ग्लाया मैं सैई ऐ
9	10	ताह़लू सैह़ तिसते पुछणा लग्गे तेरियां अखीं किंआं खरी होई गियां
9	11	तिन्नी जवाब दित्ता यीशु नांऐ दे इक्की माणुयैं चिक्क सेड़ी कने मेरियां अखीं पर मल़ी नैं मिन्जो ग्लाया शीलोह च जाई नैं अपणे मुँऐ धोई लै कने मैं गेआ कने मुँ धोत्ता कने दिक्खणा लग्गी पेआ
9	12	तिन्हां तिसते पुछया सैह़ माणु कुत्थू ऐ तिन्नी ग्लाया मैं नीं जाणदा
9	13	लोक तिसियो जेह्ड़ा सुरू ते अन्ना था फरीसी माणुआं अल्ल लेई गै
9	14	जधैड़ी यीशुयैं चिक्क सेड़ी नैं तिसदियां अखीं खरी करी दित्तियां थियां सैह़ बिस्रामे आल़ा दिन था
9	15	भिरी फरीसी माणुआं भी तिसते पुछया कि तेरियां अखीं किंआं खरियां होईयां तिन्नी तिन्हां नैं ग्लाया तिन्नी माणुयैं मेरियां अखीं पर चिक्क लगाई भिरी मैं मुँ धोई लेआ कने हुण दिक्खणा लग्गी पेआ ऐ
9	16	इस गल्ला पर कुच्छ फरीसी माणु ग्लाणा लग्गे एह़ माणु परमात्मे दे पास्से ते नीं क्जोकि सैह़ बिस्रामे आल़े दिने नीं मनदा दूयेयां माणुआं ग्लाया पापी माणु देहय् चमत्कार किंआं दस्सी सकदा ऐ तां तिन्हां च बैर पेई गेआ
9	17	तिन्हां तिस अन्ने नैं भिरी ग्लाया तिन्नी तेरियां अखीं खोलियां हन तू तिसदे बारे च क्या ग्लांदा ऐ तिन्नी ग्लाया एह़ भविष्यवक्ता ऐ
9	18	अपर यहूदी अगुआं जो बसुआस नीं होएया कि सैह़ अन्ना था कने हुण दिक्खणा लग्गी पेआ ऐ तां तिन्हां तिसदे मांऊ बुढ़े जो सद्दी नैं
9	19	तिन्हां ते पुछया क्या एह़ तुहां दा जागत ऐ जिसियो तुहां ग्लांदे हन कि अन्ना पैदा होएया था भिरी हुण सैह़ किंआं दिक्खणा लग्गी पेआ ऐ
9	20	तिसदे मांऊबुढ़े जवाब दित्ता अहां तां जाणदे हन कि एह़ अहां दा जागत ऐ कने अन्ना पैदा होएया था
9	21	अपर अहां एह़ नीं जाणदे हन कि एह़ हुण किंआं दिक्खणा लग्गी पेआ ऐ कने ना एह़ जाणदे हन कि कुणी तिसदियां अखीं खरी करी दित्तियां हन एह़ बड़ा समझदार ऐ इसते पुछी लेआ इन्हीं अपणे बारे च अप्पु दस्सी दैणा
9	22	एह़ गल्लां तिसदे मांऊ बुढ़े इसतांई ग्लाईयां क्जोकि सैह़ यहूदी अगुआं ते डरदे थे क्जोकि यहूदी अगुऐ सब इक्क होई गियो थे कि जे कोई बसुआस करैं कि यीशु मसीह ऐ तां सैह़ आराधनालय ते कड्डी दित्ता जां
9	23	इसा बज़ाह ते तिसदे मांऊ बुढ़ैं ग्लाया एह़ बड़ा समझदार ऐ इसते पुछी लेआ
9	24	ताह़लू यहूदी अगुआं तिस माणुये जो जेह्ड़ा अन्ना था दूई बरी भिरी सद्दी नैं तिसियो ग्लाया परमात्मे दी स्तुति कर अहां तां जाणदे हन कि सैह़ माणु पापी ऐ
9	25	तिन्नी जवाब दित्ता मैं नीं जाणदा कि सैह़ पापी ऐ या नीं मैं इक्क गल्ल जाणदा कि मैं अन्ना था कने हुण दिक्खणा लग्गी पेआ ऐ
9	26	तिन्हां तिस नैं भिरी ग्लाया तिन्नी तिज्जो नैं क्या कित्ता कने किंआं तेरियां अखीं खरी होई गियां
9	27	तिन्नी तिन्हां नैं ग्लाया मैं तां तुहां नैं ग्लाई बैठा कने तुहां नीं सुणेया हुण दूई बरी क्जो सुनणा चांह़दे हन क्या तुहां भी तिसदे चेले बणना चांह़दे हन
9	28	ताह़लू सैह़ तिसदी बुराई करी नैं ग्लाणा लग्गे तू ई तिसदा चेला ऐ अहां तां मूसा दे चेले हन
9	29	अहां जाणदे हन कि परमात्मैं मूसा नैं गल्लां कित्तियां अपर तिस माणुये जो नीं जाणदे कि कुत्थू ते आया ऐ
9	30	तिन्नी तिन्हां जो जवाब दित्ता एह़ तां हरानिया दी गल्ल ऐ कि तुहां नीं जाणदे कि सैह़ कुत्थू ते आया ऐ तमी तिन्नी मेरियां अखीं खरी करी दित्तियां
9	31	अहां जाणदे हन कि परमात्मा पापियां दा नीं सुणदा अपर जे कोई परमात्मे दा भक्त होये कने तिसदिया इच्छा पर चलदा ऐ तां सैह़ तिसदी सुणदा ऐ
9	32	संसारे दे सुरू होणे ते लेई करी अज्जे तिकर एह़ कदी सुणने च नीं आया कि कुणकी जन्मजात दे अन्ने दियां अखीं खरियां करी दित्तियां हन
9	33	सिर्फ एह़ ई माणु जेह्ड़ा परमात्मे दे पास्से ते ऐ सैई ऐदेय कम्म करी सकदा ऐ
9	34	तिन्हां तिसियो जवाब दित्ता तू बिलकुल पापां च जम्मेया ऐ तू अहां जो क्या सखांदा ऐ ताह़लू तिन्हां तिस माणुये जो आराधनालय ते बाहर कड्डी दित्ता
9	35	यीशुयैं जाह़लू एह़ सुणेया कि तिन्हां सैह़ माणु बाहर कड्डी दित्ता ऐ कने जाह़लू तिस नैं मुलाकात होई तां ग्लाया क्या तू माणुये दे पुत्तरे पर बसुआस करदा ऐ
9	36	तिन्नी जवाब दित्ता हे प्रभु मिन्जो दस्स सैह़ कुण ऐ तांजे मैं तिस पर बसुआस करैं
9	37	यीशुयैं तिस नैं ग्लाया तैं तिसियो दिख्या भी ऐ कने जेह्ड़ा तिज्जो सौगी गल्लां करदा ऐ सैई ऐ
9	38	तिन्नी ग्लाया हे प्रभु मैं तिज्जो पर बसुआस करदा ऐ कने तिन्नी तिसियो प्रणांम कित्ता
9	39	ताह़लू यीशुयैं ग्लाया मैं इस संसारे च न्याय करणे तांई आया तांजे जेह्ड़े नीं दिक्खदे सैह़ दिक्खन कने जेह्ड़े दिक्खदे हन सैह़ अन्ने होई जान
9	40	जेह्ड़े फरीसी माणु तिस सौगी थे तिन्हां एह़ गल्लां सुणी करी तिस नैं ग्लाया क्या अहां भी अन्ने हन
9	41	यीशुयैं तिन्हां नैं ग्लाया जे तुहां अन्ने हुंदे तां पापी नीं हुंदे अपर हुण ग्लांदे हन कि अहां दिक्खदे हन इसतांई तुहां दा पाप बणी रैंह्दा ऐ
10	1	यीशुयैं ग्लाया मैं तुहां नैं सच्चसच्च ग्लांदा ऐ कि जेह्ड़ा कोई दरवाजे ते भेड्डां दिया घराला अंदर नीं जांदा अपर कुसी दूये पास्से ते अंदर चली जांदा ऐ तां सैह़ चोर कने डाकू ऐ
10	2	अपर जेह्ड़ा भेड्डां दा गुआल़ा ऐ सैह़ दरवाजे ते अंदरेयो जांदा ऐ
10	3	दुआरपाल तिस तांई दरवाजे खोली दिंदा ऐ कने भेड्डां तिसदी उआज़ सुणी करी पणछैणदियां हन कने सैह़ अपणियां भेड्डां दा नां लेईलेई करी सददा ऐ कने बाहरेयो लेई जांदा ऐ
10	4	जाह़लू सैह़ अपणियां सारियां भेड्डां जो बाहरेयो कड्डी दिंदा ऐ तां सैह़ तिन्हां दे गांहगांह चलदा ऐ कने भेड्डां तिसदे पचांह़पचांह़ चलदियां हन क्जोकि सैह़ तिसदिया उआज़ा पणछैणदियां हन
10	5	अपर तिन्हां कुसकी पखले दे पचांह़ नीं जाणा अपर पखले ते नठ्ठी पोणा क्जोकि सैह़ पखलेयां दी उआज़ा नीं पणछैणदियां
10	6	यीशुयैं तिन्हां नैं इक्क उदारण ग्लाया अपर सैह़ नीं समझे कि इसदा क्या मतलब ऐ जेह्ड़ा सैह़ अहां नैं ग्लांदा ऐ
10	7	ताह़लू यीशुयैं तिन्हां नैं भिरी ग्लाया मैं तुहां नैं सच्चसच्च ग्लांदा ऐ कि भेड्डां तांई अंदर ओणे दा दरवाजा मैं ऐ
10	8	जितणे मिन्जो ते पैहल्ले आएयो सैह़ सारे चोर कने डाकू हन अपर मेरियां भेड्डां तिन्हां दी नीं सुणी
10	9	दरवाजा मैं ऐ कने परमात्मा तिन्हां दा उद्धार करगा जेह्ड़े मेरे जरिये अंदर जांदे हन कने अंदर बाहर आई जाई सकगे कने तिन्हां जो खाणे तांई खाणा मिलगा
10	10	चोर कुसी होर कम्मे तांई नीं अपर सिर्फ चोरी करणा मारणा कने खत्म करणा ओंदा ऐ मैं इसतांई आया कि सैह़ ज़िन्दगी पान कने मती सारी पान
10	11	खरा गुआल़ा मैं ऐ खरा गुआल़ा भेड्डां तांई अपणे प्राण दिंदा ऐ
10	12	मजदूर जेह्ड़ा ना तां गुआल़ा ऐ कने ना तां भेड्डां दा मालक ऐ भेड़िये जो ओंदे दिक्खी नैं भेड्डां जो छड्डी नैं नठ्ठी जांदा ऐ कने भेड़िया तिन्हां पर हमला करी तितरबितर करी दिंदा ऐ
10	13	सैह़ इसतांई नठ्ठी जांदा ऐ कि सैह़ किराये दा मजदूर ऐ कने तिसियो भेड्डां दी फिकर नीं
10	14	खरा गुआल़ा मैं ऐ कने मैं अपणियां भेड्डां जो जाणदा ऐ कने तिंआं ई मेरियां भेड्डां मिन्जो जाणदियां हन
10	15	जिंआं पिता मिन्जो जाणदा ऐ कने तिंआं ई मैं पिता जो जाणदा ऐ कने मैं भेड्डां तांई अपणे प्राण दिंदा ऐ
10	16	मेरियां होर भी भेड्डां हन जेह्ड़ियां इसा भेड्डां दिया घराला दियां नीं हन मिन्जो तिन्हां जो भी लेयोणा जरूरी ऐ सैह़ मेरी उआज़ सुणी करी पणछैणदियां हन ताह़लू इक्को ई झुंड कने इक्को ई गुआल़ा हुंगा
10	17	पिता मिन्जो नैं प्यार रखदा ऐ क्जोकि मैं अपणे प्राण दिंदा ऐ तांजे मैं भिरी दुवारी जीयें
10	18	कोई मेरे प्राणा जो मिन्जो ते लेई नीं सकदा अपर मैं तिन्हां जो अपणिया मर्जिया ते दिंदा ऐ मिन्जो अपणे प्राण दैणे दा भी हक्क ऐ कने तिन्हां जो भिरी लेई लैणे दा भी हक्क ऐ क्जोकि एह़ हुक्म मिन्जो मेरे पिता ते मिल्लेया ऐ
10	19	इन्हां गल्लां दिया बज़ाह ते यहूदी अगुआं च भिरी बैर पेई गेआ
10	20	तिन्हां च मते लोक ग्लाणा लग्गे तिस च दुष्टआत्मा ऐ कने सैह़ पागल ऐ तुहां तिसदी क्जो सुणदे हन
10	21	होर लोक ग्लाणा लग्गे एह़ गल्लां ऐदेय माणु दी नीं जिस च दुष्टआत्मा होयैं क्या दुष्टआत्मा अन्नेयां दियां अखीं खरी करी सकदी ऐ
10	22	यरूशलेम सैहरे च समर्पण दा त्योहार मनाणा लाया था कने ठंडी दा मौसम था
10	23	यीशु मंदरे च सुलेमाने दे बरांडे च घुमा करदा था
10	24	ताह़लू यहूदी अगुआं तिसियो आई नैं घेरी लेआ कने पुछया तू अहां दे मनां जो काह़लू तिकर दुविधा च रखगा जे तू मसीह ऐ तां अहां नैं साफसाफ दस्सी दे
10	25	यीशुयैं तिन्हां जो जवाब दित्ता मैं तुहां नैं दस्सी दित्ता अपर तुहां बसुआस करदे ई नीं हन जेह्ड़ा कम्म मैं अपणे पिता दे हक्के नैं करदा सैई मेरे गवाह हन
10	26	अपर तुहां इसतांई बसुआस नीं करदे क्जोकि मेरियां भेड्डां च नीं हन
10	27	मेरियां भेड्डां मेरी उआज़ सुणी करी पणछैणदियां हन मैं तिन्हां जो जाणदा कने सैह़ मिन्जो पचांह़पचांह़ चलदियां हन
10	28	कने मैं तिन्हां जो सदा दी ज़िन्दगी दिंदा ऐ कने भेड्डां दा कदी नास नीं हुंगा कने कोई तिन्हां जो मेरे हत्थे ते खोई नीं सकदा
10	29	मेरा पिता जिन्नी तिन्हां जो मिन्जो दित्या ऐ सबना ते बड्डा ऐ कने कोई तिन्हां जो पिता दे हत्थे ते छड्डाई नीं सकदा
10	30	मैं कने पिता इक्को ई हन
10	31	भिरी यहूदी अगुआं तिसियो मारने तांई पत्थर चुके
10	32	इसा गल्ला पर यीशुयैं तिन्हां नैं ग्लाया मैं तुहां जो अपणे पिता दे पास्से मते भले कम्म दस्से हन तिन्हां कम्मां च कुस कम्मे तांई तुहां मिन्जो पर पत्थर मारा करदे हन
10	33	यहूदियां तिसियो जवाब दित्ता खरेयां कम्मां तांई अहां तिज्जो पर पत्थर नीं मारदे अपर परमात्मे दी निंदा करणे दिया बज़ाह ते कने इसतांई कि तू माणु होई नैं अप्पु जो परमात्मा बणाणे दा दावा करदा ऐ
10	34	यीशुयैं तिन्हां जो जवाब दित्ता क्या तुहां दे पवित्रशास्त्रे च नीं लिख्या ऐ मैं ग्लाया तुहां ईश्वर हन
10	35	जिन्हां जो परमात्मे दा संदेस दित्या था तिन्हां जो ईश्वर ग्लाई नैं दस्सेया गेआ ऐ कने पवित्रशास्त्रे दा लेख टल़ी नीं सकदा
10	36	तां जिसियो पितैं पवित्र बणाई नैं इस संसारे च घल्लेया ऐ तुहां तिस नैं ग्लांदे हन तू निंदा करदा ऐ इसतांई कि मैं ग्लाया मैं परमात्मे दा पुत्तर ऐ
10	37	जे मैं अपणे पिता देयां कम्मां नीं करदा तां मेरा बसुआस मत करा
10	38	अपर जे मैं करदा ऐ तां चाहे मेरा बसुआस भी मत करा अपर तिन्हां कम्मां दा तां बसुआस करा तांजे तुहां जाणन कने समझी सकन कि पिता मिन्जो च ऐ कने मैं पिता च ऐ
10	39	ताह़लू तिन्हां भिरी तिसियो पकड़णे दी कोसस कित्ती अपर सैह़ तिन्हां ते बची करी निकल़ी गेआ
10	40	भिरी यीशु यरदन नदिया दे पारले पास्से तिसा जगाह चली गेआ जित्थु यूहन्ना पैहल्लैं बपतिस्मा दिंदा था कने तित्थु ई रेह्आ
10	41	मते सारे लोक तिस अल्ल आई नैं ग्लांदे थे यूहन्ने तां कोई चमत्कार नीं दस्सेया अपर जेह्ड़ा कुच्छ यूहन्ने इसदे बारे च ग्लाया था सैह़ सब सच्च था
10	42	कने तित्थु मतेआं लोकां यीशुये पर बसुआस कित्ता
11	1	मरियम कने तिसदी बैहण मार्था दे ग्रांऐ बैतनिय्याह दा लाजर नांऐ दा इक्क माणु बमार था
11	2	एह़ सैई मरियम थी जिन्नै प्रभु पर इत्तर मल़ी नैं तिसदेयां पैरां जो अपणे बाल़ां नैं पुंज्जेया था इसादा भाऊ लाजर बमार था
11	3	तिसदियां बैहणा तिसियो सनेहा घल्लेया हे प्रभु दिक्ख जिस नैं तू प्यार करदा ऐ सैह़ बमार ऐ
11	4	एह़ सुणी नैं यीशु ग्लाणा लग्गा एह़ बमारी मौत्ती दी नीं अपर परमात्मे दी महिमा तांई ऐ कि तिसदिया बज़ाह ते परमात्मे दे पुत्तरे दी महिमा होयैं
11	5	यीशु मार्था नैं कने तिसा दिया बैह्णी नैं कने लाजरे नैं प्यार रखदा था
11	6	अपर जाह़लू तिन्नी सुणेया कि सैह़ बमार ऐ तां जिसा जगाह पर सैह़ था तित्थु दो दिन होर रुकी गेआ
11	7	इसते बाद तिन्नी चेलेयां नैं ग्लाया ओआ अहां भिरी यहूदिया प्रदेसे जो चलण
11	8	चेलेयां तिसियो ग्लाया हे गुरू हुण तां यहूदी अगुऐ तिज्जो पर पत्थर मारणा चांह़दे थे कने क्या तू भिरी तित्थियो जाणा चांह़दा ऐ
11	9	यीशुयैं जवाब दित्ता क्या दिने दे बाराह घंटे नीं हुंदे जे कोई दिने चल्लैं तां ठोकर नीं लगदी क्जोकि सैह़ इस संसारे दी लौ मतलब सूरजे जो दिक्खदा ऐ
11	10	जे कोई राती चल्लैं तां ठोकर लगदी ऐ क्जोकि तिस अल्ल लौ नीं हुंदी
11	11	तिन्नी एह़ गल्लां ग्लाई करी कने इसते बाद तिन्हां नैं ग्लाणा लग्गा अहां दा साथी लाजर सोई गेआ ऐ अपर मैं तिसियो जगाणा चलेया
11	12	ताह़लू चेलेयां तिस नैं ग्लाया हे प्रभु जे सैह़ सोई गेआ ऐ तां तिन्नी उठी पोणा
11	13	यीशुयैं तां तिसदिया मौत्ती दे बारे च ग्लाया था अपर सैह़ समझे कि तिन्नी निदरां च सोणे दे बारे च ग्लाया
11	14	ताह़लू यीशुयैं तिन्हां नैं साफसाफ ग्लाई दित्ता लाजर मरिया
11	15	कने मैं तुहां दिया बज़ाह ते खुस ऐ कि मैं तित्थु नीं था जिसते तुहां बसुआस करन अपर हुण ओआ अहां तिस अल्ल चलिये
11	16	ताह़लू थोमा जिसियो दिदुमुस ग्लांदे थे अपणे साथी चेलेयां नैं ग्लाणा लग्गा ओआ अहां भी तिस अल्ल मरना चलण
11	17	बैतनिय्याह ग्रांऐ च पुज्जदे ई यीशुये जो एह़ पता लग्गा कि लाजरेयो कब्रा च रखेयो चार दिन होईयो हन
11	18	सैह़ ग्रां यरूशलेम सैहरे ते कोई दो मील दी दूर था
11	19	मते सारे यहूदी अगुऐ मार्था कने मरियमा अल्ल तिसादे भाऊये दिया मौत्ती पर दिलासा दैणे तांई आएयो थे
11	20	जाह़लू मार्था यीशुये दे ओणे दी खबर सुणी तां तिस नैं मिलणा गेई अपर मरियम घरैं बेई रेई
11	21	मार्था यीशुये नैं ग्लाया हे प्रभु जे तू ऐत्थु हुंदा तां मेरा भाऊ नीं मरदा
11	22	कने मैं हुण भी जाणदी कि जेह्ड़ा कुच्छ तू परमात्मे ते मंगगा परमात्मा तिज्जो दिंगा
11	23	यीशुयैं तिसा नैं ग्लाया तेरा भाऊ भिरी जिन्दा होई जांगा
11	24	मार्था तिस नैं ग्लाणा लग्गी मैं जाणदी ऐ कि आखरी दिने च दुवारी जिन्दे होणे दे बग्त सैह़ भिरी जिन्दा होई जांगा
11	25	यीशुयैं तिसा नैं ग्लाया दुवारी जिन्दा होणा कने ज़िन्दगी मैंई ऐ जेह्ड़ा कोई मिन्जो पर बसुआस करदा ऐ सैह़ जे मरी भी जां तमी तिन्नी जिन्दे होणा
11	26	कने जेह्ड़ा कोई जिन्दा ऐ कने मिन्जो पर बसुआस करदा ऐ सैह़ सदा काल तिकर नीं मरगा क्या तू इसा गल्ला पर बसुआस करदी ऐ
11	27	तिन्नै तिस नैं ग्लाया हाँ हे प्रभु मैं बसुआस करदी कि परमात्मे दा पुत्तर मसीह जेह्ड़ा संसारे च ओणे आल़ा था सैह़ तू ई ऐ
11	28	एह़ ग्लाई नैं सैह़ चली गेई कने अपणिया बैह्णी मरियमा जो डोल करी सद्दी नैं ग्लाया गुरू ऐत्थु ई ऐ कने तिज्जो सद्दा दा ऐ
11	29	एह़ सुणी करी सैह़ झटपट उठी नैं तिस अल्ल आई
11	30	यीशु अह्ल्ली ग्रांऐ च नीं पुज्जया था अपर तिसा जगाह ई था जित्थु मार्था तिस नैं मिलियो थी
11	31	ताह़लू तित्थु जेह्ड़े यहूदी लोक तिसा सौगी घरे च थे कने तिसायो दिलासा देआ करदे थे एह़ दिक्खी नैं कि मरियम झटपट उठी नैं बाहरेयो गेई ऐ एह़ समझे कि सैह़ कब्रा पर रोणा चलियो ऐ तां सैह़ भी तिसा पचांह़ चली पै
11	32	जाह़लू मरियम तित्थु जाई रेई जित्थु यीशु था तां तिसियो दिक्खदे ई तिसदेयां पैरां पेई गेई कने ग्लाया हे प्रभु जे तू ऐत्थु हुंदा तां मेरा भाऊ नीं मरदा
11	33	जाह़लू यीशुयैं तिसा जो कने तिन्हां यहूदियां जो जेह्ड़े तिसा सौगी आएयो थे रोंदे दिख्या तां आत्मा च बड़ा भरी उदास कने बचैन होएया
11	34	कने ग्लाणा लग्गा तुहां लाजरे दिया लाह्सा जो कुत्थू दब्बेया ऐ तिन्हां तिस नैं ग्लाया हे प्रभु चली नैं दिक्खी लेआ
11	35	यीशु रोया
11	36	ताह़लू यहूदी लोक ग्लाणा लग्गे दिक्खा सैह़ तिस नैं कितणा प्यार रखदा था
11	37	अपर तिन्हां च कुच्छ लोक ग्लाणा लग्गे क्या एह़ जिन्नी अन्ने दियां अखीं खरी कित्तियां एह़ भी नीं करी सकेया कि एह़ माणु नीं मरदा
11	38	यीशु मने च भिरी बड़ा ई उदास होई नैं कब्रा पर आया सैह़ इक्क गुफा थी कने इक्क पत्थर तिसा पर रखेया था
11	39	यीशुयैं ग्लाया पत्थरे टाआ तिस मरेयो दी बैहण मार्था तिस नैं ग्लाणा लग्गी हे प्रभु इस च हुण तां मुस्क ओआ दी ऐ क्जोकि मेरे भाऊये मरेयो चार दिन होई चुकेयो हन
11	40	यीशुयैं तिसा नैं ग्लाया क्या मैं तिज्जो नैं नीं ग्लाया था कि जे तू बसुआस करगी तां परमात्मे दी महिमा जो दिक्खगी
11	41	ताह़लू तिन्हां तिस पत्थरेयो टाया कने यीशुयैं सुअर्गे पास्से दिक्खी नैं ग्लाया हे पिता मैं तेरा धन्यावाद करदा ऐ कि तैं मेरी प्रार्थना सुणी लेई ऐ
11	42	मैं जाणदा था कि तू सदा मेरी सुणदा ऐ अपर जेह्ड़ी भीड़ अक्खै बक्खे खड़ोतियो ऐ तिन्हां दिया बज़ाह ते मैं जोरे नैं ग्लाया जिसते कि सैह़ बसुआस करन कि तैं मिन्जो घल्लेया ऐ
11	43	एह़ ग्लाई नैं तिन्नी जोरे नैं हक्क पाई हे लाजर बाहर निकल़ी आ
11	44	जेह्ड़ा मरी गेआ था जिसदे हत्थ पैर कफने नैं बन्नेयो थे सैह़ तिंआं ई निकल़ी आया कने तिसदा मुँ कपड़े नैं लपेटया था यीशुयैं तिन्हां नैं ग्लाया इसियो खोली देआ कने जाणा देआ
11	45	ताह़लू जेह्ड़े यहूदी लोक मरियमा सौगी आएयो थे कने तिसदा एह़ कम्म दिख्या था तिन्हां च मतेआं तिस पर बसुआस कित्ता
11	46	अपर तिन्हां च कुच्छ लोक फरीसी माणुआं अल्ल जाई नैं यीशुये दे कम्मां दी खबर सणाई
11	47	इसा गल्ला सुणी करी प्रधान याजकां कने फरीसी माणुआं महासभा सद्दी कने ग्लाया अहां क्या करन एह़ माणु तां मते चमत्कार दस्सदा ऐ
11	48	जे अहां इसियो इआं ई छड्डी दैन तां सबना इस पर बसुआस करी लैणां कने रोमी माणुआं आई नैं अहां दिया जगाह कने जातिआं दून्नी पर हक्क जमाई लैणां
11	49	ताह़लू तिन्हां च काइफा नांऐ दे इक्की माणुयैं जेह्ड़ा तिस साल्ले दा महायाजक था तिन्हां नैं ग्लाणा लग्गा तुहां कुच्छ भी नीं जाणदे
11	50	कने ना एह़ समझदे हन कि तुहां तांई एह़ खरा ऐ कि अहां दे लोकां तांई इक्क माणु मरे कने सारी जाति नास नीं होयैं
11	51	एह़ गल्ल तिन्नी अपणिया तरफा ते नीं ग्लाई अपर तिस साल्ले दा महायाजक होई नैं भविष्यवाणी कित्ती कि यीशु इस्राएल देसे दे लोकां तांई मरगा
11	52	कने ना सिर्फ इस्राएली लोकां तांई अपर इसतांई भी कि परमात्मे दे तितरबितर होएयां बच्चेयां जो इक्क करी दैं
11	53	कने तिसी दिने ते यहूदी अगुऐ यीशुये जो मकाणे दी साजस रचणा लग्गे
11	54	इसतांई यीशु तिस बग्त ते यहूदी अगुआं दे सामणै सरेआम नीं घुमेया अपर तित्थु ते सुनसाण जगाह दे इक्की प्रदेसे दे इफ्राईम नांऐ दे इक्की सैहरे जो चली गेआ कने अपणे चेलेयां सौगी तित्थु रैहणा लग्गा
11	55	यहूदियां दा फसह दा त्योहार नेड़े था कने मते लोक फसह ते पैहल्ले देहात सैहरे ते यरूशलेम सैहरे जो गै कि अपणे आप्पे जो मंदरे च सुद्ध करन
11	56	कने सैह़ यीशुये जो तोपणा लग्गे कने मंदरे च खड़ोई नैं अप्पु च ग्लाणा लग्गे तुहां क्या सोचदे हन क्या सैह़ इस त्योहारे च नीं ओंगा
11	57	प्रधान याजकां कने फरीसियां एह़ हुक्म देई रखेया था कि जे कुसकियो पता लग्गी गेआ हुंगा कि यीशु कतांह ऐ तां दस्सनेयों तांजे सैह़ तिसियो पकड़ी सकन
12	1	यीशु फसह दे त्योहारे दे छे दिन पैहल्लैं बैतनिय्याह ग्रांऐ च आया जित्थु लाजर था जिसियो यीशुयैं मरेयां ते जिन्दा कित्या था
12	2	तित्थु तिन्हां तिस तांई राती दा खाणा बणाया कने मार्था तिसदी सेवा करा दी थी कने लाजर तिन्हां च इक्क था जेह्ड़ा तिस सौगी खाणाखाणा बैठेया था
12	3	ताह़लू मरियमा जटामानसिया दा लगभग अधा लीटर कीमती खुसबूदार इत्तर लेई नैं यीशुये दे पैरां पर मल़ेया कने अपणे बाल़ां नैं तिसदे पैर पुंज्जे कने इत्तरे दिया खुशबुया नैं सारा घर खुसबूदार होई गेआ
12	4	अपर तिसदे चेलेयां च यहूदा इस्करियोती नांऐ दा इक्क चेला जेह्ड़ा तिसियो पकड़ुआणे आल़ा था ग्लाणा लग्गा
12	5	एह़ कीमती इत्तर त्रै सौ दीनार च बेची नैं गरीबां जो क्जो नीं दित्ता
12	6	तिन्नी एह़ गल्ल इसतांई नीं ग्लाई कि तिसियो गरीबां दी फिकर थी अपर इसतांई कि सैह़ चोर था कने तिस अल्ल तिन्हां दे पैसेयां दी झोल़ी रैंह्दी थी कने तिसा च जेह्ड़ा कुच्छ पांदे थे सैह़ कड्डी लैंदा था
12	7	यीशुयैं ग्लाया इसायो परेसान मत करा कने जेह्ड़ा करा दी इसायो करणा देआ क्जोकि एह़ मेरे अन्तिम संस्कार दी त्यारी तांई ऐ
12	8	क्जोकि गरीब तां तुहां सौगी हमेसा रैंह्दे हन अपर मैं तुहां सौगी हमेसा नीं रैंह्गा
12	9	जाह़लू यहूदी लोकां दिया भीड़ा जो पता लग्गी गेआ कि सैह़ तित्थु ऐ तां सैह़ ना सिर्फ यीशु दिया बज़ाह ते आये अपर इसतांई भी कि लाजरे जो भी दिक्खणा आये जिसियो तिन्नी मरेयां च जिन्दा कित्या था
12	10	ताह़लू प्रधान याजकां लाजरे जो भी मकाणे दी साजस रची
12	11	क्जोकि तिसदिया बज़ाह ते मते यहूदी लोक चली गै कने यीशु पर बसुआस कित्ता
12	12	दूँये दिने मते सारे लोकां जेह्ड़े त्योहारे च आएयो थे एह़ सुणी करी कि यीशु यरूशलेम सैहरे च औणां लगेया ऐ
12	13	इसतांई तिन्हां खजूरे दियां डाल़िआं लियां कने तिस नैं मिलणा चली पै कने जोरे नैं ग्लाणा लग्गे सुअर्गे च परमात्मे दी होशाना धन ऐ इस्राएले दा राजा जेह्ड़ा प्रभु दे नांऐ ते ओआ दा ऐ
12	14	जाह़लू यीशुये जो गधे दा इक्क बच्चा मिल्ला तां सैह़ तिस पर बेई करी यरूशलेम सैहरे जो आई गेआ जिंआं पवित्रशास्त्रे च लिख्या ऐ
12	15	हे यरूशलेम सैहरे दे लोको मत डरा दिक्खा तुहां दा राजा गधे दे बच्चे पर सवारी करी नैं ओआ दा ऐ
12	16	यीशुये दे चेले पैहल्लैं इन्हां गल्लां जो नीं समझेयो थे अपर जाह़लू यीशु दी महिमा प्रगट होई तां तिन्हां जो याद आया कि एह़ गल्लां तिसदे बारे च लिखियां थियां कने लोकां तिस नैं इस तरांह दा बर्ताब कित्ता था
12	17	ताह़लू भीड़ा देयां लोकां जेह्ड़े तिस बग्त तिस सौगी थे एह़ गवाही दित्ती जाह़लू तिन्नी लाजरे जो कब्रा ते सद्दी नैं मरेयां च जिन्दा कित्या था
12	18	इसा बज़ाह ते लोक तिस नैं मिलणा चली आएयो थे क्जोकि तिन्हां सुणेया था कि तिन्नी एह़ चमत्कार दस्सेया ऐ
12	19	ताह़लू फरीसी माणु अप्पु च ग्लाणा लग्गे दिक्खा तुहां लोक कुच्छ नीं करी सकदे हन सुणा सारा संसार तिस पचांह़ चली पेआ ऐ
12	20	जेह्ड़े लोक तिस त्योहारे च अराधना करणा आएयो थे तिन्हां च कुच्छ यूनानी लोक थे
12	21	तिन्हां गलील प्रदेसे दे बैतसैदा सैहरे दे रैहणे आल़े फिलिप्पुसे अल्ल आई नैं तिस नैं विणती कित्ती श्रीमान अहां यीशुये नैं मिलणा चांह़दे हन
12	22	फिलिप्पुसैं आई नैं अन्द्रियासे नैं ग्लाया ताह़लू अन्द्रियासे कने फिलिप्पुसे जाई नैं यीशुये नैं ग्लाया
12	23	इसा गल्ला पर यीशुयैं तिन्हां नैं ग्लाया सैह़ बग्त आई गेआ ऐ कि माणुये दे पुत्तरे दी महिमा होयैं
12	24	मैं तुहां नैं सच्चसच्च ग्लांदा ऐ कि जाह़लू तिकर कणका दा दाणा जमीना च पेई नैं मरी नीं जांदा ताह़लू तिकर इक्क ई रैंह्दा ऐ अपर जाह़लू मरी जांदा ऐ तां मते दाणेयां जो पैदा करदा ऐ तिंआं ई मिन्जो सौगी भी हुंगा
12	25	जेह्ड़ा अपणे प्राणा जो प्यारा जाणदा ऐ सैह़ तिन्हां जो गुआई दिंदा ऐ कने जेह्ड़ा इस संसारे च अपणे प्राणा जो प्यारा नीं जाणदा ऐ सैह़ सदा दी ज़िन्दगी तांई तिसदी रखवाल़ी करगा
12	26	जे कोई मेरी सेवा करणा चां तां सैह़ मेरा चेला बणैं कने जित्थु मैं ऐ तित्थु मेरा चेला भी हुंगा जे कोई मेरी सेवा करैं तां पिता तिसदा आदर करगा
12	27	हुण मेरा जी बड़ा बेचैन ऐ इसतांई हुण मैं क्या ग्लां हे पिता मिन्जो इस दुखे दे बग्ते ते बचा अपर मैं इस संसारे च तां आया कि दुख झेलैं कने अपणे प्राण दैं
12	28	हे पिता अपणे नांऐ दी महिमा कर ताह़लू परमात्मैं सुअर्गे ते एह़ ग्लाया मैं तिसदी महिमा कित्ती ऐ कने भिरी भी करगा
12	29	ताह़लू जेह्ड़े माणु खड़ोई नैं सुणा दे थे तिन्हां ग्लाया कि अम्बर गरजेया ऐ होर ग्लाणा लग्गे कोई सुअर्गदूत तिस नैं गल्लां करा दा ऐ
12	30	इस गल्ला पर यीशुयैं ग्लाया एह़ उआज़ मिन्जो तांई नीं अपर तुहां तांई आईयो ऐ
12	31	हुण इस संसारे दा न्याय हुंदा ऐ हुण इस संसारे दा अधिकारी कड्डी दित्ता जांगा ऐ
12	32	कने मैं जे धरतिया ते ऊचिया जगाह चढ़ाया जांगा तांजे सबना जो अप्पु अल्ल लेई ओंगा
12	33	इआं ग्लाई नैं तिन्नी एह़ दस्सी दित्ता कि सैह़ कदेई मौत्त मरगा
12	34	इसा गल्ला पर लोकां तिस नैं ग्लाया अहां सास्त्रां दी एह़ गल्ल सुणी ऐ कि मसीह हमेसा जींगा भिरी तू क्जो ग्लांदा ऐ कि माणुये दे पुत्तरे जो ऊंचे पर चढ़ाया जाणा जरूरी ऐ एह़ माणु दा पुत्तर कुण ऐ
12	35	यीशुयैं तिन्हां नैं ग्लाया जोत्ती हुण थोड़ी देर तिकर तुहां सौगी ऐ जाह़लू तिकर जोत्ती तुहां सौगी ऐ ताह़लू तिकर चली रेह्आ इआं नीं होयैं कि नेहरा तुहां जो आई नैं घेरी लैं जेह्ड़ा नेहरे च चलदा ऐ सैह़ नीं जाणदा कि कतांह चलेया ऐ
12	36	जाह़लू तिकर जोत्ती तुहां सौगी ऐ जोतिया पर बसुआस करा तांजे तुहां जोत्ती दी औलाद बणन एह़ गल्लां ग्लाई नैं यीशु चली गेआ कने तिन्हां ते दूर रेह्आ
12	37	तिन्नी तिन्हां सामणै इतणे चमत्कार दस्से तमी तिन्हां तिस पर बसुआस नीं कित्ता
12	38	तांजे यशायाह भविष्यवक्ता दा वचन पूरा होयैं जेह्ड़ा तिन्नी ग्लाया हे प्रभु अहां दे सुसमाचारे पर कुणी बसुआस कित्ता ऐ कने प्रभु दी बांई दा जोर कुणी दिख्या ऐ
12	39	इसा बज़ाह ते सैह़ बसुआस नीं करी सके क्जोकि यशायाह एह़ भी ग्लाया
12	40	तिन्नी तिन्हां दियां अखीं अन्नियां कने तिन्हां दा मन कठोर करी दित्यो हन कुत्थी इआं नीं होयैं कि सैह़ अखीं नैं दिक्खन कने मने नैं समझन कने फिरन कने मैं तिन्हां जो ठीक करैं
12	41	यशायाहें एह़ गल्लां इसतांई ग्लाईयां कि तिन्नी तिसदी महिमा दिक्खी कने तिन्नी यीशुये दे बारे च गल्लां कित्तियां
12	42	तमी अधिकारियां च भी मतेआं तिस पर बसुआस कित्ता अपर फरीसी माणुआं दिया बज़ाह ते नीं मनदे थे तांजे इआं नीं होयैं कि सैह़ आराधनालय ते कड्डी दित्ते जान
12	43	माणुआं दिया तरफा ते तारीफ तिन्हां जो परमात्मे दिया तारीफा ते जादा बधिया लगदी थी
12	44	यीशुयैं भीड़ा दे लोकां जो जोरे नैं ग्लाया जेह्ड़ा मिन्जो पर बसुआस करदा ऐ सैह़ मिन्जो पर नीं अपर मिन्जो घल्लणे आल़े पर बसुआस करदा ऐ
12	45	कने जेह्ड़ा मिन्जो दिक्खदा ऐ सैह़ मेरे घल्लणे आल़े जो दिक्खदा ऐ
12	46	मैं संसारे च जोत्ती बणी नैं आया ऐ तांजे जेह्ड़ा कोई मिन्जो पर बसुआस करैं सैह़ नेहरे च नीं रैंह्
12	47	जे कोई मेरे वचनां जो सुणी नैं नीं मने तां मैं तिसियो अपराधी नीं ठैहरांदा क्जोकि मैं संसारे जो अपराधी ठैहराणे तांई नीं अपर संसारे दे लोकां दा उद्धार करणे तांई आया ऐ
12	48	जेह्ड़ा मिन्जो तुच्छ जाणदा ऐ कने मेरियां वचनां जो नीं अपनांदा ऐ तिसियो अपराधी ठैहराणे आल़ा तां इक्को ई ऐ मतलब जेह्ड़ा वचन मैं ग्लाया ऐ सैई पिछले दिनां च तिसियो अपराधी ठैहरांगा
12	49	क्जोकि मैं अपणिया तरफा ते गल्लां नीं कित्तियां अपर पिता जिन्नी मिन्जो घल्लेया ऐ तिन्नी मिन्जो हुक्म दित्या ऐ कि क्याक्या ग्लां कने क्याक्या बोलें
12	50	कने मैं जाणदा ऐ कि तिसदा हुक्म सदा दी ज़िन्दगी दिंदा ऐ इसतांई मैं जेह्ड़ा कुच्छ ग्लांदा ऐ सैह़ जिंआं पितैं मिन्जो नैं ग्लाया ऐ तिंआं ई ग्लांदा ऐ
13	1	फसह दे त्योहारे ते पैहल्लैं जाह़लू यीशुये जो पता लग्गा कि मेरा सैह़ बग्त आई पुज्जया ऐ कि मिन्जो संसारे छड्डी नैं अपणे पिता अल्ल जाणा तां सैह़ अपणेयां लोकां नैं जेह्ड़े संसारे च थे जिंआं प्यार सैह़ करदा था अन्त तिकर तिंआं ई प्यार करदा रेह्आ
13	2	जाह़लू यीशु कने तिसदे चेले राती दा खाणा खाणा बैठेयो थे ताह़लू सैताने शमौने दे पुत्तरे यहूदा इस्करियोतिये दे मने च एह़ गल्ल पाई चुकेया था कि यीशुये जो पकड़ुआं
13	3	यीशुयैं एह़ जाणी नैं कि पितैं सारा कुच्छ मेरे हक्के च करी दित्या ऐ कने मैं परमात्मे पास्से ते आया ऐ कने परमात्मे अल्ल ई जांदा ऐ
13	4	खाणा खाई नैं सैह़ उठेया कने अपणे बाहरे आल़े कपड़े खोली दित्ते कने परना लेई नैं अपणा लक्क बन्नी लेआ
13	5	भिरी इक्की भांडे च पाणी भरी नैं चेलेयां दे पैरां धोणा कने जेह्ड़ा परना तिसदे लक्के बन्नेया था तिस नैं पुंज्जणा लग्गा
13	6	जाह़लू यीशु शमौन पतरसे अल्ल आया ताह़लू पतरसैं तिसियो ग्लाया हे प्रभु क्या तू मेरे पैरां धोणा लगेया ऐ
13	7	यीशुयैं तिसियो जवाब दित्ता जेह्ड़ा मैं करदा ऐ तू तिसदा मतलब अह्ल्ली नीं जाणदा अपर इसते बाद समझी जांगा
13	8	पतरसैं तिस नैं ग्लाया तू मेरे पैरां कदी नीं धोई सकदा एह़ सुणी नैं यीशुयैं तिस नैं ग्लाया जे मैं तिज्जो नीं धोयें तां तेरा मिन्जो नैं कुच्छ भी लैणां दैणा नीं ऐ
13	9	शमौन पतरसैं तिस नैं ग्लाया हे प्रभु तां मेरे पैर ई नीं अपर मेरेयां हत्थां कने सिरे भी धोई दे
13	10	यीशुयैं तिस नैं ग्लाया जेह्ड़ा नौई बैठेया ऐ तिसियो पैरां छड्डी होर कुच्छ धोणे दी जरूरत नीं सैह़ बिलकुल सुद्ध ऐ कने तुहां च इक्की जो छड्डी करी सारे सुद्ध हन
13	11	सैह़ तां अपणे पकड़ुआणे आल़े जो जाणदा था इसतांई तिन्नी ग्लाया कने तुहां च इक्की जो छड्डी करी सारे सुद्ध नीं
13	12	जाह़लू सैह़ तिन्हां दे पैरां धोई बैठा कने अपणे कपड़ेयां लाई नैं भिरी बेई गेआ तां तिन्हां नैं ग्लाणा लग्गा क्या तुहां समझे कि मैं तुहां नैं क्या कित्ता
13	13	तुहां मिन्जो गुरू कने प्रभु ग्लांदे हन कने खरा ई ग्लांदे हन क्जोकि मैं सैई ऐ
13	14	जे मैं प्रभु कने गुरू होई नैं तुहां दे पैर धोते तां तुहां जो भी इक्की दूये दे पैर धोणा चाइदे
13	15	क्जोकि मैं तुहां जो नमूना दस्सी दित्ता ऐ कि जिंआं मैं तुहां नैं कित्ता ऐ तुहां भी तिंआं ई कराकरा
13	16	मैं तुहां नैं सच्चसच्च ग्लांदा ऐ दास अपणे मालके ते बड्डा नीं कने नीं घल्लेया होएया अपणे घल्लणे आल़े ते
13	17	तुहां एह़ गल्लां जाणदे हन कने जे तिन्हां पर चलण तां धन हन
13	18	मैं तुहां सबना दे बारे च नीं ग्ला दा जिन्हां जो मैं चुणी लेआ ऐ तिन्हां जो मैं जाणदा ऐ अपर एह़ इसतांई ऐ कि पवित्रशास्त्रे दा एह़ वचन पूरा होएया जिन्नी संगी साथी होई नैं मिन्जो सौगी खाणा खादा तिन्नी मेरे खलाफ होई नैं दुश्मणा साइआं बर्ताब कित्ता
13	19	हुण मैं तिसा गल्ला होणे ते पैहल्लैं तुहां जो दस्सी दित्ता ऐ कि जाह़लू एह़ गल्ल पूरी होई जांगी तां तुहां बसुआस करा कि मैं सैई ऐ
13	20	मैं तुहां नैं सच्चसच्च ग्लांदा ऐ कि जेह्ड़ा मेरे घल्लणे आल़े जो अपनांदा ऐ सैह़ मिन्जो अपनांदा ऐ कने जेह्ड़ा मिन्जो अपनांदा ऐ सैह़ मेरे घल्लणे आल़े जो अपनांदा ऐ
13	21	एह़ गल्लां ग्लाई नैं यीशु आत्मा च बचैन होएया कने एह़ गवाही देई नैं अपणे चेलेयां नैं ग्लाया मैं तुहां नैं सच्चसच्च ग्लांदा ऐ कि तुहां च इक्की मिन्जो पकड़ुआंणा
13	22	चेले शक करी नैं कि सैह़ कुसदे बारे च ग्ला दा ऐ इक्की दूये बक्खी दिक्खणा लग्गी पै
13	23	तिसदे चेलेयां च इक्क जिसियो यीशु प्यार करदा था जेह्ड़ा यीशु सौगी बैठेया था
13	24	शमौन पतरसैं तिस बक्खी इसारा करी नैं तिसते पुछया दस्सा भला सैह़ कुसदे बारे च ग्ला करदा ऐ
13	25	ताह़लू तिन्नी तिंआं ई यीशुये दे बक्खे जाई नैं तिसते पुछया हे प्रभु सैह़ कुण ऐ
13	26	यीशुयैं जवाब दित्ता जिसियो मैं एह़ रोटी दा टुकड़ा डुबाई नैं दिंगा सैई ऐ कने तिन्नी टुकड़ा डुबाई नैं शमौन इस्करियोती दे जागते यहूदे जो दित्ता
13	27	यहूदैं जाह़लू रोटी दा टुकडा खादा तां यीशुयैं तिस नैं ग्लाया जेह्ड़ा तू करणे आल़ा ऐ तौल़ी कर तिसी बग्त सैतान तिस च समाई गेआ
13	28	अपर बैठणे आल़ेआं च कुसी जो पता नीं लग्गा कि तिन्नी एह़ गल्ल तिस नैं क्जो ग्लाई ऐ
13	29	यहूदे अल्ल झोल़ी रैंह्दी थी इसतांई कुच्छ चेले समझणा लग्गे कि यीशु तिस नैं ग्ला दा ऐ कि जेह्ड़ा कुच्छ अहां जो त्योहारे बासती चाइदा सैह़ खरीदी लैं या एह़ कि गरीबां जो कुच्छ दे
13	30	जिंआं ई यहूदैं सैह़ रोटी दा टुकड़ा खादा तिसी बग्त बाहरेयो चली गेआ कने एह़ राती दा बग्त था
13	31	जाह़लू सैह़ बाहरेयो चली गेआ तां यीशुयैं ग्लाया हुण माणुये दे पुत्तरे दी महिमा होई ऐ कने परमात्मे दी महिमा तिस च होई ऐ
13	32	जे तिस च परमात्मे दी महिमा होई ऐ तां परमात्मा भी अप्पु च तिसदी महिमा करणी कने तौल़ी करणी
13	33	हे प्यारेयो मैं होर थोड़ी देर तुहां अल्ल ऐ भिरी तुहां मिन्जो तोपणा कने जिंआं मैं यहूदियां नैं ग्लाया जित्थु मैं चलेया ऐ तित्थु तुहां नीं आई सकदे तिंआं ई मैं हुण तुहां नैं भी ग्ला दा ऐ
13	34	मैं तुहां जो इक्क नौआं हुक्म दिंदा कि इक्की दूये नैं प्यार रखा जिंआं मैं तुहां नैं प्यार रखेया ऐ तिंआं ई तुहां भी इक्की दूये नैं प्यार रखा
13	35	जे अप्पु च प्यार रखगे तां इसते ई सबना जो पता लगणा कि तुहां मेरे चेले हन
13	36	शमौन पतरसैं तिस नैं ग्लाया हे प्रभु तू कुत्थू चलेया ऐ यीशुयैं जवाब दित्ता जित्थु मैं चलेया तित्थु तू मिन्जो पचांह़ नीं आई सकदा अपर इसते बाद मिन्जो पचांह़ औणां
13	37	पतरसैं तिस नैं ग्लाया हे प्रभु हुण मैं तिज्जो पचांह़ क्जो नीं आई सकदा मैं तां तिज्जो तांई अपणे प्राण भी दैणे तांई त्यार ऐ
13	38	यीशुयैं जवाब दित्ता क्या तू मिन्जो तांई अपणे प्राण दिंगा मैं तिज्जो नैं सच्चसच्च ग्लांदा ऐ कि कुक्ड़े दे बांग दैणे ते पैहल्लैं तैं त्रै बरी मिन्जो पणछैणने ते मुकरना
14	1	यीशुयैं ग्लाया तुहां दा मन बेचैन ना होयैं परमात्मे पर बसुआस रखा कने मिन्जो पर भी बसुआस रखा
14	2	मेरे पिता दे घरे च मती भरी रैहणे दी जगाह ऐ जे नीं हुंदी तां मैं तुहां नैं ग्लाई दिंदा क्जोकि मैं तुहां तांई जगाह त्यार करणा चलेया ऐ
14	3	कने जे मैं जाई नैं तुहां तांई जगाह त्यार करदा तां भिरी आई नैं तुहां जो अप्पु अल्ल लेई जांगा कि जित्थु मैं रैंह् तित्थु तुहां भी रैह़न
14	4	जिसा जगाह जो मैं चलेया ऐ तुहां तिसा जगाह दा रस्ता जाणदे हन
14	5	थोमें तिस नैं ग्लाया हे प्रभु अहां नीं जाणदे कि तू कुत्थू चलेया ऐ तां रस्ते दा किंआं पता हुंगा
14	6	यीशुयैं तिस नैं ग्लाया रस्ता कने सच्च कने सदा दी ज़िन्दगी दैणे आल़ा मैं ऐ मिन्जो बगैर कोई भी पिता अल्ल नीं पुज्जी सकदा
14	7	जे तुहां मिन्जो जाणेया हुंदा तां मेरे पिता जो भी जाणदे कने हुण तिसियो जाणदे हन कने तिसियो दिख्या भी ऐ
14	8	फिलिप्पुस तिस नैं ग्लाणा लग्गा हे प्रभु पिता जो अहां जो दस्सी दे ऐई अहां तांई काफी ऐ
14	9	यीशुयैं तिस नैं ग्लाया हे फिलिप्पुस मैं इतणे दिनां ते तुहां सौगी ऐ कने क्या तू मिन्जो नीं जाणदा जिन्नी मिन्जो दिख्या ऐ तिन्नी पिता जो दिख्या ऐ तू क्जो ग्ला दा ऐ कि पिता जो अहां जो दस्स
14	10	क्या तू बसुआस नीं करदा कि मैं पिता च ऐ कने पिता मिन्जो च ऐ एह़ गल्लां जेह्ड़ियां मैं तुहां नैं करदा ऐ अपणे पास्से ते नीं ग्लांदा अपर पिता मिन्जो च रेई नैं जेह्ड़ा सैह़ चांह़दा तिन्हां कम्मां जो करदा ऐ
14	11	मेरा बसुआस करा कि मैं पिता च ऐ कने पिता मिन्जो च ऐ नीं तां कम्मां दिया बज़ाह ते मेरा बसुआस करा
14	12	मैं तुहां नैं सच्चसच्च ग्लांदा ऐ कि जेह्ड़ा मिन्जो पर बसुआस करदा ऐ एह़ कम्म जेह्ड़े मैं करदा सैह़ भी करगा अपर इन्हां ते भी बड्डे कम्म करणे हन क्जोकि मैं पिता अल्ल चलेया
14	13	जेह्ड़ा कुच्छ तुहां मेरे नांऐ ते मंगगे सैई मैं करगा कि पुत्तरे च पिता दी महिमा होयैं
14	14	जे तुहां मिन्जो ते मेरे नांऐ ते कुच्छ मंगगे तां मैं सैह़ करणा
14	15	जे तुहां मिन्जो नैं प्यार रखदे हन तां मेरे हुक्मां जो मनगे
14	16	मैं पिता नैं विणती करगा कने सैह़ तुहां जो इक्क होर सहायक दिंगा कि सैह़ हमेसा तुहां सौगी रैंह्
14	17	मतलब सच्च दी आत्मा जेह्ड़ा पवित्र आत्मा ऐ जेह्ड़ी परमात्मे दी सच्चाईया जो प्रगट करदी ऐ जिसा जो संसार अपनाई नीं सकदा क्जोकि सैह़ ना तिसा जो दिक्खदा ऐ कने ना तिसा जो जाणदा ऐ तुहां तिसा जो जाणदे हन क्जोकि सैह़ तुहां सौगी रैंह्दी ऐ कने सैह़ तुहां च हुंगी
14	18	मैं तुहां जो अनाथ नीं छड्डगा मैं तुहां अल्ल बापस ओंगा
14	19	कने थोड़िया देरा बाद भिरी संसारे दे लोक मिन्जो नीं दिक्खगे अपर तुहां मिन्जो दिक्खगे क्जोकि मैं भिरी जिन्दा हुंगा कने इसतांई तुहां भी जिन्दे रैंह्गे
14	20	जाह़लू मैं मरेयां ते दुवारी जिन्दे होई करी बापस ओंगा तां तिस दिन तुहां जाणी लैंगे कि मैं अपणे पिता च ऐ कने तुहां मिन्जो च कने मैं तुहां च
14	21	जिस अल्ल मेरे हुक्म हन कने सैह़ तिन्हां जो मनदा ऐ सैई मिन्जो नैं प्यार रखदा ऐ कने जेह्ड़ा मिन्जो नैं प्यार रखदा ऐ तिस नैं मेरा पिता भी प्यार रखगा कने मैं तिस नैं प्यार रखगा कने अपणे आप्पे जो तिस पर प्रगट करगा
14	22	तिन्नी यहूदैं जेह्ड़ा इस्करियोती नीं था तिस नैं ग्लाया हे प्रभु क्या होएया कि तू अप्पु जो अहां पर प्रगट करणा चांह़दा ऐ कने संसारे दे लोकां पर नीं
14	23	यीशुयैं तिसियो जवाब दित्ता जे कोई मिन्जो नैं प्यार रखगा तां सैह़ मेरे वचनां जो मनगा कने मेरा पिता तिस नैं प्यार रखगा कने अहां तिस अल्ल ओंगे कने तिस सौगी रैंह्गे
14	24	जेह्ड़ा मिन्जो नैं प्यार नीं रखदा सैह़ मेरेयां वचनां नीं मनदा कने जेह्ड़ा वचन तुहां सुणदे हन सैह़ मेरा नीं अपर पिता दा ऐ जिन्नी मिन्जो घल्लेया
14	25	एह़ गल्लां मैं तुहां सौगी रेई करी तुहां नैं ग्लाईयां हन
14	26	अपर सहायक मतलब पवित्र आत्मा जिसियो पितैं मेरे नांऐ ते घल्लगा सैह़ तुहां जो सारियां गल्लां सखांगी कने जेह्ड़ा कुच्छ मैं तुहां नैं ग्लाया ऐ सैह़ सारा तुहां जो याद करांगी
14	27	मैं तुहां जो सांति देई नैं चलेया मैं अपणी सांति तुहां जो दिंदा ऐ सैदेई नीं जदेई संसार दिंदा ऐ तुहां दा मन बेचैन नीं होयैं कने ना ई डरे
14	28	तुहां सुणेया कि मैं तुहां नैं ग्लाया मैं चली पेआ कने तुहां अल्ल भिरी बापस ओंगा जे तुहां मिन्जो नैं प्यार रखेयां हुंदा तां इसा गल्ला ते खुस हुंदे कि मैं पिता अल्ल चली पेआ क्जोकि पिता मिन्जो ते बड्डा ऐ
14	29	इन्हां गल्लां होणे ते पैहल्लैं ई मैं तुहां नैं दस्सी दित्या ऐ कि जाह़लू सैह़ गल्लां होई जान तां तुहां मिन्जो च बसुआस करन
14	30	मिन्जो अल्ल हुण तुहां नैं होर मतिआं गल्लां करणे दा बग्त नीं ऐ क्जोकि इस संसारे दे लोकां पर राज्ज करणे आल़ा सैतान ओआ दा ऐ मिन्जो पर तिसदा कोई हक्क नीं
14	31	अपर एह़ इसतांई होणा लगेया ऐ कि संसारे जो पता लग्गी जां कि मैं पिता नैं प्यार रखदा ऐ कने जिंआं पितैं मिन्जो हुक्म दित्या मैं तिंआं ई करदा उठा ऐत्थु ते चली पोंदे
15	1	यीशुयैं ग्लाया सच्ची अंगूरा दी बेल मैं ऐ कने मेरा पिता किसान ऐ
15	2	जेह्ड़ी डाल़ी मिन्जो नैं जुड़ियो ऐ कने फल़दी नीं ऐ तिसा जो सैह़ बड्डी दिंदा ऐ कने जेह्ड़ी फल़दी ऐ तिसा जो छांगदा ऐ तांजे होर जादा फल़ें
15	3	तुहां तां तिन्हां वचनां दिया बज़ाह ते जेह्ड़े मैं तुहां नैं ग्लाये हन सुद्ध हन
15	4	तुहां मिन्जो सौगी जुड़ी रेह्आ कने मैं तुहां सौगी जिंआं डाल़ी जे अंगूरा दी बेली सौगी जुड़ी नीं रैंह् तां अप्पु ते नीं फल़ी सकदी तिंआं ई तुहां भी जे मिन्जो सौगी जुड़ी नीं रैह़न तां नीं फल़ी सकदे हन
15	5	मैं अंगूरा दी बेल ऐ तुहां डाल़िआं हन जेह्ड़ा मिन्जो सौगी जुड़ी रैंह्दा ऐ कने मैं तिस सौगी सैह़ मते फल़ दिंदा ऐ क्जोकि मिन्जो ते लग्ग होई नैं तुहां कुच्छ भी नीं करी सकदे
15	6	जे कोई मिन्जो सौगी जुड़ी नीं रैंह् तां सैह़ डाल़िया साइआं सट्टी दित्ता जांदा कने जाह़लू सैह़ सुकी जांदियां हन तां लोक तिन्हां जो बटीणी नैं अग्गी च पाई दिंदे हन कने सैह़ फकौई जांदियां हन
15	7	जे तुहां मिन्जो सौगी जुड़ी रैह़न कने मेरे वचन तुहां च बणी रैह़न जेह्ड़ा कुच्छ तुहां चांह़दे हन सैह़ मंगा कने सैह़ तुहां तांई होई जांगा
15	8	मेरे पिता दी महिमा इसी ते हुंदी ऐ कि तुहां मता सारा फल़ लेई करी ओन ताह़लू तुहां मेरे चेले हुंगे
15	9	जिंआं पितैं मिन्जो नैं प्यार रखेया तिंआं ई मैं भी तुहां नैं प्यार रखेया मेरे प्यारे च बणी रेह्आ
15	10	जे तुहां मेरे हुक्मां जो मनगे तां मेरे प्यारे च बणी रैंह्गे जिंआं कि मैं अपणे पिता दे हुक्मां जो मन्नेया ऐ कने तिसदे प्यारे च बणी रैंह्दा ऐ
15	11	मैं एह़ गल्लां तुहां नैं इसतांई ग्लांईयां हन कि मेरी खुसी तुहां च बणी रैंह् कने तुहां दी खुसी पूरी होई जां
15	12	मेरा हुक्म एह़ ऐ कि जिंआं मैं तुहां नैं प्यार रखेया तिंआं ई तुहां भी इक्की दूये नैं प्यार रखा
15	13	इसते बड्डा प्यार कुसी दा नीं कि कोई अपणे साथियां तांई अपणे प्राण दैं
15	14	जेह्ड़ा हुक्म मैं तुहां जो दित्या जे तिसियो मनन तां तुहां मेरे साथी हन
15	15	अज्जे ते मैं तुहां जो दास नीं ग्लाणा क्जोकि दास नीं जाणदा कि तिसदा मालक क्या करदा ऐ अपर मैं तुहां जो साथी ग्लाया ऐ क्जोकि मैं जेह्ड़ियां गल्लां अपणे पिता ते सुणियां सैह़ सारियां दस्सी दित्तियां
15	16	तुहां मिन्जो नीं चुणेया अपर मैं तुहां जो चुणेया ऐ कने तुहां जो नियुक्त कित्या कि तुहां जाई नैं फल़ लेयोन कने तुहां दा फल़ बणी रैंह् कि तुहां मेरे नांऐ ते जेह्ड़ा कुच्छ पिता ते मंगन सैह़ तुहां जो दैं
15	17	इन्हां गल्लां दे हुक्म मैं तुहां जो इसतांई दित्ते कि तुहां इक्की दूये नैं प्यार रखन
15	18	जे संसारे लोक तुहां नैं बैर रखदे हन तां तुहां जाणदे हन कि तिन्हां तुहां ते पैहल्लैं मिन्जो नैं बैर रखेया
15	19	जे तुहां संसारे दे लोकां साइआं हुंदे तां संसार अपणेयां लोकां नैं प्यार रखदा अपर इसा बज़ाह ते कि तुहां संसारे दे नीं मैं तुहां जो संसारे ते चुणी लेआ ऐ इसतांई संसार दे लोक तुहां नैं बैर रखदा हन
15	20	जेह्ड़ी गल्ल मैं तुहां नैं ग्लाईयो थी दास अपणे मालके ते बड्डा नीं हुंदा इसा गल्ला जो याद रखा जे तिन्हां मिन्जो सताया तां तुहां जो भी सतांगे जे तिन्हां मेरे वचन मन्ने तां तुहां दे भी मनगे
15	21	अपर सैह़ तुहां जो मेरे नांऐ दिया बज़ाह ते सतांगे क्जोकि सैह़ मेरे घल्लणे आल़े परमात्मे जो नीं जाणदे
15	22	जे मैं नीं ओंदा कने तिन्हां नैं गल्लां नीं करदा अपर हुण तिन्हां अल्ल तिन्हां देयां पापां तांई कोई भाना नीं ऐ
15	23	जेह्ड़ा मिन्जो नैं बैर रखदा ऐ सैह़ मेरे पिता नैं भी बैर रखदा ऐ
15	24	जे मैं तिन्हां च चमत्कार दे कम्म नीं करदा जेह्ड़े होर कुणी नीं कित्ते तां सैह़ पापी नीं हुंदे अपर हुण तां तिन्हां मिन्जो कने मेरे पिता दून्नी जो दिख्या कने दून्नी नैं बैर रखेया
15	25	एह़ इसतांई होएया कि सैह़ वचन पूरा होयैं जेह्ड़ा तिन्हां दे नियमां च लिख्या ऐ तिन्हां मिन्जो नैं बिना बज़ाह ते बैर कित्ता
15	26	अपर जाह़लू सैह़ सहायक ओंगा जिसियो मैं तुहां अल्ल पिता दे पास्से ते घल्लगा मतलब सच्च दा आत्मा जेह्ड़ा पवित्र आत्मा ऐ जेह्ड़ा परमात्मे दी सच्चाईया जो प्रगट करदा ऐ तां सैह़ मेरी गवाही दिंगा
15	27	कने तुहां भी मेरे गवाह हन क्जोकि तुहां सुरू ते मिन्जो सौगी रेहयो हन
16	1	यीशुयैं ग्लाया एह़ गल्लां मैं तुहां नैं इसतांई ग्लाईयां हन कि जेह्ड़ा बसुआस तुहां मिन्जो पर कित्या तिस पर तुहां कमजोर नीं होन
16	2	सैह़ तुहां जो आराधनालयां ते कड्डी दिंगे अपर सैह़ बग्त ओआ दा ऐ कि जेह्ड़ा कोई तुहां जो मारगा सैह़ समझगा कि मैं परमात्मे दी सेवा करदा ऐ
16	3	इआं तिन्हां इसतांई करणा कि तिन्हां ना तां पिता जो जाणेया ऐ कने ना तां मिन्जो जाणदे हन
16	4	अपर एह़ गल्लां मैं इसतांई तुहां नैं ग्लाईयां कि जाह़लू इन्हां दा बग्त औयें तां तुहां जो याद आई जां कि मैं तुहां नैं पैहल्लैं ई दस्सी दित्या था मैं सुरू च तुहां नैं एह़ गल्लां इसतांई नीं ग्लाईयां क्जोकि मैं तुहां सौगी था
16	5	अपर हुण मैं अपणे घल्लणे आल़े अल्ल चली पेआ कने तुहां च कोई मिन्जो ते नीं पुछदा कि हुण तू कुत्थू चली पेआ ऐ
16	6	क्जोकि मैं जेह्ड़ियां एह़ गल्लां तुहां नैं ग्लाईयां हन इसतांई तुहां बड़े भरी दुखी होई गियो हन
16	7	भिरी भी मैं तुहां नैं सच्च ग्लांदा ऐ कि मेरा जाणा तुहां तांई खरा ऐ क्जोकि जे मैं नीं जां तां सैह़ सहायक तुहां अल्ल नीं ओंगा अपर जे मैं जांगा तां तिसियो तुहां अल्ल घल्ली दिंगा
16	8	जाह़लू सैह़ ओंगा तां पाप कने धार्मिकता कने न्याय दे बारे च संसारे दे लोकां दा शक करगा
16	9	पाप दे बारे च इसतांई कि सैह़ मिन्जो पर बसुआस नीं करदे
16	10	कने धार्मिकता दे बारे च इसतांई कि मैं पिता अल्ल चली पेआ कने तुहां मिन्जो भिरी नीं दिक्खगे
16	11	न्याय दे बारे च इसतांई कि क्जोकि इस संसारे दे लोकां पर राज्ज करणे आल़े सैताने जो दोसी ठैहराया गेआ ऐ
16	12	मैं तुहां नैं होर भी मतिआं गल्लां ग्लाणा चांह़दा ऐ अपर हुण तुहां तिन्हां जो समझी नीं सकदे
16	13	अपर जाह़लू सैह़ मतलब सच्च दा आत्मा ओंगी जेह्ड़ा पवित्र आत्मा ऐ कने परमात्मे दी सच्चाईया जो प्रगट करदा ऐ तां तुहां जो भी सच्चाईया दा रस्ता दस्सगा क्जोकि सैह़ अपणिया तरफा ते नीं अपर जेह्ड़ा कुच्छ परमात्मे ते सुणगा सैई दस्सगी कने ओणे आल़िआं गल्लां तुहां नैं दस्सगा
16	14	सैह़ मेरी महिमा करगा क्जोकि सैह़ मेरियां गल्लां ते तुहां जो दस्सगा
16	15	जेह्ड़ा कुच्छ पिता दा ऐ सैह़ सब मेरा ऐ इसतांई मैं ग्लाया कि सैह़ मेरियां गल्लां ते लेई नैं तुहां जो दस्सगा
16	16	कने थोड़िया देरा बाद भिरी तुहां मिन्जो नीं दिक्खगे कने थोड़िया देरा बाद तुहां भिरी मिन्जो दिक्खगे
16	17	ताह़लू तिसदे कुच्छ चेले अप्पु च ग्लाणा लग्गे एह़ क्या ऐ जेह्ड़ा सैह़ अहां नैं ग्ला दा ऐ कने थोड़िया देरा बाद भिरी तुहां मिन्जो नीं दिक्खगे कने थोड़िया देरा बाद तुहां भिरी मिन्जो दिक्खगे कने एह़ इसतांई कि मैं पिता अल्ल चलेया ऐ
16	18	ताह़लू तिन्हां ग्लाया एह़ थोड़ी देरा बाद जेह्ड़ा एह़ ग्ला दा ऐ क्या गल्ल ऐ अहां नीं जाणदे कि सैह़ क्या ग्ला दा ऐ
16	19	यीशुयैं एह़ जाणी नैं कि सैह़ मिन्जो ते कुच्छ पुछणा चांह़दे हन तिन्नी तिन्हां नैं ग्लाया क्या तुहां अप्पु च मेरिया इसा गल्ला दे बारे च पुछताछ करा दे हन कने थोड़िया देरा बाद भिरी तुहां मिन्जो नीं दिक्खगे कने थोड़िया देरा बाद तुहां भिरी मिन्जो दिक्खगे
16	20	मैं तुहां नैं सच्चसच्च ग्लांदा ऐ कि मेरे मरने ते बाद तुहां रोणा कने दुख मनाणा अपर संसार दे लोक खुसी मनांगे तुहां दुखी हुंगे अपर जाह़लू मैं मरेयां ते दुवारी जिन्दे होई नैं बापस ओंगा तां तुहां दा दुख खुसिया च बदली जांगा
16	21	जाह़लू जणासा दा प्रसूता होणे दा बग्त ओंदा ऐ तां तिसा जो दर्द हुंदा ऐ क्जोकि तिसादा दुखे दा बग्त आई पुज्जया ऐ अपर जाह़लू सैह़ जागते जो जन्म देई दिंदी ऐ तां इसा खुसिया च कि संसारे च इक्क माणु पैदा होएया सैह़ तिस दर्दे जो भुल्ली जांदी ऐ
16	22	तिंआं ई तुहां जो भी हुण तां दुख ऐ अपर जाह़लू मैं तुहां नैं भिरी मिलगा तां तुहां बड़े खुस होई जांगे कने तुहां दिया खुसिया जो कोई तुहां ते खोई नीं सकदा
16	23	तिस दिन तुहां मिन्जो ते कुच्छ नीं पुछगे मैं तुहां नैं सच्चसच्च ग्लांदा ऐ जे पिता ते कुच्छ मंगगे तां सैह़ मेरे नांऐ ते तुहां जो दिंगा
16	24	अह्ल्ली तिकर तुहां मेरे नांऐ ते पिता ते कुच्छ नीं मंगेया परमात्मे ते मंगा तां दित्ता जांगा तांजे तुहां दी खुसी पूरी होई जां
16	25	मैं एह़ गल्लां तुहां नैं उदारणा च ग्लाईयां हन अपर सैह़ बग्त ओआ दा ऐ कि मैं तुहां नैं भिरी उदारणा च नीं ग्लांगा अपर खुली नैं तुहां जो पिता दे बारे च दस्सगा
16	26	तिस दिन तुहां मेरे नांऐ ते पिता ते मंगगे कने मैं तुहां नैं एह़ नीं ग्लांदा कि मैं तुहां तांई पिता नैं विणती करगा
16	27	क्जोकि मेरा पिता तां अप्पु ई तुहां नैं प्यार रखदा ऐ इसतांई कि तुहां मिन्जो नैं प्यार रखेया ऐ कने एह़ भी बसुआस कित्या ऐ कि मैं पिता दे पास्से ते आया
16	28	मैं पिता दे पास्से ते संसारे च आया मैं भिरी संसारे जो छड्डी नैं पिता अल्ल चलेया
16	29	तिसदे चेले ग्लाणा लग्गे दिक्ख हुण तां तू खुली नैं ग्ला दा ऐ कने कोई उदारण नीं ग्ला दा ऐ
16	30	हुण अहां जाणी गियो हन कि तू सब कुच्छ जाणदा ऐ कने इसदी जरूरत नीं कि कोई तिज्जो ते कुच्छ पुछे इसते अहां बसुआस करदे हन कि तू परमात्मे दे पास्से ते आया ऐ
16	31	एह़ गल्लां सुणी नैं यीशुयैं तिन्हां नैं ग्लाया क्या तुहां हुण बसुआस करदे हन
16	32	दिक्खा सैह़ बग्त ओआ दा ऐ अपर आई रेह्आ ऐ कि तुहां सबना तितरबितर होई नैं अपणाअपणा रस्ता नापी लैंणा कने मिन्जो किल्ला छड्डी दैणा तमी मैं किल्ला नीं क्जोकि पिता मिन्जो सौगी ऐ
16	33	मैं एह़ गल्लां तुहां नैं इसतांई ग्लाईयां हन कि तुहां जो मिन्जो च सांति मिल्ले अपर हौंसला रखा क्जोकि मैं इस संसारे दे लोकां पर राज्ज करणे आल़े सैताने जो हराई दित्या ऐ
17	1	यीशुयैं अपणे चेलेयां नैं एह़ गल्लां ग्लाणे ते बाद सुअर्गे पास्से दिक्खी नैं ग्लाया हे पिता सैह़ बग्त आई रेह्आ ऐ अपणे पुत्तरे दी महिमा कर कि पुत्तर भी तेरी महिमा करैं
17	2	क्जोकि तैं तिसियो सारे लोकां पर हक्क दित्या कि जिन्हां जो तैं तिसियो दित्या ऐ तिन्हां सारेयां जो सैह़ सदा दी ज़िन्दगी दैं
17	3	कने सदा दी ज़िन्दगी एह़ ऐ कि सैह़ तिज्जो इकमात्र सच्चे परमात्मे जो कने यीशु मसीह जो जिसियो तैं घल्लेया ऐ जाणन
17	4	जेह्ड़ा कम्म तैं मिन्जो करणे जो दित्या था तिसियो पूरा करी नैं मैं धरतिया पर तेरी महिमा कित्ती ऐ
17	5	हुण हे पिता तू अप्पु सौगी मेरी महिमा तिसा महिमा नैं कर जेह्ड़ी महिमा संसारे दिया सृष्टिया ते पैहल्ले तिज्जो सौगी थी
17	6	मैं तेरा नां तिन्हां माणुआं दे सामणै प्रगट कित्ता ऐ जिन्हां जो तैं संसारे च मिन्जो तांई दित्ता सैह़ तेरे थे कने तैं तिन्हां जो मिन्जो तांई दित्ता कने तिन्हां तेरे वचने जो मन्नी लेआ ऐ
17	7	हुण सैह़ जाणी गियो हन कि जेह्ड़ा कुच्छ तैं मिन्जो दित्या ऐ सैह़ सब कुच्छ तेरे पास्से ते ऐ
17	8	क्जोकि जेह्ड़े वचन तैं मिन्जो दित्यो मैं सैह़ वचन तिन्हां अल्ल पज्जाई दित्ते कने तिन्हां वचनां जो अपनाई लेआ कने सच्चसच्च जाणी लेआ ऐ कि मैं तेरे पास्से ते आया कने बसुआस करी लेआ ऐ कि तैंईं मिन्जो घल्लेया
17	9	मैं तिन्हां तांई विणती करदा ऐ जिन्हां जो तैं मिन्जो दित्या ऐ क्जोकि सैह़ तेरे हन अपर संसारे दे लोकां तांई विणती नीं करदा जेह्ड़े संसारे दे हन
17	10	कने जेह्ड़ा कुच्छ मेरा ऐ सैह़ सब तेरा ऐ कने जेह्ड़ा तेरा ऐ सैह़ मेरा ऐ कने इन्हां ते मेरी महिमा प्रगट होई ऐ
17	11	मैं हुण संसारे च नीं रैहणा अपर इन्हां संसारे च रैहणा कने मैं तिज्जो अल्ल ओआ दा हे पवित्र पिता अपणे तिस नांऐ ते जेह्ड़ा तैं मिन्जो दित्या ऐ तिन्हां दी रक्षा कर कि सैह़ भी अहां साइआं इक्क होन
17	12	जाह़लू मैं तिन्हां सौगी था तां मैं तेरे तिस नांऐ ते जेह्ड़ा तैं मिन्जो दित्या ऐ तिन्हां दी रक्षा कित्ती मैं तिन्हां दी चौकसी कित्ती कने विनाश दे पुत्तरे जो छड्डी तिन्हां च होर कोई नास नीं होएया इसतांई कि पवित्रशास्त्रे च जेह्ड़ा लिख्या सैह़ पूरा होयैं
17	13	अपर हुण मैं तिज्जो अल्ल ओआ दा ऐ कने एह़ गल्लां संसारे च ग्लांदा ऐ तांजे सैह़ मेरी खुसिया च भरोई जान
17	14	मैं तेरा वचन तिन्हां अल्ल पज्जाई दित्ता ऐ कने संसारे दे लोकां तिन्हां नैं बैर कित्ता क्जोकि जिंआं मैं संसारे दा नीं ऐ तिंआं ई सैह़ भी संसार दे नीं हन
17	15	मैं एह़ विणती नीं करदा ऐ कि तू तिन्हां जो संसारे ते चुक्की लेआ अपर एह़ कि तिन्हां जो तिस सैताने ते बचाई रख
17	16	जिंआं मैं संसारे दा नीं ऐ तिंआं ई सैह़ भी संसारे दे नीं हन
17	17	तेरे वचनां च सच्चाई ऐ कने सच्चाईया नैं तिन्हां जो पवित्र कर
17	18	जिंआं तैं मिन्जो संसारे च घल्लेया तिंआं ई मैं भी तिन्हां जो संसारे च घल्लेया
17	19	कने तिन्हां तांई मैं अप्पु जो पवित्र करदा तांजे सैह़ भी सच्चाईया नैं पवित्र कित्ते जान
17	20	मैं सिर्फ इन्हां तांई विणती नीं करदा अपर तिन्हां तांई भी जेह्ड़े इन्हां दे वचनां दे जरिये मिन्जो पर बसुआस करगे
17	21	कि सैह़ सारे इक्क होन जिंआं तू हे पिता मिन्जो च ऐ कने मैं तिज्जो च तिंआं ई सैह़ भी अहां च होन जिसते संसारे सारे लोक बसुआस करन कि तैंईं मिन्जो घल्लेया ऐ
17	22	सैह़ महिमा जेह्ड़ी तैं मिन्जो दित्ती मैं तिन्हां जो दित्ती ऐ कि सैह़ तिंआं ई इक्क होन जिंआं कि अहां इक्क हन
17	23	मैं तिन्हां च कने तू मिन्जो च कि सैह़ सिद्ध होई नैं इक्क होई जान कने संसार जाणे कि तैंईं मिन्जो घल्लेया कने जिंआं तैं मिन्जो नैं प्यार रखेया तिंआं ई तिन्हां नैं प्यार रखेया
17	24	हे पिता मैं चांह़दा कि जिन्हां जो तैं मिन्जो दित्या ऐ जित्थु मैं ऐ तित्थु सैह़ भी मिन्जो सौगी होन कि सैह़ मेरी तिसा महिमा जो दिक्खन जेह्ड़ी तैं मिन्जो दित्ती ऐ क्जोकि तैं संसारे दी सृष्टिया ते पैहल्ले मिन्जो नैं प्यार रखेया
17	25	हे धार्मिक पिता संसारे दे लोकां मिन्जो नीं जाणेया अपर मैं तिज्जो जाणेया कने इन्हां भी जाणेया कि तैंईं मिन्जो घल्लेया ऐ
17	26	मैं तेरा नां तिन्हां पर प्रगट कित्ता कने प्रगट करदा रैंह्गा कि जेह्ड़ा प्यार तिज्जो मिन्जो नैं था सैह़ तिन्हां च बणी रैंह् कने मैं तिन्हां च बणी रैंह्
18	1	जाह़लू यीशु प्रार्थना करी बैठा तां एह़ गल्लां ग्लाई नैं अपणे चेलेयां सौगी किद्रोन नाल़े दे पारले पास्सेयो चली गेआ तित्थु इक्क बाग था जिस च सैह़ कने तिसदे चेले गै
18	2	तिसियो पकड़ुआणे आल़ा यहूदा भी सैह़ जगाह जाणदा था क्जोकि यीशु अपणे चेलेयां सौगी तिसा जगाह जांदा था
18	3	ताह़लू यहूदा सपाईयां दे इक्की झुंडे जो कने प्रधान याजकां कने फरीसी माणुआं दे पास्से ते सपाईयां जो लेई नैं दीय्ये कने मशालां कने हत्थयारां जो लेई नैं तिसा जगाह आया
18	4	ताह़लू यीशु तिन्हां सारियां गल्लां जो जेह्ड़ियां तिस पर होणे आल़िआं थियां जाणी नैं निकल़ेया कने तिन्हां नैं ग्लाया कुसियो तोपा दे हन
18	5	तिन्हां तिसियो जवाब दित्ता यीशु नासरिये जो यीशुयैं तिन्हां नैं ग्लाया सैह़ मैं ऐ कने तिसियो पकड़ुआणे आल़ा यहूदा भी तिन्हां सौगी खड़ोत्या था
18	6	जाह़लू यीशुयैं तिन्हां नैं ग्लाया कि मैं ऐ सैह़ पचांह़ हटी नैं जमीना पर पेई गै
18	7	ताह़लू तिन्नी भिरी तिन्हां ते पुछया तुहां कुसियो तोपा दे हन सैह़ ग्लाणा लग्गे यीशु नासरिये जो
18	8	यीशुयैं जवाब दित्ता मैं तां तुहां नैं ग्लाई बैठा ऐ कि मैंई ऐ जे मिन्जो तोपा दे हन तां इन्हां लोकां जो जाणा देआ
18	9	एह़ इसतांई होएया कि सैह़ वचन पूरा होयैं जेह्ड़ा तिन्नी ग्लाया था जेह्ड़े तैं मिन्जो दित्ते तिन्हां ते मैं इक्क भी नीं गुआया
18	10	ताह़लू शमौन पतरसैं तलवार जेह्ड़ी तिस अल्ल थी खींजी कने महायाजके दे दासे पर चलाई कने तिसदा सज्जा कंन्न बड्डी दित्ता तिस दासे दा नां मलखुस था
18	11	ताह़लू यीशुयैं पतरसे जो ग्लाया अपणिया तलवारा म्याना च रख जेह्ड़ा दुखे दा कटोरा पितैं मिन्जो दित्या ऐ क्या मैं तिसियो ना पीयें
18	12	ताह़लू सपाईयां कने तिन्हां दे सूबेदार कने यहूदियां दे सपाईयां यीशुये जो पकड़ी करी बन्नी लेआ
18	13	कने पैहल्ले तिसियो हन्ना अल्ल लेई गै क्जोकि सैह़ काइफे दा सौरा था कने काइफा तिस साल्ले दा महायाजक था
18	14	एह़ सैई काइफा था जिन्नी यहूदियां जो सलाह दित्तियो थी कि अहां दे लोकां तांई इक्की मर्दे दा मरना खरा ऐ
18	15	शमौन पतरस कने इक्क होर चेला भी यीशुये पचांह़ चली पेआ एह़ चेला महायाजके दा बाकम था इसतांई सैह़ यीशुये सौगी महायाजके दे अँगणे च गेआ
18	16	अपर पतरस बाहर दरवाजे पर खड़ोई रेह्आ ताह़लू सैह़ दूआ चेला जेह्ड़ा महायाजके दा बाकम था बाहर निकल़ेया कने दुआरपालिनिया नैं ग्लाई करी पतरसे जो अंदर लेई आया
18	17	तिन्नै दासिया जेह्ड़ी दुआरपालिनी थी पतरसे नैं ग्लाणा लग्गी कुत्थी तू भी इस माणु दे चेलेयां च इक्क तां नीं ऐ तिन्नी ग्लाया मैं नीं ऐ
18	18	दास कने सपाई ठंडी दिया बज़ाह ते क्योले पखाई नैं अग्गी तप्पा दे थे कने पतरस भी तिन्हां सौगी अग्गी तपणा खड़ोई गेआ
18	19	ताह़लू महायाजकैं यीशु ते तिसदे चेलेयां दे बारे च कने तिसदिया सिक्षा दे बारे च पुछताछ कित्ती
18	20	यीशुयैं तिसियो जवाब दित्ता मैं संसारे दे लोकां नैं खुली नैं गल्लां कित्तियां मैं आराधनालयां कने मंदरे च जित्थु सारे यहूदी कठ्ठरोंदे थे सदा सिक्षा दित्ती कने पिठ्ठी पचांह़ कुच्छ भी नीं ग्लाया
18	21	तू मिन्जो ते एह़ सवाल क्जो पुछा दा ऐ सुणने आल़ेआं ते पुछ कि मैं तिन्हां नैं क्या ग्लाया दिक्ख सैह़ जाणदे हन कि मैं क्याक्या ग्लाया ऐ
18	22	जाह़लू तिन्नी एह़ ग्लाया तां सपाईयां च इक्की जेह्ड़ा बक्खे खड़ोत्या था यीशुये जो चपेड़ मारी नैं ग्लाया क्या तू महायाजके जो इस तरीकैं जवाब दिंदा ऐ
18	23	यीशुयैं तिसियो जवाब दित्ता जे मैं बुरा ग्लाया तां मिन्जो दस्स कि सैह़ क्या था अपर जे खरा ग्लाया तां मिन्जो क्जो मारा दा ऐ
18	24	यीशुये जो जेह्ड़ा अह्ल्ली भी बन्नेया ई था हन्ने काइफा महायाजके अल्ल घल्ली दित्ता
18	25	शमौन पतरस खड़ोई नैं तिन्हां सौगी अग्गी तप्पा दा था ताह़लू तिन्हां तिस नैं ग्लाया कुत्थी तू भी तिसदे चेलेयां च तां नीं ऐ तिन्नी मुकरी नैं ग्लाया मैं नीं ऐ
18	26	महायाजके दे दासां च इक्की जेह्ड़ा तिसदे रिस्तेदारां च था जिसदा कंन्न पतरसैं बड्डी दित्या था ग्लाणा लग्गा क्या मैं तिज्जो यीशु सौगी बागे च नीं दिख्या था
18	27	पतरस भिरी मुकरी गेआ कने ताह़लू ई कुक्ड़ें बांग दित्ती
18	28	ताह़लू सैह़ यीशुये जो काइफा दे घरे ते रोमी राज्जभवने जो लेई गै कने भ्यागा दा बग्त था अपर सैह़ अप्पु राज्जभवने अंदर नीं गै तांजे असुद्ध नीं होन अपर फसह खाई सकन
18	29	ताह़लू पिलातुस तिन्हां अल्ल बाहर निकल़ी नैं आया कने ग्लाणा लग्गा तुहां इस माणुये पर कुसा गल्ला दा दोस लगांदे हन
18	30	तिन्हां तिसियो जवाब दित्ता जे एह़ माणु अपराधी नीं हुंदा तां अहां इसियो तिज्जो अल्ल क्जो लेई करी ओंदे
18	31	पिलातुसैं तिन्हां नैं ग्लाया तुहां ई इसियो लेई जाई करी अपणे नियमे मताबक तिसदा न्याय करा यहूदी अगुऐ तिस नैं ग्लाणा लग्गे अहां जो हक्क नीं ऐ कि कुसी दे प्राण लैन
18	32	एह़ इसतांई होएया कि यीशु दी सैह़ गल्ल पूरी होयैं जेह्ड़ी तिन्नी एह़ इसारा दिंदे होये ग्लाईयो थी कि तिसदी मौत्त किंआं हुंगी
18	33	ताह़लू पिलातुस भिरी राज्जभवने अंदर गेआ कने यीशुये जो अंदर सद्दी नैं तिसते पुछया क्या तू यहूदियां दा राजा ऐ
18	34	यीशुयैं जवाब दित्ता क्या तू एह़ गल्ल अपणिया तरफा ते ग्लांदा ऐ या दूयेयां मेरे बारे च तिज्जो नैं एह़ ग्लाया ऐ
18	35	पिलातुसैं जवाब दित्ता तू जाणदा ऐ कि मैं यहूदी नीं ऐ तेरे अपणे लोकां कने प्रधान याजकां तिज्जो मेरे हुआलैं कित्या ऐ तैं देहया क्या कित्या ऐ
18	36	यीशुयैं जवाब दित्ता मेरा राज्ज इस संसारे दा नीं ऐ जे मेरा राज्ज इस संसारे दा हुंदा तां मेरे दास लड़दे कने अज्ज मैं यहूदी अगुआं दे हुआलैं नीं हुंदा अपर मेरा राज्ज ऐत्थु दा नीं ऐ
18	37	पिलातुसैं तिस नैं ग्लाया तां क्या तू राजा ऐ यीशुयैं जवाब दित्ता तू अप्पु ग्ला दा ऐ कि मैं राजा ऐ मैं इसतांई जन्म लेआ कने इसतांई संसारे च आया तांजे सैह़ सारे जेह्ड़े लोक सच्च जो सुणदे कने मनदे हन तिन्हां जो सच्च दी सिक्षा देई सकैं
18	38	पिलातुस तिस नैं ग्लाणा लग्गा सच्च क्या ऐ एह़ ग्लाई नैं सैह़ भिरी यहूदी अगुआं अल्ल गेआ कने तिन्हां नैं ग्लाया मैं तां तिस च कोई दोस नीं पांदा
18	39	अपर तुहां दी एह़ रीत ऐ कि मैं फसह च तुहां तांई इक्की माणुये जो छड्डी दैं तां होर तुहां क्या चांह़दे हन कि मैं तुहां तांई यहूदियां दे राजे जो छड्डी दैं
18	40	ताह़लू तिन्हां भिरी डड्डी नैं ग्लाया यीशुये जो नीं अपर अहां तांई बरअब्बा जो छड्डी देआ कने बरअब्बा डाकू था
19	1	इसा गल्ला पर पिलातुसैं अपणे सपाईयां जो एह़ हुक्म दित्ता यीशुये जो कोड़े लगान
19	2	कने सपाईयां कन्डेयां दा मुकट बणाई नैं तिसदे सिरे पर रखी दित्ता कने तिसियो बैजनी कपड़े लौआई दित्ते
19	3	कने तिस अल्ल आईआई नैं ग्लाणा लग्गे हे यहूदियां दे राजा प्रणांम कने तिसियो चपेड़ भी मारी
19	4	ताह़लू पिलातुसैं भिरी बाहर निकल़ी नैं लोकां नैं ग्लाया दिक्खा मैं तिसियो तुहां अल्ल भिरी बाहर लेई अंदा तांजे तुहां जाणन कि मैं इस च कोई भी दोस नीं पांदा
19	5	ताह़लू यीशुये जो कन्डेयां दा मुकट कने बैजनी कपड़े पैहनाई नैं बाहर लंदा कने पिलातुसैं तिन्हां नैं ग्लाया इस माणुये जो दिक्खा
19	6	जाह़लू प्रधान याजकां कने सपाईयां तिसियो दिख्या तां डड्डी करी जोरे नैं ग्लाणा लग्गे इसियो सूल़िया पर टूंगा सूल़िया पर टूंगा पिलातुसैं तिन्हां नैं ग्लाया तुहां ई इसियो लेई नैं सूल़िया पर टूंगा क्जोकि मैं तिस च कोई दोस नीं पांदा
19	7	यहूदियां तिसियो जवाब दित्ता अहां दे भी नियम हन कने तिस नियमे मताबक सैह़ मरने दा हक्कदार ऐ क्जोकि तिन्नी अप्पु जो परमात्मे दा पुत्तर बणाया ऐ
19	8	जाह़लू पिलातुसैं एह़ गल्ल सुणी तां होर भी डरी गेआ
19	9	कने भिरी राज्जभवने दे अंदर गेआ कने यीशुये नैं ग्लाया तू कतांह दा ऐ अपर यीशुयैं तिसियो कुच्छ भी जवाब नीं दित्ता
19	10	इसा गल्ला पर पिलातुसैं तिस नैं ग्लाया मिन्जो नैं क्जो नीं ग्ला दा ऐ क्या तू नीं जाणदा कि तिज्जो छड्डणे दा हक्क मिन्जो ऐ कने तिज्जो सूल़िया पर टूंगणे दा हक्क भी मिन्जो ऐ
19	11	यीशुयैं जवाब दित्ता क्जोकि एह़ हक्क तिज्जो परमात्मे दित्या ऐ तां तूं मिन्जो पर एह़ हक्क रखदा ऐ इसतांई जिन्नी मिन्जो तेरे हुआलैं कित्या ऐ तिसदा पाप जादा ऐ
19	12	इसा गल्ला पर पिलातुस तिसियो छड्डणा चांह़दा था अपर यहूदी अगुआं जोरे नैं डड्डीडड्डी करी ग्लाया जे तू इस जो छड्डी दिंगा तां तेरा भाईचारा कैसरे दे पास्से ते नीं जेह्ड़ा कोई अपणे आप्पे जो राजा बणाणे दा दावा करदा ऐ सैह़ कैसरे दा सामणा करदा ऐ
19	13	एह़ गल्लां सुणी नैं पिलातुस यीशुये जो बाहरेयो लेई आया कने तिसा जगाह इक्क चबूतरा था जिसियो इब्रानी भासा च गब्ब्ता ग्लांदे थे कने तित्थु न्याय आसणे पर बैठी गेआ
19	14	एह़ फसह दी त्यारिया दा दिन था कने दोपैरा दा बग्त था ताह़लू पिलातुसैं यहूदियां नैं ग्लाया दिक्खा तुहां दा राजा
19	15	अपर सैह़ जोरे नैं डड्डे लेई जा लेई जा तिसियो सूल़िया पर टूंगा पिलातुस तिन्हां नैं ग्लाणा लग्गा क्या मैं तुहां दे राजे जो सूल़िया पर टूंगा प्रधान याजकां जवाब दित्ता कैसरे जो छड्डी अहां दा होर कोई राजा नीं ऐ
19	16	ताह़लू पिलातुसैं यीशुये जो तिन्हां दे हुआले करी दित्ता तांजे सैह़ सूल़िया पर टूंगी दित्ता जां
19	17	ताह़लू सपाई यीशुये जो लेई गै कने सैह़ अपणिया सूल़िया चुक्की नैं तिसा जगाह तिकर बाहरेयो गेआ जिसा जो खोपड़ी दी जगाह कने इब्रानी भासा च गुलगुता ग्लांदे थे
19	18	तित्थु तिन्हां तिसियो कने तिस सौगी होर दूँ माणुआं जो सूल़िया पर टंगाई दित्ता इक्की जो सज्जे कने दूये जो खब्बे कने बिच्च यीशुये जो
19	19	पिलातुसैं इक्क दोसपत्र लिखी नैं सूल़िया ऊपर लगाई दित्ता कने तिस च एह़ लिख्या था यीशु नासरी यहूदियां दा राजा
19	20	एह़ दोसपत्र मतेआं यहूदी अगुआं पढ़ेया क्जोकि सैह़ जगाह जित्थु यीशु सूल़िया पर टूंगेया था यरूशलेम सैहरे दे नेड़े थी कने दोसपत्र इब्रानी लतीनी कने यूनानी भासा च लिख्या था
19	21	ताह़लू यहूदियां दे प्रधान याजकां पिलातुसे नैं ग्लाया यहूदियां दा राजा मत लिख अपर एह़ कि तिन्नी ग्लाया यहूदियां दा राजा ऐ
19	22	पिलातुसैं जवाब दित्ता मैं जेह्ड़ा लिखी दित्ता सैह़ लिखी दित्ता
19	23	जाह़लू सपाई यीशुये जो सूल़िया पर टूंगी बैठे तां तिसदे कपड़े लेई नैं चार हिस्से कित्ते कने चौंन्नी सपाईयां अप्पु च इक्कइक्क हिस्सा बंडी कने कुरता भी लेआ अपर कुरता बगैर सित्तेयो ऊपरे ते थल्लै तिकर बुणेया था
19	24	तां सपाईयां अप्पु च ग्लाया अहां इसियो नीं छेकदे अपर इस पर पर्ची पांदे कि एह़ कुसदा हुंगा एह़ इसतांई होएया कि पवित्रशास्त्रे च जेह्ड़ा ग्लाया सैह़ पूरा होयैं तिन्हां मेरे कपड़े अप्पु च बंडी लै कने मेरे कपड़ेयां च पर्ची पाई सैह़ ऐई ऐजेह्ड़ा सपाईयां तित्थु कित्ता
19	25	अपर यीशु दी सूल़िया अल्ल तिसदी माँ कने तिसदिया मांऊ दी बैहण क्लोपासे दी लाड़ी मरियम कने मरियम मगदलीनी खड़ोतियो थी
19	26	जाह़लू यीशुयैं अपणिया मांऊ कने तिस चेले जो जिस नैं सैह़ प्यार रखदा था बक्खे खड़ोत्यो दिख्या तां अपणिया मांऊ नैं ग्लाणा लग्गा हे नारी दिक्ख एह़ तेरा जागत ऐ
19	27	ताह़लू तिन्नी तिस चेले नैं ग्लाया सुण एह़ तेरी माँ ऐ कने तिसी बग्त सैह़ चेला तिसायो अपणे घरेयो लेई गेआ
19	28	इसते बाद यीशुयैं एह़ जाणी नैं कि हुण सब कुच्छ पूरा होईया इसतांई कि पवित्रशास्त्रे दा ग्लाया वचन पूरा होयैं तां तिन्नी ग्लाया मैं प्यासा ऐ
19	29	तित्थु सिरके नैं भरोया इक्क भांडा रखेया था तिन्हां च इक्की सपाईयें सिरके च स्पंजे सेड़ी नैं जूफे दिया डाल़िया पर रखी करी तिसदे मुँऐ नैं लगाया
19	30	कने जाह़लू यीशुयैं सैह़ सिरका चखेया तां ग्लाया हुण सब कुच्छ पूरा होएया कने सिरे लटकाई नैं प्राण छड्डी दित्ते
19	31	इसतांई कि सैह़ त्यारी दा दिन था यहूदियां पिलातुसैं नैं विणती कित्ती कि तिन्हां दियां लत्तां तोड़ियां जान कने सैह़ लौआये जान तांजे बिस्रामे आल़े दिन सैह़ सूल़िया पर नीं रैह़न क्जोकि सैह़ बिस्रामे आल़ा दिन बड्डा दिन था
19	32	सपाईयां आई नैं तिन्हां माणुआं च पैहल्ले दी लत्तां तोड़ियां ताह़लू दूये दियां भी जेह्ड़े तिस सौगी सूल़िया पर टूंगेयो थे
19	33	अपर जाह़लू यीशु अल्ल आई नैं दिख्या कि सैह़ मरिया ऐ तां तिसदियां लत्तां नीं तोड़ियां
19	34	अपर इक्की सपाईयें बरछे नैं तिसदी पसली बिन्नी कने तिस च ताह़लू ई खून कने पाणी निकल़ेया
19	35	जिन्नी एह़ दिख्या तिन्नी गवाही दित्ती ऐ कने तिसदी गवाही सच्ची ऐ कने सैह़ जाणदा ऐ जेह्ड़ा तिन्नी ग्लाया सैह़ सच्च ऐ कि तुहां भी बसुआस करन
19	36	एह़ गल्लां इसतांई होईयां कि पवित्रशास्त्रे च जेह्ड़ा लिख्या था सैह़ पूरा होयैं तिसदी कोई हड्डी नीं तोड़ी जांगी
19	37	भिरी इक्क होर जगाह पर एह़ पवित्रशास्त्रे च लिख्या ऐ जिसियो तिन्हां बिन्नेया ऐ तिस पर तिन्हां दी नजर हुंगी
19	38	इन्हां गल्लां ते बाद अरिमतिया सैहरे दा रैहणे आल़ा यूसुफ जेह्ड़ा यीशुये दा चेला था अपर यहूदियां दे डरे ते इसा गल्ला जो छुपाई रखदा था तिन्नी पिलातुसे नैं विणती कित्ती कि क्या सैह़ यीशु दी लाह्स लेई जाई सकदा ऐ पिलातुसैं तिसदी विणती सुणी कने सैह़ आई नैं तिसदी लाह्सा लेई गेआ
19	39	नीकुदेमुस भी जेह्ड़ा पैहल्ले यीशु अल्ल राती गेआ था कने लगभग तीई किलो मिठ्ठी खुसबुदार सम्रगी लेई आया
19	40	ताह़लू तिन्हां यीशु दी लाह्स लेई कने यहूदियां दे दब्बणे दी रीतिया मताबक तिसियो खुसबुदार समग्रिया सौगी कफने च लपेटया
19	41	कने तिसा जगाह दे नेड़े जित्थु यीशु सूल़िया पर टूंगेया था इक्क बाग था कने तिस बागे च इक्क नौई कब्र थी जिसा च अह्ल्ली तिकर कोई भी नीं रखेया था
19	42	इसतांई यहूदी अगुआं दे बिस्रामे दी त्यारिया आल़े दिने दिया बज़ाह ते तिन्हां यीशु दिया लाह्सा जो तिसा कब्रा च रखेया क्जोकि सैह़ नेड़े थी
20	1	हफ्ते दे पैहल्ले दिन मरियम मगदलीनी कने कुच्छ होर जणासा बड़िया भ्यागा नेहरे च कब्रा पर आईआं कने तिन्हां पत्थरे जो कब्रा ते हटेया दिख्या
20	2	ताह़लू सैह़ दौड़ियां कने शमौन पतरस कने तिस दूये चेले अल्ल जिस नैं यीशु प्यार रखदा था आई नैं ग्लाणा लगियां सैह़ प्रभु दिया लाह्सा जो कब्र ते कड्डी लैइयो हन कने अहां नीं जाणदियां कि तिसियो कतांह रखी दित्या ऐ
20	3	ताह़लू पतरस कने सैह़ दूआ चेला निकल़ी नैं कब्रा दे पास्सेयो चल्ले
20	4	सैह़ दोयो सौगीसौगी दौड़ा दे थे अपर दूआ चेला पतरस ते गांह निकल़ी नैं क्रबा पर पैहल्लैं पुज्जिया
20	5	कने झुकी नैं कपड़े पैयो दिक्खे अपर सैह़ अंदर नीं गेआ
20	6	ताह़लू शमौन पतरस तिसदे पचांह़पचांह़ पुज्जया कने कब्रा अंदर गेआ कने कपड़े पैयो दिक्खे
20	7	कने सैह़ परना जेह्ड़ा तिसदे सिरे पर बन्नेया था कपड़ेयां सौगी नीं पेआ था अपर लग्ग इक्की जगाह पर तैह लगाई नैं रखेया दिख्या
20	8	ताह़लू दूआ चेला भी जेह्ड़ा कब्रा पर पैहल्लैं पुज्जया था अंदर गेआ कने दिक्खी नैं बसुआस कित्ता कि यीशु मरेयां ते जिन्दा होई गेआ ऐ
20	9	एह़ तां अह्ल्ली तिकर पवित्रशास्त्रे दी एह़ गल्ल नीं समझेयो थे कि यीशुये दा मरेयां ते दुवारी जिन्दा होणा जरूर हुंगा
20	10	ताह़लू एह़ चेले अपणे घरेयो बापस चली गै
20	11	अपर मरियम रोंदी कब्रा अल्ल बाहर ई खड़ोई रेई कने रोंदेरोंदे कब्रा दे पास्से झुकी नैं
20	12	दूँ सुअर्गदूतां जो चिट्टे चमकदार कपड़े पैहनेयो इक्की जो सरहाणे कने दूये जो पैंदिया बैठेया दिख्या जित्थु यीशु दी लाह्स रखियो थी
20	13	तिन्हां तिसा नैं ग्लाया हे नारी तू क्जो रोआ दी ऐ तिन्नै तिन्हां नैं ग्लाया सैह़ मेरे प्रभु दिया लाह्सा जो चुक्की लेई गियो हन कने मैं नीं जाणदी कि तिसियो कुत्थू रखेया ऐ
20	14	एह़ ग्लाई नैं सैह़ पचांह़ मुड़ी कने यीशुये जो खड़ोत्यो दिख्या अपर तिन्नै नीं पणछैणयां कि एह़ यीशु ऐ
20	15	यीशुयैं तिसा नैं ग्लाया हे नारी तू क्जो रोआ दी ऐ कुसियो तोपा दी ऐ तिन्नै माली समझी नैं तिस नैं ग्लाया हे महाराज जे तैं तिसियो चुक्की लेआ ऐ तां मिन्जो दस्स कि तिसियो कुत्थू रखेया ऐ कने मैं तिसियो लेई जांगी
20	16	यीशुयैं तिसा नैं ग्लाया मरियम तिन्नै पचांह़ मुड़ी करी तिस नैं ग्लाया रब्बूनी इब्रानी भासा च ग्लाया मतलब हे गुरू जी
20	17	यीशुयैं तिसा नैं ग्लाया मिन्जो मत छु क्जोकि मैं अह्ल्ली तिकर पिता अल्ल ऊपर नीं गेआ अपर मेरे भाऊआं अल्ल जाई नैं तिन्हां नैं ग्लाई दे कि मैं अपणे पिता कने तुहां दे पिता कने अपणे परमात्मे कने तुहां दे परमात्मे अल्ल ई ऊपरेयो चलेया ऐ
20	18	मरियम मगदलीनिया जाई नैं चेलेयां जो दस्सेया मैं प्रभु जो दिख्या कने तिन्नी मिन्जो नैं एह़ गल्लां ग्लाईयां
20	19	तिसी दिने जेह्ड़ा हफ्ते दा पैहल्ला दिन था संझा दे बग्त यहूदियां ते डरी नैं चेले कमरे दे दरवाजे बंद करी नैं किठ्ठे होएयो थे ताह़लू यीशु तित्थु आया कने तिन्हां बिच्च खड़ोई नैं तिन्हां नैं ग्लाणा लग्गा तुहां जो सांति मिल्ले
20	20	कने एह़ ग्लाई नैं तिन्नी अपणा हत्थ कने अपणी पसली तिन्हां जो दस्सी ताह़लू चेले प्रभु जो दिक्खी नैं खुस होये
20	21	यीशु भिरी तिन्हां नैं ग्लाणा लग्गा तुहां जो सांति मिल्ले जिंआं पितैं मिन्जो घल्लेया ऐ तिंआं ई मैं भी तुहां जो इस संसारे च घल्लदा ऐ
20	22	एह़ ग्लाई नैं तिन्नी तिन्हां पर फूंक मारी कने तिन्हां नैं ग्लाया पवित्र आत्मा लेआ
20	23	जिन्हां लोकां दे पाप तुहां माफ करगे तिन्हां दे माफ हुंगे जिन्हां दे पाप तुहां माफ नीं करगे तिन्हां दे माफ नीं हुंगे
20	24	अपर बाराह चेलेयां च इक्क मतलब थोमा जिसियो दिदुमुस भी ग्लांदे थे जाह़लू यीशु आया तां सैह़ तिन्हां सौगी नीं था
20	25	जाह़लू होर चेले तिस नैं ग्लाणा लग्गे अहां प्रभु जो दिख्या ऐ ताह़लू तिन्नी तिन्हां नैं ग्लाया मैं तां तिसदेयां हत्थां च मेखां देयां बिन्नां च उंगली पाई नैं कने तिसदिया बक्खिया च अपणा हत्थ पाई नैं ई बसुआस करगा
20	26	अठां दिनां बाद तिसदे चेले भिरी घरे अंदर थे कने थोमा तिन्हां सौगी था कने दरवाजे बंद थे ताह़लू यीशु आया कने तिन्हां बिच्च खड़ोई नैं ग्लाणा लग्गा तुहां जो सांति मिल्ले
20	27	ताह़लू तिन्नी थोमे नैं ग्लाया अपणी उंगलिया नैं मेरे हत्थां जो छुई नैं दिक्ख कने अपणा हत्थ गांह करी नैं मेरिया बक्खिया च पा कने बेबसुआसी नीं पर बसुआसी बण
20	28	एह़ सुणी थोमे जवाब दित्ता हे मेरे प्रभु हे मेरे परमात्मा
20	29	यीशुयैं तिस नैं ग्लाया क्या तैं दिक्खी नैं मिन्जो पर बसुआस कित्ता ऐ धन हन सैह़ जिन्हां मिन्जो नीं दिख्या भिरी भी बसुआस कित्ता
20	30	यीशुयैं होर भी मते चमत्कार चेलेयां सामणै दस्से जेह्ड़े इसा कताबा च लिखे नीं गै
20	31	अपर एह़ इसतांई लिखयो हन कि तुहां बसुआस करा कि यीशु ई परमात्मे दा पुत्तर मसीह ऐ कने बसुआस करी नैं तिसदे नांऐ ते सदा दी ज़िन्दगी पा
21	1	इन्हां गल्लां ते बाद यीशुयैं अपणे आप्पे जो तिबिरियास झीला दे कनारे चेलेयां पर प्रगट कित्ता एह़ इआं होएया
21	2	शमौन पतरस कने थोमा जिसियो दिदुमुस ग्लांदे थे कने गलील प्रदेसे दे काना सैहरे दा नतनएल कने जबदिये दे पुत्तर कने तिसदे चेलेयां च दो होर जणे कठ्ठरोयो थे
21	3	शमौन पतरसैं तिन्हां नैं ग्लाया मैं मच्छी पकड़णा चलेया ऐ तिन्हां तिसियो ग्लाया अहां भी तिज्जो सौगी चलदे कने सैह़ निकल़ी नैं किस्तिया पर चढ़े अपर तिसा राती तिन्हां जो कुच्छ नीं मिल्ला
21	4	भ्याग हुंदेया ई यीशु कनारे पर आई खड़ोता तमी चेले तिसियो पणछैणी नीं सके कि एह़ यीशु ऐ
21	5	ताह़लू यीशुयैं तिन्हां नैं ग्लाया हे जागतो क्या तुहां अल्ल कुच्छ मच्छियां हन तिन्हां जवाब दित्ता नीं हन
21	6	तिन्नी तिन्हां नैं ग्लाया किस्तिया दे सज्जे कनारे जाल़ पा तां मिलणियां हन कने तिन्हां जाल़ पाया कने मतिआं मच्छियां होणे दिया बज़ाह ते जाल़े जो खींजी नीं सके
21	7	ताह़लू तिन्नी चेलैं जिस नैं यीशु प्यार रखदा था तिन्नी पतरसैं नैं ग्लाया एह़ तां प्रभु ऐ शमौन पतरसैं एह़ सुणी नैं कि सैह़ प्रभु ऐ तिन्नी अपणे बाहरे दे कपड़े पैहनी लै जेह्ड़े तिन्नी कम्मे करणे तांई खोलेयो थे कने झीला च छाल़ देई दित्ती क्जोकि सैह़ यीशुये नैं मिलणे तांई बड़ा उतावल़ा था
21	8	अपर दूये चेले छोटिया किस्तिया पर मच्छियां नैं भरोये जाल़े जो खींजदेखींजदे आये क्जोकि सैह़ कनारे ते जादा दूर नीं थे अपर कोई सौ मीटर दूर थे
21	9	जाह़लू सैह़ कनारे पर लौत्थे तां तिन्हां क्योले दी अग्ग कने तिस पर मच्छी रखियो कने रोटी दिक्खी
21	10	यीशुयैं तिन्हां नैं ग्लाया जेह्ड़ियां मच्छियां तुहां हुण पकड़ियां हन तिन्हां च कुच्छ लेई ओआ
21	11	तां शमौन पतरसैं किस्तिया पर चढ़ी नैं इक्क सौ त्रियुन्जा बड्डियां मच्छियां नैं भरोया जाल़ कनारे पर खिंज्या कने इतणी मच्छियां होणे पर भी जाल़ नीं फटेया
21	12	यीशुयैं तिन्हां नैं ग्लाया ओआ खाणा खांदे चेलेयां च कुसी जो हिम्मत नीं होई कि तिसते पुछन तू कुण ऐ क्जोकि सैह़ जाणदे थे कि एह़ प्रभु ई ऐ
21	13	यीशु आया कने रोटी लेई नैं तिन्हां जो दित्ती कने तिंआं ई मच्छी भी
21	14	एह़ त्री बरी ऐ कि यीशु मरेयां ते जिन्दा होणे दे बाद चेलेयां जो दुस्सेया
21	15	खाणा खाणे ते बाद यीशुयैं शमौन पतरसैं नैं ग्लाया हे शमौन यूहन्ने दे पुत्तर क्या तू इन्हां ते बधी करी मिन्जो नैं प्यार रखदा ऐ तिन्नी तिस नैं ग्लाया हाँ प्रभु तू तां जाणदा ऐ कि मैं तिज्जो नैं प्यार करदा ऐ तिन्नी तिस नैं ग्लाया जेह्ड़े लोक मेरे हन तिन्हां दा ध्यान रख जिंआं इक्क गुआल़ा अपणियां भेड्डां देयां बच्चेयां दी रखवाल़ी करदा ऐ
21	16	तिन्नी भिरी दूई बरी तिस नैं ग्लाया हे शमौन यूहन्ने दे जागत क्या तू मिन्जो नैं प्यार रखदा ऐ तिन्नी तिस नैं ग्लाया हाँ प्रभु तू तां जाणदा ऐ कि मैं तिज्जो नैं प्यार रखदा ऐ तिन्नी तिस नैं ग्लाया जेह्ड़े लोक मेरे हन तिन्हां दा ध्यान रख जिंआं इक्क गुआल़ा अपणियां भेड्डां दी रखवाल़ी करदा
21	17	तिन्नी त्री बरी भिरी तिस नैं ग्लाया हे शमौन यूहन्ने दे पुत्तर क्या तू मिन्जो नैं प्यार रखदा ऐ पतरस उदास होई गेआ कि तिन्नी तिस नैं त्री बरी इआं ग्लाया क्या तू मिन्जो नैं प्यार रखदा ऐ कने तिस नैं ग्लाया हे प्रभु तू तां सब कुच्छ जाणदा ऐ कने तू एह़ भी जाणदा ऐ कि मैं तिज्जो नैं प्यार रखदा ऐ यीशुयैं तिस नैं ग्लाया जेह्ड़े लोक मेरे हन तिन्हां दा ध्यान रख जिंआं इक्क गुआल़ा अपणियां भेड्डां दा ध्यान रखदा कने चगांदा ऐ
21	18	मैं तिज्जो नैं सच्चसच्च ग्लांदा ऐ जाह़लू तू जुआन था तां अपणे लक्के बन्नी नैं जित्थु चांह़दा था औत्थू फिरदा था अपर जाह़लू तू जबरा हुंगा तां अपणेयां हत्थां फलांगा कने दूआ तेरा लक्के बन्नी नैं जित्थु तू नीं चांह़गा औत्थू तिज्जो लेई जांगा
21	19	तिन्नी इन्हां गल्लां ते इसारा कित्ता कि पतरस कदेई मौत्ती ते परमात्मे दी महिमा करगा कने ताह़लू तिन्नी तिस नैं ग्लाया मेरे पचांह़ चली पौ
21	20	पतरसैं मुड़ी नैं तिस चेले जो पचांह़ ओंदे दिख्या जिसियो यीशु प्यार रखदा था कने जिन्नी खांदे बग्त यीशुये दे बक्खे जाई नैं पुछया था हे प्रभु तेरा पकड़ुआणे आल़ा कुण ऐ
21	21	तिसियो दिक्खी नैं पतरसैं यीशुये नैं ग्लाया हे प्रभु तिसदा क्या हाल हुंगा
21	22	यीशुयैं तिस नैं ग्लाया जे मैं चां कि सैह़ मेरे ओणे तिकर रैंह् तां तिज्जो इसते क्या तू मिन्जो पचांह़ चली पौ
21	23	इसतांई भाऊआं च एह़ गल्ल फैली गेई कि सैह़ दूआ चेला नीं मरगा अपर अह्ल्ली तिकर यीशुयैं तिस नैं एह़ नीं ग्लाया था कि सैह़ नीं मरगा अपर एह़ ग्लाया कि जे मैं चां कि सैह़ मेरे ओणे तिकर रैंह् तां तिज्जो इसते क्या
21	24	एह़ सैई चेला ऐ जेह्ड़ा इन्हां गल्लां दी गवाही दिंदा ऐ कने जिन्नी इन्हां गल्लां जो लिख्या ऐ कने अहां जाणदे हन कि तिसदी गवाही सच्ची ऐ
21	25	होर भी मते कम्म हन जेह्ड़े यीशुयैं कित्यो हन जे सैह़ इक्कइक्क करी नैं लिखे जांदे तां मैं समझदा कि जेह्ड़ियां कताबां लिखियां जांदियां सैह़ संसारे च भी नीं समांदियां
