1	1	मतें सारें उनें ग्ल्लें गी जेडीयां साडे कन्ने बीतीयां हां,कानी गी लिखने लेई अपना अथ्थ लाया ऐ।
1	2	जियां के उनें जेडीयां पैलें गै इनें गल्लें गी दिखने आले ते वचन दे सेवक हे, साडे तकर पजाया।
1	3	एसकरी, ए श्रीमान् थियुफिलुस, मिगी बी ए सेई पता चलया के इनें सारीयां गल्लें दा पूरा बेओरा शुरू थमां ठीक-ठीक परखीयै उनेंगी सेई करिये लिखेया,
1	4	के तुगी पता चलै, के ओ गल्लां जिन्दी तुसें सिखया पाई दी ऐ, किनियां अटल न।
1	5	यहूदीया दे राजा हेरिदेस दे बेलै अबिय्याह दे टोल्ली च जकर्याह नां दा एक याजक हा, ते ओदी करेआली हारून दे खानदान दी, ही जेदा नां एलीशिबा हा।
1	6	ओ दमै परमेसरें दे अगें तरमी हे, ते प्रभु दी सारे उकमें ते विधियें च बेकसुर चलने आले हे।
1	7	उन्दी कोईं ओलाद नेई ही, ते ओ दमै बूढ़े ओई गै दे हे।
1	8	जेलै ओ अपने चोंढ दी बारी आैने उपर परमेसर दे अगें याजक दा कम करा दा हा,
1	9	ते याजकें दी रीति दै मताबक ओदे ना च चिठ्ठी निकली के प्रभु दे मंदर बेच जाईयै तूफ जला।
1	10	तूफ जलाने दै बेलै लोकें दा सारा चोंढ बार मंदर दे बेड़े च प्रार्थना करा दा हा।
1	11	ओस बेलै प्रभु दा एक सोर्गदूत तूफ दी बेदी दै सजे पासै खड़ोते दै उसी लबया।
1	12	ते जकर्याह उसी दिखियै कबराई गीया ते ओदे उपर बड़ा गै डर छाई गीया।
1	13	लेकन सोर्गदूत ने उसी आखया, “ए जकर्याह, डरेंयां नेई, किके परमेसर ने तेरी प्रार्थना सुनी लेती ऐ, ते तेरी करेआली एलीशिबा थमां तेरे लेई एक पुत्र दी जन्म देग, ते तू ओदा नां यूहन्ना गै रखयां।
1	14	ते तुगी नन्द ते खुशी ओग, ते ओदे जन्म उपर मते लोक खुशी मनागन,
1	15	किके ओ प्रभु दे सामनें बढ़ा ओग; ते ओ अंगुरें दा रस ते मदिरा कदें बी नेई पीग, ते अपनी मां दे टिढें चा गै ओ पवित्र आत्मा कन्नें परोई जाग।
1	16	ओ इस्राएलियें बिचा मतें गी उन्दे प्रभु परमेसर पासे फेरग।
1	17	ओ एलिय्याह दी आत्मा ते शक्ति च ओईयै ओदे अगें-अगें रस्ता बनाग, के पिता दा मन बाल-बच्चें आले पासे गी फेरी दै; ते उक्म नेई मननें आलें गी, तर्मियों दी समझ उपर लेई आग,ते प्रभु दे लेई एक काबल लोकें गी त्यार करै।”
1	18	जकर्याह ने सोर्गदूत गी पूछया, “ए मिगी कियां पता लगै के साडें कन्नें ए ओई सकदा ए? किके आऊँ तां बुजुर्ग ऐं; ते मेरी करेआली बी बुजुर्ग ओई गेदी ऐ।”
1	19	सोर्गदूत ने उसी जबाब दीता, आऊँ जिब्राइल आं, जेड़ा परमेसर दे अगें खडोते दा रौना ऐं; ते आऊँ तेरे कन्नें गल्लां करने ते तुगी ए शोभ समाचार सनांने पेजया गेदा ऐं।
1	20	ते देख्ख, जेस देन तकर ए गल्लां पूरीयां नेई ओई जाग, एसकरी के तो मेरी गल्लें उपर बश्वास नेई कित्ता, तू गूंगा रौगा,ते जदुं तकर बेटा नी जमग तू बोली नेई सकगा, जेडीयां अपने बेलै उपर पुरियां ओगन।
1	21	लोक जकर्याह गी मंदर दे बेड़े च बलगदे रे, ते रांन ओन लग्गे के उसी मंदर च इन्ना चेर कि लग्गा करदा ऐ?
1	22	जदुं ओ बार आया, ते ओ उन्दे कन्नें बोली नेई सकया,आखर ओ समझी गै, के उसी मंदर च कोई दर्शन मिलया ऐ ते ओ उनेंगी शारे करदा रिया,ते गूंगा बने दा रिया।
1	23	जेलै मंदर च ओदे सेवा दे देन पूरे ओए, ते ओ यरूशलेम च अपने कर चली गीया।
1	24	इंदे केश दिनें बाद ओदी करेआली एलीशिबा गर्भवती ओई; ते पंज मीने तकर अपने आप गी ओनें लोके कोलां छपाईये रखया,किके उसी पता हा के लोकें ओदा मज़ाक करना
1	25	“मनुक्खें च मेरी बेइजती दूर करने लेई, प्रभु ने इनें दिनें च रैम दी नजर देईयै मेरे लेई ऐसा कित्ता ऐ।”
1	26	एलीशिबा दे गर्भवती होने दे छेमे मीने च परमेसर थमां जिब्राईल सोर्गदूत नासरत नां गलील दे शैर च,
1	27	एक कुवारी दे कोल पेजया गीया जेदी कडमाई यूसुफ नां दाऊद दे खानदान बीचा एक मरद कन्नें ओई दी ही: ते ओस कुवारी दा नां मरियम हा।
1	28	ते कोल आईयै सोर्गदूत ने उसी आखया, “खुशी ते जय तेरी उयै, तेरे ऊपर परमेसर दी दया ओई ऐ! प्रभु तेरे कन्नें ऐ!”
1	29	ओ एस वचन गी सुनियै बड़ी कबराई गेई,ते सोचन लगी के एस चाली दे शिरबाद दा के मतलब ओई सकदा ऐ।
1	30	सोर्गदूत ने उसी आखया, “ए मरियम डरयां नेई, किके तेरे उपर परमेसर दी किरपा ओई ऐ,
1	31	देख्ख, तू गर्भवती ओगी, ते एक पुत्र गी जन्म देगी; तू ओस दा नां यीशु रखयां।
1	32	ओ मान ओग, ते परमप्रधान दा पुत्र आख्या जाग,प्रभु परमेसर उसी ओदे पूर्वज दाऊद दा सिंहासन उसी देग।
1	33	ते ओ याकूब दे वंश ऊपर मेशा राज करग, ते ओ राजा बनिये मेशा राज करग।”
1	34	मरियम ने सोर्गदूत गी आखया, “ए कियां ओई सकदा ऐ? किके आऊँ अजें कुआरी आं”
1	35	सोर्गदूत ने उसी जबाब दित्ता, “पवित्र आत्मा तेरे उपर उतरग, ते परमप्रधान दी शक्ति तेरे उपर छाग करग; एसकरी ओ जेड़ा जमने आला ऐ पवित्र ओग, ओ परमेसर दा पुत्र आख्या जाग।
1	36	ते देख्ख, तेरी चचेरी पैन एलीशिबा थमां बी एस बुढ़ापे च एक पुत्र ओनें आला ऐ, ए ओदा, जेडी बांझ अखी जन्दी ही, उसी छेमां मीना ऐ।
1	37	परमेसर दे लेई केछ बी मुशकल नेई ऐ।”
1	38	मरियम ने आखया, “देख्ख, आऊँ ते प्रभु दी दासी आं। तेरे वचन दे मताबक मेरे कन्नें ईयै ऊऐ।” ओसबेलै सोर्गदूत ओदे कोला दा चली गीया।
1	39	केश धयाडें दे बाद च मरियम उठीयै तौली गै पाड़ी देश च यहूदा दे एक शैर च गेई।
1	40	ते जकर्याह दे कर च जाईयै ओनें एलीशिबा गी नमस्ते कित्ता।
1	41	जियां गै एलीशिबा ने मरियम दा नमश्कार सुनया, उयां गै बच्चा ओदे पेट च उछलेया ते एलीशिबा पवित्र आत्मा कन्नें परोई गेई।
1	42	ते ओनें ऊंची वाज कन्नें आखया, “तू जनांनीयें च धन्न ऐं, ते तेरे पेट दा फल बी धन्न ऐ!
1	43	ते ए रैम मेरे उपर कुथुं दा ओया, के मेरे प्रभु दी मां मेरे कोल आई?
1	44	देख्ख, जियां गै तेरे नमश्कार दी बाज मेरे कन च पेई,उयां गै बच्चा मेरे टिड्डे च खुशी कन्नें पोडकी पिया।
1	45	ते धन्न ऐ, ओ जेनें बश्वास कित्ता के जेडीयां गल्लां प्रभु थमां आखीयां गेईयां,ओ पुरियां ओगन।”
1	46	ओसलै मरियम ने आखया, “मेरा प्राण प्रभु दी बड़ाई करदा ऐ,
1	47	ते मेरी आत्मा मेरे उद्धार देने आले परमेसर थमां खोश ओई,
1	48	किके ओनें अपनी दासी दी दीनगी उपर रैम दी नजर कित्ती ऐ। एसकरी दिखो, उन थमां योग-योग दे लोक मिगी धन्न आखगन।
1	49	किके ओस शक्तिमान ने मेरे लेई बढ़े-बढ़े कम किते न। ते ओदा नां पवित्र ऐ।
1	50	“ते ओदी दिया उन्दे उप्पर, जेडे ओदे थमां डरदे न, पीढ़ी-पीढ़ी तकर बनी दी रौंदी।
1	51	“ओनें अपनी ताकत दसी, ते जेडे अपने मन च कमंड करदे हे, उनेंगी ओनें अराई दित्ता।
1	52	“ओनें राजें कोला अधिकार लेई लित्ता; ते दीने गी ऊँचा कित्ता।
1	53	“ओनें पुख्खें दें गी छैल-छैल चीजें कन्नें रजाया, ते पैसे आलें गी खाली अथ्थ कडी ओड़या।
1	54	“ओनें अपने सेवक इस्राएल गी सम्भाली लीया के अपनी ओस दिया गी जाद करै,
1	55	“जेडी अब्रहाम ते ओदी पीढ़ी उपर मेशा रौग, जियां ओनें साडे बाप-दादें कन्नें आखा दा हा।”
1	56	मरियम लग-पग त्रै मीने ओदे कन्नें रेईयै अपने कर बापस चली गेई।
1	57	ओसबेलै एलीशिबा दे जमने दा बेला पूरा ओया, ते ओनें पुत्र गी जन्म दीता।
1	58	ओदे मल्लेदारें ते रिशतेदारें ए सुनया, के प्रभु ने ओदे उपर अपनी बड़ी दिया कित्ती ऐ, उनें ओदे कन्नें खुशी मनाई।
1	59	ते ऐसा ओया के अठमें देन ओ बच्चे दा खतना करने गी आए ते ओदा नां ओदे पिता दे नां उपर जकर्याह रखन लगे।
1	60	एदे उपर ओसदी मां एलीशिबा ने आखया, “नेई! एदा नां यूहन्ना रखया जा।
1	61	ते उनें उसी आखया, थूआड़े रिशतेदारें च कुसै दा बी ए नां नेई!”
1	62	एस तू बाद उनें ओदे पिता गी शारा कन्नें पूछया के तो एसदा नां के रखना चानां ऐ?
1	63	ते ओनें लिखने दी तख्ती मंगियै ओदे उपर लिखया, “एदा नां यूहन्ना ऐ, ते सारें रांनगी कित्ती।
1	64	उसै बेलै ओदा मुँह ते जीभ खुली गेई; ते ओ बोलन ते परमेसर दी स्तुति करन लगया।
1	65	ते ओसदे आसे-पासे दे रौने आलें उपर डर छाई गीया; ते उनें सारीयें गल्लें दी चर्चा यहूदीया दे सारे पाड़ी देश च फैली गेई,
1	66	ते सारें सुनने आलें अपने-अपने मन च बचार करयै आखया, ए जागत के जियां ओग? किके प्रभु दा समर्थ ओदे कन्नें हा।”
1	67	एसतुं बाद ओदा पिता जकर्याह पवित्र आत्मा कन्नें परोई गीया, ते ओ पविख्बानी करन लगया।
1	68	“प्रभु इस्राएल दे परमेसर दा धन्न ओ, किके ओनें अस इस्राएल दे लोकें ऊपर रैम दी नज़र दिती ते उन्दा छुटकारे दा कम पूरा कित्ता ऐ।
1	69	“ते साडे लेई अपने सेवक दाऊद दे कराने च एक समर्थी उद्धार दान दित्ता ऐ,
1	70	“जियां ओनें अपने पवित्र पविखवक्तें दे मुँह थमां जेड़े दुनिया दे शुरू थमां ओए न, आख्या हा,
1	71	“यनिके साडे दुश्मनें कोला, ते साडे सब बैर रखने आलें दे अथ्थें चा साड़ा छटकारा कित्ता ऐ;
1	72	“ओ साडे बब-दादें उपर मैर करयै अपने पवित्र बादा गी याद करै।
1	73	“ते ओ बायदा जेडी ओनें साडे पिता अब्रहाम कन्नें खादी ही,
1	74	“कि ओ असेंगी ए देग, के अस अपने दुशमनें दे अथ्थें चा बचीये,
1	75	“ओदे अगें पवित्रता ते तार्मिकता च जींदडी पर बगैर डर दै ओदी सेवा करदे रौचै।
1	76	“ते तू ए बच्चे, परमप्रधान दा पविखवक्तें आख्या जागा, किके तू प्रभु दा मार्ग तयार करने दे लेई ओदे अगें-अगें चलगा,
1	77	“के ओदे लोकें गी उद्धार दा ज्ञान दै, जेडा उन्दे पापे दी माफ़ी थमां थोंदा ऐ।
1	78	“ए साडे परमेसर दी ओस बड़ी दिया कन्नें ओग; जेसकरी सोर्ग थमां साडे उपर बढ़े बेलै दा सूरज चमकग।
1	79	“के न्हेरा ते मौत दी छाऊं च बौनें आलें गी लो दै, ते साडे पैरें गी सोख दै रसतै च सीधा चला।”
1	80	ते ओ जागत यूहन्ना,बददा ते आत्मा च तकड़ा ओंदा गीया, ते इस्राएल उपर परकट ओनें दे देन तकर जंगलें च रिया।
2	1	उनें धयाडें च ऐसा ओया के माराज औगुस्तुस कैसर दी त्र्फुं उक्म निकलया के रोमी कुमत दे देशें च सारे लोकें दा नां लिखे जान।
2	2	ए पैली नां लखाई दी गल्ल ओस बेलै ओई, जदू क्विरिनियुस सीरिया लाकें दा बढ़ा राजा हा।
2	3	ते सारे लोक नां लखाने लेई अपने-अपने पूर्वजे दे शैर च गै।
2	4	एसकरी यूसुफ बी ईसै लेई के ओ दाऊद दे कराने ते खानदान दा हा, गलील दे नासरत शैर बिचा यहूदीया च दाऊद दे शैर बैतलहम च गीया,
2	5	ओ उत्थें गिया कि अपनी मंगेतर मरियम दै कन्नें जेडी गर्भवती ही, नां लखा।
2	6	ते ऐसा ओया के उन्दे उत्थें रौंदे ओई मरियम दे जमने दे देन पूरे ओए।
2	7	ते ओनें अपने जेठे पुत्र गी जन्म दीता, ते उसी कपड़े च लपेटियै चरनी च रखया, किके सरांई च उन्दे लेई कोई जगह नेई ही।
2	8	ते ओस देश च केछ गुआल हे, जेडे रात गी पदरे मदान च रेईयै अपनी पिढें-बकरीयें दी राखी करदे हे।
2	9	ते परमेसर दा एक दूत उन्दे कोल आई खडोता, ते प्रभु दी मैमा उन्दे चौनी बखी चमकी, ते ओ बड़े डरी गै।
2	10	ओस बेलै सोर्गदूत ने उनेंगी आखया, “डरयो नेई; किके दिखो, आऊँ तुसेंगी गी बड़ी खुशी दा शोभ समाचार सनाना ऐं जेडा सारे लोकें दे लेई ओग,
2	11	के अज बेथलेहम जेडा दाऊद दा शैर ए थूआड़े लेई एक उद्धारकर्ता जमया ऐ, ते उवै मसीह प्रभु ऐ।
2	12	ते एस दा थूआड़े लेई ए नशान ऐ के तोस एक जागत गी कपड़े च लपेटे दा ते चरनी च पेदा दिखगे।”
2	13	पी एकदम ओस सोर्गदूत दै कन्नें सुर्गदूतें दी टोल्ली परमेसर दी स्तुति करदे ते ए आखदे ओई लबन लगया,
2	14	“सोर्ग च परमेसर दी मैमा ते तरती उपर उनें मनुक्खें च जिंदे उपर ओ खोश ऐ, शान्ति उवै।”
2	15	जदुं सोर्गदूत उन्दे कोला सोर्ग च चली गै, तां गुआलें अप्पुं-पीछें आख्या, “आओ, अस बैतलहम जाईयै ए गल्ल जेडी ओईयै, ते जिसी प्रभु ने असेंगी सनाया ऐ, दिखचै।”
2	16	ते उनें फोरन जाईयै मरियम ते यूसुफ गी, ते चरनी च ओस जागत गी पेदा दिखया।
2	17	इनें गी दिखियै उनें ए गल्ल जेडी एस जागत दे बारै च उनें गी आखी गेदी ही, परकट कित्ती,
2	18	ते सारें सुनने आलें ओनें गल्लें कोला जेडी गुआलें उन्दे कन्नें बोली ही रांनगी कित्ती।
2	19	लेकन मरियम ए सारी गल्लां अपने मन च रखियै सोचदी रेई।
2	20	ते गुआलें, जियां सोर्गदूतें उनेंगी आख्या हा,उयां गै सारा केछ सुनीयै ते दिखियै परमेसर दी मैमा ते स्तुति करदे ओई चली गै।
2	21	जेलै अठ देन पूरे ओए तां ओदे खतने दा बेला आया, तां ओदा नां यीशु रखया गीया, जेड़ा ए नां सोर्गदूत थमां,ओदे पेट च आैने कोला पैलें आख्या गिया हा।
2	22	जेलै मूसा दे कनून दै मताबक मरियम दे शोध्द ओनें दे देन पूरे ओए, तां यूसुफ ते मरियम ने उसी यरूशलेम च लेई गै, के प्रभु दे अगें आनन।
2	23	जियां के प्रभु दे कनून च लिखा ऐ; “अर एक जेठा प्रभु दे लेई पवित्र करीयै सौम्पया जाग।”
2	24	ते प्रभु दे कनून दे वचन दै मताबक, “चीटे कबूतरें दा एक जोड़ा यां जवान कबूतरें दा एक जोड़ा लेईयै बली करें।”
2	25	ओस बेलै यरूशलेम च शमौन नां दा एक बुजुर्ग मानु हा, ते ओ मानु तरमी ते पक्त हा; ते ओ इस्राएल दी शान्ति दा एन्तज़ार करा दा हा,ते पवित्र आत्मा ओदे कन्नें हा।
2	26	ते पवित्र आत्मा थमां परकट ओया, के जदू तकर तू प्रभु दे मसीह गी दिखी नेई लेगा, अदूं तकर मौत गी नेई दिखी सकदा।
2	27	ओ पवित्र आत्मा दै गुआई कन्नें मंदर च आया; ते ओसलै मा-प्यो ने ओस बच्चे गी मंदर आंदा,के ओस लेई कनून दे मताबक रीती गी पूरा करन,
2	28	तां ओसलै शमौन ने बच्चे येशु गी अपनी गोद च लेत्ता ते परमेसर दी स्तुति करदे ओई गलाया;
2	29	“हे प्रभु, उन तू अपने दास गी अपने बायदे दै मताबक शान्ति कन्नें मरन लेई विदा करी दे,
2	30	“किके मेरी अखीं ने तेरे ओ उद्धार गी दिखी लेत्ता ऐ जेडा तूं अपने लोकें आस्ते पेजेया ए।
2	31	“जिसी तो सारे देशें दे लोकें दै सामने त्यार कित्ता ऐ।
2	32	“कि ओ दुई जातीयें गी सचाई परकट करने लेई एक लो जेई बनग, ते तेरे अपने लोकें इस्राएल दी मैमा उयै।”
2	33	ते ओसदे मां ते पिता इनें गल्लें उपर जेडीयां ओदे बारै च शमोन ने आखीयां, रांन ओदे हे।
2	34	ओसबेलै शमौन ने उनेंगी अशीर्वाद देईयै, ओदी मां मरियम गी आखया, “देख्ख, ओ तां इस्राएल च मते सारें दे टाैने, ते उठने लेई, ते एक ऐसा चेन ओनें लेई रख्या गिया ऐ, जेदे खलाफ गल्लां कित्तियां जागन।”
2	35	(वरन तेरा प्राण बी तलवार कन्नें ओ आर-पार छे दया जाग) एदे कन्नें मते सारे एर्दें दे बचार परकट ओगन।
2	36	ते आशेर गोत्र बीचा हन्नाह नां दी फनुएल दी कूडी एक पविखवाणी करने आली ही ओ बड़ी बूडी ही, ते बियाह ओनें दे बाद सत बरे तकर अपने करेआले कन्नें रेई सकी ही।
2	37	ओ चौरासी बरे दी विधवा ही; ते मंदर गी नेई छुड़दी ही, पर उपवास ते प्रार्थना करी-करी रात-देन परमेसर दी स्तुति अराधना करदी रौंदी ही।
2	38	ते ओ ओस कड़ी उत्थें आईयै परमेसर दा शुकर करन लगी, ते उनें सबनी कन्नें जेडे यरूशलेम दे छटकारे दा एन्तज़ार करा दे हे, ओस यीशु दे बारै च गल्लां करन लगी।
2	39	जेलै युसफ ते मरियम परमेसर दे कनून दे मताबक सारा केछ पूरा करी चुके तां अपने शैर गलील दे नासरत च चली गै।
2	40	ते जागत बददा, तकड़ा ओंदा, समझदारी कन्नें परोंदा गीया; ते परमेसर दी क्रपा ओदे उपर ही।
2	41	ओसदे मां-प्यो अर बरे युदियें दे फसह दे त्यार च यरूशलेम गी जंदे रौंदे हे।
2	42	जे लै ओ बारें बरें दा ओया, ते ओ त्यार दी रीति दे मताबक यरूशलेम गी गै।
2	43	ते जेलै त्यार दे देन पूरे ओए ते ओ वापस औन लगे,तां जागत यीशु यरूशलेम च गै रेई गीया; ते एस गल्ल थमां ओदे मां-प्यो अनजांन हे।
2	44	ओ ए समझियै के ओ ओर मसाफरें कन्नें आबा दा ओग, ओ एक देन दे सफर च अगें चली गे ते उसी अपने रिशतेदारें ते जांन-पछान आलें बे च तुपन लगे।
2	45	पर जेलै ओ नेई लबया तां तुपदे-तुपदे पी यरूशलेम च चली गै।
2	46	ते ऐसा ओया के त्रै धयाडें दे बाद उनें उसी मंदर दे बेड़े च पाशन देने आलें बेच बैठे दा, उन्दिआं गल्लां सुन्दे ते उनेंगी सुयाल करदै दिखया।
2	47	ते जीनें बी लोक ओदी सुना दे हे, ओस दी समझ ते ओस दी गल्लें गी सुनियै रांन हे,
2	48	ओसलै ओ उसी दिखियै रांन ओए ते ओसदी मां ने उसी आखया, “ए पुत्र, तो साडे कन्नें ए जियां सलूक (कम) कि कित्ता? देख्ख, तेरा पिता ते आऊँ परेशान ओईयै तुगी तुपा दे हे।”
2	49	ओनें उनेंगी आखया, “तोस मिगी कि तुपा दे हे? के तोस नेई जांनदे के मिगी अपने पिता दे कर च ओना जरूरी ऐ?”
2	50	पर ओनें जेडी गल्ल उन्दे कन्नें बोली ओ उसी समझी नेई सके।
2	51	पी ओ उन्दे कन्नें बापस नासरत शैर च आया,ते उन्दे ताबे च रिया; ते ओस दी मां ने ए सब गल्लां अपने मन च रखीयां।
2	52	यीशु अक्ल च ते कद च, ते परमेसर ते मनुक्खें दे सामने बददा गीया।
3	1	तिबिरियुस कैसर दे राज दे पन्द्रमें बरें च जेलै रोमी शासक पुन्तियुस पिलातुस यहूदीया दा राजपाल हा, ते हेरोदेस इतूरैया गलील च,ते त्रखोनीतिस च, ओस दा प्रा फिलिप्पुस, ते अबिलेने च लिसानियास चौथाई दे राजा हे।
3	2	ते जेलै हन्ना ते कैफा महायाजक हे, ओस बेलै परमेसर दा वचन जंगल च जकर्याह दे पुत्र यूहन्ना दे कोल पूजया।
3	3	ओ यरदन दे आसे-पासे दे सारे लाकें च जाईयै, पापें दी माफ़ी लेई मन फेरनें दे पवित्रशनांन दा प्रचार करन लगा।
3	4	जियां यशायाह पविखवक्ता दे आखे दे वचनें दी कताब च लिखा ऐ “जंगल च एक बलाने आले दी बाज उया करदी ऐ, प्रभु दा रस्ता तयार करो, ओस दीयां शेड़कां सीधीयां करो,
3	5	अर एक कंढ़ी दा लाका परी दिता जा, ते अर एक पाड़ ते टीबा थलै कित्ता जा; ते जेड़ा त्रैढ़ा ऐ ओ सीधा, ते जेड़ा ऊँचा नींदा ऐ ओ पदरा रस्ता बनग
3	6	ते अर लोक परमेसर दे उद्धार गी दिखगण।”
3	7	“जेडी पीड दी पीड ओस कोल पवित्रशनांन लेने लेई निकलियै आैन्दी ही, उनेंगी ओ आखदा हा, ए सप दे बचयो, तुसेंगी कोस ने आख्या,के औने आले परमेसर दे गुस्सै कोला नस्सो?”
3	8	यनिके; मन फेरने दे योग फल आनों अपने मन च ए नेई सोचो,के साड़ा पिता अब्रहाम ऐ; किके आऊँ थआड़े कन्नें आखना ऐं, के परमेसर इनें पत्त्थरें कोला अब्रहाम आसतै ओलाद पैदा करी सकदा ऐ।
3	9	ते उन कुआडी बूटें दी जड उपर रखी दी ऐ, एसकरी जेड़ा-जेड़ा बूटा छैल फल नेई दिंदा, ओ बढया ते अगी च सुटया जन्दा ऐ।
3	10	ते लोकें उसी पूछया, “तां अस के करचै?”
3	11	ओनें उनेंगी जबाब दीता, “जेसदे कोल दो कुरते ओन?, ओ उसी जेसदे कोल नेई ऐ बंडी लै,ते जेसदे कोल रुट्टी ऐ, ओबी इयां गै करै।”
3	12	ते केछ चुंगी लेने आले बी पवित्रशनांन लेने लेई आए, ते उनें उसी पूछया, “ए गुरु, आस के करचै?”
3	13	ते ओनें उनेंगी आखया, “जे थुआडे आसतै बाजब रख्या गिया ऐ,ओदे कोला जादै नेई लेना।”
3	14	ते केछ सपाईयें बी उसी ए पूछया, “अस के करचै?” ओनें उनेंगी आखया, “कुसै उपर धाडा नेई मारना,ते न चुठा दोष लाना, ते अपनी अक्क दी कमाई दी तसली करना।”
3	15	जेसलै लोकें मेद लाई दी ही, ते सारे अपने-अपने मन च यूहन्ना दै बारै च बचार करा दे हे, के ईयै मसीह तां नेई ऐ।
3	16	तां यूहन्ना ने उनें सारें गी जबाब दित्ता, “आऊँ तां तुसेंगी पानी कन्नें पवित्रशनांन दिना ऐं, लेकन ओ औने आला ऐ,जेड़ा मेरे थमां शक्तिमान ऐ; आऊँ तां एस लाईक बी नेई, के ओदियें बूटें दे तसमें खोली सकां,ओ तां तुसेंगी पवित्र आत्मा ते अग्ग कन्नें पवित्रशनांन देग।
3	17	ओसदा छज, ओसदे अथ्थ बेच ऐ; ते ओ अपना खलाडा चंगी चाली साफ करग; ते कनक गी अपनी पंढै च किठा करग; लेकन पोए गी ओस अगी च जेडी इस्लने आली नेई फूकी ओड़ग।”
3	18	मतलब; ओ बड़ी सारी शिख्या देई-देईयै लोकें गी शोभ समाचार सनांदा रिया।
3	19	लेकन ओनें चौथाई देश दे राजा हेरोदेस गी ओदे प्रा फिलिपुस दी करेआली हेरोदियास दे बारै च, ते सारे गलत कम्में दे बारै च जेडे ओनें किते दे हे, चेडकया।
3	20	एसकरी हेरोदेस ने उन्दे सारें कोला जादै गलत कम बी कित्ता,के यूहन्ना गी जेल खाने च सुट्टी ओड़या।
3	21	ऐसा ओया के जेलै सारें लोकें पवित्रशनांन लेई लेत्ता,ते यीशु बी पवित्रशनांन लेईयै प्रार्थना करा दा हा, तां अम्बर खुली गीया।
3	22	ते पवित्र आत्मा शारीर दे रूप च कबूतर आला लेखा ओदे उपर उतरया, ते सोर्गा चा ए बाज आई; “तू मेरा प्यारा पुत्र ऐं, आऊँ तेरे ऊपर खोश आं।”
3	23	जेलै यीशु ने अप्पुं सेवा दा कम शुरू कित्ता,तां ओ लग-पग त्रि बरे दी उम्र दा हा। (ईयां समझया जंदा हा) ओ यूसुफ दा पुत्र हा; ते ओ एली दा,
3	24	ते ओ मत्तात दा, ते ओ लेवी दा, ते ओ मलकी दा, ते ओ हन्ना दा, ते ओ यूसुफ दा,
3	25	ते ओ मत्तीत्याह दा, ते ओ आमोस दा, ते ओ नहूम दा, ते ओ आसल्याह दा, ते ओ नग्गई दा,
3	26	ते ओ मात दा, ते ओ मत्तीत्याह दा, ते ओ शिमी दा, ते ओ योसेख दा, ते ओ योदाह दा,
3	27	ते ओ युहन्ना दा, ते ओ रेसा दा, ते ओ जरुब्बाबेल दा, ते ओ शालतियेल दा, ते ओ नेरी दा,
3	28	ते ओ मलकी दा, ते ओ अद्दी दा, ते ओ कोसाम दा, ते ओ एल्मदाम दा, ते ओ एर दा,
3	29	ते ओ यीशु दा, ते ओ एलीएजेर दा, ते ओ योरीम दा, ते ओ मत्तात दा, ते ओ लेवी दा,
3	30	ते ओ शमौन दा, ते ओ यहूदा दा, ते ओ यूसुफ दा, ते ओ योनान दा, ते ओ एलयाकीम दा,
3	31	ते ओ मलेआह दा, ते ओ मिन्नाह दा, ते ओ मत्तता दा, ते ओ नातान दा, ते ओ दाऊद दा
3	32	ते ओ यिशै दा, ते ओ ओबेद दा, ते ओ बोआज दा, ते ओ सलमोन दा, ते ओ नहशोन दा,
3	33	ते ओ अम्मीनादाब दा, ते ओ अरनी दा, ते ओ हेरत्रोन दा, ते ओ फिरिस दा, ते ओ यहूदा दा,
3	34	ते ओ याकूब दा, ते ओ इसहाक दा, ते ओ अब्रहाम दा, ते ओ तेरह दा, ते ओ नाहोर दा,
3	35	ते ओ सरूग दा, ते ओ रऊ दा, ते ओ पेलेग दा, ते ओ एबेर दा, ते ओ शेलाह दा,
3	36	ते ओ केनान दा, ते ओ अरफक्षद दा, ते ओ शेम दा, ते ओ नूह दा, ते ओ लेमेक दा,,
3	37	ते ओ मथूशिलह दा, ते ओ हनोक दा, ते ओ यिरिद दा, ते ओ महललेल दा, ते ओ केनान दा,
3	38	ते ओ एनोश दा, ते ओ शेत दा, ते ओ आदम दा, ते ओ परमेसर दा पुत्र हा।
4	1	पी यीशु पवित्र आत्मा कन्नें परोए दा, यरदन थमां बापस आया; ते आत्मा दै चलाने दै थमां जंगल च सुन्नी जगा फिरदा रिया;
4	2	ते शतान ओसदी चाली देन तकर परिख्या करदा रिया। उनें धयाडें च ओनें केछ नेई खादा, ते जेलै ओ देन पुरे ओई गै, तां उसी पोख लगी।
4	3	ते शतान ने उसी आखया, “जेकर तू परमेसर दा पुत्र ऐं, तां ईनें पत्थरें गी बोल, के ओ रुट्टी बनी जान।”
4	4	यीशु ने उसी जबाब दीता, “लिखा ऐ ‘मनुक्ख सेर्फ रूट्टी कन्नें गै जिन्दा नेई रौंदा ऐ’।”
4	5	ओसलै शतान उसी लेई गीया ते उसी पल पर च दुनिया दे सारे राज दसे।
4	6	ते उसी आखया, “आऊँ ए सारा अख्त्यार,ते एस दी शानो-शौकत आऊँ तुगी देई ओड़गा, किके ए मिगी दीता गेदा ऐ,ते जिसी चांना ऐं उसी देई सकना ऐं।
4	7	एसकरी जेकर तू मिगी मत्था टेकें, तां ए सब केश तेरा ओई जाग।”
4	8	यीशु ने उसी जबाब दीता, “लिखें दा ऐ; तू प्रभु अपने परमेसर गी मत्था टेक; ते सेर्फ ओस दी गै सेवा कर,।”
4	9	पी ओनें यीशु गी यरूशलेम लेईयै उसी मंदर दी चोटी उपर खड़ेरी दीता, ते उसी आखया, “जेकर तू परमेसर दा पुत्र ऐं, तां अपने आप गी इत्थूं दा थलै सूटी ओड़,
4	10	किके लिखा ऐ, ‘ओ तेरे बारै च अपने सोर्गदूतें गी उक्म देग, के ओ तेरी रख्या करन’।
4	11	ते,ओ तुगी अथ्थों अथ्थ चुकी लेगन,। ऐसा नेई ऊयै के तेरे पैरें च पत्थर दी ठोकर लगे,।”
4	12	यीशु ने उसी जबाब दीता, “ए बी लिखें गेदा ऐ तू प्रभु अपने परमेसर दी परिख्या नेई करयां।”
4	13	जेलै शतान ओस दी सारी परिख्या करी चुकया, ओसलै ओ केछ बेलै लेई ओदे कोला चली गिया।
4	14	पी यीशु पवित्र आत्मा दी शक्ति कन्नें परोईयै,गलील दे जीलै गी बापस आया, ते ओदी चर्चा आसे-पासे दे सारै देश च फैली गेई।
4	15	ते ओ उन्दे प्रार्थनाकार च जाईयै शिखया दिन्दा रिया, ते सारे लोक ओदी तरीफ करदे हे।
4	16	पी ओ नासरत च बापस आया; जिथें ओ जमया-पलया हा; ते अपनी रीती दे मताबक यहूदीयें दे बसां आले देन प्रार्थना दे कार च जाईयै शास्त्र चा पढ़ने लेई खडोता।
4	17	ते यशायाह पविखवक्ता दी पोथी उसी दिती गेई, ते ओनें पोथी खोलियै, ओ जगह कड्डी जिथें ए लिखे दा हा;
4	18	“प्रभु दा आत्मा मेरे उपर ऐ, एसकरी के ओस ने गरीबें गी शोभसमाचार सुनाने लेई मेरा अभिषेक कित्ता ऐ, ते मिगी एस लेई पेजा ऐ, कैदीयें गी छटकारे दा ते अन्नें गी लो थोने दा शोभ समाचार दा प्रचार करां ते दबोचें गी छड़कां”
4	19	ते प्रभु दा लोकें ऊपर खोश रौने दे बेलै दा प्रचार करां।
4	20	पी ओनें पोथी बन्द करयै सेवा दार दै अथ्थ च देई दिती,ते बैठी गीया ते प्रार्थनाकार दे सारे लोकें दीयां नजरां ओदे उपर लगी दियां हां।
4	21	ओस बेलै यीशु उनेंगी बोलन लगया, “अज गै ए पवित्र शास्त्र दा लेख थुआडे सामनें पूरा ओया ऐ।”
4	22	सारे लोकें ओदी तरीफ कित्ती, ते जेडीयां क्रपा दीयां गल्लां ओदे महू चा निकलदियां हां, उन्दे उपर रांन ओए; ते आखन लगे, “के ए यूसुफ दा पुत्र नेई?”
4	23	ओनें उनें गी आखया, “तुस मेरे उपर ए कहावत जरुर बोलगे,ए किम, अपने आप गी चंगा कर! जे केछ असें सुना के कफरनहूम च तो जे चमत्कार दे कम किते दे न उनेंगी अपने शैर च बी कर।”
4	24	ते ओनें आखया, “आऊँ तुसेंगी सच आखना ऐं के कोई बी पविखवक्ता अपने शैर च मान-सम्मान नेई पांदा।
4	25	आऊँ थुआडे कन्नें सच आखना ऐं, के एलिय्याह पविख्वक्ता दे धयाडें च जेलै साढ़े त्रै बरे तकर अम्बर बन्द रिया, इत्थूं तकर के सारे देश च बड़ा काल पेई गिया, तां बी इस्राएल च केई सारियां विधवाँ हियां।
4	26	पर एलिय्याह गी उन्दे बीचा कुसे दे कोल नेई पेजया, छडा सीदोन शैर दे सारफत नगर दे बेच एक विधबा दे कोल।
4	27	ते एलिशा पविखवक्ता दै बेलै इस्राएल च मते सारे कोढ़ी हे, लेकन सीरिया दे रौने आले नामान नां दे एक अन्य जाती दे कोढ़ी गी छुड़ियै उन्दे बीचा कोई शोध्द नेई कित्ता गीया।”
4	28	ए गल्लां सुनदै गै जिन्नें लोक प्रार्थनाकार कर च हे, सारे गुस्सै च आई गै।
4	29	ते उनें उठीयै उसी शैर चा बार कडी ओड़या, ते जेस पाड़ उपर ओसदा शैर बसे दा हा, ओदी चोटी उपर लेई गै, के उत्त्थुं दा उसी थल्ले सूटीए मारी ओड़िचै।
4	30	लेकन ओ उन्दे बिचा निकलियै चली गीया।
4	31	पी ओ गलील जिले दे एक कफरनहूम शैर च गीया, ते यहुदीयें दे बसां दे देन लोकें गी शिखया दे करदा हा।
4	32	ओ ओदी शिखया कोला रांन ओई गै किके ओदा वचन अख्त्यार कन्नें ओंदा हा।
4	33	प्रार्थनाकार च एक मानु हा,जेदे च अशोद्ध आत्मा ही। ओ ऊंची वाज बेच क्रलाई उठया ते आखन लगया,
4	34	“ए यीशु नासरी, साडा तेरे कन्नें के कम? के तू असेंगी खत्म करन लेई आया ऐ? आऊँ तुगी जाननां ऐं तू कोन ऐ? तू परमेसर दा पवित्र जन ऐं!”
4	35	यीशु ने उसी चीढकया ते आख्या, “चुप कर, ते ओस बिचा निकली जा!” पी दोष्टआत्मा उसी सारें दै बेच तराटीयै बगैर नकसांन दै ओस बिचा निकली गेई।
4	36	एदे उपर सारे लोक रांन ओए, ते अप्पुं पीछें गल्लां करन लगे, “ए केस चाली दा वचन ऐ? किके ओ अख्त्यार ते शक्ति कन्नें अशोद्ध आत्में गी बी उक्म दिंदा ऐ,ते ओ निकली जन्दीयां न।”
4	37	एस चाली आले दूआले अर जगह ओदी चर्चा ओन लगी।
4	38	पी ओ प्रार्थनाकार चा निकलियै शमौन दे कर गीया ते शमौन दी सस गी बडा बखार हा,ते उनें ओस दे लेई ओदे अगें अर्ज कित्ती।
4	39	ओस ने ओदे कोल खडोईयै बखार गी चेदकया ते बखार उतरी गीया, ते ओ फोरन उठीयै उन्दी सेवा करन लग्गी।
4	40	सूरज डुबदे बेलै, जिन्दे - जिन्दे करें च लोक लग्ग-लग्ग बीमारियें च पेदे हे, ओ सारे उनेंगी ओदे कोल लेई आए, ते ओनें एक-एक दे उपर अथ्थ रखियै उनेंगी चंगा कित्ता।
4	41	ते दोष्टआत्मायें क्र्लांदी ते ए आखदे ओई, “तू परमेसर दा पुत्र ऐं!” ओ मतें सारें चा निकली गेईयां पर ओ उनेंगी चेदकदा ते बोलन नेई दिंदा हा, किके ओ जानदीयां हियां,के ए मसीह ऐ।
4	42	जेलै धयाडा चडया तां ओ निकलियै एक सुन्नी जगह च गीया, ते बढ़ी पीड उसी तुपदे ओई ओस दे कोल आई, ते उसी रोकन लगी के ओ उन्दे कोल नेई जा।
4	43	पर ओनें उनेंगी आखया, “मिगी अन्य शैरें च बी परमेसर दे राज दा शोभ समाचार सनाना जरूरी ऐ, किके आऊँ इसै लेई पेजया गेदा ऐं।”
4	44	ते ओ युदिया दे गलील दे प्रार्थनाकारें च परचार करदा रिया।
5	1	जेलै पीड परमेसर दा वचन सुनने दे ओई ओदे उपर टेई पोंदी ही, ते ओ गन्नेसरत च गलील दी चील दे कंढे उपर खडोते दा हा, ते ऐसा ओया।
5	2	के ओनें चील दे कंढे दो किशतियां लगी दियां दिखियां, ते मछी मारनें आले उन्दे बिचा उतरीयै अपने-अपने जाल तो करदे हे।
5	3	ओ उन्दे बिचा एक किशती जेडी शमौन दी ही, ओदे उपर चढ़ीयै,गीया ओनें उन्दे अगें अर्ज कित्ती,के किश्ती कंढे चा केछ दूर अगें लेई जान,पी ओ बैठियै लोकें गी किशती चा गै शिखया देन लगया।
5	4	जेलै ओ पीड गी शिखया देई चुकया, तां ओनें शमौन गी आखया, “किशती गी डूगे पानी च लेई चल ते मछी पकड़ने लेई अपने जाल गी पानी बेच सूटी ओड़।”
5	5	शमौन ने उसी जबाब दीता, “ए स्वामी, आसे सारी रात मेंनत कित्ती ते केछ नेई थूया; तां बी तेरे आख्ने उपर जाल सूटना।”
5	6	जेलै पतरस ते उन्दे साथियें ऐसा कित्ता, तां बड़ीयां गै मछलिया पकड़ी लयाए, ते उन्दे जाल फटन लगे।
5	7	एदे उपर उनें अपने दोस्तें गी जेडे दूजी किशती उपर हे, अर्ज कित्ती के आईयै साडी मदत करो ते उनें आईयै,दमै किशतियां इत्थूं तकर परी लेईयां के ओ डूबन लगी पेईयां।
5	8	ए दिखियै शमौन पतरस यीशु दे पैरें च पेई गिया,ते आखया, “ए प्रभु, मेरे थमां दूर चली जा, किके आऊँ पापी मनुक्ख आं!”
5	9	किके इन्नी मछीयां पकड़े ऊपर उसी ते ओदे दोस्तें गी बडी रांनगी ओई;
5	10	ते इयां गै जब्दी दे पुत्र याकूब ते यूहन्ना गी बी, जेडे शमौन दै कन्नें हे, रांनगी ओई पी यीशु ने शमौन गी आखया, “डर नेई, उनें थमां तू बी मनुक्खें गी जिन्दा पकड़गा।”
5	11	तां ओ किशतीयें गी कंढे उपर लेई आए, ते सब केछ छुडीयै ओदे पिछें आई गै।
5	12	जेलै ओ कुसै शैर च हे, ते उत्थें कोढ़ कन्नें लथ-पथ ओए दा एक मानु आया, ते ओ यीशु गी दिखिये मुहँ दे पार ओदे अगें किरया, ते अर्ज कित्ती, “ए प्रभु, जेकर तू चां तां मिगी शोध्द करी सकना ऐं।”
5	13	ओनें अपना अथ्थ बदाया ते उसी छुईयै आखया, “आऊँ चानां तू शोध्द ओई जां।” ते फोरन ओदा कोढ़ चली गीया।
5	14	ओनें उसी उक्म दित्ता के कुसै गी नेई सुनायां, “लेकन जाईयै अपने आप गी याजक गी दस,ते अपने शोध्द ओनें दै बारै च मूसा ने जेडी चाडने आसतै आखा ऐ, उसी पेंट चाड़ तांके उन्दे च तेरी गुआई ऊऐ।”
5	15	लेकन ओस दी चर्चा ओर बी फैलदी गेई, ते पीड दी पीड ओस दी सुनने लेई ते अपनी बीमारियें थमां चंगा ओनें द लेई कट्ठी ओई।
5	16	लेकन ओ सनसांन जगै च लग जाईयै प्रार्थना करदा हा।
5	17	ते एक धयाडै ऐसा ओया के ओ शिखया दिया दा हा, ते फरीसी ते यहूदीयें दे कनून दे उस्ताद उत्थें बैठे दे हे, जेडे गलील ते यूहदिया लाकें दे अर एक गरां दे, ते यरूशलेम नगर चा आए दे हे, ते चंगा करने लेई प्रभु दी शक्ति ओस दे कन्नें ही।
5	18	ते दिखो, केश लोग एक मनुक्ख गी जेड़ा लकवे दा रोगी हा, खट्टे उपर लेई आए, ते ओ उसी कर दे अन्दर आनने दा ते यीशु दे अगें रखने दा तरीका तुपा करदे हे।
5	19	ते जदुं पीड दे कारन उसी यीशु दे कोल नेई अनी सके तां उनें छत उपर चढ़ियै ते खड गी पुटीयै,उसी खट समेद यीशु दे अगें तुआरी ओड़या।
5	20	ओनें उन्दा बश्वास दिखियै उसी आखया, “ए मानु, तेरे पाप माफ़ ओए।”
5	21	पी शास्त्री ते फरीसी बैस करन लग्गे, “ए कोन ऐ, जेड़ा परमेसर दी निंदया करदा ऐ? परमेसर गी छुड़ियै कोन पापें गी माफ़ करी सकदा ऐ?
5	22	यीशु ने उन्दे मन दीयां गल्लां जानियें, उनेंगी आखया, तोस अपने मनें च के गल्लां करा करदे ओ?
5	23	ठीक के ऐ? के ईसी आखना के, ‘तेरे पाप माफ़ ओए’, के या ए आखना के, ‘ओठ ते चल फेर’
5	24	लेकन एसकरी के तुसेंगी पता चलै के मनुक्ख दे पुत्र गी तरती उपर पाप माफ़ करने दा बी अख्त्यार ऐ।” ओसने ओस लकबे दे रोगी गी आख्या, आऊँ तुगी आखना ऐं,ओठ ते अपनी खट चुकीयै अपने कर चली जा।
5	25	ओ फोरन उन्दे दिख्दे-दिख्दे उठया, ते जेस खट उपर ओ पेदा हा उसी चुकियै, परमेसर दीयां सेफ्तां करदा ओई अपने कर गी चली गिया।
5	26	पी ओ सारे रांन ओए ते परमेसर दी सेफ्ट करन लगे, ते बड़े डरियै आखन लगे, “अज असें ओचन गल्लां दिखियां।”
5	27	एदे बाद ओ बार गीया, ते लेवी नां दा एक चुंगी लेने आले गी चुंगी दी चौकी उपर बैठे दे दिखया, ते उसी आखया, “मेरे पिछें आई जा।”
5	28	ओस बेलै ओ सब केछ छुड़ियै उत्त्थुं दा उठया, ते ओदे पिछें चली पिया।
5	29	ते लेवी ने अपने कर च यीशु लेई एक बढ़ी त्ताम दीती; ते चुंगी लेने आले दी ते ओर लोक जेडे ओदे कन्नें रुट्टी खान बैठे दे हे, एक बड्डी पीड ही।
5	30	ते फरीसी ते उन्दे शास्त्री ओदे चेलें गी ईयां आखन लग्गे, “तोस चुंगी लेने आलें ते पापियें दै कन्नें कि खंदे-पिन्दे ओ।”
5	31	यीशु ने उनेंगी जबाब दीता, “कीम चंगे पले मानु आसतै नेई, लेकन बमारें लेई जरूरी ऐ।
5	32	आऊँ तर्मियें गी नेई, लेकन पापियें गी मन फराने दे लेई बलाने गी आए दा ऐं।”
5	33	उनें उसी आखया, “यूहन्ना दे चेलें ते बराबर उपवास करदे ते प्रार्थना करदे न, ते इयां गै फरीसीयें दे चेलें बी, लेकन तेरे चेलें तां खंदे-पिन्दे न।”
5	34	यीशु ने उनेंगी आखया, “के तोस बरातियें कोला, जेलै तकर मराज उन्दे कन्नें ऐ, तां उनेंगी उपवास कराई सकदे ओ?
5	35	लेकन ओ देन अौने न, जिन्दे च मराज उन्दे कोला लग कित्ता जाग, पी ओ उनें धयाडें उपवास करगन।”
5	36	यीशु ने एक ओर मसाल बी उनेंगी बोली “कोई मानु नमें कपड़े चा टुकडा फाड़ियै पुराने कपड़े दै ऊपर पैबन्द नेई लान्दा, नेई तां नमां फटी जाग ते ओ तैवन्द पराने च मेल बी नेई खाग।
5	37	ते कोई नमां अंगुरें दा रस परानी मटके च नेई परदा, नेई तां नमां अंगुरें दा रस शागलें गी फाड़ियै रूडी जाग, ते शागलां बी खराब ओई जागन।
5	38	लेकन नया अंगुरें दा रस नमीं शागलें च परना चाईदा।
5	39	कोई मनुक्ख पुराना अंगुरें दा रस पियै नमां नेई पसंद करदा किके ओ आखदा ऐ, के पराना गै छैल ऐ।”
6	1	पी यहूदीयें दे बसां दे देन यीशु ते ओदे चेलें खेतरें बिचें जा दे हे, ते ओदे चेलें सिलें त्रोड़ी-त्रोड़ियै ते अथ्थें कन्नें मरोड़ी-मरोड़ीयै खन्दे जा दे हे। (व्य: 23:25)
6	2	ओसबेलै फरीसीयें चा केछ बोलन लगे, “तोस ओ कम कि करदे ओ जेड़ा यहूदीयें दे बसां दे देन करना ठीक नेई?”
6	3	यीशु ने उनेंगी जबाब दीता, “के तुसें ए नेई पढ़या के दाऊद ने जेलै ओ ते ओदे साथियें गी पोख लगी ही तां उनें के कीता?
6	4	ओ कियां परमेसर दे कर गिया, ते पेंट दी रुट्टियां लेईयै खादियां, जिनेंगी खाना याजकें गी छुड़ियै ते ओर कुसै गी ठीक नेई, ते अपने दोस्तें गी बी दीतीयां?”
6	5	ते ओनें उनेंगी आखया, “मनुक्ख दा पुत्र यहूदीयें दे बसां दे देन दा बी प्रभु ऐ।”
6	6	ते ऐसा ओया के यीशु कुसै ओर यहूदीयें दे बसां दे देन प्रार्थनाकार च जाईयै शिखया देन लगया; ते उत्थें एक मानु हा, जेस दा सज़ा अथ्थ सूके दा हा।
6	7	शास्त्री ते फरीसी ओस ऊपर दोष लाने लेई मौका तुपने दी तकर च हे, के दीखन के ओ यहूदीयें दे बसां दे देन चंगा करदा ऐ या नेई,।
6	8	लेकन ओ उन्दे बचारें गी जानदा हा; एसकरी ओनें सुके अथ्थ आले मनुक्ख गी आखया, “उठीयै बश्कार खडोई जा।” ओ खड़ोई गिया।
6	9	यीशु ने उनेंगी आखया, “आऊँ तुसेंगी ए पूछना ऐं के यहूदीयें दे बसां दै देन के बाजब ऐ, पला करना या बुरा करना; प्राण गी बचाना या उसी खतम करना?”
6	10	ते ओनें आले दूआले उनें सारें गी दिखियै ओस मनुक्ख गी आखया, “अपना अथ्थ अगें गी बदा।” ओनें ईयां गै कित्ता ते ओदा अथ्थ पी चंगा ओई गीया।
6	11	लेकन ओ गुस्सै च ओईयै अप्पुं पीछें आखन लग्गे के अस यीशु दे कन्नें के करचै?
6	12	उनें धयाडें च यीशु पाड उपर प्रार्थना करने गी गिया, ते परमेसर कन्नें प्रार्थना च पूरी रात बताई।
6	13	जेलै धयाडा चडया,तां ओनें अपने प्रेरित गी सदियै उन्दे चा बारें गी चुनी लेत्ता,ते उनेंगी (प्रेरित) चेलें अखया।
6	14	ते ओ ए न: शमौन जेसदा नां ओसने पतरस बी रखया हा, ते ओदा निक्का प्रा अन्द्रियास, ते याकूब, ते ओदा निक्का प्रा युहन्ना, ते फिलिपुस, ते बरतुल्मै,
6	15	ते मत्ती, ते थोमा, ते हलफई दा पुत्र याकूब, ते शमौन जीसी जेलोतेस अखया ऐ,
6	16	ते याकूब दा पुत्र यहूदा, ते यहूदा इस्करियोती,जेडा उसी पकडाने आल्ला हा।
6	17	ओसलै यीशु ते ओदे चेलें पाड उपरा उतरीयै ओ पदरी जगै च खडोता, ते ओदे चेलें दी बड्डी पीड,ते सारे यहुदिया,ते यरूशलेम,ते सूर ते सैदा दे समुंदर दे कंढे दे मते लोक,
6	18	ते जेडे ओसदी सुनदे ते अपनी बीमारीयें कोला चंगा ओनें आसतै ओदे कोल आए दे हे, ओबी उत्थें हे। ते अशोद्ध आत्में दे सतादे बी चंगे किते जन्दे हे।
6	19	ते सारे उसी छुना चांदे हे,किके शक्ति ओदे बीचा निकलीयै सारें गी चंगा करदी ही।
6	20	ओसलै ओसने अपने चेलें आली बखी दिखियै आखया,तन्न ओ तोस, जेडे दींन, किके परमेसर दा राज थूआडा ऐ।
6	21	तन्न ओ तोस, जेडे उन पुखे ओ; सेर किके त्रेप्त किते जागे ओ। तन्न ओ तोस, जेडे ऊन रुआदे ओ,किके तोस असगे ओ।
6	22	तन्न ओ तोस, जीलै मनुक्ख दे पुत्र दे कारन लोक थूआड़े कन्नें बैर करगन, ते तुसेंगी कडी ओड़गन, ते थुआडी निंदया करगन, ते थूआडा नां पैडा समझीयै कटी देगन।
6	23	ओस देन तोस खोश ओईयै कूदयो, किके दिख्खो सोर्ग च थूआड़े लेई बड़ा नां ऐ। उन्दे बजुर्ग पविखवक्तें दै कन्नें बी ईयै निया करदे हे।
6	24	लेकन बसोस थूआड़े उपर जेडे पैसें आले ओ, किके तोस अपनी शान्ति पाई चुके।
6	25	“बसोस थूआड़े उपर जेडे उन रज्जे दे ओ, किके तोस पुखे ओई जागे ओ।” थूआड़े उपर जेडे हँसदे हो, किके तोस शोक करगे ते रोगे।
6	26	“बसोस, थूआड़े उपर जेलै सारे मनुक्ख थुआडी सेफ्त करन, किके उन्दे बाप-दादे चुठे पविख्ब्कतें दै कन्नें बी ईयै निया करदे हे।
6	27	“लेकन आऊँ तुसें सुनने आले गी आखना ऐं के अपने दुश्मनें कन्नें प्यार करो; जेडे थूआड़े कन्नें नफरत करन, उन्दा पला करो।
6	28	जेडे तुसेंगी शाप दिंदे न, उनेंगी शीश दीयो, जेडे थूआड़े कन्नें बुरा सलूक करदे न उन्दे लेई प्रार्थना करो
6	29	जेड़ा कोई थूआड़े एक पासे महू उपर चपेड़ मारै, ओसदी बक्खी दुआ बी फेरी दियो, ते जेड़ा तेरा चोगा खुस्सी लै,उसी कोरता लेने लेई बी नेई रोक।
6	30	जे कोई तेरे थमां केश मंगै, उसी देई दे; ते जेडा कोई थुआडी चीज खुस्सी लै,ओदे कोला नेई मंग।
6	31	ते जियां तोस चांदे ओ के लोग थूआड़े कन्नें करन, तोस बी उन्दे कन्नें इयां गै करो।
6	32	जेकर तोस अपने प्यार रखने आले कन्नें प्यार करो,तां एदे च थुआडी के बड़याई? किके पापी बी अपने प्यार करने आले कन्नें प्यार करदे न।
6	33	जेकर तोस अपने पलाई करने आलें कन्नें गै पलाई करदे ओ,तां थुआडी के बड़याई? किके पापी बी ऐसा गै करदे न।
6	34	जेकर तोस उसी दुआर दियो,जेस कोला पी लेनें दी आस रखदे ओ,तां थुआडी के बडयाई? किके पापी पापीयें गी दुआर दिन्दे न, के उनां गै पी वापस लैन।
6	35	लेकन अपने दुश्मनें कन्नें प्यार करो, ते पलाई करो, ते दुआर देइयै पि लेने दी मेद नेई रखयै दुआर दियो; ते थूआड़े लेई बड़ा फल ओग; ते तोस परमप्रधान दे बच्चे ओगे, किके ओ उन्दे उपर बी जेडे शुकर नेई करदे ते बुरें दै उपर ते बी दयालु ऐ।
6	36	जियां थूआडा पिता दयालु ऐ, ऊयां गै तोस बी दयालु बनो।
6	37	“दोष नेई लाओ, ते थूआड़े उपर बी दोष नेई लाया जाग। कसुरबार नेई आखो, तां तुसें बी कसुरबार नेई आख्या जाग। माफ़ करो, तां तुसें गी बी माफ़ कित्ता जाग।
6	38	दिया करो, तां तुसें गी बी दीता जाग। लोग थुआडी गोदी च पूरा-पूरा नापिऐ ते दबाई-दबाईयै, ते लाई-लेईयै ते उबरदा-उबरदा थुआडी गोद च पागन,किके जेस नाप कन्नें तोस नापदे ओ, उसै नाप कन्नें थूआड़े लेई नापया जाग।”
6	39	पी ओनें उनेंगी एक मसाल सनाई “के अन्नां, दुए अन्नें गी रस्ता दसी सकदा ऐ? के ओ दुऐं खड़े च नेई डीगगन?
6	40	चेला अपने गुरु थमां बड्डा नेई, लेकन जेड़ा पूरा सेद्ध ओग, ओ अपने गुरु आला लेखा ओग।
6	41	तू अपने प्रा दी अखी च तेनके गी कि दिखना ऐं? ते अपनी गै अख दे लट्ठा नेई लबदा?
6	42	ते अगर तू अपनी गै आखी दा लट्ठा नेई दिखदा, तां अपने प्रा गी कियां अखी सकना ऐ, ‘ए परा, रुकी जा तेरी अखी चा तेनका कढ़ी ओड़ा’? ए कपटी, पैलें अपनी अख चा लट्ठा कड़, पि जेड़ा तेनका तेरे प्रा दी अखी च ऐ, उसी छैल तरीके कन्नें दिखीयै कढ़ी सकगा।
6	43	“कोई छैल बूट्टा नेई,जेड़ा नकमा फल दियै, ते नां गै कोई नकमा बूट्टा ऐ,जेड़ा छैल फल दियै।
6	44	अर एक बूट्टा अपने फल कन्नें पंछानया जन्दा ऐ; लोग चुड़ियें चा अंजीर दे फल नेई चुगदे, ते नां झड़बेरी थमां अंगूर।
6	45	पला मनुक्ख अपने मन दे पले पंडार थमां पलीयां गल्लां कडदा ऐ; ते बुरा मनुक्ख अपने मन दे बुरे पंडार थमां बुरीयां गल्लां कडदा ऐ; किके जो मन च परोचे दा ऊऐ, ऊऐ मुह चा निकलदा ऐ।
6	46	“जेलै तोस मेरा आखा नेई मनदे ते कि मिगी ‘ए प्रभु, ए प्रभु,’ अखदे ओ?
6	47	जेड़ा कोई मेरे कोल औंदा ऐ,ते मेरीयां गल्लां सुनियै उनेंगी मनदा ऐ, आऊँ तुसेंगी दसना के ओ केस आला लेखा ऐ?
6	48	ओ ओस मनुक्ख आला लेखा ऐ, जेनें अपना कर बनांदे बेलै जमीन च ढूगी कढ़ीयै पत्थर उपर मनैद ते पाई, ते जदू आड़ आया तां पानी दीयां टकरां ओदे कर गी लगीयां; ते ओ उसी लाई नेई सकीयां किके ओ पक्का बने दा हा।
6	49	लेकन जेड़ा सुनीयै नेई मनदा,ओ ओस मनुक्ख आला लेखा ऐ, जेनें मिट्टी उपर बगैर नीं दै कर बनाया, जदू आड़ आया ते टकरां लगीयां ते ओ टेईयै सत्यानाश ओई गिया।”
7	1	जेलै ओ लोकें गी सारीयां गल्लां बोली चुकया, तां कफरनहूम च आया।
7	2	उत्थें कुसै सूबेदार दा एक नौकर जेड़ा जीसी ओ जादै प्यारा करदा हा, बीमारी कन्नें मरने उपर हा।
7	3	ओनें यीशु दी चर्चा सुनिऐ यहूदीयें दे केई प्राचीन गी ओदे अगें ए अर्ज करने गी ओदे कोल पेजया के आईयै मेरे नौकर गी चंगा कर।
7	4	ओ यीशु दे कोल आईयै, बड़ी अर्ज करन लगे, “ओ सूबेदार एस काबल ऐ के तू ओदे लेई ए करें,
7	5	किके ओ साडी जाती कन्नें प्यार करदा ऐ, ते ओनें गै साडे प्रार्थनाकार गी बनाया ऐ।”
7	6	यीशु उन्दे कन्नें-कन्नें गीया, लेकन जेलै ओ कर दे कोल गै हा, तां सूबेदार ने ओदे कोल केई दोस्तें गी पेजीयै आखी पेजया, “ए प्रभु, कष्ट नेई कर, किके आऊँ एस काबल नेईयें के तू मेरे कर दे अंदर आवें।
7	7	एदे लेई मै अपने आप गी एस काबल बी नेई समझया के तेरे कोल अवां, लेकन वचन गै बोली दे ते मेरा सेवक ठीक ओई जाग।
7	8	आऊँ बी अख्त्यार रखने आला मानु ऐं, ते सपाई मेरे थलै न। जेलै आऊँ एक गी आखना के जा! तां ओ जंदा ऐ; ते दुए गी आखना के आ! तां ओ औंदा ऐ; ते जेलै अपने कुसे नौकर गी आ अखना ए कर! ते ओ करदा ऐ।
7	9	ऐ सुनियै यीशु गी अरांनगी लगी ते ओनें मुँ मोड़ीयै ओस पीड गी जेडी ओदे पिछें अवा करा दी ही, आखया, आऊँ थूआड़े कन्नें सच आखना ऐं के मै इस्राएल च बी ईयै जियां बश्वास नेई दिखया।
7	10	ते पेजे दे लोकें कर आईयै ओदा नौकर ठीक ओए दा दिखया।”
7	11	थूडे धयाडें कोला बाद यीशु नाईन नां दे एक शैर च गीया। ओदे चेलें ते बढी पीड ओदे कन्नें जा दी ही।
7	12	जेलै ओ शैर दे दरबाजे दे कोल पूजया, ते दिखखो, लोक एक मुरदे गी बार लेईयै जा दे हे; जेड़ा अपनी माउ दा ईकै एक पुत्र हा, ते ओ विधवा ही; ते शैर दे मते गै लोक ओदे कन्नें हे।
7	13	उसी दिखियै प्रभु तरस कन्नें परोइया आया, ते उनेंगी आख्या, “नेई रोह।”
7	14	ओस बेलै ओनें कोल आईयै लाश गी छुत्ता, ते चुकनें आलें रुकी गै, पी ओनें आखया, “ए जवान, आऊँ तुगी आखना ऐं, ओठ!”
7	15	ओस बेलै ओ मुरदा उठी गीया, ते बोलन लगा। ओनें उसी ओदी माँ गी सौंपी दीता।
7	16	एस गल्ल दै उपर सारें च डर छाई गीया, ते ओ परमेसर दी बड़याई करयै बोलन लगे, “साडे बेच एक बड़ा पविखवक्ता आया ऐ, ते परमेसर ने अपने लोकें उपर दिया कित्ती ऐ।”
7	17	ते ओदे बारै च ए गल्ल सारे यहूदीया लाकें ते आसे-पासे दे सारे देश च फैली गेई।
7	18	ते यूहन्ना गी ओदे चेलें ईनें सारीयें गल्लें दी खबर दीती।
7	19	ओस बेलै यूहन्ना ने अपने चेलें बिचा दों गी बुलाईयै प्रभु दे कोल ऐ पूछने दे लेई पेजया “के औनेआला तू गै ऐं, जां आस कुसै दूए दा एन्तज़ार करचै?”
7	20	उनें ओदे कोल आईयै आखया, “यूहन्ना पवित्रशनांन देनेआले असेंगी तेरे कोल ए पूछने गी पेजया ऐ के,के औनेआला तू गै ऐं, जां आस कुसै दूए दा एन्तज़ार करचै?”
7	21	उसै कड़ी च ओनें मतेसारें दी बिमारियें ते दुखें, ते दोष्टआत्मायें चा छुड़काया; ते मते सारे अन्नें दियां अखीं खोलीयां;
7	22	ते ओनें उनेंगी आखया, “जेड़ा केछ तोस दिखया ते सुनया ऐ, जाये यूहन्ना गी आखी दीयो; के अन्नें दिखदे न, ते लिञें चलदे-फिरदे न, कोढ़ी शोध्द किते जंदे न, ते बोले सुनदे न, ते मोदे जिन्दे किते जंदे न, ते गरीबें गी शोभ समाचार सनाया जन्दा ऐ।
7	23	तन्न न ओ, जेडे मेरी खातर ठोकर नेई खांन।”
7	24	जेलै यूहन्ना दे पेजे दे लोक यीशु कोला बापस आई गै तां यीशु यूहन्ना दे बारै च लोकें गी आखन लगया, “तोस जंगल च के दिखन गेदे हे? के अवा कन्नें ईल्दे सरकंडे गी?
7	25	तां पी तोस के दिखन गै हे? के साधा चोगा लादे मनुक्ख गी? दिखखो, जेडे रंग-बरंगे कपड़े लांदे ते सोख-चेंन च रौंदे न, ओ राज भवनैं च रौंदे न
7	26	तां पी के दिखन गेदे हे? के कुसै पविखवक्ता गी? आं, आऊँ तुसेंगी आखना ऐं, लेकन पविखवक्ता थमां बी बड्डे गी।
7	27	ए उवै ऐ, जेदे बारै च शास्त्र च लिखा ऐ; दिखखो, आऊँ अपने दूत गी तेरे अगें-अगें पेजना ऐ, जेडा तेरे अगें रस्ता सीधा करग।”
7	28	“आऊँ थूआड़े कन्नें सच आखना ऐं के जेडे जनानियें थमां जम्मे दे न, उन्दे बिचा यूहन्ना कोला बड्डा कोई नेई; लेकन जेड़ा परमेसर दे राज बिच निक्के थमां निक्का ऐ ओ ओस थमां वी बड्डा ऐ।”
7	29	ते सारे आम लोकें सुनियै ते चुंगी लेनेआलें बी यूहन्ना कोला पवित्रशनांन लेईयै परमेसर गी सचा मनी लेत्ता।
7	30	लेकन फरीसीयें ते कनून दे उस्तादें ओदे कोला पवित्रशनांन नेई लेईयै परमेसर दे मकसद गी अपने लेई टाली दीत्ता।
7	31	“खीरी च; आऊँ एस योग दे लोकें दा मेल केस कन्नें दियां के ओ केदे आला लेखा न?
7	32	ओ उनें बच्चें आला लेखा न जेडे बजारें च बैठीयै एक दुए पकारिऐ बोलदे न, असें थूआड़े आसतै बेंसली बजाई, ते तोस नेई नचे; असें वलाव कित्ता, ते तोस नेई रोए!
7	33	किके यूहन्ना पवित्रशनांन देने आला नां रुट्टी खानदा आया, नां अंगुरें दा रस पिन्दा आया, ते तोस आखदे ओ, ओदे च दोष्टआत्मा ऐ।
7	34	मनुक्ख दा पुत्र खंदा-पिन्दा आया ऐ, ते तोस आखदे ओ, दिखखो, पेटू ते पिने आला मनुक्ख, चुंगी लेनेआलें दा ते पापिऐ दा दोस्त।
7	35	लेकन ज्ञान अपने सारे बच्चें कोला सच्चा मन्या गीया ऐ।”
7	36	पी कुसै फरीसी ने ओदे अगें अर्ज कित्ती के ओ ओदे कन्नें पोजन करै, खीरी च; ओ ते ओदे चेलें ओस फरीसी दे कर च जाईयै पोजन करन बैठे।
7	37	ओस शैर दी एक पापी जनानी ने ए पता कित्ता के ओ फरीसी दे कर च पोजन करने गी बैठे दा ऐ, संगमरमर दी शीशी च कीमती इत्र अंदा।
7	38	ते ओदे पैरें दे कोल, पिछें खडोईयै, रोंदीऐ-रोंदीऐ ओदे पैरेन गी अथरू कन्नें ते अपने बाले कन्नें साफ करन लगी ते ओदे पैरें च बार-बार मीठे देईयै ईत्र ढोलया।
7	39	ए दिखियै ओ फरीसी जेनें यीशु गी बलाया हा, अपने मन च सोचन लगया, “जेकर ए पविखवक्ता ओंदा तां जानी लेनदा हा के ए जेडी उसी छुआ दी ऐ, ओ कोन ते केस चाली दी जनानी ऐ, किके ओ ते पापी ऐ।”
7	40	यीशु ने ओदे बचार जानियें उसी जबाब दीता, “ए शमौन, मिगी तुगी केछ आखना ऐ।” ओ बोलया, “ए गुरु, बोलो।”
7	41	यीशु ने ए मसाल दित्ता “कुसै शाऊकार दे दो देनदार हे, एक पंज सौ ते दूआ पंजा दनारी दा देनदार हा।
7	42	जेलै उन्दे कोल बापस देने लेई केछ नेई रिया, ते ओनें दोनीं गी माफ़ करी दीता। खीरी च उन्दे चा कोन ओदे कन्नें जादै प्यार करग?
7	43	शमौन ने जबाब दीता, मेरी समझ च ओ, जेदा ओनें जादै छुड़ी दीता।” ओनें उसी आखया, “तो ठीक बचार कित्ता ऐ।”
7	44	ते ओस जनानी आले पासै मुड़ीयै शमौन गी आखया, “के तू एस जनानी गी दिखदा ऐं? आऊँ तेरे कर आया तो मेरे पैर तोने दे लेई पानी नेई दीता, लेकन एनें मेरे पैर अथरू कन्नें गिले किते ते अपने बाले कन्नें साफ कित्ता।
7	45	तो मिगी मीठा नेई दित्ता, लेकन जेलै दा आऊँ आदा ऐं ओसलै दे ओनें मेरे पैरें गी मीठे देना नेई छुड़या।
7	46	तो मेरे सेर उपर तेल नेई ढोलया, लेकन एनें मेरे पैरें गी तेल ढोलया ऐ।
7	47	एसकरी आऊँ तुगी आखना ऐं के एदे पाप जेडे मते हे, माफ़ ओए, किके एनें बड़ा प्यार कित्ता; लेकन जेदा थूडे माफ़ ओया ऐ, ओ थूड़ा प्यार करदा ऐ।”
7	48	ते ओनें ओस जनानी गी आखया, “तेरे पाप माफ़ ओए।”
7	49	पी जेडे लोक ओदे कन्नें पोजन करन बैठे हे, ओ अपने-अपने मन च सोचन लगे, “ए कोन ऐ जेडे पापें गी बी माफ़ करदा ऐ?”
7	50	लेकन ओनें जनानी कन्नें आखया, “तेरे बश्वास ने तुगी बचाई लेत्ता ऐ, खुशी कन्नें चली जा।”
8	1	एदे बाद ओ शैर-शैर ते गरां-गरां परचार करदा ते परमेसर दे राज दा शोभ समाचार सनांदा ओई फेरन लगया, ते ओ बारां चेलें ओदे कन्नें हे।
8	2	ते केछ जनानियां बी जेडीयां दोष्टआत्मायें,ते बीमारियें कोला छुड़काईयां गेईयां हां, ते ओ ए न; मरियम जीसी मगदलीनी आख्या जन्दा हा, जेदे बिचा सत दोष्टआत्मायें निकलीयां हां,
8	3	ते राजा हेरोदेस दे पण्डारी खुजना दी जनानी योअन्ना, ते सूसन्नाह, ते मतियां ओर गै जनानियां। ए अपनी-अपनी कमाई कन्नें ओदी सेवा करदी हां।
8	4	जेलै बड़ी पीड किठी ओई, ते शैर-शैर दे लोक ओदे कोल चली औंदे हे, ते ओनें मसाल च आख्या;
8	5	“एक बी राने आला बी राने गी निकलया। रांदे बेलै केछ बी रस्ते दे कंढे पे, ते पैरें थलै मन्दोई गै, ते अम्बर दे पखरूयें उनेंगी चुगी लेत्ता।
8	6	ते केछ पत्थरें उपर पे, ते लगे, लेकन मिटी नेई मिलने कन्नें सुक्की गै।
8	7	केछ चुड़ियें च पे, ते चुड़ियें कन्नें-कन्नें लगीयै उनेंगी दबाई लेत्ता।
8	8	ते केछ त्यार कित्ती दी जमीन उपर पे, ते लगीयै सौ गुणा फल दित्ता। ए मसाल बोलीयै ओनें ऊँची बाज कन्नें आखया,अगर तोस समजना चांदे ओ, तां त्यांन कन्नें सुनो, जेड़ा आऊँ आखना ऐं।”
8	9	ओदे चेलें उसी पुछया के एस मसाल दा मतलब के ऐ?
8	10	ओनें आखया, “तुसेंगी परमेसर दे राज दे पेदें दी समझ दिती गेदी ऐ, लेकन लोकें गी कानी च सुनाया जन्दा ऐ, एसकरी के ओ दिखदे ओई बी नेई दिखन, ते सुनदे ओई बी नेई समझन।”
8	11	“मसाल दा मतलब ए ऐ; बी तां परमेसर दा बचन ऐ।
8	12	रस्ते दे कंढे दे ओ न, जिन्नें बचन सुनया; ओसलै शतान आईयै उन्दे मन बिचा वचन चुगी लेई जन्दा ऐ के कुतै ऐसा नेई ऊऐ के ओ बश्वास करीयै मुक्ति पान ते बची जान।
8	13	पत्थर उपर पेदे ओ न के जदू ओ बचन सुनदे न, ते खुशी कन्नें वचन गी मन्नी तां लेंदे न, लेकन जड नेई फकड़ने दे कन्नें ओ थूडे चेर तकर बश्वास करदे न ते परिख्या दे बेलै पीछें अटी जनदे न।
8	14	जेडे चुड़ीयें च पेदे ओ न, जेडे सुनदे न, लेकन अगें चलीयै चेंता, ते पैसा-तेला, ते जिंदु दे सोख चेंन च फसी जनदे न ते उन्दे च फल नेई पकदा।
8	15	लेकन तयार कित्ती दी जमीन उपर दे ओ न, जेडे वचन सुनिऐं पले ते छैल मन च सम्भाले रौंदे न, ते सवर कन्नें फल दिन्दे न।
8	16	“कोई दीया जलाईयै पांढे कन्नें नेई खटदा, ते नां खट दै थलै रखदा ऐ, लेकन उच्ची जगै उपर रखदा ऐ के अन्दर आैने आलें गी लो लबै।
8	17	केछ छपया नेई जेड़ा परकट नेई ऊऐ, ते नां केछ गोप्त ऐ जेसदा पता नेई लगै,ते परकट नेई ऊऐ।
8	18	एसकरी चकने रवो के तोस केस रीति कन्नें सुनदे ओ? किके जिन्दे कोल ऐ उसी दीता जाग, ते जिन्दे कोल नेई ऐ ओदे कोला ओबी लेई लीता जाग, जीसी ओ अपना समझदा ऐ।”
8	19	ओदी मा ते ओदे प्रा ओदे कोल आए, लेकन पीड दे कारन ओदे कन्नें मिली नेई सके।
8	20	उसी गलाया गीया, “तेरी मा ते तेरे प्रा बार खड़ोते दे न, ते तेरे कन्नें मिलना चांदे न।”
8	21	ओनें एदे जबाब च उनेंगी आखया, “मेरी मा ते मेरे प्रा ए न, जेडे परमेसर दा वचन सुनदे ते मनदे न।”
8	22	पी एक धयाडै यीशु ते ओदे चेलें किशती उपर चढ़े, ते ओनें उनेंगी आखया, “आओ, चील दे पार चलचे।” खीरी च; उनें किशती खोली दिती।
8	23	जेलै किशती चला दी ही, ते ओ सेई गीया; ते चील च आँधी आई ते किशती पानी च प्रोचन लगी ते ओ खतरे च हे।
8	24	ओस बेलै उनें कोल आईयै यीशु गी जगाया, ते आखया, “गुरु! गुरु! आस खत्म लगीयै ओना।” पी ओनें उठीयै आँधी गी ते पानी दी पौडें गी चेडकया ते ओ थमी गै ते चैन ओई गीया।
8	25	पी ओनें उनेंगी आखया, “थूआडा बश्वास कुत्थें हां?” लेकन ओ डरी गै ते रांन ओईयै अप्पुं पीछें आखन लगे, “ए कोन ऐ जेड़ा तफान ते पानी गी बी उक्म दिंदा ऐ, ते ओ ओदी मनदे न?”
8	26	पी यीशु ते ओदे चेलें गिरसेनियों दै देश च पुज्जे, जेडा गलील दी चील दै दूयै पार ऐ।
8	27	जेलै ओ कंढे उपर उतरया ते ओस शैर चा एक मानु उसी मिलया जेदे च दोष्टआत्मायें हीयां। ओ मते धयाडां हां कपड़े नेई लांदा हा ते नां अपने कर रौंदा हा लेकन कबरें च रौंदा हा, आलां के लोग उसी संगलें ते बेडीयें कन्नें बनदे हे तांबी ओ टुकड़े-टुकड़े करी दिन्दा हा ते दुष्ट आत्मा उसी जंगलें फेरदीयां हा।
8	28	ओ यीशु गी दिखियै करलाया,ते ओनें ओदे अगें गोढे नुआईयै उच्ची बाज बेच आखया, “ए परम प्रधान परमेसर दे पुत्र यीशु! मिगी तेरे कन्नें के कम ऐ? आऊँ तेरे अगें अर्ज करना के मिगी तंग नेई कर।”
8	29	किके ओ ओस दोष्टआत्मा गी मानु बिचा कढने दा उक्म दिया दा हा, एसकरी के ओ अशोद्ध आत्मा ओदे उपर कड़ी कड़ी औंदीयां हियां।	WRONG ALIGNMENT
8	30	यीशु ने उसी पुछया, “तेरा नां के ऐ?” ओनें आखया, “सेन्ना,” किके बड़ीयां दोष्टआत्मायें ओदे च बसीदियां हियां।
8	31	ओनें ओदे अगें अर्ज कित्ती के असेंगी अथाह कुंड च जाने दा उक्म नेई दे।
8	32	उत्थें पाडी उपर सुरें दा एक बड्डा चोण्ड चरा दा हा, खीरी च उनें ओदे अगें अर्ज कित्ती के असेंगी उन्दे च जान दे। ओनें उनेंगी जाना दीता।
8	33	ओस बेलै दोष्टआत्मायें ओस मनुक्ख चा निकलियै सूरें च चली गई ते ओ चोण्ड कंढे थमां कूदीयै चील च जाई पिया ते डुब्बी मरया।
8	34	गुआलें ए जे केश ओया ते दिखिए नस्से गै, ते शैर,ते गरां च जाइयै ओदी खबर दीत्ती।
8	35	ते लोक ए जे केश ओया हा उसी दिखने गी निकले, ते यीशु दे कोल आईयै जेस मानु च दोष्टआत्मायें निकली हियां, उसी यीशु दे पैरें दे कोल कपड़े पाएदे द ते ठीक-ठाक बैठे दा दिखियै डरी गै;
8	36	ते देखनेआलें उनेंगी दसया के ओ दुष्टआत्में दा सतादा मानु कियां चंगा ओया।
8	37	पी गिरसेनियों दे आसे-पासे दे सारे लोकें ने यीशु अगें अर्ज कीती के साडे ईथुं चली जा; किके उन्दे च बड़ा डार छाई गेदा हा। खीरी च; ओ किशती उपर चढ़ियै चली गीया।
8	38	जेस मनुक्ख चा दोष्टआत्मायें निकली ईयां ओ ओदे अगें अर्ज करन लगया के मिगी अपने कन्नें रौना दे, लेकन यीशु ने उसी विदा करीयै आखया।
8	39	“अपने कर चली जा ते लोकें गी दस के परमेसर ने तेरे लेई किन्नें बड्डे बड्डे कम किते न।” ओ जाईयै सारे शैर च एदा प्रचार करन लगया के यीशु ने मेरे लेई किन्नें बड्डे-बड्डे कम किते।
8	40	जेसलै यीशु बापस आवा दा हा,तां लोक खुशी कन्नें उसी मिले, किके ओ सारे उसी बलगा दे हे।
8	41	इन्नें च याईर नां दा एक मानु जेड़ा प्रार्थनाकार दा प्रधान हा, आया ते यीशु दे पैरें च पेईयै ओदे अगें अर्ज करन लगया के मेरे कर चल,
8	42	किके ओदी बारां बरें दी ईकै एक कुड़ी ही, ते ओ मरने आली ही। जेलै ओ जा दा हा, ओसलै लोक ओदे चवाखे हे।
8	43	एक जनानी जिसी बारां बरें दा खून पौने दा रोग हा, ते ओ अपने सारा पैसा किमें दै पीछें खर्च करी चुकी ही, पी बी कुसै दे अथ्थें ठीक नेई ओई सकी,
8	44	ओनें पिछुं दा आईयै ओदे कपड़े गी छुत्ता, ते फोरन ओदा खून बगना बन्द ओई गीया।
8	45	एदे उपर यीशु ने आखया, “मिग कोन्नें छुत्ता?” जेलै सारे मुकरने लगे, तां पतरस ते ओदे दोस्तें आखया, “ए गुरु,तुगी तां पीड दबा दी ऐ ते तेरे चबाखे ओई दी ऐ।”
8	46	लेकन यीशु ने आखया, “कुसै मिगी छुत्ता ऐ, किके मिगी पता चलया के मेरे चा शक्ति निकली ऐ।”
8	47	जेलै जनानी ने दिखया के आऊँ छपी नेई सकदी, पी कम्बदे ओई आई ते ओदे पैरें च पेईयै सारे लोकें दै सामने आख्या के मै कि उसी छुत्ता, ते कियां फोरन ठीक ओई गई।
8	48	ओनें उसी आखया, “बेटी, तेरे बश्वास ने तुगी चंगा कित्ता ऐ, खुशी कन्नें चली जा।”
8	49	ओ ए बोलादा गै हा इन्नें च कुसै प्रार्थनाकार दे प्रधान दे उत्त्थुं दा आईयै आखया, “तेरी कूडी मरी गेई गुरु गी कष्ट नेई दे।”
8	50	यीशु ने ए सुनिऐ उसी जबाब दीता, “नेई डर; सेर्फ बश्वास रख, ते ओ बची जाग।”
8	51	कर च आईयै ओनें पतरस, यूहन्ना ते याकूब, ते कूडी दे मा-प्पो गी छुड़ियै ओर कुसै गी अपने कन्नें अौन नेई दीता।
8	52	सारे ओदे लेई रुआ पिटा दे हे, लेकन ओनें आखया, “रोह नेई; ओ मरी नेई लेकन सवा दी ऐ।”
8	53	लोक ए समझियै के कुड़ी मरी गेदी ऐ ओदा मज़ाक करन लगे।
8	54	लेकन ओनें ओदा अथ्थ पकड़या, ते पकारिऐ आखया, “ए कूडी, ओठ!”
8	55	उसै बेलै ओदे प्राण चली आए ते ओ फोरन उठी बैठी। पी ओनें उक्म दित्ता के उसी केछ खाने गी दीता जा।
8	56	ओदे मा-प्पो रांन ओईए, लेकन ओनें उनेंगी गलाया के ए जो ओया ऐ कुसै गी नेई अख्यो।
9	1	पी ओनें बारें चेलें गी बुलाईयै उनेंगी सारे दोष्टआत्मायें ते बीमारियें गी दूर करन लेई शक्ति ते अख्त्यार दीता।
9	2	ते उनेंगी परमेसर दे राज दा प्रचार करने ते बीमारें गी चंगा करन लेई पेजया।
9	3	ओनें उनेंगी आखया, “अपने रस्तै लेई केछ नेई लियो-नां गै सोट्टा, नां चोली, नां रुट्टी, ते नां रूपये-पैसे ते दो-दो कोरते।
9	4	ते जेस कुसै कर च तोस जागे, उत्थें रबो ते उत्त्थुं दा गै विदा ओ।
9	5	ते जेड़ा तुसेंगी स्वीकार नेई करग, ओस शैर चा निकलदे मौके अपने पैरें दी धूड चाड़ी ओड़ो के उन्दे उपर गवाही ऊऐ।”
9	6	खीरी च; ओ निकलियै गरां-गरां शोभ समाचार सनांदे ते अर जगा च लोकें गी चंगा करदे फिरदे रहे।
9	7	ते देश दी चौथाई दे राजा हेरोदेस ए सब सुनियै कबराई गीया, किके केछ लोकें ने आख्या के यूहन्ना मरे दे बिचा जिन्दा ओई गिया ऐ,
9	8	ते किन्नें लोकें ए आख्या के एलिय्याह परकट ओया ऐ, ओर लोकें ए आख्या के पुराने पविखवक्तें बिचा कोई जिन्दा ओई दा ऐ।
9	9	हेरोदेस ने आखया, “यूहन्ना दा सेर ते मै कटया हा, उन ए मानु कोन ऐं जेस दे बारै च आऊँ ऐसीयां गल्लां सुना नां ऐं?” ते ओनें उसी दिखने दा मन बनाया।
9	10	पी प्रेरित बापस आईयै जे केछ उनें कित्ता हा, उसी दसी दीता। पी ओ उनेंगी लग लेईयै चोप्प चाप बैतसैदा नां दे शैर च गीया।
9	11	लेकन पीड दे लोकें गी पता लगी गीया ते ओ ओदे पीछें चली पे। ते ओ उत्थें दे लोकें गी खुशी कन्नें मिल्या ते उन्दे कन्नें परमेसर दे राज दियां गल्लां करन लगया, ते जेडे चंगा ओना चान्दे हे उनेंगी चंगा कित्ता।
9	12	जेलै धयाडा करोन लगया ते बारें चेलें ओसदे कोल आईयै आखया, “लोकें गी विदा कर के ओ आसे-पासे दे गरां ते बस्तियें च जाईयै अपने लेई रौने गी जगा ते खाने दा केछ एन्तजाम करन, किके आस इत्थें सुनसान जगा च ओं।”
9	13	ओनें उनेंगी आखया, “तो गै इनेंगी केछ खाने गी दियो।” उनें आखया, “साडे कोल पंज रुट्टियाँ ते दो मछियें गी शुड़ीयै ते केश नेई यैं; लेकन हां, जेकर आस जाईयै इनें सबनी लोकें लेई रुट्टी मुल्ले लेई औचे, तां ओई सकदा ऐ।
9	14	पी (किके इथें लग-पग पंज जार मडद हे)। ते ओनें अपने चेलें गी आखया, ईनेंगी पंजा-पंजा करयै बिं च बठाई दियो।”
9	15	उनें उयां गै कित्ता, ते सारे गी बैठाई ओड़या।
9	16	ओस बेलै ओस पंज रुट्टियाँ ते दो मछयें गी लेईयै,सोर्ग आली बखी दिखीयै परमेसर दा शुकर कित्ता ते उन्दे उपर शीष मंगी ते त्रोड़ी-त्रोड़ीऐ चेलें गी दिन्दा गिया दा के लोकें गी देन।
9	17	खीरी च सारे खाईयै रजी गै, ते चेलें बचे दे टुकड़े दियां बारां टोखरियां परीयां।
9	18	जेलै ओ सुन्नी जगा प्रार्थना करा दा हा ते चेलें ओदे कन्नें हे, ते ओनें उनेंगी पूछया के लोक मिगी के गलांदे न?
9	19	उनें उसी जबाब दीता “यूहन्ना पवित्रशनांन देने आला; ते कोई कोई एलिय्याह ते कोई कोई आैने पुराने पविखवक्तें चा कोई जिन्दा ओई गेदा ऐ।
9	20	ओनें उनेंगी पूछया, लेकन तोस मिगी के आखदे ओ?” पतरस ने जबाब दीता, “परमेसर दा मसीह।”
9	21	पी ओनें उनेंगी ठाकीयै गलाया के ए गल्ल कुस्सै कन्नें नेई आखयो।
9	22	ते ओनें आखया, मनुक्ख दे पुत्र लेई जरूरी ऐ के ओ दोख पोगै, ते प्राचीन, प्रधान याजकें, शास्त्रि उसी तोच्छ समझियै मारी ओड़न, ते ओ त्रिये धयाडै जिन्दा ओई जा।
9	23	ओनें सारे गी आखया, जे कोई मेरे पिछें औना चा, तां ओ अपने आप दा एनकार करै ते रोज अपना सुल्ली चुकियै मेरे पिछें आई जा।
9	24	किके जेड़ा कोई अपने प्राण गी बचाग ओ उसी गुआग, लेकन जेड़ा कोई मेरी खातर प्राण गुआग ओ उसी बचाग।
9	25	जेकर मनुक्ख सारी दुनिया गी आसल करी लै ते अपने प्राण गुआई दै जां ओदी आनी करै, तां उसी के फायदा ओग?
9	26	जेड़ा कोई मेरे कोला ते मेरीयें ग्ल्लें कोला शरमिन्दा ओग, मनुक्ख दा पुत्र बी जेलै अपनी ते अपने प्पो दी ते पवित्र सोर्गदूतें दी मैमा कन्नें औग तां ओ बी शरमिन्दा ओग।
9	27	“आऊँ थआड़े कन्नें सच आखना ऐ के जेडे इत्थें खड़ोते दे न उन्दे चा कोइ-कोई ऐसे न के जदू तकर परमेसर दा राज नेई दिखी लेन अतुं तकर मौत दा स्वाद नेई चखघंन।”
9	28	इनें गल्लें कोला कोई आठ देन बाद च ओ पतरस, ते यूहन्ना ते याकूब गी कन्नें लेईयै प्रार्थना करन लेई पाड़ी उपर गीया।
9	29	जेलै ओ प्रार्थना करा दा गै हा, तां ओदे मुंह दा रंग बदली गीया, ते ओदे कपड़े चीटे ओईयै चमकन लगे।
9	30	ओस बेलै मूसा ते एलिय्याह, ए दो मनुक्ख ओदे कन्नें गल्लां करा दे हे।
9	31	ए सारे मैमा च प्रकट ओए ये ते ओदे मरने दे बारै च गल्लां करा दे हे, जेडा यरूशलेम च ओनें आल हा।
9	32	पतरस ते ओदे साथी निंदर च परोई दे हे, जेलै ओ निंद्रे चा बिजे,ते ओदी मैमा गी ते ओदे कन्नें उनें दो मनुक्खें गी खडोते दें दिखया।
9	33	जेलै ओ ओदे कोल जान लगे तां पतरस ने यीशु गी आखया, “ए प्रभु, साडा इत्थें रौना चंगा ऐ; आस त्रै तम्बू बनाचै, एक तेरे लेई, एक मूसा लेई ते एक एलिय्याह दे लेई” ओ जानदा नेई हा के ओ के आखा दा ऐ।
9	34	ओ ए आखा दा गै हा के एक बदल ने आईयै उनेंगी केरी लीया, ते जेलै बदल उनेंगी केरन लगा,तां ओ डरी गै।
9	35	ते ओस बदल चा ए वाज आई, “ए मेरा प्यारा पुत्र ऐ ते मेरा चुने दा ऐ, एस दी सुनो।”
9	36	ए बाज ओनें कोला बाद यीशु उत्थें इकला दिखया; ते ओ सारे चोप्प ओई गै ते जे केछ उनें दिखया हा ओदे बारै च उनें उनें धयाड़ें च कुसै गी नेई दसया।
9	37	ते दुए देन जेलै ओ पाड़ी उपरा थलै उतरे तां एक बड्डी पीड उन्दे कन्नें आई मिली।
9	38	ते दिखो, पीड चा एक मनुक्ख जोरिऐ आखया, “ए गुरु, आऊँ तेरे अगें अर्ज करना के तोस मेरे पुत्र उपर दया करो, किके ओ मेरा ईकै-एक पुत्र ऐ।
9	39	ते दिखग,एक दोष्टआत्मा ओदे च समाई जन्दी ऐ, ते ओ चानक क्र्लांदा ऐ; ते ओ उसी ऐसा मरोड़दी ऐ के एदे मुह च कफ-कचुड निकलदी ऐ; ते उसी मरोड़ीयै मुश्कल कन्नें छुडदी ऐ।
9	40	मै तेरे चेलें अगें अर्ज कित्ती के ओ इसी कडन, लेकिन ओ नेई कडी सके।”
9	41	“यीशु ने जवाब दीता, ए अविश्वासियें ते अठीले लोको, आऊँ कदुं तकर थूआड़े कन्नें रौगा ते थुआडी सेन्दा रौगा? अपने पुत्र गी इत्थें लेई आ।”
9	42	ओ अवा गै करा दा हा के अशोद्ध आत्मा ने उसी जमीन उपर तराटीयै ते बुरी चली मरोड़या, लेकन यीशु ने दोष्टआत्मा गी चेडकीया ते जागते गी ठीक करियै ओदे पिता गी सोम्पी ओड़या।
9	43	ते सारे लोक परमेसर दे बढ़े चमत्कार गी दिखीयै रांन ओए। लेकन जेलै सब लोक जेड़े ओ चमत्कार दे कम करदा हा केछ करा दा हा,रांनगी करा दे हे तां ओनें अपने चेलें गी आखया,
9	44	“ए गल्लां थुआडे कन्नें च रौन, किके मनुक्ख दा पुत्र लोकें दे अथ्थ पड़काया जाने आला ऐ।”
9	45	लेकन ओ इन्नें गल्लें गी नेई समझदे हे, ते ए गल्ल उन्दे कोला गोप्त च रेई के ओ इसी नेई समझी सकन, ते ओ एस बारै च उसी पूछने लेई डरदे हे।
9	46	पी उन्दे च ए गल्ल चली के साडे चा कोन बड्डा ऐ?
9	47	लेकन यीशु ने उन्दे मन दे बचार गी समझी लिया, ते एक जागत गी लेईयै अपने कोल खड़ा कित्ता,
9	48	ते ओनें आखया, “जेड़ा कोई एस जागत गी मेरे नां च ग्रहण करदा ऐ, ओ मिगी ग्रहण करदा ऐ ते जेड़ा कोई मिगी ग्रहण करदा ऐ, ओ मेरे पेजन आले गी ग्रहण करदा ऐ, किके जेड़ा थूआड़े च सारे कोला नीकें कोला निका ऐ, उवै बड्डा ऐ।”
9	49	ओस बेलै यूहन्ना ने आखया, “ए गुरु, असें एक मनुक्ख गी तेरे नां च दोष्टआत्मायें कडदे दिखया ते असें उसी मना कित्ता, किके ओ साडे कन्नें ओइयै तेरे पिछें नेई चलदा हा।
9	50	यीशु ने आखया, उसी मना नेई करो; किके जेड़ा कोई थूआड़े वरोध च नेई, ओ थुआ डे कन्नें ऐ।”
9	51	जेलै ओदे सोर्ग जाने दा बेला लागे अौने आले हे, तां ओनें यरूशलेम जाने दा बचार पक्का कित्ता।
9	52	ते ओनें अपने अगें दूत पेजे। ओ सामरियें दे एक गरां च गै के ओदे लेई जगा त्यार करन।
9	53	लेकन उनें लोकें ने उसी उत्थें उतरन नेई दीता, किके ओ यरूशलेम जा दा हा।
9	54	ए दिखियै ओदे चेलें याकूब ते यूहन्ना ने गलाया के, “ए प्रभु, के तू चांना ऐ के आस उक्म देचै, के अम्बर चा अग्ग कीरे ते इन्नें लोकें गी पस्म करी दै?”
9	55	लेकन ओनें उनेंगी चेडकया ते आखया, “तोस नेई जानदे के थुआडे च केडी आत्मा दे ओ। किके मनुक्ख दा पुत्र लोकें दे प्राण गी नाश करन लेई नेई लेकन बचान लेई आया ऐ।”
9	56	ते ओ कुसै ओर गरां च चली गै।
9	57	जेलै ओ रस्ते च जा दे हे, तां कुसै उसी आखया, “जिथ्थें-जिथ्थें तू जागा, आऊँ तेरे पिछें चलगा।”
9	58	यीशु ने उसी आखया, “लुम्बीयें दे नेर ते अम्बर दे पैंछियें दे अलडे ओन्दे न, लेकन मनुक्ख दे पुत्र गी से खटने गी बी जगा नेइ यै।”
9	59	ओनें दुए गी आखया, “मेरे पिछें चल, लेकन ओनें आखया, ऐ प्रभु, मीकी पैलें जानां दे के मेरा पिता मरग ते ओदा संस्कार करीयै पि तेरे पीछें औगा।”
9	60	ओसने उसी आखया, “मरें दे लोकें गी उन्दे मोड़दें दा संस्कार करन दे, लेकन तू आईयै परमेसर दे राज दी कानी सना।”
9	61	पी एक ओर ने बी आखया, “ए प्रभु, आऊँ तेरे पिछें चलगा, लेकन मिगी पैलें जान दे के अपने कर दे लोकें कोला विदा ओई आवां।”
9	62	यीशु ने उसी आखया, “जेड़ा कोई अपना अथ्थ हल उपर रखियै पिछें गी दिखदा ऐ, ओ परमेसर दे राज दे काबल नेई।”
10	1	पी इनें गल्लें कोला बाद प्रभु ने सत्तर ओर चेलें सेवा च लाए, ते उनेंगी अपने अगें दो-दो करियै पेजया जिथ्थें ओ अप्पुं जाने आला हा।
10	2	ओनें उनेंगी आखया, “पक्के दे खेतर मते न, लेकन मजदूर थुड़े न,एस आसतै खेतर दे मालक अग्गें अर्ज करो के ओ अपने खेत्रें दी बाढ़ी करन लेई मजदूरें गी पेजै।
10	3	जाओ दिखो, आऊँ तुसेंगी पिड्डें आला लेखा गिदडें च पेजना ऐं,।
10	4	एस लेई अपने कन्नें नां बटुआ, नां चोली, नां नुकां लिओ, ते रास्ते च कुसै गी नमस्ते बी नेई करयो।
10	5	जेस कुसै दे कर च जाओ, पैलें गलाओं, एस कर दा पला ओ।”
10	6	जेकर उत्थें कोई पलाई चाने आला ओग, तां थुआडी सीस उनेंगी लगग, नेई तां थूआड़े कोल बापस आई जाग।
10	7	उसै कर च रवो, ते जे केछ ओ तुसेंगी खान लेई देंन उसी गै खाओ ते पीयो, किके मजदूर गी मजदूरी जरुर मिलनी चाईदी ऐ। कर-कर नेई फिरयो।
10	8	जेस शैर च जाओ, अगर ओ थूआडा सुआगत करन तां जे केछ थूआड़े अगें रखया जा उवैगे खाओ।
10	9	उत्थें जेड़ा बीमार ऊऐ उसी चंगा करो ते आखो बोलो, “परमेसर दा राज थूआड़े कोल आई पूजी दा ऐ।
10	10	लेकन जेस शैर च तोस जाओ ते उत्त्थुं दे लोक थूआडा सुआगत नेई करन तां उन्दी गलियें च जाईयै बोलो,
10	11	थूआड़े शैर दी तूड़ बी, जेडी साडे पैरें च लगी ऐ, असें थूआड़े सामने चाड़ी ओड़नयां; पि बी ए जानी लियो के परमेसर दा राज थूआड़े कोल आई पूजया ऐ।”
10	12	आऊँ तुसेंगी आखना ऐं के ओस धयाडै ओस शैर दी आलत कोला सदोम दी आलत जादै सैने दै काबल ओग।
10	13	“बसोस खुराजीन! बसोस बैतसैदा! जेडे चमत्कार दे कम्म तेरे च किते गै न, जेकर ओ सूर ते सैदा च किते जंदे हे तां ओ चीट्टी लेईयै ते सुआ उपर बैठियै उनें कदुं दा मन फराए दा ओंदा हा।
10	14	लेकन न्याय दे देन थुआडी आलत कोला सूर ते सैदा दी आलत जादै सैने काबल ओग।
10	15	ते ए कफरनहूम, के तू सोर्ग तकर ऊँचा कित्ता जागा? तू ते नरक तकर थल्ले चली जागा।
10	16	“जेड़ा थुआडी सुनदा ऐ, ओ मेरी सुनदा ऐ; ते जेड़ा तुसेंगी तोच्छ स,समझदा ऐ; ते जेड़ा मिगी तोच्छ समझदा ऐ, ओ मेरे पेजने आले गी तोच्छ समझदा ऐ।”
10	17	ओ सत्तर चेलें खुशी कन्नें बापस आखन, “ए प्रभु, तेरे नां च दोष्टआत्मायें बी साडे वस्स च न।”
10	18	ओनें उनेंगी आखया, “आऊँ शतान गी बिजली मेलकने आला लेखा सोर्ग चा पौंदे दिखा दा हा।
10	19	दिख्खो, आऊँ तुसेंगी सपें ते बिचुयें गी मिन्दनेई ते दुशमनें दी सारी शक्ति उपर अख्त्यार दीता ऐं, एसकरी; कोई आंनी तुसेंगी नेई ओग।
10	20	पी बी एस गल्ल उपर खोश नेई ओयो के दोष्टआत्मायें थूआड़े वस्स च न, लेकन एस गल्ल उपर खोश ओ के थूआड़े नां सोर्ग च लिखे न।”
10	21	ओस बेलै ओ पवित्र आत्मा च ओईयै खोश ओया, ते आखया, ए पिता सोर्ग ते तरती दे परमेसर, आऊँ तेरा शुकर करना के तो अकलमन्दें ते समझदारें कोला तां इनें गल्लें गी गोप्त च रखया, ते बच्चें उपर परकट कित्ता। आं, ए पिता किके तुगी ए छैल लगया।
10	22	“मेरे पिता ने मिगी सारा केछ सौंपी दीते दा ऐ; ते कोई नेई जानदा के पुत्र कोन ऐ सेर्फ पिता ते पिता कोन ऐ ए बी कोई नेई जानदा सेर्फ पुत्र ते ओ जेस उपर पुत्र उसी परकट करना चा।”
10	23	पी यीशु ने चेलें आली बखी मुड़ियै बखरै उनेंगी आखया, “तन्न ऐ ओ अख्खीं जेडीयां ए गल्लां जीनेंगी तोस दिखदे ओ,दिख्दीयां न
10	24	किके आऊँ थूआड़े कन्नें आखना ऐ के मते सारे पविखवक्तें ते राजे चाया के जेडीयां गल्लां तोस दिखदे ओ, लेकन नेई दिखियां; ते जेडीयां गल्लां तोस सुनदे ओ, लेकन नेई सुनीयां।”
10	25	ते दिख्खो, एक कनून दा उस्ताद उठया ते ए अखीयै ओसदी परिख्या करन लगया, “ए गुरु, मेशा दी जींदडी दा वारस ओनें लेई आऊँ के करां?”
10	26	ओनें उसी आखया, “कनून च के लिखया ऐ? तू किन्ना पढ़ना ऐ?”
10	27	ओनें जबाब दीता, “तू प्रभु अपने परमेसर कन्नें अपने सारे मन ते अपने सारे प्राण ते अपनी सारी शक्ति ते अपनी सारी अक्ल कन्नें प्यार कर; ते अपने गुआंडी कन्नें अपने आला लेखा प्यार कर।”
10	28	ओनें उसी आखया, “तो ठीक जबाब दीता, ईयै कर तां तू मेशा दी जिन्दगी पागा।”
10	29	लेकन ओनें अपने आप गी तरमी समझने दी आस कन्नें यीशु गी पूछया, “तां मेरा गुआंडी कोन ऐ?”
10	30	यीशु ने जबाब दीता, “एक मानु यरूशलेम शैर चा यरीहो शैर गी जा दा हा के डाकुयें केरियै ओदे कपड़े तूआरी दित्ते, ते मारी पीटीऐ उसी अध मुआ छुड़ीयै चली गै।”
10	31	ते ऐसा ओया के उसै रस्ते च एक यहूदीयें परोत जा दा हा, ओस उसी दिखिया ते कतराईयै चली गीया।
10	32	इसै चाली कन्नें एक लेवी ओस जगा उपर आया, ओ बी उसी दिखियै ते कतराईयै चली गीया।
10	33	लेकन एक सामरी लाकें दा मसाफर उत्थें आई निकलया, ते ओस उसी दिखियै तरस खादा।
10	34	ओनें ओस दे कोल आईयै ओदे जख्मे उपर तेल ते अंगुरें दा रस्स मलीयै पट्टियां बनियाँ, ते अपनी सवारी उपर चढाईयै सराय च लेई गीया, ते ओदी सेवा टैल कित्ती।
10	35	दुए देन ओनें दो दीनार कडीयै सराय दे मालक गी दिते, ते आखया, “एस दी सेवा करयां, ओर जे केश तेरा लगग, ओ आऊँ वापस आईयै तुगी देई देगा।”
10	36	“उन तेरी समझ च जेडा डाकुयें केरी लेत्ता हा, इनें त्रोनी बीचा ओदा गुआंडी कोन बनया ओग?”
10	37	ओनें आखया, “ऊऐ जेस ने ओस उपर दिया खादा।” यीशु ने उसी आखया, “जा, तू बी ऐसा गै कर।”
10	38	जेलै ओ दे हे ते ओ एक गरां च आया, ते मार्था नां दी एक जनांनी ने उसी अपने कर च सदया।
10	39	मरियम नां एक ओस दी पैन ही। ओ प्रभु दे चरणें च बैठियै ओस दा वचन सुनदी ही।
10	40	लेकन मार्था सेवा करदी-करदी कवराई गेई, ते ओस दे कोल आईयै आखन लगी, “ए प्रभु, के तुगी कोई बी खोब्ब-ख्याल नेई ऐ के मेरी पैनूं ने मिगी सेवा करन लेई कलीयै छुडी दित्ता ऐ? ता एसकरी उसी अख के मेरी मदद करै।”
10	41	प्रभु यीशु ने जबाब दीता, “मार्था, ए मार्था; तू बड़ी सारी गल्लें लेई चैंता करनी ते कवराई जानी ऐं।
10	42	लेकन एक गल्ल जरूरी ऐ, ते ओस चंगे कम्म गी मरियम ने चुनी लेत्ता ऐ जीसी ओस दे कोला छुडकाया नेई जाग।”
11	1	पी ऐसा ओया के ओ कुसै जगा च प्रार्थना करा दा हा। जेलै ओ प्रार्थना करी चुकया, तां ओ दे चेलें बिचा एक ने उसी आखया, “ए प्रभु, जियां यूहन्ना ने अपने चेलें गी प्रार्थना करना सखाया इयां गै असेंगी बी तू सखा।”
11	2	ओनें उनेंगी आखया, “जे लै तोस प्रार्थना करो, तां ए आखो; ए पिता तेरा नां पवित्र मनया जा, तेरा राज अवै।
11	3	“साडे देन पर दी रूट्टी अर देन असेंगी दिन्दा रोह।
11	4	“ते साडे पापें गी माफ़ कर, किके अस बी अपने अर एक पापी गी माफ़ करने न, ते असेंगी परिख्या च नेई अन।”
11	5	पी ओनें उनेंगी आखया, “थूआड़े च ऐसा कोन ऐं जेस दा एक दोस्त ऊऐ, ते ओ अधी राती ओदे कोल जाईयै बोलै, ए दोस्त; मिगी त्रै रुट्टियाँ दे।
11	6	किके मेरा एक दोस्त, सफर करदे-करदे मेरे कोल आया ऐ ते मेरे कोल उसी खलाने लेई केछ बी नेई यै;
11	7	ते ओ अन्दर दा जबाब दिंदा, मिगी दोख नेई दे; उन तां दराजा बन्द ऐ,ते मेरे बच्चे मेरे कन्नें बिस्तरे च न एसकरी आऊँ उठीयै तुगी देई नेई सकदा।
11	8	आऊँ तुसेंगी आखना ऐं, जेकर ओ ओस दा दोस्त ओनें उपर बी उसी उठीयै नेई दै, फिर बी ओ शर्म गी छुड़ियै मंगदे रौने दै कारन उसी जिन्नी जरूरत ऊऐ उन्नी गै उठीयै देग।
11	9	ते आऊँ थूआड़े कन्नें आखना ऐं के मगों, तां तुसेंगी दीता जाग; टूंढगे, तां तुसेंगी थोग; ठोरगे, तां थूआड़े लेई खोलया जाग।
11	10	किके जेड़ा कोई मंगदा ऐ; उसी मिलदा ऐ; ते जेड़ा टूणढनां ऐ, उसी थोंदा ऐ; ते जेड़ा ठोरदा ऐ, ओदे लेई खोलया जाग।
11	11	थूआड़े च ऐसा कोन पिता ओग, के जेलै ओदा पुत्र रूट्टी मंगै, तां उसी पत्थर दै; जां मछी मंगै, तां मछी दे बदले उसी सप्प दै?
11	12	जां जेकर अंडा मंगै, तां उसी बिचु दै?
11	13	एस आसतै जेलै तोस बुरे ओइयै, अपने बच्चें गी छैल चीजां देना जांनदे ओ, तां थुआडे सोर्गय पिता अपने मंगने आलें गी पवित्र आत्मा कि नेई देग?”
11	14	पी ओनें एक गूंगी दोष्टआत्मा गी कडया। जेलै दोष्टआत्मा निकली गेई तां गूंगा बोलन लगया; ते पीड दे लोक मते रांन ओए।
11	15	लेकन उन्दे चा केछ लोकें आखया, “ए तां दोष्टआत्मायें दे प्रधान शतान दी मदत कन्नें दोष्टआत्मा कडादा ऐ।”
11	16	दुए केछ लोकें ओस दी परिख्या करने आसतै अम्बर दा एक चेन्न मंगया।
11	17	लेकन ओसने उन्दे मन दी गल्ल समझीयै उनेंगी आखया, “जेस राज बेच फ़ोट ओंदी ऐ ओ उजडी जन्दा ऐ; ते जेस कर च फ़ोट ओंदी ऐ ओ कर बख-बख ओई जन्दा ऐ।
11	18	ते जेकर शतान अपने दै खलाफ ओई जा तेतां ओसदा राज कियां बना रेई सकदा ऐ? किके तोस मेरे बारै च तां बोलदे ओ के आऊँ बालजबूल दी मदत कन्नें दोष्टआत्मायें कडना ऐं।
11	19	जेकर आऊँ शतान दी मदत कन्नें दोष्टआत्मायें गी कडना ऐं, तां थुआडे अपने चेलें केस दी मदत कन्नें कडदे न? एसकरी ओ गै थुआडा न्याय करघंन।
11	20	लेकन जेकर आऊँ परमेसर दी मदत कन्नें दोष्टआत्मायें गी कडना ऐं तां परमेसर दा राज थूआड़े कोल आई पूजया ऐ।
11	21	जेकर तकडा मनुक्ख थयार कसीयै अपने कर दी राखी करदा ऐ तां ओस दी तन-दौलत बची दी रौग।
11	22	लेकन जेलै ओदे कोला ओर कोई तकडा मनुक्ख ओसदे उपर वार करीयै जीती लिंदा ऐ, तां ओदे ओ थयार जिन्दे उपर ओ परोसा करदा हा, छूडकाई लेनदा ऐ ते ओसदी तन-दौलत लूटियै बंडी लेनदा ऐ।
11	23	जेडा मेरे कन्नें नेई ओ मेरे खलाफ ऐ, ते जेडा मेरे कन्नें किठा नेई करदा ओ अगें पीछें शंडदा ऐ।”
11	24	जेलै अशोद्ध आत्मा मनुक्ख थमां निकली जंदी ऐ, ते सूकै थार सोख तुपदी फिरदी ऐ, ते जेलै नेई थोंदा। ओस बेलै आखदी ऐ, ते आऊँ अपने उसै करै च जिथुं दा निकली ही, बापस चली जनीं।
11	25	ते बापस जाइयै उसी साफ़-सुथरा ते सजा-सजाया पांदी ऐ।
11	26	पी ओ आईयै अपने कोला बुरी सत ओर दोष्टआत्मायें गी अपने कन्नें लेई औंदी, ते ओदे च समाईयै वास करदी ऐ, ते ओस मनुक्ख दी पिछली दशा पैलें कोला बी बुरी ओई जन्दी ऐ।
11	27	जे लै यीशु ऐ गल्लां बोला दा गै हा ते पीड बिचा एक जनानी ने उच्ची बाज बेच आखया, “तन्न ऐ ओ गर्भ जेस दे बेच तू रिया ते ओ स्तन जेडे तो पीते।”
11	28	ओनें आखया, “आँ; लेकन तन्न ओ न जेडे परमेसर दा वचन सुन्दे ते मनदे न।”
11	29	जेलै बड़ी ओदे कोल किठी ओंदी जा दी ही तां ओ आखन लगया, “एस योग दे लोक बुरे न; ओ चेन तुप्दे न; लेकन योना दे चेन्न गी छूडीयै ओर चेन्न उनेंगी नेई दीता जाग।”
11	30	जियां योना नीनवे दे लोकें लेई चेन्न बनयां, उयां गै मनुक्ख दा पुत्र बी एस योग दे लोकें लेई चेन्न बनग।
11	31	इस्राएल दे शीबा दी रानी न्याय दे देन एस पीढ़ी दे लोकें कन्नें उठीयै उनेंगी कसुरबार आखग, किके ओ सुलेमान दा ज्ञान,सुननें गी तरती दे एन्त थमां आई; ते दिखो, जीथें ओ ऐ जेड़ा सुलेमान थमां बी बड्डा ऐ।
11	32	नीनवे दे लोग न्याय दे देन एस बेलै दे लोकें कन्नें खडोईयै, उनेंगी कसुरबार आखगन, किके उनें योना दा प्रचार सुनीयै मने गी फेरया; ते दिखो, इत्त्थैं ओ ऐ जेड़ा योना थमां बी बड्डा ऐ।
11	33	“कोई मनुक्ख दीया बालियै डीपटे च यां, दिपटे दै थलै नेई लेकन दीपटे दे उपर रखदा ऐ कि अंदर आैने आलें गी लो मिलै।
11	34	तेरी जिंदु दा दीया तेरी अख्ख ऐ, एसकरी जदु तेरी अख्ख साफ़ ऐ तां सारी जिंदु च बी लो ऐ; लेकन जदु ओ बुरी ऐ तां सारी जींद बी नेरेच ऐ।
11	35	एसकरी चकने रवो के जेडी लो तेरे च ऐ ओ नेरा नेई बनी जा।
11	36	एसकरी जेकर तेरी सारी जींद लो उवै, तां ओदा कोई बी अंग नेरे च नेई रवै, तां सारी दी सारी ईयां जेई लो ओग, जियां ओस बेलै ओंदा ऐ जेलै दीया अपनी चमक कन्नें तुसेंगी लो दिन्दा ऐ।”
11	37	जेलै यीशु गल्लां करा दा हा, तां कुसै फरीसी ने अर्ज कित्ती के मेरे कर पोजन कर। ते ओ अंदर गीया ते पोजन करन बैठा।
11	38	फरीसी ने ए दिखियै रांनगी कित्ती के ओनें पोजन करने कोला पैलें शनांन नेई कित्ता।
11	39	लेकन प्रभु ने आखया, “ए फरीसीयों, तोस कटोरे ते थाली गी उपरा गै साफ करदे ओ, लेकन थुआ डे अन्दर न्हेर ते दुष्टता परी ऐ।
11	40	ए मूर्खो, जेस ने बार दे पासे गी बनाया, के ओनें अंदर दे पासे गी नेई बनाया?
11	41	लेकन आं, अंदर आली चीज़े गी दान करी दीयो, पि सब केछ थूआड़े लेई शोध्द ओई जाग।
11	42	लेकन ए फरीसीयों, थूआड़े उपर बसोस! किके तोस पोदीने ते सुदाब ते सारे केसम दे साग-सब्जियें दा दशमांश दिंदे ओ, लेकन न्याय ते परमेसर दे प्यार गी टाल दिंदे ओ; चाई दा था के ईनें ग्ल्लें करदे ते ईनें गी बी नेई छूडदे।
11	43	ए फरीसीयों, थूआड़े उपर बसोस! के के तोस प्रार्थनाकार च अगें-अगें दा थार ते बाजारें च नमश्कार चांदे ओ।
11	44	बसोस थूआड़े उपर! किके तोस ओनें छपी दी कबरें आला लेखा ओ, जींदे उपर लोक चलदे ते नेई जानदे।”
11	45	ओस बेलै एक कनून दे उस्ताद ने उसी जबाब दीता, “ए गुरु, तू ए गल्लां बोलदै साडी निंदया करना ऐ।”
11	46	ओनें आखया, “तोस कनून दे उस्तादें उपर बी बसोस! किके तोस ऐसे बोझ जीसी चुकना मुश्कल ऐ,मनुक्खें उपर लददे ओ लेकन तोस अप्पुं ओनें बोझों गी एक उंगली कन्नें बी छूना नेई चान्दे।
11	47	बसोस थूआड़े उपर! किके तोस ओनें पविखवक्तें दीयां कबरां बनादे ओ, जिनेंगी थूआड़े बब-दादें ने मारी ओड़या हा।
11	48	लेकन तोस गवाह ओ, ते अपने बब-दादें दे कम्में कन्नें सैमत ओ; किके उनें उनेंगी मारी ओड़या हा ते तोस उन्दिआं कबरां बनांदे ओ।
11	49	एसकरी परमेसर दी बुध्दि ने बी बोलया हा, आऊँ उन्दे कोल पविखवक्तें ते प्रेरितें गी पेजगी, ते उन्दे च केछ गी ते ओ मारी ओड़गन ते केछ गी सतागन।”
11	50	तांके जिन्नें पविखवक्तें दा खून दुनिया दी शुरुआत थमां बगया ऐ, सारें दा लेखा एक योग दे लोकें कोला लीता जाग;
11	51	हाबील दी अत्या थमां लेइयै जकर्याह दी अत्या तकर, जेड़ा बेदी ते मंदर च मारया गीया। आऊँ थआड़े कन्नें सच आखना ऐं, ओदा लेखा एस बेलै दे लोकें थमां लेता जाग।
11	52	बसोस तोस कनून दे उस्तादें उपर! तुसें ज्ञान दी कुंजी तां लेई, लेकन तुसें अप्पुं दाखल नेई ओए नेई, ते दाखल ओनें आलेंगी गी बी रोकी ओड़या।
11	53	जेलै यीशु ने ओ जगा छुड़ी, तां शास्त्री ते फरीसी बुरी चाली ओस दे पिछें पेई गै ते छेड़न लगे के ओ बड़ी गै गल्लें दी चर्चा करन,
11	54	ते उसी मारने च लगे दे रहे के ओसदे मुँह दी कोई गल्ल पकडन।
12	1	इन्नें च जेलै जारें दी पीड लगी गेई, इत्थें तकर के ओ एक दुए गी दबोची दिंदे हे, तां यीशु सारे कोला पैलें अपने चेलें गी गलान लगा, “फरीसीयें दे कपटरूपी खमीर कोला चकने रवो।
12	2	केछ खटा दा नेई, जेड़ा खोलया नेई जाग; ते नेई केछ छपा ऐ, जेस दा पता नेई लगग।
12	3	एसकरी जे केछ तुसें नेहरे च गलाया ऐ, ओ लोई च सुनया जाग; ते जे केश तुसें अन्दर दी कोठरियें च कन्नों कन गलाया ऐ, ओ छतें उपर प्रचार कित्ता जाग।”
12	4	ए! मेरे दोस्तो, आऊँ थूआड़े कन्नें आखना ऐं, उन्दे कोला नेई डरयो जेडे जांन गी मारी सकदे न ते एस तूं जादै केछ नेई करी सकदे,उन्दे कोला नेई डरयो।
12	5	आऊँ तुसेंगी आखी दिना ऐं के तुसें कोदे कोला डरना चाईदा, मारने दे बाद जिसी नरक च सूटने दा अख्त्यार ऐ, ओदे कोला गै डरो; बरना, आऊँ तुसेंगी आखना उसै कोला डरो।
12	6	के दो पैसें कन्नें पंज चिड़ियां नेई बिकदीयां? पी बी परमेसर उन्दे चा कुसै एक गी बी नेई पुलदा।
12	7	थूआड़े सेर दे सारे बाल बी गिने गेदे न, एसकरी डरो नेई, तोस मती चिड़ी यें कोला तो कीमती हो ओ।
12	8	जेड़ा कोई मनुक्खें दै सामने मीकी मन्नी लैग, उसी मनुक्ख दा पुत्र बी परमेसर दे सोर्गदूतें सामने मन्नी लेग।
12	9	लेकन जेड़ा मनुक्खें दै सामने मेरा एन्कार करग ओसदा परमेसर दे सोर्गदूतें सामने एन्कार कित्ता जाग।
12	10	जेड़ा कोई मनुक्ख दे पुत्र दे खलाफ कोई गल्ल करै, ओस दा ओ पाप माफ़ कित्ता जाग, लेकन जेड़ा पवित्र आत्मा दी निंदया करग, ओस दा पाप माफ़ नेई कित्ता जाग।
12	11	जेलै लोक तुसेंगी प्रार्थनाकारें च ते राजें ते अफ्सरें सामने लेई जान, ते चैंता नेई करयो के आस केस रीति कन्नें या के जबाब देचै, या के आखगे।
12	12	किके पवित्र आत्मा ओस कड़ी तुसेंगी सखाई ओड़ग के के आखना ऐ।
12	13	पी पीड चा एक कुसै आखया, “ए गुरु यीशु, मेरे प्रा गी बोल के पिता दी जाजास्त मिगी बंढी दे।”
12	14	ओनें उसी आखया, “ए मानु, कोने मिगी थूआडा न्यायी या बंडने आला चुनयां ऐ?”
12	15	ते ओनें उनेंगी गी आखया, “चकने रवो, ते अर किसम दे फायदे कोला अपने आप गी बचाई रखो; किके कुसै दा जीनां ओस दी तन-दौलत दे बादै कन्नें नेई ओंदा।”
12	16	पी ओनें उनेंगी एक मसाल आखी, “कुसै मीर मनुक्ख दी खेती च बड़ी फसल ओई।
12	17	पी ओ अपने मन च बचार करन लगया, आऊँ के करां? किके मेरे कोल इत्थें जगा नेई जिथें अपनी फसल किठी करियै रखां।
12	18	ते ओनें आखया, आऊँ ए करना ऐ के; आऊँ अपनी पखारियाँ त्रोड़ियै उनेंगी बड्डीयां बनागा; ते उत्थें अपना सारा नाज ते ओर चीजां रखगा।
12	19	ते अपने प्राण गी आख्गा,के प्राण, तेरे कोल मते बरें आसतै बड़ी तन-दौलत रखी ऐ; चेंन कर, खा, पि, सूखी रोह।”
12	20	“लेकन परमेसर ने उसी आखया, ए मुर्ख! इसै राती च अगर तेरा प्राण तेरे कोला लीता जा; पी जे केछ तो किठा कित्ता ऐ ओ कोदा ओग?
12	21	ऐसा गै ओ मनुक्ख बी ऐ जो अपने लेई तन किठा करदा ऐ, लेकन परमेसर दे नजर च मीर नेई।”
12	22	पी ओनें अपने चेलें गी आखया, “एसकरी आऊँ थूआड़े कन्नें आखना ऐ, के अपने जीनें दी चेन्ता नेई करो के आस के खागे; नां अपने जेंद दी के आस के लागे।
12	23	किके रुट्टी थमां प्राण, ते कपड़े थमां जेंद बढ़ी ऐ।
12	24	कां गी दिख्खो, किके ओ नां रांदे, नां बढदे न; ते नां उन्दे कोल पण्डार ते पणढां ओन्दीयां न; पि बी परमेसर उनेंगी पालदा ऐ। थूआडा मोल्ल पखरूयें कोला बड़ा जादै ऐ!
12	25	थूआड़े च ऐसा कोन ऐ जेड़ा चेन्ता करियै अपनी उम्र दी एक कड़ी बी बदाई सकदा ऐ?
12	26	एस करी जेकर तोस सबनी कोला निक्का कम्म बी नेई करी सकदे ओ, तां दुई गल्लें दी चेन्ता कि करदे ओ?
12	27	खबलें दै का दा त्यान करो के ओ कियां बददे न; ओ नेई मैनत करदे, नां बढदे न; तां बी आऊँ थूआड़े कन्नें आखना ऐ के सुलेमान बी, अपने सारी शानो-शौकत च उंदे बिचा कुसे एक आला लेखा कपड़े लायदे नेई हा।
12	28	एसकरी जेकर परमेसर मदान दे का गी, जेडा अज ऐ ते कल अग्गी च सुटया जाग, ऐसा लांदा ऐ; ते ए कहट बश्वासियो, ओ तुसेंगी कि नेई लुआग?
12	29	ते तोस एस गल्ल दी टूणढ च नेई रवो के,के खागे ते के पीगे, ते नां शक करो।
12	30	किके दुनिया दी जातीयां इनें चीजें दी टूणढ बेच रौंदीयां न, ते थूआडा पिता जानदा ऐ के तुसेंगी इनें चीजें दी जरूरत ऐ।
12	31	लेकन परमेसर दे राज दी टूणढ करो, ते ए चीजां बी मिली जागन।”
12	32	ए नीके चोण्ड, मत डर; किके थूआड़े पिता गी ए अच्छा लगया ऐ, के तुसेंगी राज दै।
12	33	अपनी तन-दौलत बेचियै दान करो। ते अपने लेई ऐसे बटुए बनाओ जेडे पराने नेई ओन्दे, मतलब सोर्ग च ऐसा तन किट्ठा करो जेड़ा घटदा नेई, जेदे लागै चोर नेई जंदा, ते नां उसी कीड़ा खंदा।
12	34	किके जिथें थुआडा तन ऐ उत्थें थूआडा मन बी लगा रौग।
12	35	“थुआडा लक कस्से दा रवै ते थूआडे दीये जल्दे रौन।
12	36	ते तोस ओस मनुक्खें आला लेखा बनो, जेड़े अपने मालक गी बलगा दे ओंन,के ओ कदुं बियाह चा वापस आवा दा ऐ, के जेलै आईयै दरबाजा ठोरै तां फोरन ओदे लेई खोलया जा।
12	37	तन्न न ओ दास जिनेंगी उन्दा मालक आईयै बिजें दै दिखै; आऊँ तुसेंगी सच-सच आखना ऐं के ओ अपना लाक कसीयै उनेंगी पोजन करनेगी बठाग,ते कोल आईयै उन्दी सेवा करग।
12	38	अगर ओ रात दे दुए जां त्रियै पैर आईयै उनेंगी बिजें दै दिखै, तां ओ दास तन्न न।”
12	39	“लेकन तोस ए समझो के जेकर कर दा मालक जांनदा उवै के चोर केडी घड़ी औग, तां अपने कर बेच चोरी नेई ओना दिंदा।
12	40	तोस बी त्यार रवो, किके जेस घड़ी दे बारै च तोस सोचदे बी नेई ओ, ओस बेलै मनुक्ख दा पुत्र आई जाग।”
12	41	ओलै पतरस ने आखया, “ए प्रभु, के तू ए मसाल साडे लेई गै बोला नां ऐ या सारे लोकें लेई?”
12	42	प्रभु ने आखया, ओ वफादार ते समझदार पण्डारी कोन ऐ, जेसदा मालक उसी दासें उपर प्रधान बनांदा के उनेंगी ठीक बेलै उपर पोजन दियां चीजां दै।
12	43	धन्न ऐ ओ दास, जेसगी ओस दा मालक आईयै उसी ऐसा गै करदे दिखै।
12	44	आऊँ थुआड़े कन्नें सच आखना ऐं, ओ उसी अपनी सारी जायदाद उपर अख्त्यार दै।
12	45	लेकन जेकर ओ दास सोचन लगै के मेरा मालक आैने च देर करा दा ऐ, ते दासें ते दासियें गी मारन-पिटन लगै, ते खाने-पीने ते शराब पीन लगै।
12	46	तां ओदा मालक ऐसे धयाडै, जदु ओ ओसदा एन्तज़ार नेई करा दा उवै, ते ऐसी कड़ी जिसी ओ जानदा नेई उवै, आई जाग ते उसी बड्डी सज़ा देईयै ओस दा अक्क गैर बश्वासियें दै कन्नें रखग।
12	47	ओ दास जेड़ा अपने मालक दी मरजी जानदा हा, ते त्यार नेई रिया ते नां ओसदी मरजी दै मताबक चलया, बड़ी मार खाग।
12	48	लेकन जेड़ा नेई जानियें मार खाने दे काबल कम्म करै ओ थूड़ी मार खाग। एसकरी जीसी जादै दित्ता गिया ओदे कोला जादै पुछया जाग ते जीसी मता सोम्पया गेदा ऐ ओदे कोला मता लित्ता जाग।
12	49	“आऊँ तरती उपर अग्ग लाने गी आया ऐं; ते के चांना ऐ सेर्फ ए के ऊन गै सलगी जा!
12	50	मिगी तां एक पवित्रशनांन लेना ऐ, ते जदु तकर ओ नेई ओई जा अतुं तकर आऊँ कियां दोख च रौगा।
12	51	के तोस समझदे ओ के आऊँ तरती उपर मलाप कराने आया ऐं? आऊँ तुसेंगी आखना ऐं; नेई, लेकन बख कराने गी आया ऐं।
12	52	किके उन थमां आर एक कर च पंज जनें अप्पुं पीछें वरोध करगन, त्रै दो कन्नें ते दो त्रै कन्नें।
12	53	पिता पुत्र कन्नें, ते पुत्र पिता कन्नें वरोध करग; माँ कूडी कन्नें, ते कूडी माँ कन्नें, सास नूह कन्नें, ते नूह ससु कन्नें वरोध करग।”
12	54	ते यीशु ने लोकें दी पीड गी आखया, “जेलै तोस बदल गी करोंदी बखी दा निकलदे दिखदे ओ,के बरखा ओग, तां ऐसा गै ओंदा दा ऐ;
12	55	ते जेलै दखन आली अवा चलदी दिखदे ओ तां बोलदे कि लूह चलग, ते ऐसा गै ओंदा ऐ।
12	56	ए कपटीयों, तोस तरती ते अम्बर दे रूप-रंग दा पेद करी सकदे ओ, लेकन एस योग दे बारै च कि पेद करना नेई जांनदे?”
12	57	“तोस अप्पुं गै फैसला कि नेई करी लेनदे कि ठीक के ऐ?
12	58	जेलै तू अपने दुश्मन कन्नें न्यायीधीश दे कोल जा दा ऐं तां रस्ते च गै ओस कोला छोड़कने दी कोष्ट करी लै, ऐसा नेई उवै के ओ तुगी न्यायी दे कोल खीची लेई जा, ते न्यायी तुगी सपाई गी सौंपी ते सपाही तुगी कैदखाने च सुट्टी दे।
12	59	आऊँ थूआड़े कन्नें आखना ऐ के जेसलै तकर तू पाई-पाई चकाई नेई देगा अतुं तकर उत्त्थुआं दा छोड़की नेई सकगा।”
13	1	ओस बेलै केछ लोक आई पुजे, ते यीशु कन्नें ओ गलीलियें दे बारै च चर्चा करन लगी पे,जेड़े यरूशलेम चा आए दे हे, जिंदा खून पिलातुस ने उन्दी गै बली कन्नें मलाई ओडया हा।
13	2	ए गल्ल सुनियै ओनें जबाब च आखया, “के तोस समझदे ओ के ए गलीली बाकी गलीलियें कोला पापी हे के उन्दे उपर ऐसा दोख आया?”
13	3	आऊँ थुआडे कन्नें आखना ऐ के नेई; लेकन जेकर तोस मन नेई फेरगे तां तोस बी सारे इसै चाली नाश ओई जागे।
13	4	जां, के तोस समझदे ओ के ओ ठारां जन जिन्दे उपर शिलोह दा गोम्मट कीरया,ते ओ दबोईयै मरी गै, यरूशलेम दे ते सारें रौनें आलें कोला जादै पापी हे?
13	5	आऊँ थूआड़े कन्नें आखना ऐं के नेई, लेकन जेकर तोस मन नेई फेरगे ओ तां तोस बी सारे इसै चाली नाश ओई जागे।
13	6	“पी ओसने ए मसाल बी बोली, कुसे दे अंगूर दे बगीचे च अंजीर दा बुट्टा लगे दा हा: ते ओ ओदे च फल दिखने दी आस च आया, लेकन केछ बी नेई थुआ।
13	7	पी ओनें बगीचे दे माली गी आखया, देख्ख, त्रैं बरें कोला लेईयै आऊँ एस बुट्टे च फल तुपने गी आया,लेकन केछ नेई थोया। इसी बढी सोट्ट के एनें जमीन गी ऐमें रोकी रखा?
13	8	ओनें उसी जबाब दीता, ए माल्क, एस साल बी रौना दे, के आऊँ एदे चौनी पासें गुढीयै ऐल पागा।
13	9	जेकर ए अगें गी फलग तां खरा, नेई तां इसी बढी सुटना।”
13	10	यहूदीयें दे बसां दै दयाड़े यीशु एक प्रार्थनाकार च प्रचार करा दा हा।
13	11	दिख्खो, उत्थें एक जनानी ही जिसी ठारें बरें थमां एक दोष्टआत्मा ने जकडीयै रखे दा हा ते ओ कुबी ओई गेदी ही ते कुसै चाली बी सीधी नेई ओई सकदी ही।
13	12	यीशु ने उसी दिखियै बलाया ते आखया, “ए नारी, तू अपने रोग थमां मोक्त ओंई गेई ऐं।
13	13	पी ओनें ओस उपर अथ्थ रखे; ते ओ फोरन सीधी ओई गेई ते परमेसर दी मैमा करन लगी।
13	14	एसकरी के यीशु ने उसी यहूदीयें दे बसां दे देन ठीक कित्ता हा, प्रार्थनाकार दा प्रधान गुस्सै च ओईयै लोकें गी बोलन लगया, छे; देन न जिन्दे च कम्म करना चाईदा, मतलब ओनें धयाडें गै आईयै चंगे यो लेकन सब्त दे देन च नेई।”
13	15	ए सुनियै प्रभु ने जबाब दीता, “ए कपटीयों, के बसां दै धयाडै थुआडे चा अर मनुक्ख अपने बैल या गदहे गी खड्डे चा खोलियै पानी पलाने नेई लेई जन्दा?
13	16	ते के बाजब नेई हा,के ए जनानी जेडी अब्रहाम दी बेटी ऐ, जिसी शतान ने ठारें बरें थमां बनियै रखे दा हा, एस बन्दन कोला बसां दे धयाडे़ इसी छोड़कना जरूरी नेई?”
13	17	जेलै ओनें ए सारीयां गल्लां बोलियां, तां ओदे सारे वरोधी शरमिन्दा ओई गै, ते सारी पीड उनें मैमा दे कम्में कोला जेडे ओ करदा हां, खोश ओए।
13	18	पी ओनें आखया, “परमेसर दा राज कुदे आला लेखा ऐ? ते आऊँ ओदा मलाप कुदे कन्नें करां?
13	19	ओ सरयां दे दानें दै बराबर ऐ, जिसी कुसै मनुक्ख लेइयै अपने खेत्र च राया; ते ओ वदियै बुट्टा बनी गिया; ते अम्बर दे पेंछीयें ओदी टालीयें उपर अलडे बनाए।
13	20	ओनें पि आखया, आऊँ परमेसर दे राज गी कोदे साईं दसां?
13	21	ओ खमीर आला लेखा ऐ, जीसी कुसे जनांनी ने लेइयै त्रै पसेरी आटे च मिलाया, ते सारा आटा खमीर ओई गिया।”
13	22	यीशु शैर, शैर, ते ग्रां ग्रां च जाईयै शिखया दिन्दा यरूशलेम आली बखी जा दा हा।
13	23	ते कुसै उसी पूछया, “ए प्रभु, के मुक्ति पाने आले थूड़े न?” ओनें उसी जबाब दीता,
13	24	“तंग रास्ते थमां लंगने दी कोष्ट करो, किके आऊँ तुसेंगी आखना ऐं, के मते सारे जेडे लंगना चांदे न,ते नेई लंगी सकगन।
13	25	जेलै कर दा मालक उठीयै दरबाजा बंद करी दा उवै, ते तोस बार खडोईयै दरबाजा ठोरो ते आखो, ए प्रभु, साडे लेई दरबाजा खोली दे, ते ओ जबाब दै,के आऊँ तुसेंगी नेई जांनदा, तोस कुथूऐं दे ओ?
13	26	ओलै तोस बोलगे, असें तेरे कन्नें खादा-पीता ते तोस साडी गलियें च प्रचार कित्ता।
13	27	लेकन ओ बोलग, आऊँ नेई जानदा के तोस कुथूऐं दे ओ। ए गन्दे कम करने आलयो, तोस मेरे थमां दूर ओई जाओ!
13	28	उत्थें रोना ते दंद केलढ़नां ओग; जे लै तोस अब्रहाम, ते इसहाक ते याकूब ते सारे पविखवक्तें गी परमेसर दे राज च बैठे दे, ते अपने आप गी बार कढे दे दिखगे;
13	29	ते चडदी ते करोंदी बखी; ते उतर ते दक्षिण थमां लोक आईये परमेसर दे राज बेच पोजन च शामल ओ गन।
13	30	ते दिख्खो, जेड़े पिच्छें न ओ पैले ओगन, ते जेड़े पैले न ओ पिछले ओगन।”
13	31	उसै बेलै, केछ फरीसीयें आईयै उसी आखया, “इत्थूं दा निकलिऐ चली जा, किके हेरोदेस तुगी मारना चांदा ऐ।”
13	32	ओनें उनेंगी आखया, “जाईयै ओस लुम्बी गी बोली के देखमै अज ते कल दोष्टआत्मायें गी कडीयै ते रोगियें गी चंगा करियै ते तरें धयाडें अपना कम्म पूरा करगा।
13	33	तां बी मिगी अजकल ते परसों यरूशलेम गी जाना जरूरी ऐ, किके ओई नेई सकदा के कोई पविखवक्ता यरूशलेम दे बार मारया जा।”
13	34	“ए यरूशलेम! ए यरूशलेम दे लोकों! तोस जेड़ा पविखवक्तें गी मारी ओड़ना ऐं, ते जेडे तेरे कोल पेजे गै उन्दे उपर पत्थर मारना ऐं। किनी बार मै ए चाया,के जियां मुर्गी अपने बच्चें गी अपने पंखें च साम्बीयै रखदी ऐ, इसै चाली आऊँ बी तेरे बच्चें गी किठा करां लेकन तो ए नेई चाया
13	35	दिखो थुआडा कर थुआड़े लेई जुआडीयै छुडया जंदा ऐ, ते आऊँ तुसेंगी आखना ऐ के जेलै तकर तोस नेई आखगे, तन्न ऐ ओ, जेड़ा प्रभु दे नां कन्नें औंदा ऐ ओस बेलै तकर तोस मीकी पी कदें बी नेई दिखगे।”
14	1	“पी यीशु बसां दै धयाडै, फरीसीयें दे प्रधान दै कर रुट्टी खाने दे लेई गीया; ते ओ उसी मारने च लगे दे हे।
14	2	उत्थें एक मानु ओदे सामने हा, जेदा शरीर सोजी गेदा हा।
14	3	एस गल्ल उपर यीशु ने कनून दे उस्ताद ते फरीसीयें गी आखया, यहूदीयें दे बसां दै धयाडै चंगा करना ठीक ऐ जां नेई?”
14	4	लेकन ओ चोप्प रे। ओस बेलै ओनें उसी छुईयै चंगा कित्ता ते उसी जाना दीता।
14	5	ते उंदे कन्नें आखया, “थूआडा चा ऐसा कोन ऐं, जेसदा पुत्र जां बैल खू बेच डुबी जा ते ओ उसी बसां दे देन फोरन बार नेई कढे?
14	6	ओ इनें गल्लें दा जबाब नेई देई सके।”
14	7	जेलै यीशु ने दिखया के सदे दे लोक केस चाली अगें-अगें बैठदे न तां एक मसाल च उन्दे कन्नें आख्या,
14	8	जेलै कोई बियाह दी धाम लेई तुसेंगी सदै,तां अगें आली कुर्सीयें उपर नेई बैठयो, कुतै ऐसा नेई उवै,के धामे आले थुआडे कोला बी कुसे बड्डे मनुक्ख गी सदे दा उवै।
14	9	ते जिन्नें तुगी ते उसी दौनी गी सदे दा ऐ, आईयै तुगी बोलै,एकडे गी जगा दे, ते पि तो शरमिन्दा ओईयै सारे कोला नीची जगा च बेठना पवैए।
14	10	लेकन जेलै तू बुलाया जां तां सारे कोला नीची जगा च जाईयै बैठ,के जेलै ओ, जेस ने तुगी बुलाए दा ऐ अवै, ते तुगी आखे, ए दोस्त, अगें जाईयै बैठ, ओस बेलै तेरे कन्नें बैठने आले दै सामने तेरी इज्जत ओग।
14	11	“किके जेड़ा कोई अपने आप गी बड्डा बनाग, ओ निक्का कित्ता जाग; ते जेड़ा कोई अपने आप गी निक्का बनाग, ओ बड्डा कित्ता जाग।”
14	12	ओस बेलै ओनें अपने सदने आले गी बी आखया, “जेलै तू दिने जां राती दी धाम करें, तां अपने दोस्तें जां प्राऐं जां रिश्तेदारें जां मीर मल्लेदारें गी नेई बुला, कुतै ऐसा नेई उवै के ओबी तुगी धामे च सदन, ते तेरा दिते दा बरतन तुगी बापस देई ओडे।
14	13	लेकन जेलै तू धाम करें तां गरीबें गी, ढून्डें गी, लंगड़ें गी ते अन्नें गी बुला।
14	14	ओस लै तू तन्न ओगा, किके उन्दे कोल तुगी बदला देने गी केछ नेई, लेकन तुगी तर्मियें दे जींदा ओनें उपर एस दा फल मिलग।”
14	15	उन्दे बिचा एक रुटी खाने आले ने ए सुनियै उसी आखया, “तन्न ऐ ओ जेड़ा परमेसर दे राज बेच रुट्टी खाग।
14	16	ओनें उसी आखया, कुसै मनुक्ख ने एक बड्डी धाम रखी ते मतेसारे लोकें गी बुलाया।
14	17	जेलै रुटी त्यार ओई गेई तां ओनें अपने दासें अथ्थ लोकें गी बुलाई पेजया, आओ, उन रुट्टी त्यार ऐ।”
14	18	पर ओ सारे दे सारे माफ़ी मंगने लगे। पैले आलै उसी आखया, “आऊँ खेत्र मुल्लें लीया ऐ, ते जरूरी ऐ के उसी दिखाँ; आऊँ तेरे अगें अर्ज करना मिगी माफ़ करी ओड़।
14	19	दुऐं आखया, मै पंज जोड़ी बैल खरीदे न, मिगी उनेंगी परखन लेई जाना ऐ; आऊँ तेरे अगें अर्ज करना मिगी माफ़ करी ओड़।
14	20	एक ओर ने आखया, मै उन गै ब्याह कित्ता ऐ, ‘एसकरी आऊँ नेई आई सकदा।’
14	21	ओस दास ने आईये अपने मालक गी सारी गल्ल सनाई। ते कर दे मालक ने गुस्सै च आईये अपने दास गी आखया, शैर दे गलीयें ते बजारें च जल्दी जाओ ते गरीबें, ढूणडें, अन्नें, ते लंगडें गी इत्थें लेई आओ।”
14	22	दास ने पी आखया, “ए मालक, जियां तो गलाया हा, उयां गै कित्ता गीया ऐ; तां बी पि जगा ऐ।”
14	23	मालक ने दास गी आखया, “सड़कें उपर ते बड्डी सेडकें आली बखि जा ते लोकें गी मजबूर करीयै लेई आ तांजे मेरा कर परी जा।
14	24	किके आऊँ तुसेंगी आखना ऐं के उनें बुलाए गेदे लोकें बिचा कोई मेरी रुट्टी गी नेई चखघंन।”
14	25	ते जेसलै बड्डी पीड यीशु दै कन्नें जा दी ही, तां ओनें पिछें गी मुड़ियै उनेंगी आखया,
14	26	“जेडा कोई मेरे पीछें अवै, ते अपने पिता ते मां ते जनांनी ते बच्चे ते प्रा ते पैना मतबल अपने प्राण कन्नें बी बैर नेई करै, तां ओ मेरा चेला नेई ओई सकदा;
14	27	ते जेड़ा कोई अपनी सुल्ली नेई चुकै, ते मेरे पिछें नेई अवै, ओ बी मेरा चेला नेई ओई सकदा।
14	28	थूआड़े बिचा कोन ऐ जेड़ा गढ़ बनाना चांदा उवै, ते पैलें बैठिऐ खर्च किनां लगनायै नेई जोड़े के पूरा बनाने लेई खर्चा मेरे कोल ऐ के नेई?
14	29	कुतै ऐसा नेई उवै के जेलै मकाने दी मनैद पाई लै लेकन त्यार नेई करी सकै, ते सारे दिखने आले ए बोलीयै ओसदा मज़ाक करन लगन,
14	30	ए मनुक्ख बनाना तां लगया लेकन त्यार नेई करी सकया?”
14	31	या कोन ऐसा राजा ऐ जेड़ा दुए राजा कन्नें योध्द करने जानदा ऐ, ते पैलें बैठिऐ सोच बचार नेई करी लै के जेड़ा बी जार सपाई लेईयै मेरे उपर चडाई करने गी अवा दा ऐ, के आऊँ दस जार सपाई लेईयै ओस दा मकाबला करी सकना ऐं, जां नेई?
14	32	नेई तां ओदे दूर रैंदे गै ओ अपने दुतें गी पेजियै मेल मलाप करना चाग।
14	33	एस चाली थूआड़े च कोई मेरा चेला नेई ओई सकदा जेलै तकर कि ओ अपना सारा केछ त्यागी नेई देग।
14	34	“लून तां छैल ऐ, लेकन जिसलै लून दा सुआद बिगड़ी जा, तां ओ केस चीज कन्नें लुनका कित्ता जाग।
14	35	नेई तां ओ जमीन दै ते न गै ऐल दे कम औन्दा ऐ, उसी लोक बार सुट्टी ओड़दे ने। अगर तोस समजना चांदे ओ, तां त्यांन कन्नें सुनो, जेड़ा केछ आऊँ आखना ऐं।”
15	1	सारे चुंगी लेने आले ते पापी ओदे कोल आंदे रौंदे हे के ओदीयां गल्लां सुनचै।
15	2	ते फरीसी ते शास्त्री नराज ओईयै अप्पुं पीछें आखन लगे, “ए ते पापिऐं कन्नें मिलदा ऐ ते उन्दे कन्नें खन्दा ऐ।”
15	3	ते ओनें उनेंगी ए मसाल बोली,
15	4	“थूआड़े च कोन ऐ, जेस दीयां सौ पिड्डां ओंन, ते उन्दे बिचा एक गुआची जा, ते निन्यानबे गी जंगल च छुड़ियै, ओ गुआची दी पेड्ड जदु तकर मिली नेई जा तुपदा नेई रवै?”
15	5	ते जे लै मिली जन्दी ऐ, ओसलै ओ बड़ी खुशी कन्नें उसी अपने मुंड्डे उपर चुकी लेनदा ऐ;
15	6	ते कर च आईयै दोस्त ते मल्लेदारें गी सदियै आखदा ऐ, मेरे कन्नें खुशी मनाओ, किके मेरी गुआची दी पेड्ड मिली गेई ऐ।
15	7	“आऊँ थूआड़े कन्नें आखना ऐं के इयां गै एक मन फेरनेआले पापी दे बारै च बी सोर्ग च इनी गै खुशी ओ ग, जियां के निन्यानबे ऐसे तर्मियें दे बारै च नेई ओंदी, जिन्नें गी मन फेरने दी जरूरत नेई।”
15	8	“जां कोन ऐसी जनानी ओग,जेस दे कोल दस सिक्के ओन, ते उन्दे चा एक गुआची जा, तां ओ दीया जलाईयै ते कर गी सोती-सातीयै, जे लै तकर मिली नेई जा, जान लेईयै तुपदी नेई रवै?
15	9	ते जेलै मिली जन्दा ऐ, तां ओ अपनी सेलीयें ते पडोसनियें गी सदियै आखदी ऐ, मेरे कन्नें खुशी मनाओ, किके मेरा गुआचें सिक्का मिली गिया ऐ।
15	10	आऊँ तुसेंगी आखना ऐं के इयां गै एक मन फेरने आले पापी दे बारै च परमेसर दे सोर्गदूतें दै सामने खुशी ओंदी ऐ।”
15	11	पी ओनें आखया, “कुसै मनुक्ख दे दो पुत्र हे।
15	12	उन्दे चा नीके ने पिता गी आखया, ए पिता जायदाद बिचा जेड़ा ऐसा मेरा ऐ ओ मिगी देई ओड़।” ओनें उनेंगी अपनी जायदाद बंडी देई ओड़ी।
15	13	ते मते देन नेई बीते दे हे के निक्के पुत्र ने सारा केछ किठा करीयै दूर देश च चली गीया, ते उत्थें गन्दे कम च अपने पैसा-तेला ढूआई ओड़या।
15	14	जेलै ओ सारा केछ खत्म करी चुकया, तां ओस देश च बड़ा काल पिया, ते ओ गरीब ओई गीया।
15	15	ते ओ ओस देश दे वासियें चा एक दे कर जाई लगा। ओनें उसी अपने खेतरें च सूअर चारने लेई पेजया।
15	16	ते ओ चांदा हा के जेडा खाना सूअर खंदे न ओदे कन्नें गै अपना टेढ पराँ; किके उसी कोई केछ खाने गी नेई दिन्दा हा।
15	17	जेलै अपने आपे च आया ते पि बोलन लगया, “मेरे पिता दे कर किन्नें गै मजदूरें गी खाने कोला जादै रुटी रुट्टी मिलदी ऐ, तां आऊँ इत्थें पूखा मरा नां ऐं।
15	18	मै उन उठीयै अपने पिता दे कोल जागा ते उसी बोलगा के पिता जी, मै तां सोर्ग दे खलाफ ते तेरी नजर च पाप कित्ता ऐ।
15	19	उन आऊँ एस काबल नेई रिया के तेरा पुत्र आख्या जां, मिगी अपने एक मजदूर आला लेखा रखी लै।”
15	20	पी ओ उठीयै, अपने पिता दे कोल गीया; ओ अजें दूर गै हा के ओस दे पिता ने उसी दिखियै तरस खादा, ते दौड़ियै ओदे गल्लें लगाया, ते बड़ा गै चूमया।
15	21	पुत्र ने उसी आखया, “प्यो जी, मै तां सोर्ग दे खलाफ ते थुआडी नजर च पाप कित्ता ऐ; ते उन एस काबल नेई रिया के तेरा पुत्र आख्या जां।”
15	22	लेकन पिता ने अपने दासें गी आखया, “फोरन, छैल थमां छैल कपड़े उसी पुआओ, ते ओस दे अथ्थ च गूंठी, ते पैरें च नुकां पुआयो,
15	23	ते पाले दा पोरु आनीयै मारो तां जे आस खाचै, ते खुशी मनाचै।
15	24	किके मेरा ए पुत्र मरी गेदा हा, पी जिन्दा ओई गीया ऐ; गुआची गेदा हा, उन मिली गीया ऐ।” ते ओ खुशी मनान लगे।
15	25	“लेकन ओस दा जेठा पुत्र खेतर च हा। जेलै ओ खेतर चा औंदे कर दे कोल पूजया, ते ओनें गाने-बजाने ते नचने दी बाज सुनी।
15	26	ते ओनें एक दास गी बुलाईयै पूछया, ‘ए के उआ करदा ऐ?’
15	27	ओनें उसी आखया, तेरा प्रा आया ऐ, ते तेरे पिता ने बड्डी धाम त्यार कित्ती ऐ, किके उसी पला चंगा दिखया ऐ।”
15	28	ए सुनियै ओ गुस्सै च परी गीया ते कर दे अन्दर जाना नेई चाया, लेकन ओस दा पिता बार आईयै उसी मनान लगया।
15	29	ओनें पिता गी जबाब दीता, “देख्ख, आऊँ इन्नें बरें दा तेरी सेवा करा दा हा ते कदें बी तेरा उक्म नेई टालया, पी बी तो मिगी कदें बी एक बकरी दा बच्चा बी नेई दीता के आऊँ अपने दोस्तें कन्नें खुशी मनांदा।
15	30	लेकन जेलै तेरा ए पुत्र, जेनें तेरी जायदाद गन्दे कम्म करनें आले जनांनीयें पीछें ढूआई दिती ऐ, ते आया, तां तो ओसदे लेई धाम त्यार कित्ती।
15	31	ओनें उसी आखया, पुत्र, तू मेशा मेरे कन्नें ऐ; ते जे केछ मेरा ऐ ओ सारा तेरा गै ऐ।
15	32	लेकन उन तू खुशी मना ते मगन ओना चाईदा ऐ, किके ए तेरा प्रा मरी गेदा हा, पी जिन्दा ओई गीया ऐ; गुआची गेदा दा हा, उन मिली गीया ऐ।”
16	1	पी ओनें अपने चेलें कन्नें बी आखया, “कुसै मीर मनुक्ख दा एक पण्डारी हा, ते लोकें ओस दे सामने पणडारी उपर ए कसुर लाया के ओ तेरी सारी जायदाद ढूआई ओडदा ऐ।
16	2	ओनें उसी बलाईयै आखया, ए के ऐ जो आऊँ तेरे बारै च सुना नां ऐं? अपने पण्डारीपन दा लेखा दे, किके तू अगें गी तू पण्डारी दा कम्म नेई करी सकदा।
16	3	ओस बेलै पण्डारी सोचना लगया, उन आऊँ के करा? किके मेरे माल्क ने उन पण्डारी दा कम्म मेरे कोला लेई लेत्ता ऐ। मिट्टी दी गोड्डी मेरे कोला ओंदी नेई; ते पैख मंगने दी मिगी शरम औंदी ऐ।
16	4	आऊँ समझी गीया के के करगा, जेलै पण्डारी दा कम्म मेरे कोला छुड़काया जाग तां लोक मिगी अपने कर सदगन।”
16	5	पी ओनें अपने मालक दे देनदारें चा एक-एक गी बलाईयै,पैले गी पूछया, “तेरे उपर मेरे मालक दा किन्ना कर्जा ऐ?
16	6	ओनें आखया, सौ मन तेल, पी ओनें उसी आखया, अपना बेई खाता ले ते बैठियै फोरन पंजा लिखी ओड़।
16	7	पी ओनें दुए गी पूछया, तेरे उपर किन्ना कर्जा ऐ? ओनें आखया, सौ मन कनंक, पी ओनें उसी आखया, अपनी बेई खाता लेईयै ईसी लिखी ओड़।”
16	8	मालक ने ओस बेन्यायी पण्डारी दी तरीफ कित्ती,के ओनें चलाकी कन्नें कम्म कित्ता ऐ। किके एस दुनिया दे लोक अपने बे लेदे दे लोकें कन्नें रीती बर्तायो च लोई दे लोकें कोला जादै चलाक न।
16	9	ते आऊँ तुसेंगी आखना ऐं के बेईमानी दे तन थमां अपने लेई दोस्त बनाई लीयो, ता के जेलै ओ कामजाब नेई ओग,तां ओ तुसेंगी मेशा दी रौने आली जगें च लेई ले।
16	10	जेड़ा निक्की थमां निक्की गल्लें च सच्चा ऐ, ओ मतीयें च बी वफादार ओई सकदा ऐ; ते जेड़ा निक्की थमां निक्की गल्लें च बेईमान ऐ, ओ मतियें च बी बेईमान गै।
16	11	एसकरी जे लै तोस दुनिया दे तन च मानदार नेई रे, तां सच्चा तन कोन तुसेंगी सोम्पग?
16	12	ते जेकर तोस पराये तन च मानदार नेई रे तां जेड़ा थूआडा ऐ, उसी तुसेंगी कोन देग?
16	13	“कोई दास दो माल्कें दी सेवा नेई करी सकदा, किके ओ तां एक कन्नें बैर ते दुए कन्नें प्यार करग; जां एक कन्नें मेल बेच रौग ते दुए गी तोच्छ समझग। तोस परमेसर ते तन दौनी दी सेवा नेई करी सकदे।”
16	14	फरीसी जेड़े लालची हे, ए सारीयां गल्लां सुनियै यीशु दा मज़ाक ढूआन लगे।
16	15	ओनें उनेंगी आखया, “तोस तां मनुक्खें दै सामने अपने आप गी तरमी बनादे ओ, लेकन परमेसर थूआड़े मन गी जाचदा ऐ, किके जेडी उजाड़ने आली चीज मनुक्खें दी नजर च वड्डी ऐ, ओ परमेसर दे कोल केछ बी नेई ऐ।”
16	16	यूहन्ना तकर कनून ते पविखवक्ता असर दार रे; ओस बेलै दा परमेसर दे राज दा शोभ समाचार सनाया जा दा ऐ, ते अर कोई ओस बेच जोर कन्नें दाखल ओंदा ऐ।
16	17	अम्बर ते तरती दा टली जाना कनून दे एक बिन्दु मिटी जाने च सेई ऐ।
16	18	“जेड़ा कोई अपनी जनानी गी छूडीऐ दुई कन्नें बियाह करदा ऐ, ओ ब्यभिचार करदा ऐ, ते जेड़ा कोई ऐसी त्यागी ओई जनांनी कन्नें बियाह करदा ऐ, ओ बी ब्यभिचार करदा ऐ।”
16	19	“एक मानु हा जेड़ा बैंजनी कपड़े ते मलमल पांदा ते अर देन सोख-वलास ते दूम-ताम कन्नें रौंदा हा।
16	20	लाजर नां दा एक गरीब जख्मे च प्रा ओसदी डेवढ़ी उपर छुड़ी दीता जन्दा हा,
16	21	ते ओ चांदा हा के मीर मनुक्ख दी मेज उपरा कीरे दे जूठी रुट्टी कन्नें अपना टेढ परै; इत्थें तकर के कुते बी आईयै ओसदे जख्मे गी चटदे हे।”
16	22	ऐसा उया के ओ गरीब मरी गीया, ते सोर्गदूतें उसी लेईयै अब्रहाम दी गोद च पजाया। ओ मीर मानु बी मरेया ते ओदा संसकार कित्ता गीया,
16	23	ते नरक च ओ पीडै पेदे अपनी अखीं चुकियां, ते दूर थमां अब्रहाम दी गोद च लाजर गी दिखया।
16	24	ओसलै ओनें पुकारया, “ए पिता अब्रहाम, मेरे उपर दिया कर लाजर गी पेजी दे, ताके ओ अपनी उंगली दा सिरा पानी च ढोबीयै मेरी जिभ गी ठंडा करग, किके आऊँ एस ज्वाला च तड़फा नां ऐं।”
16	25	लेकन अब्रहाम ने आखया, “ए,पुत्र जाद कर के तू अपने जीनें दै बेलै च खरी चीजें दा मज़ा लेई चुके दा ऐं, ते इयां गै लाजर माडियां चीजां लेकन उन ओ इत्थें शान्ति च रवा दा ऐ, ते तू तड़फा नां ऐ।
16	26	इन्नें सारी गल्लें गी छुड़ीयै साडे ते तेरे बेच एक वड्डी खाई बनी गेदी ऐ के जेड़ा इत्थूं दा ओस पार थूआड़े कोल जाना चा, ओ जाई नेई सकै; ते नां कोई उत्त्थुं दा एस पार साडे कोल आई सकै।
16	27	ओनें आखया, तां पिता आऊँ तेरे अगें अर्ज करना ऐं के तू लाज़र मेरे पिता दे कर पेज,
16	28	किके मेरे पंज प्रा न; ओ उन्दे सामने इनें गल्लें लेई उनेंगी ठाकै, ऐसा नेई उवै के ओ बी एस पीड़ा दी जगा च औंन।”
16	29	अब्रहाम ने उसी आखया, “उन्दे कोल तां मूसा ते पविखवक्तें दियां कताबां न, ओ उन्दी सुनन ते मनन।”
16	30	ओनें आखया, “नेई, ए पिता अब्रहाम; अगर कोई मरें दें बिचा उन्दे कोल जा, ते ओ मन फेरगन।”
16	31	ओनें उसी आखया, “जेलै ओ मूसा ते पविखवक्तें दी नेई सुनदे, जेकर मरें दै बिचा कोई जिन्दा बी ओई जा फेर बी ओस दी नेई मनगन।”
17	1	पी ओनें अपने चेलें गी आखया, “ओई नेई सकदा के पाप करने दीयां परिख्या तुसेंगी नेई औगन,पक्का औगन,पर बसोस ओस मानु उपर ए जेस दै कारन औन्दीयां न
17	2	जेड़ा इनें नीक्कें बीचा कुसै एक गी ठोकर दिन्दा ऐ, ओस लेई ए पला ऐ के चक्की दा पटा ओदे गल्लें च लटकाया जा, ते ओ समुद्र च सुटया जा।
17	3	सावदान रबो; जेकर तेरा प्रा पाप करै तां उसी चेडक, ते जेकर पछता तां उसी माफ़ कर।
17	4	जेकर धयाडै भर च ओ सत बारी तुगी ठोकर दै ते सत बारी गै तेरे कोल पी आईयै अखै के, आऊँ पछाताना ऐं, तां उसी माफ़ कर।”
17	5	पी प्रेरितें प्रभु गी आखया, साड़ा बश्वास बदहा।
17	6	प्रभु ने आखया, “जेकर तुसेंगी सरयें दे दाने दे बराबर बी बश्वास ओंदा, तां तोस एस शैतूत दे बुट्टे गी बोलदे के जड समेद उखड़ियै समुद्र च लगी जा, तां ओ थुआडी मनी लेनदा।”
17	7	“पर थूआड़े बिचा ऐसा कोन ऐ, जेस दा दास हल बांदा जां पिड्डां चारदा उवै, ते जे लै ओ खेतर चा अवै, ते उसी आखे, फोरन आईयै पोजन करन लेई बैठ?”
17	8	के ओ उसी नेई आखग, “मेरी रुट्टी त्यार कर, ते जे जेलै तकर आऊँ खां-पीयाँ ओलै तकर लक्क बनिऐ मेरी सेवा कर; एस दे बाद तू बी खाई पी लेयां?”
17	9	के ओ ओस दास दा सान मनग के ओनें ओ गै कम्म किते जिंदा उक्म दिता गेदा हा?
17	10	इसै तरीके तोस बी, जेलै ओनें सारे कम्में गी करी चुको जिंदा उक्म तुसेंगी दीता गेदा हा, ते बोलो, “आस नकमें दास न; के जे असें करना चाईदा हा उवै कित्ता ऐ।”
17	11	ते ऐसा ओया के यीशु ते ओदे चेलें यरूशलेम जंदै सामरिया ते गलील दै लाके बीचें जा दे हे।
17	12	ते कुसै गरां च पुजदे बे लै उसी दस कोढ़ी मिले।
17	13	उनें दूर खडोईयै ऊँची बाज बेच आखया, “ए यीशु, ए गुरु, साडे उपर दिया कर!”
17	14	ओनें उनेंगी दिखियै आखया, “जाओ, ते अपने आप गी याजकें गी दसो।” ते जंदे-जंदे गै ओ शोध्द ओई गै।
17	15	पी उन्दे बिचा एक ए दिखियै के आऊँ चंगा ओई गीया ऐं, ऊँची बाज कन्नें परमेसर दी मैमाँ करदा ओई चली गीया;
17	16	ते यीशु दे पैरें उपर मुँह दे पार पेईयै ओस दा शुकर करन लगया; ते ओ सामरी हा।
17	17	एस दे उपर यीशु ने आखया, “के दसें दे दस शोध्द नेई ओए, तां पी ओ नौ कुथें न?
17	18	के एस परदेसी गी छुडीयै ओर कोई नेई निकलया जेड़ा परमेसर दी सेफ्ट करदा ऐ?”
17	19	पी ओनें उसी आखया, “उठीयै चली जा; तेरे बश्वास ने तुगी चंगा कित्ता ऐ।”
17	20	जेलै फरीसीयें उसी पूछया के परमेसर दा राज कदुं औग? ते ओनें उनेंगी जबाब दीता, “परमेसर दा राज परकट रूप च नेई औंदा।
17	21	ते लोक ए नेई आखन के, दिख्खो, इथें ऐ, जां उत्थें ऐ। किके दिख्खो, परमेसर दा राज थूआड़े बेच ऐ।”
17	22	पी ओनें चेलें गी आखया, “ओ देन औने न, जिन्दे च तोस मनुक्ख दे पुत्र दे धयाडें च एक देंन गी दिखना चागे, ते नेई दिखी सकगे।
17	23	लोक तुसेंगी बोलगन, दिख्खो, उत्थें ऐ! जां दिख्खो, इथें ऐ! लेकन तोस उनेंगी दिखीयै उन्दे पीछें नेई चली जायो।”
17	24	किके जियां बिजली अम्बर दे एक पासे थमां दुए पासे गी मेलकदीयै, इयां गै मनुक्ख दा पुत्र बी अपने ओ देंन च परकट ओग।
17	25	लेकन पैलें जरूरी ऐ के ओ बड़ा कष्ट चेलग, ते एस योग दे लोक उसी तोच्छ समझन।
17	26	जियां नूह दे धयाडें च ओया हा, उयां गै मनुक्ख दे पुत्र दे धयाडें च बी ओग।
17	27	जिनें देंन तकर नूह चाज उपर नेई चढ़या, उनें देंन तकर लोक खन्दे-पिन्दे ते ऐश करदे रे हे, ते उन्दे च बियाह शादीयां ओदीयां हां। उसै बेलै जल-प्रलय ने आईयै ओनें सारें गी नाश कित्ता।
17	28	ते जियां लूत दे धयाडें च ओया हा के लोक खन्दे-पिन्दे, लेन-देन करदे, बुट्टे लांदे ते कर बनांदे हे;
17	29	लेकन जिस देन लूत सदोम चा निकलया, उसै देन अग्ग ते गन्धक अम्बर बरे ते सारें गी नाश करी दीता।
17	30	मनुक्ख दे पुत्र दे परकट ओनें दै देन बी ईयां गै ओग।
17	31	“ओस देन जेड़ा छत उपर ओग ते ओस दियां चीजां कर च ओगन, ओ उनेंगी लेने लेई नेई उतरन; ते इयां गै जेड़ा खेतर च ओग ओ पिछें गी बापस नेई अबै।
17	32	लूत दी करेआली दा चेता करो!
17	33	जेड़ा कोई अपना प्राण बचाना चाग ओ उसी मुआग, ते जेड़ा कोई उसी मुआग ओ उसी बचाई लैग रखग।
17	34	आऊँ तुसेंगी आखना ऐं, ओस रात दो मनुक्ख एक खट उपर ओगन; एक लेई लेता जाग ते दुआ छुड़ी दीता जाग।
17	35	दो जनानियां चक्की च दानें पियादियां ओगन, एक लेई लेती जाग ते दुई छुड़ी दीती जाग।
17	36	दो जन खेतर च ओगन, एक लेई लेता जाग ते दुआ छुडी दिता जाग।”
17	37	ए सुनियै उनें उसी पूछया, “ए प्रभु ए कुथें ओग?” ओनें उनेंगी आखया, “जिथें लाश ओग, उत्थें गिदड किट्ठे ओगन।”
18	1	पी ओनें एस दे बारै च के लगातार प्रार्थना करना ते ईम्त नेई छुड़ना चाईदी, उनेंगी ए मसाल सनाई;
18	2	“कुसै शैर च एक न्यायी रौंदा हा, जेड़ा नां परमेसर कोला डरदा हा ते नां कुसै मनुक्ख दी परवाह करदा हा।
18	3	उसै शैर च एक विधवा बी रौंदी ही, जेडी ओदे कोल आई-आईयै बोलदी ही, मेरा न्याय चुकाईयै मिगी मुदृई कोला बचा।”
18	4	ओसने कन्नें चेर तकर तां नेई मनयां लेकन खीरी च मन च बचार करयै आखया, “इयां बी आऊँ नेई परमेसर कोला डरदा, ते नां मनुक्खें दी केछ परवाह करना ऐं;
18	5	पी बी ए विधवा मिगी सतान्दी रौंदी ऐ, एस करी आऊँ ओसदा न्याय चुकाना, कुतै ऐसा नेई उवै के ओ कड़ी-कड़ी आईयै खीरी च मेरे नक च दम करदै।”
18	6	प्रभु ने आखया, “सुनो, के ए अतरमी न्यायी के आखदा ऐ?
18	7	के परमेसर अपने चुने दे लोकें दा न्याय नेई चुकाग, जेडे रात-देन ओदी दुहाई दिन्दे रौंदे? ते के ओ उन्दे बारै च चेर लाग?
18	8	आऊँ तुसेंगी आखना ऐं, ओ फोरन उन्दा न्याय चुकाग। पी बी मनुक्ख दा पुत्र जेसलै औग, तां के उसी तरती उपर किनेंग बश्वास लबगन?”
18	9	ओनें उन्दे कन्नें आख्या जेड़े अपने उपर परोसा रखदे हे, के अस तरमी न, ते दुऐं गी तोच्छ समझदे हे, ए मसाल बोली;
18	10	“दो मानु मंदर च प्रार्थना करने लेई गै; एक फरीसी ते दुवा चुंगी लेने आला हा।
18	11	फरीसी खडोईयै अपने मन च ईयां प्रार्थना करन लगया, ए परमेसर, आऊँ तेरा शुकर करना ऐं के आऊँ दुवे मनुक्खें आला लेखा न्हेरा करने आला, बे न्यायी ते ब्यभिचारी नेई, ते नां एस चुंगी लेने आले आला लेखा ऐं।
18	12	आऊँ अफ्ते च दो बार उपवास रखना ऐं; आऊँ अपनी सारी कमाई दा दसवाँ ऐसा बी दिना ऐं।”
18	13	“लेकन चुंगी लेने आले ने दूर खड़े ओईयै, सोर्ग आली पासेगी नज़र तकर नेई देना चाई, लेकन अपनी छाती पीटी-पीटीयै आखया, ए परमेसर, आऊँ पापीयै उपर दया कर!
18	14	आऊँ तुसेंगी आखना ऐं के ओ दुवा नेई, लेकन उवै मानु तरमी बनयां ते ओ अपने कर गिया; किके जेड़ा कोई अपने आप गी बड्डा बनाग, ओ निक्का कित्ता जाग; ते जेड़ा अपने आप गी निक्का बनाग, ओ बड्डा कित्ता जाग।”
18	15	पी लोक अपने बच्चें गी बी यीशु दे कोल आननां लगे के ओ उन्दे उपर अथ्थ रखै; लेकन चेलें दिखियै उनेंगी निखरयां।
18	16	यीशु ने बच्चें गी कोल बलाईयै आखया, “बच्चें गी मेरे कोल आैना दियो, ते उनेंगी मन्ना नेई करो किके परमेसर दा राज इन्दे जियां दा गै।
18	17	आऊँ तुसेंगी सच आखना ऐं के जेड़ा कोई परमेसर दे राज गी बच्चें आला लेखा कबूल नेई करग ओ सोर्ग च कदें बी दाखल नेई ओई सकग।”
18	18	यहूदीयें दे कुसै प्रधान ने उसी पूछया, “ए पले गुरु, मेशा दी जींदडी दा अक्दार ओनें लेई आऊँ के करां?”
18	19	यीशु ने उसी आखया, “तू मिगी पला कि आखना ऐं? कोई पला नेई, सेर्फ एक, मतलब परमेसर।
18	20	तू उकमें गी तां जानना ऐं; ब्यभिचार नेई करना, अत्या नेई करनी, ते चोरी नेई करनी, चुठी गवाही नेई देनी, अपने पिता ते अपनी मा दा आदर करना।”
18	21	ओनें आखया, “आऊँ तां इनें सारियें गल्लें गी बचपन थमां मनदा आया ऐं।”
18	22	ए सुनिऐ यीशु ने उसी आखया, “तुगी उन बी एक गल्ल दी कमी ऐ, अपना सारा केछ बेचियै गरीबें गी बंडी दे; ते तुगी सोर्ग च तन मिलग, ते आईयै मेरे पिछें आई जा।”
18	23	ओ ए सुनिऐ मता दुआस ओया, किके ओ बड़ा तनी हा।
18	24	यीशु ने उसी दिखियै आखया, “मीर मनुक्ख दा परमेसर दे राज बेच दाखल ओना किन्ना मुश्किल ऐ।
18	25	परमेसर दे राज बेच मीर मनुक्ख दा दाखल ओनें थमां, ऊंट गी सूई दे नके बिचें निकलना सौखा ऐ।”
18	26	ए गल्ल सुनने आलें आखया, “ते पी कोस दा उद्धार ओई सकदा ऐ?”
18	27	ओनें आखया, “जेड़ा मनुक्ख थमां नेई ओई सकदा ओ परमेसर थमां ओई सकदा ऐ।”
18	28	पतरस ने आखया, “देख्ख, आस तां कर-बार छुडीयै तेरे पिछें ओई गेदे न।”
18	29	ओनें उनेंगी आखया, “आऊँ तुसेंगी सच आखना ऐं के ऐसा कोई नेई जिन्नें परमेसर दे राज लेई कर, जां जनानी, जां प्रा, जां मा-प्यो, जां बाल-बच्चें गी छोड़ी दीता उवै;
18	30	ते एस बेलै कई गुणा जादै नेई थोग ते आैने आले योग च मेशा दी जींदडी।”
18	31	पी ओनें बारें चेलें गी कन्नें लेईयै उनेंगी आखया, “दिख्खो, आस यरूशलेम गी जा नियां न, ते जिन्नीयां गल्लां मनुक्ख दे पुत्र लेई पविखवक्तें थमां लिखीयां गेदीयां न, ओ सब पूरीयां ओगन।
18	32	किके ओ दुई जातीयें दे अथ्थ च सोम्पया जाग, ते ओ उसी मज़ाक बेच उड़ागन गै; ते उसी बे इज्जत करगन, ते ओस दे उपर थुकगन,
18	33	ते उसी कोड़े मारगन, ते मारी ओडगन; ते ओ तेन दिने बाद जिन्दा ओई जाग।”
18	34	लेकन चेलें इनें गल्लें बिचा कोई गल्ल नेई समझी; ते ए गल्ल उन्दे कोला छपी दी रेई, ते जे गलाया गीया हा ओ उन्दे समझ बेच नेई आया।
18	35	जेलै यीशु ते ओदे चेलें यरीहो दे कोल पूजे, तां एक अन्नां सड़क दे कंढे बैठिऐ पेख मंगा दा हा।
18	36	ओ पीड दे चलने दी बाज गी सुनियै पूछन लगा, “ए के उया दा ऐ?”
18	37	उनें उसी दसया, “यीशु नासरी जा दा ऐ।”
18	38	पी ओनें पुकारियै आखया, “ए यीशु, दाऊद दे पुत्र, मेरे उपर दिया कर!
18	39	जेडे अगें-अगें जा दे हे, ओ उसी चेडकन लगे के चोप्प रो; लेकन ओ तां ओर बी क्र्लानां लगया, ए दाऊद दे पुत्र, मेरे उपर दया कर!”
18	40	पी यीशु ने खडोईयै उक्म दिता के उसी मेरे कोल लेई आओ, ते जिसले ओ कोल आया ते ओनें उसी पूछया,
18	41	“तू के चांना ऐं के आऊँ तेरे बास्तै करां?” ओनें आखया, “ए प्रभु, ए के आऊँ दिखन लगां।”
18	42	यीशु ने उसी आखया, “दिखन लगी पो; तेरे बश्वास ने तुगी चंगा करी दीता ऐ।”
18	43	पी ओ फोरन दिखन लगया ते परमेसर दी मैमाँ करदा ओइ ओस दे पिछें ओई गीया; ते सारें लोकें दिखियै परमेसर दी स्तुति कित्ती।
19	1	यीशु ते ओदे चेलें यरीहो बिचें ओईयै शैर गी जा दे हे।
19	2	उत्थें जक्कई नां दा एक मानु हा,जेड़ा चुंगी लेने आलें दा प्रधान ते तनी हा।
19	3	ओ यीशु गी दिखना चांदा हा के ओ केडा ऐ। लेकन पीड दी वजह कन्नें ओ नेई दिखी सकया, किके ओ नाटा हा।
19	4	ते उसी दिखन लेई ओ अगें दौडीयै एक गुलर दे बुट्टे उपर चडी गीया, किके यीशु उसै रस्तै जाने आला हा।
19	5	जेलै यीशु ओस जगह पूजया, ते उपर नजर मारीयै उसी आखया, ए जक्कई, चट उतरी आ; किके अज मिगी तेरे कर च रौनां जरूरी ऐ।
19	6	ओ फोरन उतरीयै खुशी कन्नें उसी अपने कर लेई गीया।
19	7	ए दिखियै सारे लोक कुड्कुडाईयै आखन लगे, “ए तां एक पापी मानु दै कर प्रोना बनीयै गीया ऐ।”
19	8	जक्कई ने खड़े ओइयै प्रभु गी आखया, “ए प्रभु, देख्ख, आऊँ अपनी अदी दौलत गरीबें गी देई दिना, ते जेकर मै कुसै दा केछ बे न्यायी करियै लेत्ता ऐ तां उसी चारगुना पी देई ओड़ना।
19	9	ओस बेलै यीशु ने उसी आखया,” अज एस कर च उद्धार आया ऐ, एसकरी के ए बी अब्रहाम दा एक पुत्र ऐ।
19	10	किके मनुक्ख दा पुत्र गुआचें दें गी तुपन ते उनेंगी बचाने लेई आया ऐ।
19	11	जेलै ओ ए गल्लां सुना दे हे, ते ओनें एक मसाल बेच आखया, एसकरी के ओ यरूशलेम दे कोल हा, ते ओ समझदे हे के परमेसर दा राज उन परकट रूप च औने आला ऐ।
19	12	खीरी च ओनें आखया, “एक तनी मानु दूर देश च गीया के अपने लेई राज पद्द पाईयै बापस औग।
19	13	ओनें अपने दासें बिचा दस गी बलाईयै उनेंगी दस मोरां दितीयां ते उनेंगी आखया, मेरे बापस आैने तकर लेन-देन करयो।”
19	14	लेकन ओसदे शैर दे रौने आले ओदे कन्नें बैर रखदे हे, ते ओदे पिछें दुतें कन्नें आखी पेजया, “के आस नेई चांदे के ए साडे उपर राज करै।”
19	15	“जेलै ओ राज पद्द पाईयै बापस आया,तां ऐसा ओया के ओनें अपने दासें जिन्नें गी ओनें तन दीता हा बुलाया, ता के पता करै के उनें किन्ना-किन्ना तन कमाया।”
19	16	ओस बेलै पैले ने आईयै आखया, “ए मालक, तेरी मोरें कन्नें दस मोरां ओर कमाई न।”
19	17	ओनें उसी आखया, तन्न, ए अच्छे दास, तू मते गै थूड़ें च मान दार निकलया उन दस शैरें उपर अख्त्यार रख।
19	18	दुए ने आईयै आखया, ए मालक, तेरी मोरें कन्नें पंज ओर मोरां कमाईयां।
19	19	ओनें उसी आखया, तू बी पंजें शैर उपर अख्त्यार रख।
19	20	त्रिऐ ने आईयै आखया, “ए मालक, देख्ख तेरी मोर ए ऐ, जिसी मै कपड़े च बन्नीयै रखे दा हा।
19	21	किके आऊँ तेरे कोला डरदा हा, एसकरी के तू कठोर मानु ऐं; जेड़ा तू नेई रखदा उसी चुकी लेना ऐं, ते जेड़ा तू नेई रांदा, उसी बढना ऐ।”
19	22	ओनें उसी आखया, “ए दुष्ट दास, आऊँ तेरे गै मुँह थमां तुगी कसुरबार आखना ऐं। तू मिगी जानदा हा किके आऊँ कठोर मनुक्ख ऐं, जेड़ा आऊँ नेई रखदा उसी चुकी लेना ऐं, ते जेड़ा आऊँ नेई रांना उसी बड्डना ऐं;
19	23	ते तो मेरे रूपये बेंक दे बेच कि नेई रखी दिते के आऊँ आईयै ब्याज समेत लेई लेंदा हा।
19	24	ते जेडे लोक कोल खडोते दे हे, ओनें उनेंगी आखया, ओ मोरां ओस दे कोला लेई लियो, ते जेस दे कोल दस न उसी देई ओड़ो।”
19	25	उनें उसी आखया, “ए मालक, ओस दे कोल दस मोरां ते ऐन।”
19	26	आऊँ तुसेंगी आखना ऐं के, “जिन्दे कोल ऐ, उसी ओर दीता जाग; ते जिस दे कोल नेई ऐ, ओसदे कोल ओबी जो ओसदे कोल ऐ लेई लेता जाग।
19	27	लेकन मेरे ओनें बैरियें गी जेडे नेई चांदे हे के आऊँ उन्दे उपर राज करां, उनेंगी इथें लयाईयै मेरे अगें मारी ओड़ो।”
19	28	ए गल्लां बोलीयै ओ यरूशलेम गी अपने चेलें दै अगें-अगें गीया।
19	29	ते जेलै ओ जैतून नां दे पाड़ उपर बैतफगे ते बैतनिय्याह दे कोल पूजया, ते ओनें अपने चेलां बिचा दों गी ए बोलीयै पेजया,
19	30	“सामने आले गरां च जाओ; ते उत्थें पूजदे गै एक गदही दा बच्चा जेस दे उपर कदें बी कोई सवार नेई ओया, बनें दा तुसेंगी मिलग, उसी खोलियै लेई आओ।
19	31	जेकर कोई तुसेंगी पूछै के कि खोलदे ओ, तां ए बोली ओड़या के प्रभु गी एस दी जरूरत ऐ।”
19	32	जेडे पेजे गै हे, उनें जाईयै जियां ओनें उनेंगी गलाया दा हा, उयां गै ओ गदही दा बच्चा लबा।
19	33	जेलै ओ गदही दे बच्चे दी खोला दे हे,तां ओदे मालकें पूछया, “एस बच्चे गी कि खोलदे ओ?”
19	34	उनें आखया, “प्रभु गी एस दी लोड ऐ।”
19	35	ओ उसी यीशु दे कोल लेई आए, ते अपने कपड़े ओस बच्चे उपर पाईयै यीशु गी ओस दे उपर बैठाई दीता।
19	36	जेलै यीशु जा दा हा, तां लोक अपने कपड़े रस्ते च बछांनदे जनदे हे।
19	37	ते कोल औंदे ओई जेलै ओ जैतून पाड दी टलांन उपर पूजया, ते चेलें दी सारा जथा उनें सारे चमत्कार दे कम्में दै कारन जेडे उनें दिखे दे हे, खोश ओईयै उच्ची बाज कन्नें परमेसर दी स्तुति करन लगे;
19	38	“धन्न ऐ ओ राजा, जेड़ा प्रभु दे नां बेच औंदा ऐ! सोर्ग च शान्ति ते अम्बर बेच ओदी मैमा उवै!”
19	39	पी लोकें बिचा केछ फरीसी उसी बोलन लगे, “ए गुरु, अपने चेलें गी चोप्प करा।”
19	40	ओनें जबाब दीता, “आऊँ तुसेंगी आखना ऐं, जेकर ए चोप्प रे तां पत्थर करलाई उठगन।”
19	41	जेलै यरूशलेम दे कोल आया तां शैर गी दिखियै ओस उपर रोया।
19	42	ते आखया, “किन्ना गै पला ओंदा हा के तू, आँ, तू गै, इसै धयाडै शान्ति दीयां गल्लां जानदा, लेकन उन तेरी अखीं कोला ए गल्लां छपी गईयां न।
19	43	किके ओ देन तेरे उपर अौने के तेरे बैरी मोर्चा बनियै तुगी केरी लेगन, ते चौनी पासें दा तुगी दबागन;
19	44	ते तुगी ते तेरे कन्नें तेरे जागतें गी, मिट्टी च मिलागन, ते तेरे च पत्थर उपर पत्थर बी नेई छुड़गन, किके तू ओस मौके गी जेलै तेरे उपर रैहम दी नज़र दिति गेई ही नेई पछांनया।”
19	45	ओस बेलै ओ यरूशलेम दे मंदर च जाईयै बपार करने आलें गी बार कढन लगया,
19	46	ते उनेंगी आखया, “लिखे दा ऐ, मेरा कर प्रार्थना दा कर ओग, लेकन तुसें उसी डाकुऐं दी खो बनाई दीता ऐ।”
19	47	ते ओ हर देन मंदर च प्रचार करदा हा; ते प्रधान याजकें ते शास्त्री लोकें दे प्रधान उसी मरने दा मौका तुपदे हे।
19	48	लेकन कोई तरीका नेई कढ़ी सके के ए केस तरीके करचै, किके सारे लोक बड़ी चा कन्नें ओस दी सुन्दे हे।
20	1	एक दिन ऐसा ओया के जेलै ओ मंदर च लोकें गी शिखया ते शोभ समाचार सना दा हा, तां प्रधान याजकें ते शास्त्री, केछ प्राचीन कोल आईयै खडोते;
20	2	ते आखन लगे, “असेंगी दस, के तू इनें कम्में गी केस अख्त्यार कन्नें करना ऐं, ते ओ कोन ऐ जेनें तुगी ए अख्त्यार दीता ऐ?”
20	3	ओनें उनेंगी जबाब दीत्ता, “आऊँ बी थुआड़े थमां एक गल्ल पूछना ऐं; मिगी दसो
20	4	यूहन्ना दा पवित्रशनांन सोर्ग थमां हा जां मनुक्खें थमां हा?”
20	5	पी ओ अप्पुं बिचें आखन लगे, “जेकर अस आखचै, सोर्ग थमां, तां ओ आखग, पी तुसें ओस उपर बश्वास कि नेई कित्ता?”
20	6	ते जेकर अस आखचै, मनुक्खें थमां, तां सारें लोकें साडे उपर पत्थर मारनें, किके ओ सचमुच जांनदे हे के यूहन्ना पविखवक्ता हा।
20	7	खीरी च उनें जबाब दीता, “अस नेई जांनदे, के ओ कोदे थमां हा।”
20	8	यीशु ने उनेंगी आखया, “तां आऊँ बी तुसेंगी नेई दसदा के आऊँ ए कम केस अख्त्यार कन्नें करना ऐं।”
20	9	पी यीशु लोकें कन्नें ए मसाल बोलन लगया; “कुसै मनुक्ख ने अंगुरें दा बाग़ लाया, ते कर्सानें गी ओस दा ठेका देई दीता ते मते धयाडें आसतै परदेस चली गीया।
20	10	फल पक्क्नें दै बेलै ओनें कर्सानें कोल एक दास गी पेजया के ओ अंगुरें दे बागे दे केछ फलें दा ऐसा उसी देंन, लेकन कर्सानें उसी मारी-पीटीयै खाली अथ्थ बापस पेजी ओड़या।
20	11	पी ओनें एक ओर दास गी पेजया, ते उनें उसी बी मारी-पीटीयै ते ओसदी बेइजती करीयै खाली अथ्थ बापस पेजी ओड़या।
20	12	पी ओनें त्रिऐ गी पेजया, ते उनें उसी बी काल करीयै नसाई ओड़या।”
20	13	पी अंगुरें दे बागे दे मालक ने आखया, “आऊँ के करां? आऊँ अपने प्यारे पुत्र गी पेजगा, मत्त ओ ओदा आदर करन।”
20	14	जेलै कर्सानें उसी दिखया ते अप्पुं बिचें बचार करन लगे, “ए तां वारस ऐ; आओ अस इसी मारी ओड़चै, के ए बरासत साडी ओई जा।
20	15	ते उनें उसी अंगुरें दे बाग़ दै बार कढ़ीयै मारी ओड़या एसकरी अंगुरें दे बाग़ दा मालक उन्दे कन्नें के करग?
20	16	ओ आईयै उनें कर्सानें गी खत्म करग, ते अंगुरें दे बाग़ गी दुऐं गी सोम्पी ओड़ग।” ए गल्ल सुनीयें,उनें आखया, “परमेसर ऐसा नेई करै
20	17	“ओनें उन्दी आली बखी दिखियै आखया, पी ए के लिखा ऐ; जेस पत्थर गी राजमिस्त्रियें नकमा आखया हा, उवै कूने दा सिरा बनी गीया।
20	18	जेड़ा कोई ओस पत्थर उपर कीरग ओ चकनाचूर ओई जाग, ते जेस उपर ओ कीरग, उसी ओ पही ओड़ग।”
20	19	उसै कड़ी शास्त्रियें ते प्रधान याजकें उसी पकड़ाना चाया, किके ओ समझी गेदे हे, के ओनें उन्दे खलाफ ए मसाल दिती ऐ, लेकन ओ लोकें कोला डरदे हे।
20	20	ते ओ ओस दी तक्क च लगे हे ते पेत्ती पेजे, के तर्मी दा पेस बदलीयै ओस दी कोई नां कोई गल्ल पकड़न, के उसी राजपाल दै अथ्थ ते कनून दै अख्त्यार च सोम्पी देन।
20	21	उनें उसी ए पूछया, “ए गुरु, अस जांनदे आं के तू ठीक आखदा, ते सखांदा बी ऐं, ते कुसै दी तरफदारी नेई करदा; लेकन परमेसर दा रस्ता सच्चाई कन्नें दसदा ऐं।
20	22	के असें कैसर गी चुंगी देना ठीक ऐ जां नेई?”
20	23	ओनें एस गल्लां थमां उन्दी चलाकी गी समझीयै उनेंगी आखया,
20	24	“एक ठीप्पा मिगी दसो। एदे उपर केदी मोर ते नां ऐ?” उनें आखया, “कैसर दी।”
20	25	ओनें उनेंगी आखया, “तां जेड़ा कैसर दा ऐ, ओ कैसर गी दियो; ते जेड़ा परमेसर दा ऐ, ओ परमेसर गी दियो।”
20	26	ओ लोकें दै सामनें एस गल्ल च उसी पकड़ नेई सके, लेकन ओदे जबाब कन्नें रांन ओईयै चोप्प रेई गै।
20	27	पी सदूकी जेड़े आखदे न, के मरीयै जींदा ओन्दे गै नेई, उन्दे चा केईयें आईयै पूछया।
20	28	“ए गुरु, मूसा ने साडे लेई ए लिखा ऐ, जेकर कुसै दा प्रा अपनी जनांनी दै रौंदे ओई बिना औलाद दै मरी जा, तां ओसदा प्रा ओसदी जनांनी कन्नें वियाह करी लै, ते अपने प्रा लेई ओ अगली पीडी त्यार करै।”
20	29	अच्छा सत प्रा हे, पैला प्रा वियाह करयै बिना औलाद दै मरी गीया।
20	30	पी दुऐं,
20	31	ते त्रिऐ बी ओस जनानी कन्नें बियाह करी लिया। इसै चाली सत्तें दे सत्त बिना औलाद दै मरी गै।
20	32	सबनी कोला बाद ओ जनानी बी मरी गेई।
20	33	उन जींदा ओनें उपर ओ उन्दे चा कोस दी जनांनी ओग, किके ओ बारी-बारी सत्तें दी जनांनी ओई चुकी दी ही।
20	34	यीशु ने उनेंगी आखया, “एस योग दियें औलादें च तां वियाह-शादीयां ओदीयां न,
20	35	लेकन जेडे लोक एस कावल ओगन, के ओस योग गी ते मरें दै बिचा जींदे ओगन, उन्दे च वियाह-शादी नेई ओग।
20	36	ओ पी मरने बी नेई; किके ओ सोर्गदूतें आला लेखा ओगन, ते जींदा ओनें दी औलाद ओनें दै कारन परमेसर दे पुत्र बी ओगन।
20	37	लेकन एस गल्ल थमां के मोदे जिन्दे ओदे न,मूसा ने बी जलदी चाडी चा परकट कित्ता ऐ,ओ प्रभु गी अब्रहाम दा परमेसर, ते इसहाक दा परमेसर, ते याकूब दा परमेसर,आखदा ऐ।”
20	38	परमेसर तां मोड़दें दा नेई लेकन जिन्दे दा परमेसर ऐ; किके ओदे कोल सारे जिन्दे न।
20	39	ओस बेलै ए गल्ल सुनियै शास्त्रियें बिचा किन्नें लोकें ए आखया, “ए गुरु, तो ठीक आखया।”
20	40	ते उनेंगी पी उसी केछ ओर पूछने दी ईम्त नेई ओई।
20	41	पी ओनें उनेंगी पूछया, “मसीह गी दाऊद दी औलाद कियां बोलदे न?
20	42	दाऊद अप्पुं पजने दी कताब च आखदा ऐ प्रभु ने मेरे प्रभु क्न्ने आखया,
20	43	मेरी सजी बखी बैठ,जेलै तकर के आऊँ तेरे बैरियें गी तेरे पैरें दे तले दी चौकी नेई करी दियां।
20	44	दाऊद तां उसी प्रभु आखदा ऐ; तां पी ओ ओस दा पुत्र कियां ओया?”
20	45	जेलै सारे लोक सुना दे हे, तां ओनें अपने चेलें गी आखया।
20	46	“शास्त्रियें कोला चकने रवो, जिनें गी लम्मे-लम्मे चोगे लाना अच्छा लगदा ऐ, ते जिनेंगी बजारें च नमस्ते, ते प्रार्थनाकार च उच्ची जगै ते धामें च सबनी कोला अगें बैठना अच्छा लगदा ऐ।
20	47	ओ विधवें दे करें गी खाई जनदे न, ते दसन लेई बडे चेर तकर प्रार्थना करदे रौंदे न; ए बडी गै सज़ा पागन।”
21	1	पी यीशु ने अखियां चूकियै मीर-मीर मानुऐं गी अपना-अपना दान पण्डार च पांदे दिखया।
21	2	ते ओनें एक गरीब विधवा गी बी ओदे च दो ठेले पांदे दिखया।
21	3	पी ओनें आखया, “आऊँ तुसेंगी सच आखना ऐं के एस गरीब विधवा ने सारें कोला जादै पाया ऐ।
21	4	किके ओनें सारें अपनी अपनी कमाई बिचा दान च केछ पाया ऐ, लेकन एनें अपनी कटी बिचा अपना सारा केछ पाई दित्ता ऐ।”
21	5	जेलै केछ लोक मंदर दै बारै च बोला दे हे, के ओ कियां छैल पत्थरें कन्नें ते पेंट दी चीजें कन्नें बनाया गीया ऐ, तां ओनें आखया,
21	6	“ओ देन अौगन, जिन्दे च ए सब जेडा तोस दिखदे ओ, उन्दे चा इत्थें कुसै पत्थर उपर पत्थर बी नेई छुड़या जाग, जेड़ा टाया नेई जा।”
21	7	उनें उसी पूछया, “ए गुरु, ए सब कदुं ओग? ते ए गल्लां जेलै पूरीयां ओनें उपर ओगन, तां ओस बेलै दा के चेन्न ओग?”
21	8	ओनें आखया, “चकने रवो, के परमाए नेई जायो, किके मते सारे मेरे नां कन्नें आईयै बोलगन, के आऊँ उवै आं; ते ए बी के, बेला कोल आई पुजया ऐ तोस उन्दे पिछें नेई चली जायो।
21	9	ते जेलै तोस लड़ाइयें ते चगड़े दी चर्चा सुनो तां कबराई नेई जायो, किके इन्दा पैलें ओना जरूरी ऐ; लेकन ओस बेलै फोरन एन्त नेई ओग।”
21	10	ओस बेलै उनेंगी आखया, “जाती उपर जाती, ते राज उपर राज चढ़ाई करग।
21	11	ते बढे-बढे पुंचल ओगन, थारें-थारें काल ते महामारियाँ पौगन, ते अम्बर च डरौनीयां गल्लां ते बढे-बढे चेन्न परकट ओगन।
21	12	लेकन इनें सारीयें गल्लें थमां पैलें ओ मेरे नां दै कारन तुसेंगी पकड़ग़न, ते सतागन, ते प्रार्थनाकारें च कसीटगन, ते जेल खाने सुट्टगन, ते राजें दै ते राजपालें दै अगें लेई जागन।
21	13	लेकन ए थूआड़े लेई गवाही देने दा मौका ओई जाग।
21	14	एसकरी अपने-अपने मन च सोचीयै रखो के अस पैलें जबाब देने दी चेंता नेई करगे।
21	15	किके आऊँ तुसेंगी ऐसा बोल ते बुध्दि देगा, के थूआड़े सारे वरोधी मकाबला जां तेरे सामने खड़ोई नेई सकगन।
21	16	ते थूआड़े मा-प्यो, ते प्रा, ते खांनदान, ते दोस्त बी तुसेंगी पड़कागन; इत्थूं तकर के थूआड़े बिचा केछ लोकें गी मराई ओड़न।
21	17	मेरे नाम दे कारन सारे लोक थूआड़े कन्नें बैर करगन।
21	18	लेकन थूआड़े सेर दा एक बाल बी बाँका नेई ओग।
21	19	अपनी स्वर कन्नें तोस अपने प्राणें गी बचाईयै रखगे।
21	20	“जेलै तोस यरूशलेम गी सेन्ना कन्नें केरे दा दिखगे, तां समझी लियो के ओसदा उजडया जाना कोल ऐ।
21	21	ओस बेलै जेडे यहूदीया च ओगन ओ पाडें उपर नसी जान, ते जेडे यरूशलेम दै अन्दर ओगन ओ बार निकली जान; ते जेडे गरां च ओगन ओ उत्थें नेई जान।
21	22	किके ए बदला लेने दे ऐसे देन ओगन, जिन्दे च लिखी दियां सारीयां गल्लां पूरीयां ओई जागन।
21	23	उनें धयाडें च जेडी गर्भवती ते बच्चे गी दोध पलैने आली ओग, उन्दे लेई बसोस, बसोस! किके देश च बड़ा कलेश ते इनें लोकें उपर बढी आफत औग।
21	24	ओ तलवार दे शकार ओई जागन, ते सब देशें दे लोकें च कैदी बनाईयै पजाए जागन; ते जेलै तकर दूऐं जातीयें दा बेला पूरा नेई ओग, अतुं तकर यरूशलेम दुई जातीयें थमां मिन्दया जाग।
21	25	“सूरज, ते चन्न, ते तारें च चेन्न लबगन; ते तरती उपर, देश-देश दे लोकें गी संकट ओग; किके ओ समुद्र दे गरजने ते लैरें दी हल चल कन्नें कबराई जागन।
21	26	ते डर दे कारन ते दुनियां च औनेआली कटने गी दिखदे-दिखदे लोकें दे जी च जी नेई रौग, किके अम्बर दीयां शक्तियां लाईयां जागन।
21	27	ओस बेलै ओ मनुक्ख दे पुत्र गी शक्ति ते बड़ी मैमा कन्नें बदल उपर औंदे दिखगन।
21	28	जेलै ए गल्लां ओना लगगन, तां तोस सीधे ओईयै अपने सिर ऊपर चूकयो; किके थूआडा छुटकारा कोल ओग।”
21	29	ओनें उनेंगी एक कानी बी आखी; “अंजीर दे बुट्टे गी ते सारे बुट्टें गी दिखो।
21	30	जेलै गै उन्दे चा कोंपलां निकलदीयां न, तां तोस दिखियै अप्पुं गै समझी लेंदे ओ के गर्मी दा मोसम कोल ऐ।
21	31	इसै चाली जेलै तोस ए गल्लें गी ओदे दिखो, पी समझी लियो के परमेसर दा राज कोल ऐ।
21	32	आऊँ थुआडे कन्नें सच आखना ऐं के जेलै तकर ए सारीयां गल्लां नेई ओगन, अतुं तकर एस पीढ़ी दा कदें बी एन्त नेई ओग।
21	33	अम्बर ते तरती टली जागन, लेकन मेरियां गल्लां कदें बी नेई टलगन।
21	34	“एसकरी चकने रवो, ऐसा नेई उवै के थूआड़े मन खमीर, ते मतवाले, ते एस जीनें दी चेंतें कन्नें सोस्त ओई जान, ते ओ देन थूआड़े उपर फन्दे आला लेखा चानक आई पौन।
21	35	किके ओ सारी तरती दे सब रौने आलें उपर इसै चाली आई पौग।
21	36	एसकरी बिजे दे रवो ते अर बेलै प्रार्थना करदे रवो के तोस इनें सारी आैने आली कटने आली गल्लें कोला बचने, ते मनुक्ख दे पुत्र दै सामने खड़ोने दै काबल बनो।”
21	37	ते ओ देन गी मंदर च शिखया दिंदा हा, ते रात गी बार जाईयै जैतून नां दे पाड़ उपर रौंदा हा;
21	38	ते बढ़ै बेलै सारे लोक ओस दी सुनने लेई मंदर च ओस दे कोल औंदे रौंदे हे।
22	1	खमीर रुट्टी दा त्यार जीसी फसह अखया जन्दा ऐ, कोल हा;
22	2	ते प्रधान याजकें ते शास्त्री एस गल्ल दी टूंढ बेच हे के उसी कियां मारचै, लेकन ओ लोकें कोला डरदे हे।
22	3	पी शतान यहूदा च समाया, जीसी इस्करियोती आखदे हे ते ओ बारें चेलें च गिनया जंदा हा।
22	4	ओनें जाईयै प्रधान याजकें ते पैरेदारें दे प्रधानें कन्नें गल्ल-बात कित्ती, के उसी केस तरीके उन्दे अथ्थ च पड़काया जा।
22	5	ओ खोश ओए, ते उसी रूपये देने दा वचन दीता।
22	6	ओनें ए गल्ल मनी लेई, ते मौका तुपन लगया, के बिना दंगे दै उसी उन्दे अथ्थ च पड़का।
22	7	पी खमीर रुट्टी दे त्यार दा धयाडा आया, जेस बेच फसह दा लैला बली करना जरूरी हा।
22	8	ते यीशु ने पतरस ते यूहन्ना गी ए आखीयै पेजया; “जाईयै साडे खाने लेई फसह त्यार करो।
22	9	उनें उसी पूछया, तू कुत्थें चांना ऐ,के अस इसी त्यार करचै?”
22	10	ओनें उनेंगी आखया, “दिखो, शैर च दाखल ओदे गै एक मनुक्ख पानी दा कड़ा लेते दा तुसेंगी मिलग; जेस कर च ओ जाग, तोस ओदे पिछें चली जायो,
22	11	ते ओस कर दे मालक गी आखयो; गुरु तुगी आखदा ऐ के ओ ममानें आला कमरा कुत्थें ऐ जेदे च आऊँ अपने चेलें कन्नें फसह खां?”
22	12	ओ तुसेंगी एक सज़ा-सजाया बढा कमरा दसी ओड़ग; उत्थें तोस त्यार करयो।
22	13	उनें जाईयै, जियां ओनें उनेंगी गलाया हा, उयां गै उनें दिखया,ते फसह दा खाना त्यार कित्ता।
22	14	जेलै ओ कड़ी आई पुजी, तां ओ प्रेरित कन्नें पोजन करने गी बैठया।
22	15	ते ओनें उनेंगी आखया, “मेरी बड़ी इच्छा ही, के दोख पोगने कोला पैलें ए फसह थूआड़े कन्नें खां।
22	16	किके आऊँ तुसेंगी आखना ऐं, जेलै तकर ओ परमेसर दे राज च पूरा नेई ओग अतुं तकर आऊँ उसी कदें बी नेई खागा।”
22	17	ओस बेलै ओनें कटोरा लेई ये शुकर कित्ता ते आखया, “एस गी लियो ते अप्पुं-पिचें बंडी लियो।
22	18	किके आऊँ तुसेंगी आखना ऐं, कि जेलै तकर परमेसर दा राज नेई औग अतुं तकर आऊँ अंगुरें दा रस हुन थमां लेईयै कदें बी नेई पिगा।”
22	19	पी ओनें रुट्टी लेई, ते शुकर करयै पन्नी, ते उनेंगी ए आखदे ओइ दिती, “ए मेरी जेंद ऐ, जेडी थूआड़े लेई दीती जन्दी ऐ; मेरे याद लेई ईयै करदे रवयो।”
22	20	इसै तरीके ओनें रुट्टी दे बाद कटोरा बी ए आखीयै दीता, “ए कटोरा मेरे ओस खून च जेड़ा थूआड़े लेई बगाया जंदा ऐ नमां बायदा ऐ।
22	21	लेकन दिखो, मेरा पड़काने आले दा अथ्थ मेरे कन्नें मेज उपर ऐ।
22	22	किके मनुक्ख दा पुत्र तां जियां ओदे लेई पक्का कित्ता गीया ऐ,के ओ मारया जा,पर बसोस ओस मानु उपर जेस दै अथ्थें ओ पड़काया जन्दा ऐ!”
22	23	ओस बेलै ओ अप्पुं पिचें पोछ-पड़ताल करन लगे, साडे बीचा ओ कोन ऐ, जेड़ा ए कम करग?
22	24	उन्दे च ए बैस-मुयासा ओया; के साडे बिचा बढा कोन समझया जंदा ऐ।
22	25	ओनें उनेंगी आखया, “दुई जातीयें दे राजा उन्दे उपर राज करदे न, ते जेडे उन्दे उपर अख्त्यार रखदे न,उनेंगी फायदा देने आले अखया जन्दा ऐ।
22	26	लेकन तोस ईयै जिए नेई बनयो; मतलब जेड़ा थूआड़े च बड्डा ऐ, ओ निक्के आला लेखा ते जेड़ा प्रधान ऐ, ओ दास आला लेखा बनें।
22	27	किके बड्डा कोन ऐ, ओ जेड़ा रुट्टी करन बैठा, जां ओ जेड़ा रुट्टी खला दा ऐ? के ओ नेई जेड़ा रुट्टी खांन लेई बैठा ऐ? लेकन आऊँ थूआड़े बेच दास आला लेखा ऐं।
22	28	“लेकन तोस उवै ओं जेडे मेरी परिखियें च लगातार मेरे कन्नें रे;
22	29	ते जियां मेरे पिता ने मेरे लेई एक राज पक्का कित्ता ऐ, इयां गै मै बी थुआडे लेई राज पक्का कित्ता ऐ।
22	30	तां जे तोस मेरे राज बेच मेरी मेज उपर खाओ-पियो; लेकन सिहांसनें उपर बेईयै इस्राएल दे बारां गोत्रें दा न्याय करो।
22	31	“शमौन, ए शमौन! देख, शतान ने तुसें लोकें गी मंगी लेत्ता ऐ के कनक आला लेखा शटै।
22	32	लेकन मै तेरे लेई अर्ज कित्ती, के तेरा बश्वास चली नेई जा; ते जेलै तू तोबा करीयै फिरगा, तां अपने प्राऐं गी बश्वास च तकडा करयां।”
22	33	ओनें उसी आखया, “ए प्रभु, आऊँ तेरे कन्नें कैदी च जाने, मतलब मरने लेई बी त्यार ऐं।”
22	34	ओनें आखया, “ए पतरस, आऊँ तुगी आखना ऐं के अज मुर्गा बाँग देग जदु तकर तू त्रै बार मेरा एन्कार नेई करी लेगा के आऊँ उसी नेई जानदा।”
22	35	ते ओनें उनेंगी आखया, “जेलै मै तुसेंगी बटुए, ते चोल्ली, ते जूतें दै बगैर पेजया हा, ते के तुसेंगी किसे चीज दी कटी ओई ही?” उनें आखया, “किसे चीज दी नेई।
22	36	ओनें उनेंगी आखया, लेकन उन जेस दे कोल बटुआ ऐ ओ उसी लेई लै, ते इयां गै चोल्ली बी, ते जेस दे कोल तलवार नेई ऐ ओ अपने कपड़े बेचियै एक मुल्लें लेई लै।
22	37	किके आऊँ तुसेंगी आखना ऐं, के ए जेडा लिखे दा ऐ; ओ पापियें कन्नें गिनया गीया, ओस दा मेरे च पूरा ओना जरूरी ऐ; किके मेरे बारै च पवित्र शास्त्र च लिखी दीयां गल्लां पूरीयां ओनें उपर न।
22	38	उनें आखया, ए प्रभु, देख, इत्थें दो तलवारां न। ओनें उनेंगी आखया, मत्ता ओया।”
22	39	ओस लै ओ बार निकलियै अपनी रीती दै मताबक जैतून दे पाड़ उपर गीया, ते चेलें ओस दे पिछें आई गै।
22	40	ओस जगा उपर पुजियै ओनें उनेंगी आखया, “प्रार्थना करो के तोस परिख्या च नेई पवो।”
22	41	ते ओ अप्पुं उन्दे कोला लग-पग त्री मीटर दी दूरी तकर अगें गीया ते गोढे टेकियै प्रार्थना करन लगया,
22	42	“ए पिता, जेकर तू चां तां एस कटोरे गी मेरे कोला चुकी लै; पी बी मेरी मरजी नेई, लेकन तेरी मरजी पूरी उवै।
22	43	ओसलै सोर्ग चा एक दूत उसी लबया जेड़ा उसी शक्ति दिन्दा हा।
22	44	यीशु प्राण निकलने आला लेखा दुखी ओईयै प्रार्थना करन लगया, ते ओस दा पसीना समझो खून आला लेखा बढ़ीयां-बढ़ीयां फूंगाँ जमीना उपर पवा दीयां हियां।
22	45	ओस लै ओ प्रार्थना चा उठया ते अपने चेलें दे कोल आईयै उनेंगी दुआसी दै मारै सुत्ते दें दिखया।
22	46	ओनें उनेंगी आखया, कि सौंदे ओ? उठो, प्रार्थना करो, के परिख्या च नेई पवो।”
22	47	ओ ऐ आखा गै करदा हा, के एक दिखो पीड आई, ते ओनें बारें चेलें बिचा एक जेस दा नां यहूदा हा ओस पीड दै अगें-अगें आवा दा हा। ओ यीशु दे कोल आया, के उसी चूमा दै।
22	48	यीशु ने उसी आखया, “ए यहूदा, के तू मनुक्ख दे पुत्र गी चूमियै तोखे कन्नें पड़कानां ऐं?”
22	49	ओस दे साथियें जेलै दिखया के के ओनें आला ऐ, तां आखया, “ए प्रभु, के अस तलवार चलाचै?”
22	50	ते उन्दे चा कुसै एक ने महायाजक दे दास उपर तलवार चालाईयै ओदा सज़ा कन बढ़ी ओड़या।
22	51	एस गल्ल उपर यीशु ने आखया, “उन बस करो!” ते ओनें ओदा कन छुईयै ठीक करी ओड़या।
22	52	ओस बेलै यीशु ने प्रधान याजकें ते मंदर दे पैरेदारें दे प्राचीन ते बजुरगें गी जेडे उसी पकड़ने गी आए दे हे, आखया, “के तोस मिगी डाकू समझीयै तलवारां ते डंडे लेईयै निकले ओ?
22	53	जेलै आऊँ अर देन मंदर च थूआड़े कन्नें हा, तां तुसें मिगी अथ्थ नेई पाया; लेकन ए थुआडी कड़ी ऐ, ते न्हेरे दी शक्ति ऐ।”
22	54	पी ओ उसी पकड़ीयै लेई गै, ते महायाजक दे कर लेई आए; लेकन पतरस बडै गै दूर ओदे पिछें-पीछें चलीयै अवा दा हा।
22	55	ते जेलै ओ बेड़े च अग्ग बालीईयै किठे बैठे, तां पतरस बी उन्दे बेच बैठी गीया।
22	56	ते एक दासी ने उसी अगी दी लोई च बैठे दै दिखीयै ते उसी तकीयै बोलन लगी, “ए बी तां ओदे कन्नें हा।”
22	57	लेकन ओनें ए आखीयै एन्कार कित्ता, “ए नारी, आऊँ उसी नेई जानदा।”
22	58	थूडे चेर बाद कुसै ओर ने उसी दिखियै आखया, “तू बी तां उन्दे बिचा एक ऐं।” पतरस ने आखया, “ए मानु, आऊँ नेई ऐं।”
22	59	कोई लग-पग एक केंटे बाद एक ओर मानु जोर देईयै आखन लगया, “पक्का ए बी तां ओदे कन्नें हा, किके ए गलील दा रौने आला ऐ।”
22	60	पतरस ने आखया, “ए मानु, आऊँ नेई जानदा के तू के बोला दा ऐं? ओ बोला दा गै हा के फोरन कुकडै बांग दिती।
22	61	ओस बेलै यीशु ने मूडीयै पतरस आली बखी दिखया, ते पतरस गी प्रभु दी ओ गल्ल याद आई जेडी ओनें बोली ही; अज कुकड बांग देने कोला पैलें, तू त्रै बार मेरा एन्कार करगा।”
22	62	ते ओ बार निकलियै फुटी-फुटीयै रोन लगया।
22	63	जीनें मनुक्खें यीशु गी पकड़े दा हा, ओ ओसदा मज़ाक करीयै उसी ढंडे मारन लगे;
22	64	ते ओदीयां अखां बनियै उसी पूछन लगे, “पविखबाणी करयै बोल के तुगी कोस ने मारया!”
22	65	ते उनें मतियाँ सारियां ओर बी निंदया आलियां गल्लां ओदे खलाफ च बोलीयां।
22	66	“जेलै धयाडा चड़या तां लोकें दे प्राचीन ते प्रधान याजकें ते शास्त्री किठे ओए ते उनें उसी अपनी महासभा बेच आनीयै पूछ्या;
22	67	जेकर तू मसीह ऐं, तां असेंगी दस।” ओनें उनेंगी आखया, “जेकर आऊँ बोलां, तां तुसें बश्वास नेई करना,
22	68	ते जेकर आऊँ पूछां तां तोस जबाब नेई देगे।
22	69	लेकन उन थमां मनुक्ख दा पुत्र समर्थमान परमेसर दी सजी बखी बैठा रौग।”
22	70	एस गल्ल उपर सारें आखया, “तां के तू परमेसर दा पुत्र ऐं?” ओनें आखया, तोस अप्पुं गै आखा दे ओ, किके आऊँ ऐं।
22	71	ओस बेलै उनें आखया, “उन असेंगी गवाही दी के लोड ऐ? किके असें अप्पुं गै ओदे मुहं चा सुनी लेत्ता ऐ।”
23	1	पी सारी सभा उठीयै यीशु गी पिलातुस दे कोल लेई गेई।
23	2	ते ओ ए आखीयै ओदे उपर दोष लान लगे; “असें इसी लोकें गी बकांदै, ते कैसर गी चुंगी देने लेई मना करदे, ते अपने आप गी मसीह, राजा आखदे सुनया ऐ।”
23	3	पिलातुस ने उसी पूछेया, “के तू यहूदीयें दा राजा ऐं?” ओनें उसी जबाब दीता, “तू अप्पुं गै हे आखा करना ऐ।”
23	4	ओस बेलै पिलातुस ने प्रधान याजकें ते लोकें गी आखया, “मिकी एस मनुक्ख च कोई कसुर नेई लबदा।”
23	5	लेकन ओ ओर बी जोर पाईयै आखन लगे, ए गलील थमां लेईयै इथें तकर सारे यहूदीया दे लाके च शीखया देई देईयै लोकें गी पड़कांदा ऐ।
23	6	ए सुनीयै पिलातुस ने पूछया के ए मनुक्ख गलील दा रौने आला ऐ?
23	7	ते ए जानिऐ के यीशु हेरोदेस दी रियासत दा ऐ, उसी हेरोदेस दे कोल पेजी दीता, किके उनें धयाडैं च ओ बी यरूशलेम च हा।
23	8	हेरोदेस यीशु गी दिखियै बड़ा गै खोश ओया, किके ओ बड़े दिना कोलां उसी दिखना चांदा हा; एस करी के ओदे बारै सुना हा, ते ओदा केछ नशान दिखने दी आस रखदा हा।
23	9	ओ उसी बड़ी सारीयां गल्लां पूछदा रिया, लेकन ओनें उसी केछ बी जबाब नेई दीता।
23	10	ते प्रधान याजकें ते शास्त्री खडोईयै तन मन कन्नें ओदे उपर दोष लांदे रे।
23	11	ओस बेलै हेरोदेस ने अपने सपाईयें दै कन्नें ओदा अपमान करयै मज़ाक कित्ता, ते राजे आले कपड़े पुआईयै उसी पिलातुस दे कोल पेजी ओड़या।
23	12	उसै धयाडै पिलातुस ते हेरोदेस दोस्त बनी गै; एदे पैलें ओ एक दुए कन्नें बैर करदे हे।
23	13	पिलातुस ने प्रधान याजकें ते प्रधाने ते लोकें गी बुलाईयै उनेंगी आखया,
23	14	“तोस एस मनुक्ख गी लोकें गी बकाने आला समझीयै मेरे कोल लेई आए ओ, ते दिखो, आऊँ थूआड़े सामने ओदी जाँच कित्ती, लेकन जिन्नें गल्लें दा तोस ओदे उपर दोष ला दे ओ, उनें गल्लें दै बारै च मै ओदे बेच केछ बी दोष नेई दिखया ऐ;
23	15	नां हेरोदेस ने, किके ओनें उसी साडे कोल पेजी ओड़या ऐ; ते दिखो, ओदे कोल ऐसा केछ नेई ओया के ओ मौत दी सज़ा दै काबल ठहराए जाए।
23	16	एसकरी आऊँ उसी ढंडे मारीयै छुड़ी दिना ऐं।”
23	17	पिलातुस त्यार उपर उन्दे लेई एक कैदी गी छुड़ने उपर मजबूर हा।
23	18	ओस बेलै सारे मिलिऐ कर्लान लगे, “ऐदा कम तमाम कर, ते साडे लेई बरअब्बा गी छुड़ी दे!”
23	19	ओ किसै चगड़े दै कारन जेडा शैर च ओया हा,ते कत्तल दै कारन कैदखाने च पाए दा हा।
23	20	लेकन पिलातुस ने यीशु गी छुड़ने दे मन कन्नें लोकें गी पी समझाया,
23	21	लेकन उनें क्रल्लाईयै आखया, “उसी सुल्ली उपर चढ़ा, सुल्ली उपर!”
23	22	ओनें त्रि बार उनेंगी आखया, “कि ओनें केडी बराई कित्ती ऐ? मै तां ओदे च मौत दी सज़ा दे काबल कोई गल्ल नेई दिखी। एसकरी आऊँ उसी ढंडे मारीयै छुड़ी दिया नां ऐं।”
23	23	लेकन ओ क्रल्लाई-क्रल्लाईयै पिछें पेई गै, के ओ सुल्ली उपर चाढ़या जा, ते उन्दा क्रल्लाना ठीक बैठा।
23	24	खीरी च पिलातुस ने उक्म दिता, के उन्दी अर्ज दे मताबक कित्ता जा।
23	25	ते ओनें ओस मनुक्ख गी जेडा चगड़े ते कत्तल दै कारन कैदखाने च पाया गै दा हा, ते जिसी ओ मंगदे हे, छुडी दीता; ते यीशु गी उन्दे मरजी दे मताबक सौंपी दीता।
23	26	जेलै ओ उसी लेई जा दे हे, तां उनें शमौन नां दा एक कुरेनी जेडा शैर बार आवा दा हा, पकडीयै ओदे मूंढे उपर सुल्ली गी रखी दिता के ओ उसी यीशु दे पिछें-पिच्छें लेई आवै।
23	27	ते लोकें दी बढ़ी पीड ओदे पिछें ओई गेई, ते उन्दे च बड़ीयां सारीयां जनानियां बी, जेडीयां ओदे लेई छाती पीटदी ते वलाप करदीयां हां।
23	28	यीशु ने उन्दी बखी मुड़ियै आखया, “ए यरूशलेम दी पुत्रियो, मेरे लेई नेई रुओ; लेकन अपने ते अपने जागतें लेई रुओ।
23	29	किके ओ देन औंदे न, जिन्दे च लोक आखगन, तन्न ए ओ जेडी बाँझ ऐ, ते ओ गर्भ जेडा नेई जन्में ते ओ स्तन जिनें दोध नेई पलाया।
23	30	ओस बेलै ओ पाडें गी आखगन, के साडे उपर प्यो।
23	31	किके अगर ओ अरे बुट्टे कन्नें ऐसा करदे न,तां सूक्के दे कन्नें के केछ नेई कित्ता जाग?”
23	32	ओ दुए दो मनुक्खें गी बी जिनें पैडे कम किते हे ओदे कन्नें मारी ओडने गी लेई गै।
23	33	जेलै ओ ओस जगै च जिसी खोपड़ी आखदे हे पुजे,तां उनें उत्थें उसी ते उनें पैडे कम करने आलें दों मानुऐं गी बी, एक गी सजे ते दुए गी खबे पासै सुल्लीयें उपर चाढया।
23	34	ओस बेलै यीशु ने आखया, “ए पिता इन्नेंगी माफ़ कर, किके ए जांनदे नेई के के करा दे न?” ते उनें चिट्ठियाँ पाईयै ओदे कपड़े बन्डी लेते।
23	35	लोक खडोते-खड़ोते दिखा दे हे, ते ओस देश दे राज करने आले बी तान्ने मारीयै बोलदे हे, “एनें दुऐं लोकें गी बचाया, जेकर ए परमेसर दा मसीह ऐ, ते ओदा चुने दा ऐ, तां अपने आप गी बचाई लै।”
23	36	सपाई बी ओदे कोल आईयै ते उसी सेरका देईयै तान्ने मारीयै आखदे हे।
23	37	“जेकर तू यहूदीयें दा राजा ऐं तां अपने आप गी बचा।”
23	38	ते ओदे उपर ए कसुर-पत्र बी टंगया हा; “ए यहूदीयें दा राजा ऐ।”
23	39	जेडे दो पैडे मानु सुल्लीयें उपर टंगे दे हे उन्दे बिचा एक ने यीशु दी निंदीया करीयै आखया, “के तू मसीह नेई? तां पी अपने आप गी ते असेंगी बचा!”
23	40	एस गल्ल उपर दूऐ ने उसी चेडकीयै आखया, “के तू परमेसर थमां बी नेई डरदा? तू बी तां उवै सज़ा पोगा नां ऐं,
23	41	ते अस तां न्याय दै मताबक सज़ा पोगा नयाँ न, किके अस अपने कम्में दा ठीक फल पानयाँ न; लेकन एनें कोई गलत कम नेई कित्ता।”
23	42	ओस बेलै ओनें आखया, “ए यीशु, जेलै तू अपने राज बेच औगा, तां मेरा बी चेत्ता करयां।”
23	43	ओनें उसी आखया, “आऊँ तुगी सच आखना ऐं के अज गै तू मेरे कन्नें सोर्गलोक बेच ओगा।”
23	44	ते लग पग दपैर थमां लेई त्रिऐ पैर तकर सारे देश च न्हेरा पेदा रिया,
23	45	ते सुरज दी लो नेई रेई, ते मंदर दा परदा बिचा फटी गीया,
23	46	ते यीशु ने बढ़ी बाज कन्नें करलाईयै अखया, “ए पिता आऊँ अपनी आत्मा तेरे अथ्थें च सौंपना ऐं।” ते ए अखीयै प्राण छुडी दित्ते।
23	47	सूबेदार ने, जे केछ ओया हा दिखियै परमेसर दी मैमा कित्ती, ते आखया, “पक्का गै ए मानु तरमी हा।”
23	48	ते पीड जेडी ए सब केछ दिखने गी किठी ओई दी ही, एस कटने गी दिखियै छाती पिटदे ओई बापस चली गेई।
23	49	लेकन ओदे सारे जान पन्शान, ते जेडीयां जनानियां गलील थमां ओदे कन्नें आईदी हियाँ, दूर खडोईयै ए सब केछ दिखा दीयां हां।
23	50	ते उत्थें, यूसुफ नां दा महासभा दा एक मनुक्ख हा, जेडा सज्जन ते तरमी मनुक्ख हा
23	51	ते उन्दे बचार ते उन्दे एस कम उपर खोश नेई हा; ते ओ यहूदीयें दे शैर अरिमतिया दा रौने आला ते परमेसर दे राज गी बलगनें आला हा।
23	52	ओनें पिलातुस दे कोल जाईयै यीशु दी लाश मंगी;
23	53	ते उसी सुल्ली उपरा तुयारियै चीट्टे कपड़े दे कफ़न च लपेटया, ते एक कबरां च रखया, जेडी बढ़े पत्थर च कढ़ी दी ही; ते ओदे च कोई कदें बी नेई रखया गेदा हा।
23	54	ओ त्यारी दा धयाडा हा, ते यहुदीयें दे बसां दा धयाडा शुरू ओनें आला हा।
23	55	ते ओ जनानियां जेडीयां ओदे कन्नें गलील थमां आई दियां हां, पिछें-पिछें, जाईयै ओस कब्र गी दिखया, ते ए बी के ओसदी लाश कियां रखी गेदी ऐ।
23	56	पी ओनें बापस जाईयै खशबूदार मसाले ते इत्र त्यार कित्ता; ते सब्त दे धयाडै उनें उक्म दै मताबक बसां कित्ता।
24	1	लेकन अफ्ते दै पैलै धयाडै बढ़ी सबेलै ओ जनानियां ओस खुशबुदार मसाले गी लेईयै जिसी उनें त्यार किते दा हा, कबरां उपर आईयां।
24	2	ते उनें पत्थर गी कब्र उपरा खीसके दा दिखया।
24	3	ते अन्दर जाईयै प्रभु यीशु दी लाश नेई लबी।
24	4	जेलै ओ एस गल्ल कन्नें रांन उवा दियां हां ओस बेलै, दो मनुक्ख चीट्टे कपड़े पाए दै उन्दे कोल आई खडोते।
24	5	जेलै ओ डरी गेईयां, ते तरती आली बखी सेर चुकाईयै दीखदीयां रेईयां; तां उनें उनेंगी आखया, “तोस जिन्दे गी मरें दै बेच कि तुपदी आँ ओ?
24	6	ओ इत्थें नेई, लेकन जींदा ओई गेदा ऐ। याद करो के ओनें गलील च रौंदै थूआड़े कन्नें के गलाया हा,
24	7	जरूरी ऐ के मनुक्ख दा पुत्र पापीऐं दै अथ्थ पड़काया जा, ते सुल्ली उपर चाड़या जा, ते त्रिऐ धयाडै जींदा ओई जा।”
24	8	ओस बेलै उनेंगी ओदियां गल्लां याद आईयां।
24	9	ते कब्र उपरा आईयै उनें गयारें चेलें गी, ते बाकी सारे गी, ए सारियां गल्लां सनाई ओडीयां।
24	10	जिन्नें प्रेरित गी ए गल्लां सूनाईयां, ओ मरियम मगदलीनी, योअन्न, ते याकूब दी मा मरियम ते उन्दे कन्नें केछ दुईयां जनानियां बी थीयां।
24	11	लेकन उनेंगी ए गल्लां कानी आला लेखा लगीयां, ते उनें उन्दे उपर बश्वास नेई कित्ता।
24	12	ओस बेलै पतरस उठीयै कवर आली बखी दौड़ियै गीया, ते चुकीयै अंदर सेर्फ कफ़न गै पेदा दिखया, ते एस कटना थमां रांन ओईयै, अपने कर चली गीया।
24	13	उसै देन उन्दे चा दो मानु इम्माऊस नां दे गरां आली बखी जा दे हे, जेड़ा यरूशलेम थमां कोई सत मील दूर हा।
24	14	ते ओ इनें सारीयें गल्लें उपर जेडीयां ओईयां हां, अप्पुं बिचें गल्ल-बात करा दे हे।
24	15	ते जेलै ओ अप्पुं-पिचें गल्ल-बात ते पोछ-पड़ताल करा दे हे, तां यीशु अप्पुं कोल आईयै उन्दे कन्नें चलन लगी पे।
24	16	लेकन उन्दिआं अखीं इयां बन्द करी दिति हीयां, के ओ उसी पंछांनी नेई सके।
24	17	ओनें उनेंगी आखया, “ए केडीयां गल्लां न जेडीयां तोस चलदे-चलदे अप्पुं-पिचें करदे ओ?” ओ दुआसी कन्नें खडोते दे रे।
24	18	ए गल्ल सुनिऐ उन्दे चा क्लियोपास नां दे एक मानु ने आखया, “के तू यरूशलेम च ईक्ला परदेसी ऐं, जेड़ा नेई जानदा के इनें धयाडें च ओदे च के के ओया ऐ?”
24	19	ओनें उनेंगी पुछया, “केडीयां गल्लां? उनें उसी आखया, यीशु नासरी दे बारै च जेड़ा परमेसर ते सारे लोकें दे कोल कम ते वचन च शक्ति आला पविखवक्ता हा।
24	20	ते प्रधान याजकें ते सारें प्रधानें उसी पड़काई ओड़या के उसी मौत दा उक्म दिता जा; ते उसी सुल्ली उपर चढ़ाया जाए।
24	21	लेकन असेंगी आस ही, के ईयै इस्राएल गी छटकारा देग, इनें सारीयें गल्लें ओदीयें त्रिया धयाडा ऐ,
24	22	ते साडे बिचा कई जनांनीयें बी असेंगी रांनगीयै च पाई ओड़या, जेडीयां बढ़े बेलै गी कब्र उपर गेदीयां हां;
24	23	ते जेलै यीशु दी लाश उत्थें नेई लबी, तां ए आखदे ओई आईयां, के असें सोर्गदूतें दा दर्शन पाया, जिन्नें गलाया के ओ जिन्दा ऐ।
24	24	ओस बेलै साडे साथियें बिचा कई कब्र उपर गै, ते जियां उनें जनांनीयें गलाएदा हा, उयां गै दिखया; लेकन यीशु उत्थें नेई लबा।”
24	25	ओस बेलै ओनें उनेंगी आखया, “ए बेबकुफ़ो, ते पविखवक्तें दीयें सारीयें गल्लें उपर बश्वास करने च बंदबुद्दी आले लोको!
24	26	के जरूरी नेई हा, के मसीह ए दोख पोगीयै अपनी मैमा च दाखल नेई उवै?”
24	27	ओस बेलै ओनें मूसा ते सारे पविखवक्तें थमां शुरू करयै सारे पवित्र शास्त्र बिचा, अपने बारै च लिखी दीयें गल्लें दा मतलब, उनेंगी समझाई ओड़या।
24	28	इन्नें च ओ ओस गरां दे कोल पूजे जिथें गी ओ जा दे हे, ते ओदी चाल कोला इयां पता चलया,के ओ अगड़ा जानां चांदा ऐ।
24	29	लेकन उनें ए आखीयै उसी रोकया, “अज साडे कन्नें रवो, किके शान ओई गेदी ऐ ते धयाडा उन बड़ा टली गीया ऐ।” ओस बेलै ओ उन्दे कन्नें रौनें लेई कर दै अन्दर गिया।
24	30	जेलै ओ उन्दे कन्नें रुट्टी खान बैठया, ते ओनें रुट्टी लेईयै परमेसर दा शुकर कित्ता, ते उसी पन्नीयै उनेंगी देन लगया।
24	31	ओस बेलै उन्दिआं अखीं खुली गेईयां; ते उनें उसी पंछांनी लिया, ते ओ उन्दियें अखीं थमां छपी गीया।
24	32	उनें अप्पुं-पिचें आखया, “जेलै ओ रस्ते च साडे कन्नें गल्लां करदा हा, ते पवित्र शास्त्र दा मतलब असेंगी समझा दाहा, तां के साडे मन च जोश पैदा नेई ओया?”
24	33	ओ उसै कड़ी उठीयै यरूशलेम गी चली गै, ते उनें गयारें चेलें गी ते उन्दे साथियें गी किठा दिखया।
24	34	ओ आखदे हे, “प्रभु सचमुच जींदा ओई गेदा ऐ, ते शमौन गी लबया ऐ।”
24	35	पी उनें रस्ते दीयां सारीयां गल्लां उनेंगी दसी ओड़ीयां ते ए बी के उनें उसी रुट्टी पन्नदै बेलै कियां पंछानया।
24	36	ओ ए गल्लां बोला दे गै हे, के ओ अप्पुं उन्दे च आई खडोता, ते उनेंगी आखया, “तुसेंगी शान्ति मिलै।”
24	37	लेकन ओ कबराई गै, ते डरी गै, ते समझया, के अस कुसै पूत गी दिखा करनयां न।
24	38	ओनें उनेंगी आखया, “कि कबरां दे ओ? ते थूआड़े मन च कि शक्क अवा करदे न?
24	39	मेरे अथ्थ ते पैरें गी दिखो,के आऊँ उवै आं; मिगी छुईयै दिखो, किके आत्मा गी अड्ड मास नेई ओंदा जियां तोस मेरे च दिखा दे ओ।”
24	40	ए आखयै ओनें उनेंगी अपने अथ्थ पैर दसे।
24	41	जेलै खुशी दै मारै च उनेंगी बश्वास नेई उया दा हा, ते रांनगी करदे हे, तां ओनें उनेंगी पुछया, “के इत्थें थूआड़े कोल केछ रुटी ऐ?”
24	42	उनें उसी पुन्नी दी मछी दा टुकड़ा दीता।
24	43	ओनें लेईयै उन्दे सामने खादा।
24	44	पी ओनें उनेंगी आखया, “ए मेरीयां ओ गल्लां न, जेडीयां मै थूआड़े कन्नें रौंदे, तुसेंगी बोलीयां हां, के जरुर ऐ के जिनियां गल्लां मूसा दे कनून ते पविखवक्तें ते पजने दी कताबें च, मेरे बारै च लिखीयां न, सब पूरीयां ओगन।”
24	45	ओस लै ओनें पवित्र शास्त्र समझने लेई उन्दी समझ खोली दिती,
24	46	ते उनेंगी आखया, “ए लिखा ऐ के मसीह दोख पोगग, ते त्रिऐ धयाडै मरें दें चा जींदा ओई जाग,
24	47	ते यरूशलेम थमां लेईयै सारीयें जातीयें च मन फेरने दा ते पापें दी माफ़ी दा प्रचार, ओस दे नां कन्नें कित्ता जाग।
24	48	तोस इनें सारीयें गल्लें दे गवाह ओ।
24	49	ते जेडा बायदा मेरे पिता ने कित्ता ऐ, आऊँ ओस पवित्र आत्मा गी थुआडे उपर तुआर गा ते जेलै तकर तुसेंगी सोर्ग चा शक्ति नेई थूवै,अतुं तकर तोस यरूशलेम शैर च रुके दे रवयो।”
24	50	“पी ओ उनेंगी बैतनिय्याह गरां दे बार तकर लेई गीया, ते अपने अथ्थ चूकियै उनेंगी अशीर्वाद दिती;
24	51	ते उनेंगी आशीष दिंदे बेलै ओ उन्दे बीचा लग ओई गीया ते सोर्ग उपर चुकी लिता गिया।
24	52	ते चेलें उसी मथा टेकियै बड़ी खुशी कन्नें यरूशलेम गी बापस आई गै।
24	53	ते ओ लगातार मंदर च आजर ओईयै परमेसर दी स्तुति करदे रौदे हे।”
