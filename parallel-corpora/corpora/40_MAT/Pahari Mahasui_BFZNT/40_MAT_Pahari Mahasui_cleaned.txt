1	1	यीशु मसीह रै पोस्तै रै बारै दी ज़ुण अब्राहम और दाऊदा राज़ै री खानदानी कु थौ
1	2	अब्राहमा रौ छ़ोहरु इसहाक इसहाका रौ याकूब याकुबा रै छ़ोहरु यहुदा और तेसरै भाई
1	3	यहुदा और तामारा रै फिरिस और जोरह फिरिसा रौ हिस्त्रोन और हिस्त्रोना रौ एराम
1	4	एरामा रौ अम्मीनादाब अम्मीनादाबा रौ नहशोन और नहशोन रौ सलमोन
1	5	सुलेमान और राहबा रौ बोअज़ बोअज़ और रुता रौ ओबेद और ओबेदा रौ यिशै
1	6	और यिशै रौ छ़ोहरु दाऊद राज़ौ और दाऊदा रौ सुलेमान तिंया छ़ेउड़ी कु पैदौ हुऔ ज़ुण पैहलै उरिय्याह री छ़ेउड़ी थी
1	7	सुलेमाना रौ रहबाम रहबामा रौ अबिय्याह और अबिय्याहा रौ आसा
1	8	आसा रौ यहोशाफात यहोशाफाता रौ योराम और योरामा रौ कौनाल़डु थौ उज्जियाह
1	9	उज्जियाहा रौ छ़ोहरु योताम योतामा रौ आहाज और आहाजा रौ हिजकिय्याह
1	10	हिजकिय्याहा रौ मनश्शिह मनश्शिहा रौ आमोन और आमोना रौ थौ योशिय्याह
1	11	इस्राइली लोगु रै बेबीलौना री कैदा दी पौड़नै कु पैहलै योशिय्याह यकुन्याह और तेसरै भाई रौ नान बौणौ
1	12	कैदी चाणीऔ सै बेबीलौना दी निणै बासिऐ यकुन्याह कु शालतिएल हुऔ और शालतिएला रौ छ़ोहरु जरुब्बाबिल
1	13	जरुब्बाबिला रौ अबीहूद अबीहूदा रौ इल्याकीम और इल्याकीमा रौ अजोर
1	14	अजोरा रौ छ़ोहरु थौ सदोम सदोमा रौ अकीम अकीमा रौ इलीहूद
1	15	इलीहूदा रौ इलियाजार इलियाजारा रौ मतान मताना रौ याकूब
1	16	याकुबा रौ छ़ोहरु युसुफ ज़ुण मरियमा रौ बोउटौ थौ और मरियमा कु यीशु ज़ासलै मसीह भी बोलाई पैदौ हुऔ
1	17	इणै कौरी अब्राहमा कु दाऊदा झ़ांऊ चौदहा पीड़ी हुई और दाऊदा कु बेबीलौना रै गुलाम हुईऔ पौउंच़णै झ़ांऊ चौदहा पीड़ी गुलाम हुइयौ बेबीलौना लै पौउंच़णै झ़ांऊ रै बौगता कु मसीह झ़ांऊ चौदहा पीड़ी हुई
1	18	इऐ सारी बुशै यीशु रै ज़ौनमा कु पैहलै हुई ई यीशु मसीह रौ जनम इणै कौरी हुऔ कि ज़ेबी तेसरी मां मरियमा री मांगणी युसुफा आइलै हुई गोई ता तिउंरी शादी हुणै कु पैहलै ई मरियम पवित्र आत्मा री तौरफा कु गौरकड़ी हुई
1	19	तैबै तियांरौ हुणै वाल़ौ बोउटौ युसुफ ज़ुण धौर्मी थौ और तिऐं बदनाम कौरणौ नाईं च़ाहा थौ तिऐं च़ुटुकच़ार पोरु छ़ाड़नै रै बारै दी सुंच़दै लागौ
1	20	ज़ेबी सेऊ इऊं बुशै सुंच़दै थौ लागौ औन्दौ ता सौरगदूत तेसरै सुइणै दी दिशियौ बोलदै लागौ ओ युसुफ दाऊदा री खानदानी रौ तू तिंऐ मरियम ज़ुण तेरी छ़ेउड़ी हुणै वाल़ी आ तिंऐ आपणै रै काऐ आणना लै नाईं डौर कैलैकि ज़ो तिंआरै गर्भा दी आ सेऊ पवित्र आत्मा री तौरफा कु आ
1	21	तिंआरौ एक मांऊ हुआ आ और तू तेसरौ नाऊं यीशु छ़ाड़ै कैलैकि सेऊ आपणै लोगु रौ तिंउरै पापा कु छ़ुटकारौ कौरालौ
1	22	एऊ सब एथीलै हुऔ कि ज़ो वचन प्रभुऐ भविष्यवक्ता रै ज़ौरिऐ बोलौ औन्दौ थौ सेऊ पुरौ हुआ
1	23	देखौ एक बिण ब्याई गौरकड़ी हुआ और तिंआरौ एक मांऊ हुआ और तेसरौ नाऊं इम्मानुएल छ़ाड़ाई ज़ेथरौ मतलब आ परमेश्‍वर आमु आइलै आ
1	24	तैबै युसुफ नीजा कु बीउज़ुऔ परमेश्‍वरा रै दूता रौ हुकमा कौरी आपणी हुणै वाल़ी छ़ेउड़ी आपणै घौरै आणी
1	25	और ज़ेबी झ़ांऊ तिंआरौ छ़ोहरु नाईं हुआ लौ तेभी झ़ांऊ सेऊ तिंया काऐ नाईं डैऔ और ज़ैबै मरियमा रै मांऊ हुऔ युसुफै तेस मांऊ रौ नाऊं यीशु छ़ाड़ौ
2	1	हेरोदेस राज़ै रै राज़ा दी ज़ेबी यहुदिया रै बैतलैहमा दी यीशु रौ जनम हुऔ ता देखौ पुर्वा कु कई ज्ञानी यरुशलेमा दी आशीयौ पुछ़दै लागै
2	2	यहुदिऊ रौ हुणै वाल़ौ राज़ौ ज़ासरौ जनम हुऔ सा सेऊ कियै सा कैलैकि आमुऐ पुर्वा दी तेसरौ तारौ देखौ आ ज़ो तेसरै पैदै हुणै रै बारै दी बोला और आमै तेसकै झुकियौ ढाल कौरदै आशै औन्दै
2	3	इणै शुणियौ हेरोदेस राज़ौ और तेस आइलै यरुशलेम शहरा रै भौरी लोग डौरी गौऐ
2	4	तैबै तिणीऐ लोगु रै सारै बौड़ै याजक और शास्त्री कौठै कौरीयौ तिऊंकु पुछ़ौ की मसीह रौ जनम किऐ हुणौ च़ांई
2	5	तिंउऐ तेसलै बोलौ यहुदिया रै बैतलैहमा दी कैलैकि मीका नावां रै भविष्यवक्तै इणौ आ लिखौ औन्दौ कि
2	6	ओ बैतलैहमा दी बौसणै वाल़ेउओ ज़ो यहुदा रै परदेशा दी आ तू किणै कौरीऐ भी यहुदा रै सौभी अधिकारिऊ दी सौभी कु छ़ोटौ नाईं कैलैकि ताऊं मांझ़िआ कु एक अधिपति निकल़ा सा ज़ुण मेरी ज़ौण पौरज़ा इस्राइला रै लोगु री अगुवाई कौरालौ ज़ुण इस्राइला दी रौआ ई
2	7	तैबै हेरोदेसै सै ज्ञानी च़ुटुकच़ार औटाइयौ तिऊंकु पुछ़ौ की तारौ ठीक केज़ै बौगतै दिशौ थौ
2	8	और तिणीऐ इणै बोलीयौ सै बैतलैहमा लै भेज़ै डैऔ तेस मांऊ रै बारै दी ठीकठीक पौतौ कौरौ और ज़ेबी सेऊ मिला लौ ता मुकै खौबर कौरेऊ ताकी हाऊं भी आशीयौ तेसकै ढाल कौरु
2	9	सै राज़ै री बुशै शुणियौ डेई गौऐ और देखौ ज़ो तारौ तिंउऐ पुर्वा दी देखौ थौ सेऊ तिऊंकु औगाड़ीऔगाड़िऐ च़ालौ और ज़िऐ मांऊ थौ तेस घौरा काऐ पौंउच़िऔ टेकी गौ
2	10	तेस तारै देखीयौ सै भौरी खुश हुऐ
2	11	और तेस घौरा दी पौउंच़ियौ सेऊ मांऊ तेसरी मां मरियम आइलै देखौ और धौनी झुकियौ छ़ोहरु कै ढाल की और आपणौआपणौ झ़ोल़ौ खोलियौ तेसकै सुनौ और मुर्र और खुशबुदार च़िज़ै भैंटा दी देई
2	12	और सुइणै दी सौरगदूतै तिउंलै इणौ हुकम दैऔ की हेरोदेसा काऐ औज़ौ ना डेवेऊ तैबै सै दुजी बाटा दी आपणै देश मिस्रा लै डेई गौऐ
2	13	तिंउरै डेउणै बासिऐ प्रभु रै एकी दूतै सुइणै दी पौगड़ौ हुइयौ युसुफा लै बोलौ उठ एस मांऊ और एसरी मां कौरी मिस्र देशा लै डेऊ और ज़ेबी झ़ांऊ हाऊं ताउंकै नाईं बोलु लौ तेबी झ़ांऊ तिऐ रौऊ कैलैकि हेरोदेस एस मांऊ आ लोड़दै लागौ औन्दौ ताकी एस पोरु झ़ांगा
2	14	तैबै युसुफै दोउत राची ई उठीयौ मांऊ और तेसरी मां आपु आइलै मिस्र देशा लै निऐं
2	15	और सै हेरोदेसा रै मौरणै झ़ांऊ तिऐ ई रौऐ एथीलै की सेऊ वचन ज़ो प्रभुऐ भविष्यवक्ता रै ज़ौरिऐ बोलौ औन्दौ थौ पुरौ हुऔ मुंइऐ आपणौ छ़ोहरु मिस्रा कु औटाऔ
2	16	ज़ेबी हेरोदेस ज़िउंदौ थौ ता तिणीऐ देखौ की धौर्मा रै गुरुऐ तेस आइलै धोखौ कियौ आ तैबै सेऊ रोशा कौरी भौरुऔ और लोग भेज़ीयौ धौर्मा रै गुरु रै ज़ौरिऐ ठीकठीक बोलै औन्दै बौगता रै मुताबिक बैतलहम और तेसरै ओरुपोरु री ज़ागाह रै सौभी मांऊ ज़ो दुई साला रै या तिऊंकु छ़ोटै थै झ़ौंगाई गौऐ
2	17	तैबै ज़ो वचन यिर्मयाह भविष्यवक्तै थौ बोलौ औन्दौ सेऊ पुरौ हुऔ
2	18	रामाह दी एक राड़ लेरणै और बौड़ै दुखा री शुणुई राहेल आपणै लोल़डेऊ लै थी लेरदै लागी औन्दी और च़ुटुक रौइणौ नाईं च़ाहा थी कैलैकि सै सारै मौरी गौऐ थै
2	19	हेरोदेसा रै मौरणै बासिऐ प्रभु रै दूतै मिस्रा दी युसुफा कै सुइणै दी पौगड़ौ हुइयौ बोलौ
2	20	उठ मांऊ और तेसरी मां नीईंयौ इस्राइला रै देशा दी डेऊ कैलैकि ज़ो मांऊ रौ प्राण निणौ च़ाहा थौ सेऊ मौरी गौ आ
2	21	सेऊ उज़ुऔ और मांऊ और तेसरी मां आपु आइलै नीईंयौ इस्राइल देशा दी आशौ
2	22	पर इणै शुणियौ की अरखिलाउस आपणै बाब हेरोदेसा री ज़ागाह दी यहुदिया माथै राज़ कौरदै आ लागौ औन्दौ ता युसुफ तिऐ डेउणा लै डौरौ तैबै सुइणै दी परमेश्‍वरा कु हुकम मिलियौ गलील परदेशा दी डेई गौ
2	23	और नासरत नावां रै गाँवा दी डेइऔ बौसौ ताकी सेऊ वचन पुरौ हुआ ज़ो भविष्यवक्तु री तौरफा कु बोलौ औन्दौ थौ कि तेसलै नासरी बोलाई
3	1	सेज़ै बौगता दी यहुन्ना बपतिस्मौ दैणै वाल़ौ आशीयौ यहुदिया रै बंज़र ज़मीना दी इणौ परचार कौरदै लागौ कि
3	2	सारै लोग आपणैआपणै पापा कु माफी पाइणा लै बुरै कामा कु मन बौदल़ौ कैलैकि सौरगा रौ राज़ नज़दीक आशी गौ आ
3	3	एऊ सेऊ आ ज़ासरै बारै दी यशायाह भविष्यवक्तै बोलौ थौ शुनशान ज़ागाह दी एक हाकै मारीयौ बोलदै आ लागौ औन्दौ की प्रभु रै आशणै रै बौगता दी तेसकु मिलणा लै तैयार रौऔ
3	4	यहुन्नै ऊंटा रै बाल़ा रै जुड़कै थै भिड़ै औन्दै और आपणी कौमरा दी च़ामड़ै रौ गाचौ थौ बानौ औन्दौ तेसरी रोटी थाड़ै और बौणा री माक्खी रौ मौ हुआ थौ
3	5	तैबै यरुशलेम और सारौ यहुदिया और यरदना रै ओरुपोरु रै सौभी ज़ागाह रै लोग तेस काऐ निकल़ियौ आशै
3	6	तिंउऐ आपणैआपणै पाप मानियौ यरदन नौईं दी तेसकु बपतिस्मौ निऔं
3	7	ज़ेबी तिणीऐ भौरी फरीसी और सदुकी लोग बपतिस्मौ लै आपु काऐ आशदै देखै त तिणीऐ बोलौ ओ लोगुओ तुमै दुष्ट ई ज़ैहरिलै सापा ज़िणै तुमै कुणीऐ च़ितलाऐ कि तुमै परमेश्‍वरा रै आशणै वाल़ै रोशा कु भागौ
3	8	आबै तुमै मन बौदुल़णै लाईक काम कौरौ
3	9	और आपणैआपणै मौना दी इणौ नाईं सुंच़ौ की आमारौ बाब इब्राहिम आ हाऊं तुमुलै बोलाऊ की परमेश्‍वर इऊं पात्थरु कु भी इब्राहिमा कालै सन्तान पैदौ कौरी बौल़ा सा
3	10	आबै परमेश्‍वरा रै फैसलै री कुराड़ पैडु री ज़ौड़ी काऐ छ़ाड़ी ऐन्दी ज़ो पेड़ आच़्छ़ौ फल़ नाईं आणालौ तेस काटियौ आगी दी पा ई
3	11	हाऊं ता पाणी कौरी तुमुलै मन बौदुल़णै रौ बपतिस्मौ दिआऊ पर ज़ो मुं बासिऐ आशणै वाल़ौ आ सेऊ मुकु भी शक्ति वाल़ौ आ हाऊं ता तेसरै बुटा च़ुंगणै रै लाईक भी नाईं आसतौ सेऊ तुमुलै पवित्र आत्मा और आगी कौरी बपतिस्मौ दिआ
3	12	तेसरौ शुपौ तेसरै हाथा दी आ और सेऊ आपणौ खौल़ौ आच़्छ़ै कौरीऐ साफ कौरा तैबै गिऊं छ़ाड़ा आपणी खौन्दीआल़ी दी भूस ज़ाल़ा आगी दी ज़ो आग केबी ना इशदी
3	13	सेज़ै बौगतै यीशु गलील परदेशा कु यरदन नौईं रै डिका दी यहुन्ना काऐ तेसकु बपतिस्मौ निंदै आशौ
3	14	पर यहुन्ना इणै बोलीयौ तेस रोकदै लागौ मुं ता तैरै हाथा कु बपतिस्मौ निणै री ज़ुरत आ और तू आशौ मुं काऐ
3	15	यीशुऐ तेसलै ज़वाब दैऔ आबै ता इणी ई हुणै दै कैलैकि आमुऐ इणी ई रीती कौरी धौर्मा रै सौभी काम पुरै कौरणै ठीक आ तैबै तिणीऐ तेसरी बुशै मानी गोई
3	16	और यीशु बपतिस्मौ नीईंयौ खरकच़ार पाणी मांझिऊ कु उपरै आशौ और तेसलै सौरग खुली गौ और तिणीऐ परमेश्‍वरा री आत्मा कबुतरा ज़िणी उतरियौ आपु माथै आशदै देखी
3	17	और सौरगा कु परमेश्‍वरा री हाक शुणुई एऊ मैरौ प्यारौ छ़ोहरु आ एसकु हाऊं भौरी खुश ऊ
4	1	तैबै पवित्र आत्मै यीशु शुनशान ज़ागाह दी नियौं ताकी शैताना तेस पौरखा
4	2	यीशु चालिस दिन और चालिस राची भुखौ रौ तैबै तेसकै भूख लागी
4	3	तैबै शैतानै नज़दीक आशीयौ तेसलै बोलौ अगर तू परमेश्‍वरा रौ छ़ोहरु ई ता बोल की इऐ पात्थर रोटी बौणा
4	4	यीशुऐ ज़वाब दैऔ पवित्रशास्त्रा दी आ लिखौ औन्दौ आदमी सिरफ रोटी ई कौरी नाईं पर परमेश्‍वरा रै बोलै औन्दै हर एकी वचन मानियौ ज़िउंदौ रौआ लौ
4	5	तैबै शैतानै यीशु पवित्र शहर यरुशलेमा दी निऔं और तिऐ परमेश्‍वरा रै घौरा रै छ़ापरा माथै खौड़ौ कियौ
4	6	और तेसलै बोलौ अगर तू परमेश्‍वरा रौ छ़ोहरु ई ता इदरु तौल़ै फाल़ दै कैलैकि पवित्रशास्त्रा दी इणौ आ लिखौ औन्दौ तैरै बारै दी कि परमेश्‍वर आपणै दूता लै हुकम दिया कि सै ताऊं हाथाहाथा दी च़ुंगा ई ताकी तैरै बांगणै दी पात्थरा कु ठोकर ना लागा
4	7	यीशुऐ तेसलै बोलौ पवित्रशास्त्रा दी इणौ भी आ लिखौ औन्दौ तू प्रभु आपणौ प्रभु परमेश्‍वर नाईं पौरखै
4	8	तैबै शैतानै यीशु एक भौरी उंच़ै पहाड़ा माथै निऔं और धौतरी रौ सारौ राज़ और तेथरौ ठाठबाठ देखाल़ियौ
4	9	तेसलै बोलौ अगर तू मुकै झुकियौ ढाल कौरालौ ता हाऊं एस सारौ कुछ़ ताउंकै दिआऊ
4	10	तैबै यीशुऐ तेसलै बोलौ ओ शैतान दूर डेऊ कैलैकि पवित्रशास्त्रा दी आ लिखौ औन्दौ कि तू प्रभु आपणै परमेश्‍वरा कै झुकियौ ढाल कर और सिरफ तेसी री भौक्ती कर
4	11	तैबै शैतान तेस काऐ कु डेई गौ सौरगदूत तेस काऐ आशीयौ यीशु री सेवा कौरदै लागै
4	12	ज़ेबी यीशुऐ इणौ शुणौ की यहुन्ना कैदा दी पाई गौ ता सेऊ यहुदिया परदेशा छ़ाड़ियौ गलील परदेशा रै नासरता गांवा दी आशौ
4	13	और तैबै नासरत गांवा छ़ाड़ियौ कफरनहूम गाँवा दी डेइऔ रौउंदै लागौ ज़ो झ़िला रै डिका काऐ जबूलून और नप्ताली रै इलाकै दी सा
4	14	ताकी ज़ो यशायाह भविष्यवक्ता रै ज़ौरिऐ बोलौ औन्दौ थौ सेऊ पुरौ हुआ
4	15	जबूलून और नप्ताली रै इलाकै झ़िला री बाटा कु यरदना नौईं पार दुजी ज़ाती रौ गलील
4	16	ज़ो लोग न्यारै दी बोशै औन्दै थै तिंउऐ बौड़ौ प्याशौ देखौ और ज़ुण लोग मौउती रै डौरा दी थै ज़िउंदै लागै औन्दै तिऊं माथै प्याशौ च़ौमकौ
4	17	सेज़ै बौगता कु यीशुऐ परचार कौरणौ और इणौ बोलणौ शुरु कौरी गौ कि सारै लोग आपणैआपणै पापा कु माफी पाइणा लै बुरै कामा कु मन बौदल़ौ कैलैकि सौरगा रौ राज़ नज़दीक आशी गौ आ
4	18	यीशुऐ गलीला री झ़िला रै डीका काऐ घुमदै दुई भाई देखै ज़ासरै नाऊं शमौन ज़ासलै पतरस बोलाई और तेसरौ भाई आन्द्रियास झ़िला दी ज़ाल़ पाइंदै देखै कैलैकि सै झ़ींवर थै
4	19	यीशुऐ तिउंलै बोलौ मुं पिछ़ु आशौ ता हाऊं तुमु लोगु मुं काऐ आणनै वाल़ै चाणाऊ
4	20	सै खरकच़ार ज़ाल़ा छ़ाड़ियौ यीशु पीछ़ु हुई गौऐ
4	21	तिदरु आगुड़ै डेईयौ यीशुऐ तौंइऐ दुई भाई जबदी रै छ़ोहरु याकूब और तेसरौ भाई यहुन्ना देखौ सै आपणै बाब जबदी आइलै किश्ती दी आपणै ज़ाल़ ठीक कौरदै थै लागै औन्दै यीशुऐ सै भी औटाऐ
4	22	सै खरकच़ार किश्ती और आपणौ बाब छ़ाड़ियौ तेस पीछ़ु हुई गौऐ
4	23	यीशु सारै गलील परदेशा दी डेईयौ तिउंरी आराधनालय दी शिक्षा दैंदै और राज़्य रौ परचार कौरदै और लोगु री हर बिमारी और लाच़ारी दूर कौरदै लागौ
4	24	और सारै सीरिया परदेशा दी यीशु री महिमा फैअली गोई और लोग सारी बिमारी ज़ो कई रौंगा री बिमारी और दुखा दी पौड़ै औन्दै थै और ज़ासदी बुरी आत्मा थी और मिर्गीवाल़ै और इणै आदमी ज़ासरै ज़िसमा रौ केज़ौ भी आंग नाईं हिला थौ यीशु काऐ आणै और यीशुऐ सै ठीक किऐ
4	25	गलील परदेश और दिकापुलिस इलाकै यरुशलेम शहर यहुदिया परदेश और यरदन नौईं रै पारा कु भीड़ा री भीड़ यीशु पीछ़ु हुई गोई
5	1	यीशु एज़ी भीड़ देखीयौ पहाड़ी माथै डेई गौ और ज़ेबी बोशी गौ ता तेसरै च़ेलै तेस काऐ आशै
5	2	और यीशु तिउंलै एज़ी शिक्षा दैंदै लागौ
5	3	आशीष वाल़ै ई सै ज़ो ज़िवा रै निउलै ई कैलैकि सौरगा रौ राज़्य तिऊंरौ आ
5	4	आशीष वाल़ै ई सै ज़ो शोक कौरा ई कैलैकि सै परमेश्‍वरा तौरफा कु शांती पा आ लै
5	5	आशीष वाल़ै ई सै ज़ो नौरमिऐ च़ाला ई कैलैकि सै धौतरी रै हक्क्कदार हुआ लै
5	6	आशीष वाल़ै ई सै ज़ो भौलाई री ज़िन्दगी ज़िउणै री च़ाहा छ़ाड़ाई कैलैकि परमेश्‍वर तिउंलै पुरौ कौरा आ
5	7	आशीष वाल़ै ई सै ज़ो दया कौरणै वाल़ै ई कैलैकि परमेश्‍वर तिऊं माथै दया कौरा आ
5	8	आशीष वाल़ै ई सै ज़ासरौ मन साफ आ कैलैकि सै परमेश्‍वर देखाल़ै
5	9	आशीष वाल़ै ई सै ज़ो मेल मिलाप कौराउणै वाल़ै ई कैलैकि तिउंलै परमेश्‍वरा रै लोल़डै बोलाई
5	10	आशीष वाल़ै ई सै ज़ो भौलाई रै काम कौरणै री वज़ाह कु सताईआ ई कैलैकि सौरगा रौ राज़्य तिऊंरौ आ
5	11	आशीष वाल़ै ई तुमै ज़ेबी लोग मेरी वज़ाह कु तुमारी बेइज़्ज़ती कौरा ई और सतावा ई और झ़ूठ बोलीबोलीयौ तुमारै बिरोधा दी सौभी रौंगा री बुरी बुशै बोला
5	12	तेबी खुश और मौगन हौणौ कैलैकि तुमुलै सौरगा दी बौड़ौ इनाम मिला आ एथीलै कि तिंउऐ सै ज़ो भविष्यवक्ता थै ज़ो तुमु कु भौरी पैहलै थै इणै कौरी सताऐ थै
5	13	तुमै धौतरी रै लोगु लै लुणा ज़िणे ई पर अगर लुणा रौ स्वाद बिगड़ी जा लौ ता सेऊ तैबै केज़ी च़िज़ा कौरी लुणुऔ चाणीया लौ तैबै सेऊ केज़ै कामा रौ नाईं सिरफ बाइरै शोटणा लै और आदमी रै लाता थाली फेच़णा लै
5	14	तुमै धौतरी रै लोगु लै प्याशै ज़िणै ई ज़ो गाउँ पहाड़ी माथै आ बौसौ औन्दौ सेऊ नाईं च़ोरुई सौकदौ
5	15	और लोग दिवौ ज़ाल़ियौ टेबला थाली नाईं पर उंच़ी ज़ागाह दी छ़ाड़ाई तैबै तेसकु घौरा रै सौभी लोगु लै प्याशौ पौउंच़ा आ
5	16	तिणी ई तुमारौ प्याशौ भी आदमी काऐ च़ौमका कि सै तुमारै भौलै कामा देखीयौ तुमारै बाबा री ज़ो सौरगा दी आ बौड़ाई कौरा
5	17	इणौ ना सौमझ़ौ कि हाऊं मुसा रै नियम और भविष्यवक्तु री किताबा मिटाउंदै आशौ ऊ मिटाउंदै नाईं पर पुरी कौरदै आशौ ऊ
5	18	कैलैकि हाऊं तुमुलै सौच़्च़ौसौच़्च़ौ बोलाऊ कि ज़ेबी झ़ांऊ सौरग और धौतरी नाईं टौल़ा ली तेभी झ़ांऊ परमेश्‍वरा रै नियमा कु एक भी मात्रा और बिन्दु भी बिणा पुरौ हुईयौ नाईं टौल़ा लौ
5	19	एथीलै ज़ुणकुण इऊं छ़ोटैछ़ोटै हुकमा मांझ़िआ कु एक भी ना माना लौ और तिणी ई लोगु काऐ शिखावालौ तेसलै सौरगा रै राज़्य दी सौभी कु छ़ोटौ बोलाई पर ज़ुण कुण तिऊं हुकम माना लौ और लोगु लै शिखावालौ तेसलै सौरगा रै राज़्य दी बौड़ौ बोलाई
5	20	कैलैकि हाऊं तुमुलै बोलाऊ कि अगर तुमै परमेश्‍वरा रै हुकम शास्त्रिउ और फरीसीउ कु बौड़ियौ नाईं माना लै ता तुमै सौरगा रै राज़्य दी केबी नाईं डेई सौकदै
5	21	तुमुऐ शुणी गौ कि पैहलै ज़मानै रै लोगु लै बोलौ औन्दौ थौ कि खून नाईं कौरणौ और ज़ुण खून कौरालौ सेऊ कोरटा दी सौज़ा रौ हक्क्कदार औलौ
5	22	पर हाऊं तुमुलै इणौ बोलाऊ कि ज़ुण आपणै भाई माथै रोश कौरालौ सेऊ कोरटा दी सौज़ा रौ हक्क्कदार औलौ और ज़ुणकुण आपणै भाई लै निकाम्मौ बोलालौ सेऊ बौड़ी खुंबल़ी दी सौज़ा रौ हक्क्कदार औलौ और ज़ुणकुण बोलालौ ओ मुर्ख सेऊ नौरका री आगी दी सौज़ा रौ हक्क्कदार औलौ
5	23	एथीलै अगर तू आपणी भेंट बेदी माथै आणालौ और तिऐ ताउंकै याद आशाली कि तैरै भाई रै मौना दी ताउंलै कुछ़ विरोध आ
5	24	ता आपणी भेंट तिऐ बेदी काऐ छ़ाड़ और डेइयौ पैहलै आपणै भाई कु मेलमिलाप कर और तैबै आशीयौ आपणी भेंट च़ौड़ाऊ
5	25	ज़ेबी झ़ांऊ तू आपणै दुश्मना आइलै बाटा दी ई तेस आइलै फेटी मेल मिलाप कर किऐ इणौ ना च़ांई हुऔ कि दुश्मना ताऊं आफसरा कै दिया और आफसर ताऊं सिपाई रै हाथा दी दिया और ताऊं ज़ेला दी पा
5	26	हाऊं तुमुलै सौच़्च़ौ बोलाऊ कि ज़ेबी झ़ांऊ तू पाई पाई रौ हिसाब नाईं भौरा लौ तेबी झ़ांऊ तू तिदरु नाईं छ़ुटदौ
5	27	तुमै हुकम ता ज़ाणाई कि बोलौ औन्दौ थौ बुरै काम नाईं कौरणै
5	28	पर हाऊं तुमुलै बोलाऊ कि ज़ुणकुण केज़ी दुजी छ़ेउड़ी माथै बुरी नौज़र पा लौ तिणीऐ आपणै ज़िवा दी तिंया आइलै बुरौ काम की गौ आ
5	29	अगर तेरी सुल़टी आख इणौ देखा ली कि तू विश्वासा ई डगमगाइयौ पापा री बाटा दी डेई गौ ता तिऐं आख तू पोरु गाड़ै कैलैकि ताउंलै इणौ भौलौ आ कि तैरै शरीरा रौ एक आंग खातम हुई गौ और तैरौ सारौ शरीर नौरका दी नाईं पौड़ा
5	30	अगर तू आपणै सुल़टै हाथै इणौ काम कौरालौ ज़ो ताऊं पापा री बाटा दी नीईंयौ विश्वासा दी डगमगावा लौ तैबै ताऊं लै आच़्छ़ौ आ कि तेस हाथ पोरु काटै कैलैकि ताउंलै इणौ भौलौ आ कि तैरै आंगा मांझिऊ कु एक खातम हुई गौ और तैरौ सारौ शरीर नौरका दी नाईं पौड़ा
5	31	एऊ भी बोलौ औन्दौ थौ ज़ुणकुण आपणी छ़ेउड़ी रौ फैसलौ कौरणौ च़ाहा लौ ता तिंया लै लिखीयौ राज़ीनाऊं दिआ लौ
5	32	पर हाऊं तुमुलै इणौ बोलाऊ कि ज़ुणकुण आपणी छ़ेउड़ी लै बुरै कामा रै सिवाऐ केज़ी ओरी कामा कु तियांरौ फैसलौ कौरा आ ता सेऊ तियांकु बुरै काम कौरावा सा और ज़ुणकुण तिऐं पोरु गाड़ी ऐन्दी आइलै शादी कौरा सेऊ गान्दौ काम कौरा आ
5	33	तुमुऐ शुणी गौ कि पैहलै ज़मानै रै लोगु लै बोलौ औन्दौ थौ झ़ुठी कसम नाईं खाणी पर प्रभु कालै आपणी कसम पुरी कौरौ
5	34	पर हाऊं तुमुलै इणौ बोलाऊ कि केबी भी कसम नाईं खाणी ना ता सौरगा री कैलैकि सै परमेश्‍वरा री बोशणा री ज़ागाह आ
5	35	ना धौतरी री कैलैकि सै तेसरै बांगणै री च़ोउकी आ ना यरुशलेमा री कैलैकि सेऊ बौड़ै राज़ै रौ इलाकौ आ
5	36	आपणै मुंडा री कसम भी नाईं खाणी कैलैकि तू एक भी बाल़ ना ता उज़ल़ौ ना ता काल़ौ कौरी सौकदौ
5	37	पर तुमारी बूश हां री हां या नाईं री नाईं च़ांई हुई कैलैकि ज़ो कुछ़ एथकु भौरी हुआ आ सेऊ शैताना कौरी हुआ सा
5	38	तुमुऐ शुणी गौ कि नियमा दी लिखौ औन्दौ थौ आखी रै बौदल़ै आख और दांदा रै बौदल़ै दांद
5	39	पर हाऊं तुमुलै इणौ बोलाऊ कि बुरै रौ बौदल़ौ नाईं निणौ पर ज़ुणकुण तैरै सुल़टै खोकोटै दी थापै ला लौ तेस भिलै दुजौ खोकोटौ भी कौरै
5	40	अगर कोई ताऊं माथै ज़ुलम कौरीयौ तैरौ कुरतौ निणौ च़ाहा ता तेस बाइठौ कौष्टणारौ भी निणै दै
5	41	ज़ुणकुण ताऊं ज़ौबरिऐ एक मील नियां लौ ता तेस आइलै दुई मिला झ़ाऊं डेऊ
5	42	ज़ुणकुण ताऊं कु मांगा तेसलै दै और ज़ो ताऊं कु उधार नियां लौ तेसकु मुं नाईं मोड़
5	43	तुमुऐ शुणी गौ आ कि पवित्रशास्त्रा दी लिखौ औन्दौ थौ आपणै पड़ोसी कु प्यार छ़ाड़ौ और आपणै दुश्मना कु दुश्मनी
5	44	पर हाऊं तुमुलै बोलाऊ आ कि आपणै दुश्मना कु प्यार छ़ाड़ौ और आपणै सताउणै वाल़ै लै कर प्राथना
5	45	ज़ेथ कौरी तुमै आपणै सौरगा रै बाबा रै लोल़डै बौणा ई कैलैकि सेऊ भौलै और बुरै लोगु माथै आपणी रुड़ी रौ प्याशौ ला सा और धौर्मी और अधर्मी लोगु माथै पाणी ला सा
5	46	कैलैकि अगर तुमै आपणै प्यार छ़ाड़णै वाल़ेउ आइलै प्यार छ़ाड़ाई ता तुमुलै का फल़ औआ का मामलै निणै वाल़ै भी इणौ ई नाईं कौरदै
5	47	अगर तुमै सिरफ आपणै भाई ई कै ढाल कौरालै ता केज़ौ बौड़ौ काम कौरा ई का दुजी ज़ाती भी इणौ नाईं कौरदी
5	48	एथीलै च़ांई कि तुमै भी सिद्ध बौणौ ज़िणौ तुमारौ सौरगा रौ बाब परमेश्‍वर सिद्ध आ
6	1	खौबरदार रौऔ तुमै आदमी कै देखाउणा लै आपणै भौलाई रै काम नाईं कौरौ नाईं ता आपणै सौरगा रै बाबा कु कुछ़ भी फल़ नाईं पा लै
6	2	एथीलै ज़ेबी तू दाण कौरालौ ता तू पैहलै तिउंकै देखाउणा लै नाईं बाज़ै ज़िणै कुड़ी लोग आराधनालय दी और गौल़ी दी कौरा ई ताकी लोग तिऊं री बौड़ाई कौरा हाऊं तुमुलै सौच़्च़ौ बोलाऊ कि तिंउऐ आपणौ फल़ पाई गौ
6	3	पर ज़ेबी तू दाण कौरालौ ता ज़ो तैरौ सुल़टौ हाथ कौरा आ तेस तैरौ उल़टौ हाथ नाईं ज़ाणालौ
6	4	ताकी तैरौ दाण गुप्ता दी रौआ और तैबै तैरौ बाब ज़ो गुप्ता दी देखा आ और ताउंलै फल़ दिआ
6	5	ज़ेबी तू प्राथना कौरालौ ता कुड़ी लोगु रै ज़िणौ नाईं कर कैलैकि लोगु कै देखाउणा लै आराधनालय दी और सौड़की रै मोड़ा दी खौड़ै रौइयौ प्राथना कौरणौ तिउंकै आच़्छ़ौ लागा सा हाऊं तुमुलै सौच़्च़ौ बोलाऊ कि तिंउऐ आपणौ प्रतिफल़ पाई गौ
6	6	पर ज़ेबी तू प्राथना कौरालौ ता आपणै घौरा भितै डेऊ और दार बन्द कौरीऔ आपणै बाबा कु ज़ो गुप्ता दी आ प्राथना कर तैबै तैरौ बाब ज़ो गुप्ता दी देखा सा ताउंलै फल़ दिआ
6	7	प्राथना कौरदी बारै दुजी ज़ातीऊ काऐ बकबक नाईं कौरै कैलैकि सै सौमझ़ाई कि तिंउरै भौरी बोलणै कु तिउंरी शुणाई
6	8	एथीलै तुमै तिऊं ज़िणै नाईं बौणौ कैलैकि तुमारौ बाब तुमारै मांगणै कु पैहलै ज़ाणा आ कि तुमारी काका ज़ुरत आ
6	9	ता तुमै इणै कौरी प्राथना कौरौ ओ आमारै बाब तू ज़ो सौरगा दी ई तैरौ नाऊं पवित्र मानणौ च़ांई
6	10	तैरौ राज़्य आशा तेरी मौरज़ी ज़िणी सौरगा दी पुरी हुआ आ तिणी ई धौतरी दी भी पुरी हुआ
6	11	आमारी पुरै दिना री रोटी आज़ आमुलै दै
6	12	और ज़िणै आमुऐ आपणै गुनहगार माफ किऐ ई तिणी ई तू भी आमारै गुनाह माफ कर
6	13	और आमु मुसीबता दी नाईं पा पर शैताना कु बौच़ाऊ कैलैकि राज़्य और पराक्रम और महिमा सौदा तेरी ई आ आमीन
6	14	एथीलै अगर तुमै लोगु रै गुनाह माफ कौरालै ता तुमारौ सौरगा रौ परमेश्‍वर भी तुमारै गुनाह माफ कौरा
6	15	और अगर तुमै आदमी रै गुनाह माफ नाईं कौरालै ता तुमारौ बाब भी तुमारै गुनाह माफ नाईं कौरदौ
6	16	ज़ेबी तुमै ब्रौत कौरालै ता कुड़ी लोगु रै ज़िणौ तुमारै मुंआ दी उदासी ना च़ांई छ़ाई कैलैकि सै आपणौ मुं च़ड़ांगी छ़ाड़ाई ताकी लोग तिउंरै बारै दी ज़ाणा कि इउंऐ ब्रौत छ़ाड़ै औन्दै हाऊं तुमुलै सौच़्च़ौ बोलाऊ कि तिंउऐ आपणौ फल़ पाई गौ
6	17	पर ज़ेबी तू ब्रौत छ़ाड़ा लौ ता आपणै मुंडा दी तेल मांड और मुं धोऊ
6	18	ताकी लोग नाईं पर तैरौ बाब ज़ो गुप्ता दी आ ताउंलै ब्रौती ज़ाणा एज़ी हालता दी तैरौ बाब ज़ो गुप्ता दी देखा सा ताउंलै फल़ दिआ
6	19	आपु कालै धौतरी माथै धन कौठै नाईं कौरौ ज़िऐ किड़ौ और कई बिगाड़ा आ और ज़िऐ च़ोर च़ोरा सा
6	20	पर भौलै कामा कौरीयौ आपु कालै सौरगा दी धन कौठै कौरौ ज़िऐ ना ता किड़ौ और ना कई बिगाड़दौ और ना ता च़ोर च़ोरदौ
6	21	कैलैकि ज़ियै तुमारौ धन औलौ तिऐ तुमारौ मन भी लागा
6	22	आखी शरीरा लै दिवै ज़िणी ई एथीलै अगर तेरी आखी नीम्बल़ी ई ता तैरौ सारौ शरीर भी प्याशलौ आ
6	23	पर अगर तेरी आखी बुरी ई ता तैरौ सारौ शरीर भी न्यारै दी आ एज़ी वज़ाह कु सेऊ प्याशौ ज़ो ताऊं दी आ अगर न्यारौ हुआ ता सेऊ न्यारौ किणौ बौड़ौ औआ
6	24	केज़ौ भी नुकुर एकी बौगता दी दुई मालिका री सेवा नाईं कौरी बौल़दौ कैलैकि सेऊ या कौरा एकी आइलै नफरत और दुजै आइलै कौरा प्यार या एकी आइलै रौआ मिली झ़ुलीऔ दुजै आइलै छ़ाड़ा राग तुमै परमेश्‍वर और धौतरी री धनज़यदाद दुइया री सेवा नाईं कौरी सौकदै
6	25	एथीलै हाऊं तुमुलै बोलाऊ कि आपणी ज़िन्दगी लै इणी फिकर नाईं कौरौ कि आमै का खाऊ लै और का पिऊ लै और ना आपणै शरीरा लै कि का भिड़ु लै का ज़िन्दगी खाणैपिणै कु और शरीर जुड़कै कु बौड़ियौ नाईं आ
6	26	सौरगा रै च़ौड़कु देखौ सै ना बौइंदै और ना लौइंदै और ना कोठारा दी सांज़दै तैबै भी तुमारौ परमेश्‍वर तिउंलै रोटी दिआ सा तुमै ज़ुरुरी तिऊंकु भौरी किमत्ती ई
6	27	तुमु मांझ़िऐ इणौ कोइयौ नाईं ज़ो फिकर कौरीयौ आपणी उमर थोड़ी भी बड़ाई बौल़ा सा
6	28	और जुड़केउ लै फिकर कैलै कौरा ई ज़ांगला रै फुला दी ध्यान दैऔ कि सै किणै कौरी बौड़ा ई सै ना ता मैहनत कौरदै ना आपुलै जुड़कै चाणदै
6	29	तैबै भी हाऊं तुमुलै बोलाऊ कि सुलैमान राज़ै भी आपणी ठाठबाठा री ज़िन्दगी दी इऊं फुलु ज़िणै बांठणै जुड़कै नाईं भिड़ी बौल़ौ
6	30	परमेश्‍वर इऐं धौतरी री घास ज़मावा सा और तिउंरौ ध्यान छ़ाड़ा ज़ो घास आज़ औआ और बासिऐ ज़ौल़ा पोरु ता ओ अविश्वासी लोगुऔ सेऊ एथकु भी बौड़ियौ तुमारौ ध्यान छ़ाड़ा सा
6	31	एथीलै तुमै फिकर कौरीयौ इणौ ना बोलीयौ कि आमै का खाऊ लै या का पिऊ लै या का भीड़ु लै
6	32	पुरी धौतरी रै लोग इऊं सारी च़िज़ेउ लै फिकर कौरदै थाका ई लागी पर तुमै फिकर ना कौरौ कैलैकि तुमारौ सौरगा रौ बाब ज़ाणा सा की तुमुकै इऊं च़िज़ा री ज़ुरत आ
6	33	एथीलै पैहलै तुमै परमेश्‍वरा रौ राज़ लोड़ौ और भौलाई री ज़िन्दगी ज़िऔ तैबै इऐ सारी च़िज़ै भी तुमुकै पोरु मिला ई
6	34	कालकै बारै दी फिकर नाईं कौरौ कैलैकि कालकौ दिन आपणी फिकर आपु ई कौरा सा आज़ा लै आज़ा रौ दुःख भौरी सा
7	1	कासी दी भी झ़ुठै आरोप नाईं लाऔ तैबै तुमु दी भी झ़ुठै आरोप नाईं लागदै
7	2	कैलैकि ज़िणौ तुमै आरोप ला ई तिणी ई परमेश्‍वर भी तुमु दी भी आरोप ला सा ज़िणौ तुमै दुजेऊ आइलै बर्ताव कौरा ई तिणी परमेश्‍वर भी तुमु आइलै बर्ताव कौरा आ
7	3	तू आपणै भाई री आखी दी सांगर कैलै देखा ई का तांउकै आपणी आखी रौ डिगंच़ौ नाईं च़ौगरिंदौ
7	4	ज़ैबै तेरी ई आखी दी डिगंच़ौ आ ता तैबै तू आपणै भाई लै किणौ बोली सौका ई भाई टेक हाऊं तेरी आखी रौ सांगर गाड़ाऊ
7	5	ओ कौपटी पैहलै आपणी आखी रौ डिगंच़ौ गाड़ तैबै तू आपणै भाई री आखी कु तेस सांगर आच़्छ़ै कौरी गाड़ी सौका ई
7	6	पवित्र च़ीज़ कुकरा लै नाईं दैऔ और आपणै मोती सुंगरा कै नाईं पा इणौ ना च़ांई कि सै तिऊं बांगणा थाली फेंच़ा और पौल़टियौ तुमु ई धेड़ाच़ीरा और खा
7	7	ज़ो तुमारी ज़ुरत आ परमेश्‍वरा कु मांगौ ता सेऊ तुमुकै दिआ आ लोड़ा लै ता तुमुकै मिला खटखटावा लै ता तुमुलै खुला सा
7	8	कैलैकि ज़ुण मांगा तेसलै परमेश्‍वर दिया सा और ज़ुण लोड़ा लौ तेसकै मिला और ज़ुण खटखटावा लौ तेसलै दार खुला सा
7	9	तुमु मांझ़िऐ इणौ कुण आदमी आ कि ज़ेबी तेसरौ छ़ोहरु रोटी मांगा लौ ता तेसलै पात्थर दिआ लौ
7	10	या माच़्छ़ी मांगा लौ ता तेसलै माच़्छ़ी रै बौदल़ै साप दिआ
7	11	ज़ैबै तुमै बुरै हुईयौ आपणै लोल़डेऊ लै आच़्छ़ी च़ीज़ै दैणी ज़ाणाई तैबै सौरगा दी रौइणै वाल़ौ सारेऊ रौ बाब आपणै मांगणै वाल़ै लोल़डेऊ लै पवित्र आत्मा कैलै ना दैंदौ
7	12	एज़ी बज़ाह कु ज़िणौ तुमै लोगु कु च़ाहा ई कि लोग तुमु आइलै कौरा तुमै भी तिऊं आइलै तिणौ कौरौ कैलैकि मुसा रै नियम और भविष्यवक्ता री लिखी ऐन्दी बुशु रौ एज़ौ मतलब आ
7	13	परमेश्‍वरा रै राज़्य दी सांगड़ै दारा बाटी डैऔ कैलैकि खुलौ आ सेऊ दार और आसान आ सै बाट ज़ो विनाशा री तौरफा दी पौउंच़ावा और भौरी सी ज़ुण तिंआ बाटा दी डेआई
7	14	कैलैकि सांगड़ौ आ सेऊ दार और काठी आ सै बाट ज़ो सौदा री ज़िन्दगी भिलै पौउंच़ावा सा और थोड़ै ई सै लोग ज़ो तिंआ बाटा दी हांडा ई
7	15	झ़ुठै भविष्यवक्ता कु बौच़ियौ रौएऊ ज़ो भेरी रै रुपा दी तुमु काऐ आशा ई पर असली ता सै धेड़नै वाल़ै शाल़टै ई
7	16	तिंउरै कामा रै ज़ौरिऐ तुमै तिऊं रुवावा ई का लोग झ़ाड़ी कु अंगूर या काँडै वाल़ै पेड़ा कु फेड़ु रौ फौल़ चोड़ाई
7	17	एज़ै ज़ौरिऐ हर एक आच़्छ़ौ पेड़ आच़्छ़ौ फल़ आणा सा
7	18	आच़्छ़ौ पेड़ निकामौ फल़ नाईं आणी सौकदौ और ना निकामौ पेड़ आच़्छ़ौ फल़ आणी सौकदौ
7	19	ज़ोज़ो पेड़ आच़्छ़ौ फल़ नाईं आणदौ तेस काटियौ आगी दी पा ई तिणी ई तिऊं झ़ुठै भविष्यवक्ता लै भी सौज़ा मिला आ
7	20	इणी ई तिंउरै कामा कौरी तुमै तिऊं रुवावा ई
7	21	ज़ुण मुलै ओ प्रभु ओ प्रभु बोलाई तिऊं मांझ़िऐ कु हर एक सौरगा रै राज़्य दी नाईं डेई सौकदौ पर सेऊ ई डिआ सा ज़ो मैरै सौरगा रै बाबा री इच़्छ़ा दी आण्डा आ
7	22	फैसलै रै दिनै भौरी लोग मुलै बोलालै ओ प्रभु ओ प्रभु का आमुऐ तैरै नाऊं कौरी भविष्यवाणी नाईं की और तैरै नाऊं कौरी बुरी आत्मा नाईं गाड़ी और तैरै नाऊं कु भौरी हैरान कौरना वाल़ै काम नाईं किऐ
7	23	तैबै हाऊं तिऊंकु खुलियौ बोलु लौ कि मुंइऐ तुमै केबी भी आपणै ज़ाणै नाईं ओ बुरै काम कौरणै वाल़ेउओ मुकाऐ कु पोरु डैऔ
7	24	एथीलै ज़ुणकुण मेरी एज़ी बुशै शुणियौ तिऊं माना सा सै तेस आदमी ज़िणै ई ज़ुणिऐ घौरा चाणदी बारै ज़बीन डुंगी खोदियौ पाकी ज़ागाह दी पौई बोशाल़ी आ
7	25	और ज़ेबी नौं आशी बौरुईयौ और तेसरौ छ़ालौ तेस घौरा दी लागौ पर सेऊ घौर हिलौ भी नाईं कैलैकि सेऊ घौर पाकी ज़ागाह दी थौ बौणौ औन्दौ
7	26	पर ज़ुणकुण मेरी एज़ी बुशै शुणाई और तिऊं माथै नाईं आण्डदै सै तेस निर्बुद्धी आदमी ज़िणै औआ लौ ज़ुणिऐ आपणौ घौर बाल़ु माथै चाणौ
7	27	और पाणी लागौ और बाड़ आशी और बागुर लागी और तेस घौरा दी टकराई और सेऊ घौर ढौल़ियौ सत्यानाष हुई गौ आ
7	28	ज़ेबी यीशुऐ एज़ी बुशै बोली गोई ता इणौ हुऔ कि भीड़ तेसरी शिक्षा कु हैरान हुऐ
7	29	कैलैकि यीशु शिक्षा हक्क्का कौरीऐ दिया थौ यीशु री शिक्षा यहुदी शास्त्री लोगु ज़िणी नाईं थी
8	1	ज़ेबी सेऊ तेस पहाड़ा कु तौल़ै उतरौ ता एक बौड़ी भीड़ तेस पीछ़ु हुई गोई
8	2	और देखौ एक कोढ़ीऐ नज़दीक आशीयौ यीशु रै बांगणै बौंधियौ औरज़ कौरदै लागौ कि ओ प्रभु अगर तू च़ाहा लौ ता मुं च़ांगौ कौरी बौल़ा ई
8	3	यीशुऐ तेस कोढ़ी भिलै आपणै हाथा बड़ाइयौ सेऊ छ़ुंऔ और तेसलै बोलौ हाऊं च़ाहा ऊ कि तू च़ांगौ च़ांई हुऔ और तेबी ई तेसरौ कोढ़ ठीक हुऔ
8	4	यीशुऐ तेसलै बोलौ देख कासी कै नाईं बोलै पर डेऊ याजका काऐ देखाल़ और ज़ो परमेश्‍वरा रै आपणै सेवक मुसा रै ज़ौरिऐ ज़ेज़ै नियम ई दैऔ औन्दै तिऊं अपणाईयौ बौल़ी च़ौड़ाऊ ताकी सै तैरै बारै दी लोगु काऐ बोला कि च़ांगौ और शुद्ध हुई गौ आ
8	5	ज़ेबी यीशु कफरनहूम गाँवा दी आशौ ता एकी रोमी आफसर ज़ुण शौ फौज़ीऊ रौ मुख्यौ थौ यीशु काऐ आशीयौ तेसकु औरज़ की
8	6	ओ प्रभु मैरौ नुकुर घौरा दी भौरी बीमार पौड़ौ औन्दौ आ ज़ासकै आपणै ज़िस्मा रौ केज़ौ भी आंग नाईं हिलाइंदौ
8	7	यीशुऐ तेसलै बोलौ हाऊं आशीयौ तेस ठीक कौराऊ
8	8	रोमी आफसरै ज़वाब दैऔ ओ प्रभु हाऊं इणै लायक नाईं कि तू मैरै घौरा कै आश कैलैकि हाऊं यहुदी नाईं ऊ पर सिरफ आपणै मुंआ कु बोल ता मैरौ नुकुर ठीक हुआ सा
8	9	हाऊं ज़ाणाऊ कैलैकि हाऊं भी एक आफसर ऊ मुकै हक्क्क आ और कई सिपाही मैरै हाथा दी ई ज़ेबी हाऊं एकी लै बोलाऊ आश तैबै सेऊ आशा सा और दुजै लै बोलु लौ कि डेऊ तैबै डेवा सा अगर आपणै कास नुकरा लै बोलु लै कि इणौ कर तैबै सेऊ तिणी कौरा सा
8	10	इणौ शुणियौ यीशु कै हैरानी हुई और ज़ो यीशु पीछ़ु थै आशदै लागै औन्दै तिऊं लै बोलौ हाऊं तुमुलै सौच़्च़ौ बोलाऊ कि मुंइऐ इस्राइला रै लोगु मांझ़िऐ इणौ विश्वास नाईं देखौ
8	11	और हाऊं तुमुलै बोलाऊ पुरी दुनिया कु दुजी ज़ाती रै लोग आशीयौ अब्राहम और इसहाक और याकुबा आइलै सौरगा रै राज़्य दी बोशाल़ै
8	12	पर इस्राइली लोग बाइरै न्यारै दी पाइणै ई तिऐ लेरनौ और दांदा रौ चाकणौ औलौ
8	13	तैबै यीशुऐ आफसरा लै बोलौ घौरै डेऊ ज़िणौ तैरौ विश्वास आ तिणी ई ताउंलै औआ और तेसरौ नुकुर तेबी ई ठीक हुई गौ
8	14	ज़ेबी यीशु पतरसा रै घौरै आशौ ता यीशुऐ तेसरी शाशु बुखारा कौरी बीमार पौड़ी औन्दी देखी
8	15	यीशुऐ तियांरौ हाथ छुंऔ और तियांरौ बुखार उतरी गौ और सै उठीयौ यीशु री सेवा कौरदै लागी
8	16	ज़ेबी ब्याल़ हुई तैबै सै यीशु काऐ भौरी लोगु आणदै लागै ज़ासदी बुरी आत्मा थी और यीशुऐ सै आत्मा आपणै वचना कौरै गाड़ी गोई और सारै बिमार लोग च़ांगै किऐ
8	17	ताकी ज़ो वचन यशायाह भविष्यवक्ता रै ज़ौरिऐ बोलौ औन्दौ थौ सेऊ पुरौ हुआ तिणीऐ आपु ई आमारी कमज़ोरी नींई गोई और आमारी बिमारी उठाई गोई
8	18	यीशुऐ ज़ेबी आपणै च़ारौ तौरफा दी एक बौड़ी भीड़ देखी ता आपणै च़ेलेऊ लै बोलौ कि च़ालौ आमै झ़िला पारभिलै डेई
8	19	तैबै एकी शास्त्रिऐ यीशु काऐ आशीयौ बोलौ ओ गुरु तुमै च़ाऊ ज़ियै भी डेवा लै हाऊं तुमु पिछ़ु आशाऊ
8	20	यीशुऐ तेसलै बोलौ शालटा रै रौइणा लै डौई हुआई और च़िड़ुच़िटकेरु रै रौइणा लै कोल़ै हुआई पर आदमी रौ छ़ोहरु हुइयौ भी मुकै सुतणा लै आपणौ घौर नाईं आसतौ
8	21	एकी औज़ौ च़ेलै बोलौ ओ प्रभु मुं पैहलै डेऊणै दै ताकी हाऊं ज़ेबी मैरौ बाब मौरा लौ ता तेसरौ किरया करम कौरु तैबै आशाऊ तुमु पिछ़ु
8	22	यीशुऐ तेसलै बोलौ तू मुं पीछ़ु आश और ज़ुण आत्मा दी मौरै औन्दै ई तिऊं आपणै मुर्देऊ रै किरया करम कौरणै दैऔ
8	23	ज़ेबी यीशु किश्ती दी च़ौड़ौ ता तेसरै च़ेलै तेस पीछ़ु आशी गौऐ
8	24	और देखौ झ़िला दी एक इणौ बौड़ौ तुफान आशौ कि किश्ती पाणी कु भौरिंदै लागी और यीशु सुतौ औन्दौ थौ
8	25	तैबै च़ेलेउऐ नज़दीक डेइयौ यीशु उज़ीयाऔ और बोलौ ओ प्रभु आमु बौच़ाऊ आमै नाश ई औन्दै लागै औन्दै
8	26	तिणीऐ तिउंलै बोलौ ओ अविश्वासी लोगुऔ कैलै डौराई तैबै यीशुऐ उठीयौ बागुर और पाणी डांटै और सब शान्त हुई गौ
8	27	और सै हैरान हुईऔ बोलदै लागै एऊ किणौ आदमी आ कि बागुर और पाणी भी एसरौ हुकम माना ई
8	28	ज़ेबी यीशु पाराभिलै गदरैनियों रै देशा दी पौउंच़ौ ता दुई आदमी ज़ासदी बुरी आत्मा थी कब्रा कु निकल़ै और यीशु कै मिलै सै एती रोशा वाल़ै थै कि कोई भी सेज़ी बाटा दी नाईं डेई सौका थै
8	29	तिंउऐ हाकै मारीयौ बोलौ ओ परमेश्‍वरा रै छ़ोहरु आमारौ ताऊं कै का काम आ का तू बौगता कु पैहलै ई आमुलै दुःख दैंदै आशौ ई
8	30	यीशु कु कुछ़ दूर भौरी का सुंगरा रौ एक शाल़ च़ौरदै लागौ औन्दौ थौ
8	31	बुरी आत्माऐं यीशु कु औरज़ कियै अगर तू आमु गाड़ाई ता सुंगरा रै शाल़ा दी भेज़
8	32	यीशुऐ तिउंलै बोलौ डैऔ और सै निकल़ियौ सुंगरा दी डेई गौऐ और देखौ सारौ गोल़ मातौल़ै दुड़ियौ झ़िला दी पौड़ै और डुबियौ पोरु मौरै
8	33	तिऊं सुंगरु च़ारणै वाल़ै इणौ देखीयौ तिदरु पोरु भागै और इलाकै दी डेइऔ इऐ सारी बुशै और ज़ासदी बुरी आत्मा थी तेसरौ सारौ हाल शुणाऔ
8	34	तैबै सारै लोग यीशु काऐ मिलदै डेई गौऐ और यीशु कु औरज़ कौरदै लागै कि आमारै इलाकै कु बाइरै डेऊ
9	1	तैबै यीशु किश्ती दी च़ौड़ियौ पारभिलै डैऔ और आपणै इलाकै दी आशौ
9	2	और देखौ भौरी लोग एक आदमी बिस्तरै दी आणौ ज़ासकै आपणै ज़िसमा रौ केज़ौ भी आंग नाईं हिलाइया थौ यीशुऐ तिऊंरौ विश्वास देखीयौ तेस बिमार आदमी लै बोलौ ओ गोष्टण हिम्मत छ़ाड़ तैरै पाप माफ हुई गौऐ ई
9	3	एथ माथै कई शास्त्रिउऐ सुंच़ौ एऊ ता परमेश्‍वरा री बुराई कौरा सा
9	4	यीशुऐ तिउंरै मौना री बुशै ज़ाणीऔ बोलौ तुमै लोग आपणैआपणै मौना दी बुरौ कैलै सुंच़दै लागै औन्दै
9	5	आसान का सा बिमार आदमी लै इणौ बोलणौ कि तैरै पाप माफ हुऐ या खौड़ौ उठ आपणौ बिस्तरौ च़ुंग और हांडदै लाग
9	6	पाप माफ सिरफ परमेश्‍वर ई कौरी बौल़ा आ तुमुकै देखाउणा लै कि पाप माफ कौरणै रौ हक्क्क मुकै आ ज़ुण परमेश्‍वरा री तौरफा कु भेज़ौ औन्दौ तैबै यीशुऐ तेस बीमार आदमी देखीयौ बोलौ
9	7	हाऊं ताउंलै बोलाऊ खौड़ौ उठ आपणौ बिस्तरौ च़ुंग और घौरै डेऊ
9	8	लोग इणौ देखीयौ डौरी गौऐ और परमेश्‍वरा री बौड़ाई कौरदै लागै ज़ुणिऐ आदमी लै इणौ हक्क्क दैऔ सा
9	9	तिदरा कु औगाड़िऐ डेइयौ यीशुऐ मत्ती नावां रै एकी आदमी लै ज़ो मामलै निणै वाल़ै रै आड्डै माथै थौ बोशौ औन्दौ सेऊ देखौ और तेसलै बोलौ मुं पिछ़ु आश सेऊ उठीयौ यीशु पिछ़ु हांडदै लागौ
9	10	और ज़ेबी यीशु मत्ती रै घौरा दी रोटी खांदै बोशौ ता तिऐ भौरी मामलै निणै वाल़ै और पापी लोग आशीयौ यीशु और तेसरै च़ेलै आइलै रोटी खांदै बोशै
9	11	इणौ देखीयौ फरीसीउऐ यीशु रै च़ेलेऊ लै बोलौ तुमारौ भविष्यवक्ता मामलै निणै वाल़ै और पापी लोगु आइलै रोटी कैलै खा पिआ आ
9	12	इणौ शुणियौ यीशुऐ तिउंलै बोलौ डाक्टरा री ज़ुरत भौलैच़ांगेउ लै नाईं पर बिमार लोगु लै औआ सा
9	13	एथीलै तुमै डेइयौ एथरौ मतलब शिखौ हाऊं बौल़ी नाईं पर दया च़ाहा ऊ कैलैकि हाऊं धौर्मी लोगु नाईं पर पापी लोगु औटाउंदेऊ आशौ ऊ
9	14	तैबै यहुन्ना रै च़ेलेउऐ यीशु काऐ आशीयौ बोलौ का मतलब आ कि आमै और फरीसी एती ब्रौत छ़ाड़ी ई पर तैरै च़ेलै ब्रौत नाईं छ़ाड़दै
9	15	यीशुऐ तिउंलै बोलौ का बराती ज़ेबी झ़ांऊ लाड़ौ तिऊं आइलै आ शोक कौरी सौका ई पर सै दिन आशालै ज़ेबी लाड़ौ तिऊंकु अलग कौरालै सेज़ै बौगता दी सै ब्रौत कौरा ई
9	16	केज़ौ भी आदमी नौऐं जुड़कै रौ टालकौ पुराणै जुड़कै दी नाईं लाइंदौ नाईं ता धोइदीं बारै सेऊ नौऐं जुड़कै रौ टालकौ तेस पुराणौ जुड़कौ पोरु थोसियौ ज़ादड़ौ च़ीरा सा और सेऊ टालकौ पुराणै जुड़कै आइलै मेल भी नाईं खान्दौ
9	17	कोई भी आदमी अंगुरा री सूर चाणना लै ताज़ौ अंगुरा रौ रस पुराणै खाल़ढै दी नाईं छ़ाड़दौ नाईं ता अंगुरा रौ रस दख बौगता बासिऐ फैलीयौ तेस पुराणै खाल़ढै रौ थोउलौ भी पोरु च़ीरा ज़ेथ कौरीऐ अंगुरा रौ रस और खाल़ढौ दुइया बरबाद हुआ आ पर नौउंऔ अंगुरा रौ रस नौउंऐ खाल़ढै दी भौराई और सै दुइया बौच़ी रौआ ई
9	18	यीशु तिऊं आइलै एज़ी बुशै लाइंदै थौ लागौ औन्दौ कि देखौ एक आराधनालय रै मुख्यै आशीयौ यीशु कै ढाल की और बोलौ मेरी मांई इबी मौरी आ पर च़ाल आपणौ हाथ तिंआ माथै छ़ाड़ ता सै ज़िउंदी हुआ सा
9	19	यीशु उठीयौ आपणै च़ेलै आइलै तेस पिछ़ु डेई गौऐ
9	20	और देखौ एक छ़ेउड़ीऐ ज़ासदी बाराह बौरशा ओउलै लोऊ बौइणै री बिमारी थी सै यीशु रै नज़दीक आशी
9	21	कैलैकि सै आपणै मौना दी बोला थी अगर हाऊं यीशु रै जुड़कौ छ़ूंऊं लै ता हाऊं ठीक हुआ ऊ तैबै तिंआऐ यीशु पिछ़ु आशीयौ यीशु रै जुड़कै छ़ुऐं
9	22	यीशुऐ मुड़ीयौ सै देखी और बोलौ धीया हिम्मत छ़ाड़ तैरै विश्वासै तू ठीक कौरी गोई आ तैबै सै छ़ेउड़ी तेबी ई ठीक हुई गोई
9	23	ज़ेबी यीशु तेस याईरा रै घौरा काऐ पौउंच़ौ ता तिऐ बांइशी बज़ाउणै वाल़ै और भीड़ देखी
9	24	तैबै बोलौ दूर हुऔ इदरु मांई मौरी नाईं पर सुती ऐन्दी आ एथ माथै सै यीशु रौ मज़ाक उड़ाउंदै लागै
9	25	पर ज़ेबी भीड़ गाड़ी गोई ता यीशुऐ भितरै डेइयौ तिऐं मांई रौ हाथ पाकड़ौ और सै ज़िउंदी हुई गोई
9	26	और एज़ी बुशै री खुशी री खौबर तेस सारै देशा दी फैअली गोई
9	27	ज़ेबी यीशु तिदरु औगांऊ डैऔ ता दुई शेड़ै तेस पिछ़ु इणौ औटाउंदै लागै ओ यीशु राज़ै दाऊदा री खानदानी रौ आमु माथै दया कर
9	28	ज़ेबी यीशु घौरा दी पौउंच़ौ ता सै शेड़ै यीशु काऐ आशै और यीशुऐ तिउंलै बोलौ का तुमुकै विश्वास आ कि हाऊं तुमु च़ांगै कौरी सौका ऊ तिंउऐ यीशु लै बोलौ ओ प्रभु आमै विश्वास कौरी कि तुमै आमु च़ांगै कौरी सौका ई
9	29	तैबै यीशुऐ तिउंरी आखी छ़ुंइऔ बोलौ तुमारै विश्वासा रै ज़ौरिऐ तुमै च़ांगै हुआई
9	30	और सै देखदै लागै यीशुऐ तिउंकै च़ितल़ाइऔ बोलौ खौबरदार कासी कै भी एज़ी बुशा रौ पौतौ ना च़ांई लागौ
9	31	पर तिंउऐ डेइयौ सारै देशा दी यीशु रौ नाऊं फैलाई गौ
9	32	ज़ेबी सै बाइरै थै डेउंदै लागै औन्दै ता देखौ लोगु एक लाटौ ज़ासदी बुरी आत्मा थी लागी ऐन्दी यीशु काऐ आणौ
9	33	और ज़ेबी यीशुऐ बुरी आत्मा गाड़ी गोई ता लाटौ बोलदै लागौ एथ माथै भीड़ हैरान हुईऔ बोलदै लागी आमुऐ इस्राइल देशा दी इणौ केबी नाईं देखौ
9	34	पर फरीसीउऐ बोलौ एऊ ता बुरी आत्मा रै मुख्यै री सहायता कौरी बुरी आत्मा गाड़ा सा
9	35	तैबै यीशु और तेसरै च़ेलै गलील परदेशा रै सारै इलाकै और गाँवा दी डेवै और तिउंरै आराधनालय दी डेइऔ शिक्षा दैंदै थाकौ लागी और परमेश्‍वरा रै राज़्य री खुशखौबरी रौ परचार कौरदै और सौभी रौंगा री बिमारी और कमज़ोरी दूर कौरदै थाकौ लागी
9	36	ज़ेबी यीशुऐ भीड़ देखी ता तेसरै लोगु माथै दया आशी कैलैकि सै लोग इणै थै ज़िणी अण भेराल़डु री भेरै हुआई और सै परेशान और भटकै औन्दै थै
9	37	तैबै यीशुऐ आपणै च़ेलेऊ लै बोलौ पाच़ी ऐन्दी फसल ता भौरी सी पर तिऐं फसली मेटणे वाल़ै ज़िमदार भौरी कम ई
9	38	एथीलै डोखरै रै मालिका कु औरज़ कौरौ कि आपणै डोखरै दी पाच़ी ऐन्दी फसली लौइणा लै ज़िमदार भेज़
10	1	तैबै यीशुऐ आपणै च़ुनै औन्दै बारह च़ेलै आपु काऐ औटाऐ और तिउंलै बुरी आत्मा माथै हक्क्क दैऔ कि तिऊं गाड़ौ और सौभी रौंगा री बिमारी और सौभी रौंगा री कमज़ोरी दूर कौरौ
10	2	तिऊं बारह च़ेलेऊ रै नाऊं एज़ैएज़ै ई पैहलौ शमौन ज़ासलै पतरस भी बोलाई और तेसरौ भाई आन्द्रियास जबदी रौ छ़ोहरु याकूब और तेसरौ भाई यहुन्ना
10	3	फिलिप्पुस और बरतुल्मै थोमा और मामलै निणा वाल़ौ मत्ती हलफाई रौ छ़ोहरु याकूब और तद्दै
10	4	शमौन कनानी और यहुदा इस्करियोती ज़ुणिऐ यीशु पकड़वाऔ आ
10	5	इऊं बारह लै यीशुऐ एज़ै हुकमा देइऔ भेज़ै दुजी ज़ाती भिलै नाईं डेइऔ और सामरिउ रै केज़ै इलाकै दी नाईं डेइऔ
10	6	पर इस्राइला रै घौरा ई री औच़ी ऐन्दी भेरी काऐ डैऔ
10	7	और हांडदैहांडदै इणौ परचार कौरौ सौरगा रौ राज़्य नज़दीक आशी गौ सा
10	8	बिमार लोगु ठीक कौरौ मौरै ऐन्दै ज़िउंदै कौरौ कोढ़ीऊ ठीक कौरौ बुरी आत्मा गाड़ौ तुमुऐ मुफता दै पाऔ सा और मुफता दी दैऔ
10	9	आपणै गाची दी ना ता सुनौ और ना ता रुपाऐ और ना चांबौ छ़ाड़णौ
10	10	बाटा लै ना बैग निऔं ना दुई कुरतै ना बूट और ना डिंगै निऔं कैलैकि मज़दूरा लै तेसरी रोटी मिलणी च़ांई
10	11	ज़ेज़ै केज़ै इलाकै या गाँवा दी डिआलै ता पौतौ लाऔ कि तिऐ कुण आ ठीक और ज़ेबी झ़ांऊ तिदरु कु नाईं निकल़ालै तेसी रै काऐ रौऔ
10	12	घौरा दी डेउंदै ई तेसलै आशीष दैऔ
10	13	अगर तेस घौरा रै लोग शान्ति रै लायक औलै ता तिउंलै आशीष मिला सा अगर सै इणै लायक नाईं औलै ता सै आशीष और शान्ति वापिस आशा सा
10	14	ज़ुणकुण तुमु नाईं अपणावा लै और तुमारी बुशै नाईं शुणा लै तेस घौरा या तेस इलाकै कु डेउंदी बारै आपणी चैपली री धूड़ भी पोरु झाड़ै ऊ
10	15	हाऊं तुमुलै सौच़्च़ौ बोलाऊ कि फैसलै रै दिनै तेस इलाकै री हालता कु सदोम और अमोरा रै देशा री हालत भौरी सैहन ना कौरणै रै लायक औआ ली
10	16	देखौ हाऊं तुमु भेरीऊ ज़िणै इणै लोगु काऐ भेज़ाऊ ज़ुण खतरनाक शाल़टेऊ ज़िणै ई एथीलै सापा ज़िणै च़लाक और कबुतरा ज़िणै भोल़ै बौणौ
10	17	पर लोगु कु होशियार रौऔ कैलैकि सै तुमु बौड़ी खुंबल़ी दी निआं ई और आपणी आराधनालय दी तुमु दी डिंगै ला ई
10	18	तुमै मुं कालै जजा और राज़ौ काऐ तिऊं माथै और दुजी ज़ाती माथै गवाह हौणा लै पौउंच़ावा लै
10	19	ज़ेबी सै तुमु पाकड़ा लै ता एज़ी फिकर नाईं कौरीऔ कि आमै केज़ी रीती कु या का बोलीलै कैलैकि ज़ो कुछ़ तुमारौ बोलणौ औलौ सेऊ सेज़ी बौगतै तुमुलै बोला सा
10	20	कैलैकि बोलणै वाल़ै तुमै नाईं ई पर तुमारै बाबा री आत्मा तुमु दी बोला सा
10	21	भाई भाई कै और बाब छ़ोहरु कै झ़ांगणा लै दिआ लै और छ़ोहरु मां बाबा रै विरोधा दी उठीयौ तिऊं झ़ंगावा ई
10	22	मैरै नावां री वज़ाह कु सौभी लोग तुमु कु दुश्मनी छ़ाड़ा लै पर ज़ो आखरी झ़ांऊ सौबर कौरालौ तेस ई रौ छ़ुटकारौ औआ लौ
10	23	ज़ेबी सै तुमु एकी इलाकै दी तंग कौरालै ता दुजै लै भागणौ हाऊं तुमुलै सौच़्च़ौ बोलाऊ ता तुमै इस्राइला रै सौभी इलाकै दी नाईं भागा लै की आदमी रौ छ़ोहरु आशा लौ
10	24	च़ेलौ केबी भी आपणै गुरु कु बौड़ौ नाईं औन्दौ और ना नुकुर आपणै मालिका कु
10	25	च़ेलै रौ गुरु रै और नुकुरा रौ मालिका रै बराबर हौणौ ई भौरी आ अगर तिंउऐ घौरा रै मालिका आइलै बुरौ बरताव कियौ आ ता तेसरै नुकरु आइलै भी बुरौ बरताव कौरा ई
10	26	एथीलै लोगु कु नाईं डौरौ कैलैकि कोई भी च़ीज़ छ़िपी औन्दी ना आसती ज़ो पौगड़ौ ना कौरियाली और ना ई कुछ़ छ़ुपौंदौ आसतौ ज़ो उज़ाल़ै दी ना आणियालौ
10	27	ज़ो हाऊं तुमुलै न्यारै दी बोलाऊ तेस तुमै प्याशै दी बोलौ और ज़ो तुमै कौन्थु दी घुणमुणा ई तेस छ़ापरा माथै कु पौगड़ौ कौरौ
10	28	ज़ो शरीर ता झ़ांगी बौल़ा ई पर आत्मा नाईं तिऊंकु नाईं डौरौ पर परमेश्‍वरा कु डौरौ ज़ो आत्मा और शरीर दुइया नौरका दी नाश कौरी सौका आ
10	29	दुई पैसेऊ कौरी दुई च़ौड़की बिका ई तैबै भी तुमारै बाबा री मौरज़ी रै बिना तिऊं मांझ़िआ कु एक भी ज़मीना माथै नाईं लोटदी
10	30	परमेश्‍वर तुमारी ज़िन्दगी रै बारै दी ख्याल छ़ाड़ा आ इदरा झ़ाऊं कि तुमारै मुंडा रै बाल़ भी गौणै औन्दै ई
10	31	एथीलै डौरौ नाईं कैलैकि तुमै परमेश्‍वरा लै तिऊं च़ौड़की रै बालरा कु भी ज़ादै किमत्ती ई
10	32	ज़ुणकुण मुं लोगु मांझ़िऐ अपणावा लौ ता हाऊं आदमी रौ छ़ोहरु तेस आदमी सौरगा रै बाबा काऐ अपणावा ऊ
10	33	पर अगर कुण लोगु काऐ मुं नाईं अपणावा लौ ता हाऊं भी आपणै सौरगा रै बाबा काऐ तेस नाईं अपणाउंदौ
10	34	इणौ ना सौमझ़ौ की हाऊं धौतरी दी लोगु मांझ़िऐ मेल मिलाप कौरदै ऊ आशौ औन्दौ हाऊं मेल मिलाप नाईं पर झ़ौगड़ै कौराउंदै ऊ आशौ औन्दौ
10	35	हाऊं ता आशौ ऊ कि आदमी तेसरै बाबा कु और छ़ोटी तिंआरी मां कु और बोऊ तिंआरी शाशु कु अलग कौरु
10	36	आदमी रै दुश्मन ता तेसरै टौबरा रै लोग हुआई
10	37	ज़ुण आपणै मां या बाब मुकु भी भौरी प्यारै ज़ाणाई सै मैरै च़ेलै बौणनै रै लायक नाईं और ज़ुण आपणै मांऊ या मांई मुकु भौरी प्यारै ज़ाणालौ सै मैरै च़ेलै बौणनै रै लायक नाईं
10	38	और ज़ुणकुण आपणौ क्रूस नाईं उठावा लौ और मुं पिछ़ु नाईं आशा लौ सेऊ भी मैरौ च़ेलौ नाईं बौणी बौल़दौ
10	39	ज़ुण आपणै प्राण बच़ावालौ सेऊ तिऊं नाश कौरा आ और ज़ुण मेरी वज़ाह कु आपणै प्राण नाश कौरालौ सेऊ तिऊं बौच़ावा
10	40	ज़ो तुमु अपणावा लौ सेऊ मुं अपणावा सा ज़ो मुं अपणावा सा सेऊ मैरै भेज़णै वाल़ौ अपणावा सा
10	41	ज़ो भविष्यवक्ता लै भविष्यवक्ता ज़ाणीऔ अपणावा लौ सेऊ भविष्यवक्ता ज़िणौ परमेश्‍वरा कु इनाम पा आ और ज़ो धौर्मी लै धौर्मी ज़ाणीऔ अपणावा लौ सेऊ धौर्मिऊ ज़िणौ परमेश्‍वरा कु इनाम पा आ
10	42	ज़ो कोई इऊं छ़ौटै मांझ़िऊ कु एकी लै मैरौ च़ेलौ ज़ाणीऔ सिरफ एक गिलासा शेल़ौ पाणी पिलावालै हाऊं तुमुकै सौच़्च़ौ बोलाऊ सेऊ ज़ुरुरी आपणौ इनाम पा आ
11	1	ज़ेबी यीशुऐ आपणै बारह च़ेलेऊ लै हुकम देई ऐरौ ता सेऊ तिंउरै इलाकै दी शिक्षा दैणा लै और परचार कौरना लै तिदरा कु डेइ गौ
11	2	यहुन्नै कैदा दी मसीह रै कामा रौ संदेश शुणौ और आपणै च़ेलै यीशु काऐ इणै पुछ़णा लै भेज़ै
11	3	कि का आशणै वाल़ौ मसीह तू ई आ ज़ास पौखदै आमै लागै औन्दै थै या आमै कास ओरी पौखुलै
11	4	यीशुऐ तिउंलै ज़वाब दैऔ ज़ो कुछ़ तुमुऐ देखौ और शुणौ डेइऔ तेस यहुन्ना कै बोलौ
11	5	कि शेड़ै देखा ई लौंगड़ै ई आण्डाई कोढ़ी हुआई ठीक टौणै ई शुणा मौरै औन्दै हुआई ज़िउंदै और गरीब लोगु लै शुणावा खुशी री खौबर
11	6	आशीष वाल़ै ई सै ज़ुण मुं माथै शक ना कौरदै
11	7	ज़ेबी सै तिदरु डेइ गौऐ ता यीशु यहुन्ना रै बारै दी लोगु आइलै बोलदै लागौ तुमै ज़ांगल़ा दी का देखदै थै डैऔ औन्दै का बागुरा कौरी हिलणै वाल़ै शाऊंटै देखदै
11	8	तैबै तुमै का देखदै डैऔ औन्दै थै का च़ोगैबागै भिड़ै औन्दै लोगु देखदै डेवै थै नाईं कैलैकि ज़ो आदमी च़ोगैबागै बिड़ाई सै ठाठबाठा कौरी आपणै मैहला दी रौआ ई
11	9	ता तैबै तुमै का देखदै थै डैऔ औन्दै का कास गुरु देखदै ओ हाऊं तुमुलै बोलाऊ कि सेऊ यहुन्ना भविष्यवक्ता कु भी बौड़ौ आ
11	10	यहुन्ना ई सा सेऊ आदमी ज़ासरै बारै दी पवित्रशास्त्रा दी इणौ लिखौ औन्दौ कि देखौ हाऊं आपणौ सौरगदूत ताऊं कु औगाड़िऐ भेज़ाऊ सेऊ ताऊं कु औगाड़िऐ डेइयौ ताऊं कालै बाट तैयार कौरा
11	11	तैबै यीशुऐ बोलौ हाऊं तुमुलै सौच़्च़ौ बोलाऊ कि इबी झ़ांऊ ज़ेती भी आदमी धौतरी माथै रौऐ ई तिंऊ मांझ़िया कु यहुन्ना बपतिस्मौ देणै वाल़ै कु बौड़ौ कोई भी नाईं आसतौ पर परमेश्‍वरा रै राज़ा दी ज़ुण छ़ोटै कु छ़ोटौ आ सेऊ यहुन्ना कु भी बौड़ौ आ
11	12	यहुन्ना बपतिस्मा दैणै वाल़ै रै बौगता कु इबी झ़ांऊ शक्तिशाल़ी लोगुऐ तिऊं लोगु माथै हामलौ कियौ ज़ुणीऐ परमेश्‍वर आपणै ज़िवा दी राज़ कौरणै दैऔ आ और तिंउऐ भौरी कौष्ट झ़ेले ई
11	13	यहुन्ना झ़ांऊ सारै भविष्यवक्ता और मुसा रै नियम परमेश्‍वरा रै राज़ा रै बारै दी भविष्यवाणी कौरदै रौऐ
11	14	और च़ाऊ मानौ कि एलियाह ज़ो आशणै वाल़ौ थौ सेऊ एऊ आ ज़ासरै बारै दी भविष्यवाणी थी हुई ऐन्दी
11	15	अगर तुमै सौमुझ़णै च़ाहा ई ता ज़ो हाऊं बोलाऊ तेस माथै ध्यान दैऔ
11	16	हाऊं एज़ी पीड़ी री मसाल कास आइलै देउ सै तिऊं मांऊ ज़िणे ई ज़ो बज़ारा दी बोशै औन्दै एकीदुजै लै औटाइयौ बोलाई
11	17	आमुऐ तुमुलै बांइशी बाज़ी पर तुमै नाच़ै नाईं आमुऐ दुःख किऔ और तुमै नाईं लेरै
11	18	कैलैकि यहुन्नै केबी भी आच़्छ़ौ खाणौ नाईं खाऔ पिऔ और सै बोलाई तेस बितै बुरी आत्मा आ
11	19	पर ज़ेबी हाऊं आदमी रौ छ़ोहरु खा पिआ ऊ ता तुमै बोलाई इणौ कि हाऊं पेटु और सुरी पिणै वाल़ौ मामलै निणै वाल़ौ और पापी लोगु रौ गोश्टण पर ज़ुण परमेश्‍वरा री शिक्षा मानियौ च़ाला सा तिउंरी ज़िन्दगी कु परमेश्‍वरा रौ ज्ञान सौच़्च़ौ साबित हुआ आ
11	20	तैबै यीशु तिऊं इलाकै रै लोगु फिटकारदै लागौ ज़ासदी तिणीऐ भौरी च़मतकार किऐ थै कैलैकि तिंउऐ आपणौ मन नाईं बौदल़ौ थौ
11	21	फिटकार खुराजीन शहरा रै लोगु लै फिटकार बैतसैदा शहरा रै लोगु लै ज़ो नोखै काम और आच़्छ़ै काम मुंइऐ तुमु मांझ़िऐ किएई अगर तिऊं काम हाऊं दुजै इलाकै सूर और सैदा दी कौरा थौ ता सै तिंउरै बौणै औन्दै बोरी रै जुड़कै भिड़ीयौ और आपणै शरीरा दी छ़ारा मांडीयौ केबकै आपणौ मन पापा कु बौदल़ा थै
11	22	पर हाऊं तुमुलै बोलाऊ कि फैसलै रै दिना दी तुमारी हालत तिऊं सूरसैदा इलाकै कु भी ज़ादी बुरी हुणी आ
11	23	ओ कफरनहूमा रै लोगुओ का तुमु सौरगा झ़ांऊ उंच़ौ कौरा ई ताऊं ता तौल़ै उतारा ई पैताल़ा लै ज़ो च़मतकार काम तुमु मांझ़िऐ कौरै ई अगर सदोम इलाकै दी कौरै थै ता सेऊ आज़ा झ़ांऊ बौणी रौआ थौ
11	24	पर हाऊं तुमुलै बोलाऊ कि फैसलै रै दिनै तेरी हालत सदोमा री हालता कु ज़ादी बुरी हुणी आ
11	25	सेज़ै बौगतै यीशुऐ बोलौ ओ बाब सौरगा और धौतरी रै मालिक हाऊं तैरौ धन्यबाद कौराऊ कि तू इऐं बुशै ज्ञानी और सौमझ़दारु लोगु कु च़ोरी छ़ाड़ी पर अनपड़ और सिधैसाधै लोगु माथै पौगड़ौ की आ
11	26	ओ बाब ताउंकै इणौ ई आच़्छ़ौ लागौ
11	27	मैरै बाबै मुकै सब कुछ़ देई गौ आ कोई ना ज़ाणदौ कि छ़ोहरु कुण आ सिरफ बाब ज़ाणा सा और बाब कुण आ इणौ भी कोई ना ज़ाणदौ सिरफ छ़ोहरु या ज़ास माथै छ़ोहरु तेस पौगड़ौ कौरणै च़ाहा लौ
11	28	ओ सब मैहनत कौरणै वाल़ेउओ और गौरकै थाली दाबुऐ औन्दै लोगुओ मुं काऐ आशौ हाऊं तुमुलै आराम दिआऊ
11	29	मैरौ शमाई आपु माथै च़ुंगौ और मुकु शिखौ कैलैकि हाऊं शांत और ज़िवा कु भौलौ आ और तुमै आपणै ज़िवा दी आराम पा लै
11	30	कैलैकि मैरौ शमाई आसान और मैरौ भार हौल़कौ आ
12	1	सेज़ै बौगतै यीशु आरामा रै दिना दी डोखरै दी थौ डेऊंदै लागौ औन्दौ और तेसरै च़ेलेऊ रै भूख लागी ता सै गिऊंआ रै सील चोड़ीयौ खान्दै लागै
12	2	तैबै फरीसीउ मांझ़िऐ कु कुछ़ लोगुऐ बोलौ ज़ेज़ौ काम आरामा रै दिना दी नाईं जान्दौ कौरणौ सेज़ौ काम तुमै और तुमारै च़ेलै कैलै कौरा ई
12	3	यीशुऐ तिउंलै ज़वाब दैऔ का तुमुऐ धौर्म शास्त्रा दी नाईं पौड़ौ ज़ेबी राज़ौ दाऊद और तेसरै साथी भुखै थै तिउंकै खाणा लै कुछ़ भी नाईं थौ तैबै राज़ै दाऊदै का कियौ
12	4	सेऊ परमेश्‍वरा रै घौरा दी डैऔ और तिऐ परमेश्‍वरा लै च़ौड़ाई औन्दी भोगा री रोटी खाई और आपणै साथीऊ लै भी देई ज़ो सिरफ याजक ई खा थै
12	5	या का तुमुऐ नियमा दी नाईं पौड़ौ कि याजक आरामा रै दिना परमेश्‍वरा रै घौरा दी आरामा रै दिना री विधी चोड़ना दी भी बेकसूर ठहराई
12	6	पर हाऊं तुमुलै बोलाऊ कि इदै सेऊ आ ज़ो परमेश्‍वरा रै घौरा कु भी बौड़ौ आ
12	7	अगर तुमै एथरौ मतलब ज़ाणाई हाऊं दया कौरी खुश हुआ ऊ बौल़ी कु नाईं ता तुमै बेकसूरी लै आरोपी नाईं बोला थै
12	8	आदमी रौ छ़ोहरु ता आरामा रै दिना रौ भी प्रभु आ
12	9	तिदरु कु डेइयौ यीशु तिउंरै आराधनालय दी आशौ
12	10	तिऐ एक आदमी थौ ज़ासरौ हाथ शुकौ औन्दौ थौ तैबै कुछ़ फरीसी और शास्त्री लोग यीशु माथै आरोप लाईणा लै बोलौ का आरामा वाल़ै दिना दी च़ांगौ कौरणौ ठीक आ
12	11	यीशुऐ तिउंलै बोलौ तुमु मांझ़िऊ इणौ कुण आ ज़ासरी एक ई भेरी आ और सै आरामा रै दिनै खाल़ी दी पौड़ा ली ता सेऊ तिंया पाकड़ीयौ नाईं गाड़दौ
12	12	भौलै आदमी री किमत भेरी कु केती बौड़ियौ आ एथीलै आरामा रै दिनै भौलाई कौरणी ठीक आ
12	13	तैबै यीशुऐ तेस आदमी लै बोलौ आपणौ हाथ बौड़ाऊ तिणीऐ आपणौ हाथ औगांऊ कियौ और सेऊ तैबै दुजै हाथा ज़िणौ ठीक हुई गौ
12	14	तैबै फरीसीउऐ बाइरै डेइयौ यीशु रै विरोधा दी गुणमुणादै लागै कि एस किणै कौरी झ़ांगी
12	15	इणौ ज़ाणीयौ यीशु तिदरु कु डेइ गौ और भौरी लोग यीशु पीछ़ु हुई गौऐ और यीशुऐ सौभी लोग च़ांगै कियै
12	16	और यीशुऐ सै च़ितल़ाऐ कि तुमै मुं ना देखाऔ कि हाऊं कुण ऊ
12	17	ताकी ज़ो वचन परमेश्‍वरै यशायाह भविष्यवक्तै रै ज़ौरिऐ बोलौ औन्दौ थौ सेऊ पुरौ हुआ
12	18	देखौ एऊ मैरौ नुकुर आ ज़ो मुंइऐ छ़ांटौ आ मैरौ प्यारौ ज़ासकु मैरौ मन खुश आ हाऊं आपणी आत्मा एस माथै पा ऊ और सेऊ दुजी ज़ाती लै फैसलै री खौबर शुणावा लौ
12	19	सेऊ ना झ़ौगड़ौ कौरालौ और ना नाच़ागा लौ और ना बज़ारा दी सेऊ ज़ोरैज़ोरै बोलीयौ शिक्षा दिया लौ
12	20	सेऊ फेच़ै औन्दै डाल़ नाईं चोड़ालौ और ना धुंऔ देणै वाल़ौ दियौ इशावालौ ज़ेबी झ़ांऊ सेऊ फैसलै माथै ज़ीत नाईं दिलावा लौ
12	21	दुजी ज़ाती तेसरै नाऊं माथै आश छ़ाड़ा लै
12	22	तैबै लोगुऐ एक शेड़ौ और लाटौ आदमी यीशु काऐ आणौ ज़ासदी बुरी आत्मा थी और यीशुऐ सेऊ ठीक कियौ और सेऊ बोलदै और देखदै लागौ
12	23	एथ माथै सारै लोग हैरान हुईयौ बोलदै लागै एऊ का दाऊदा री सन्तान आ
12	24	पर फरीसीउऐ इणौ शुणियौ बोलौ एऊ ता बुरी आत्मा रै मुख्यै शैताना री सहायता कौरी बुरी आत्मा गाड़ा आ
12	25	पर यीशुऐ तिंउरै मौना री बुशै ज़ाणीयौ तिउंलै बोलौ ज़ेज़ै राज़्य दी आपु मांझ़िऐ फूट हुआ सा सेऊ पोरु उझ़ड़ा सा और ज़ेज़ै घौरा या इलाकै दी फूट हुआ सा सेऊ घौर नाश हुआ सा
12	26	और अगर शैतान ई शैतान गाड़ा ता सेऊ आपणौ ई विरोधी हुई गौ आ तैबै तेसरौ राज़ किणै कौरीऐ बौणी रौआ सा
12	27	अगर हाऊं शैताना रै ज़ौरिऐ बुरी आत्मा गाड़ाऊ ता तुमारी सन्तान कासरै ज़ौरिऐ बुरी आत्मा गाड़ाई एथीलै सै ई तुमारौ फैसलौ कौरा ई
12	28	अगर हाऊं परमेश्‍वरा री शक्ति कौरीऐ बुरी आत्मा गाड़ाऊ ता परमेश्‍वरा रौ राज़ तुमारै बिच़ा दी आशी गौ आ
12	29	या किणै कौरी कोई आदमी कास शक्ति वाल़ै रै घौरा दी डेइयौ तेसरी धनज़यदाद लुटी सौका आ ज़ेबी झ़ांऊ कि पैहलै सेऊ तेस शक्ति वाल़ौ आदमी नाईं बानालौ तैबै सेऊ तेसरौ घौरा री धनज़यदाद लुटा सा
12	30	ज़ो मैरै साथा दी नाईं आ सै मैरै विरोधा ई और ज़ो मुं आइलै कौठै नाईं कौरदै सै ढाल़ा ई
12	31	एथीलै हाऊं तुमुलै बोलाऊ कि आदमी रै सारै रौंगा रै पाप और बुराई माफ हुआ पर पवित्र आत्मा री बुराई माफ नाईं औली
12	32	ज़ुणकुण आदमी रै छ़ोहरु रै विरोधा दी कोई बूश बोलालौ तेसरौ एऊ गुनाह माफ हुआ लौ पर ज़ुणकुण पवित्र आत्मा रै विरोधा दी कुछ़ बोलालै तेसरौ गुनाह ना ता लोका दी और ना परलोका दी माफ हुआ लौ
12	33	अगर पेड़ा लै आच़्छ़ौ बोलाई ता तेसरै फल़ा लै भी आच़्छ़ौ बोलौ या निकामौ बोलाई ता तेसरै फल़ा लै भी निकामौ बोलौ कैलैकि पेड़ आपणै फल़ा कौरी रवाइया आ
12	34	ओ लोगुओ तुमै दुष्ट ई ज़ैहरिलै सापा ज़िणै तुमै बुरै हुईयौ किणै कौरै आच़्छ़ी बुशै बोली सौका ई कैलैकि ज़ो मौना दी भौरुऔ औन्दौ सेऊ ई मुंआ दी आशा
12	35	भौलौ आदमी आपणै भौलै ज़िवा रै खौज़ानै कु भौली बूशै ला सा और बुरौ आदमी ला सा आपणै बुरै ज़िवा रै खौज़ानै कु बुरी बूशै ज़ो तुमारै ज़िवा दी औलौ सेऊ निकल़ा मुआं कौरी बाइरै
12	36	और हाऊं तुमु कु बोलाऊ कि आदमी ज़ोज़ो निकामी बूशै बोलालै फैसलै रै दिनै सै हर एक तिऊं बूशै रौ लेखौ दिआ लै
12	37	कैलैकि तू आपणी बुशा री वज़ाह कु बेकसूर और आपणी बुशु री वज़ाह कु दोषी ठहराइयाइ
12	38	एथ माथै कुछ़ शास्त्रिउ और फरीसीउऐ यीशु लै बोलौ ओ गुरु आमै ताऊं कौरी एक निशाणी देखणी च़ांई सा
12	39	यीशुऐ तिउंलै ज़वाब दैऔ एज़ै पोस्तै रै बुरै और गलत लोग निशाणी लोड़ाई पर योना भविष्यवक्ता री निशाणी छ़ाड़ियौ हाऊं केज़ी भी निशाणी नाईं देखाल़दौ
12	40	योना चिया दिनै और राची झ़ांऊ पाणी दी बड़ी माच़्छ़ी रै पेटा दी रौऔ तिणी ई हाऊं आदमी रौ छ़ोहरु चीन दिनै और राची धौतरी रै भितै रौआ लौ
12	41	निनवे देशा रै लोग भी एज़ै पोस्तै रै लोगु आइलै उठीयौ परमेश्‍वरा रै फैसलै रै दिना दी तिऊं माथै इलज़ाम ला ई कैलैकि तिंउऐ योना भविष्यवक्ता रौ परचार शुणियौ आपणौ मन पापा कु बौदल़ौ आ और इदै ता योना भविष्यवक्ता रौ भी गुरु आ
12	42	दक्षिणा रै तौरफा री राणी परमेश्‍वरा रै फैसलै रै दिना दी एज़ै पोस्तै रै लोगु आइलै उठीयौ तिऊं माथै इलज़ाम ला सा कैलैकि इऐ राणी सुलेमान गुरु रै ज्ञान शुणना लै धौतरी रै धुरै कु आशी थी सुलेमान राज़ै काऐ और देखौ इदै ता सुलेमान गुरु कु भी बौड़ौ गुरु आ
12	43	ज़ैबै आदमी कु बुरी आत्मा निकल़ा सा तैबै सै बुरी आत्मा आपु कालै खाली ज़ागाह दी आरामा वाल़ी ज़ागाह लोड़ा आ और ज़ैबै बुरी आत्मा कै किऐ भी ज़ागाह नाईं मिलदी
12	44	तैबै सै आपुलै बोलाई हाऊं आबै आपणै सेज़ै आदमी दी डिआऊ ज़िदरु हाऊं निकल़ी ऊ और ज़ैबै सै बुरी आत्मा वापिस तिऐ आशा ज़ीदरु सै निकल़ी थी तिऐ तिआंकै सै ज़ागाह साफसुथरी और सज़ी औन्दी मिला आ
12	45	और सै बुरी आत्मा डेइयौ आपु आइलै औज़ौ सात बुरी आत्माऐं आणा सा ज़ो तियांकु भी बुरी हुआई इणै कौरीऐ सै सारी बुरी आत्माऐं तेस शरीरा दी डेइयौ वास कौरा ई तेस आदमी री हालत ज़ासदी सै बुरी आत्माऐं हुआई पैहलै कु भी ज़ादी बुरी बौणा सा एज़ै पोस्तै रै बुरै लोगु री हालत भी इणी ई हुणी आ
12	46	ज़ेबी यीशु भिड़ा आइलै बूशै लाइंदै लागौ औन्दौ थौ तैबै यीशु री मां और भाई बाइरै खौड़ै थै और सै तेस आइलै बूशै लाइणौ च़हा थै
12	47	तेस आइलै कुणि एकीऐ बोलौ देख तेरी मां और तैरौ भाई बाइरै खौड़ै आ और ताऊं आइलै बुशै लाइणै च़हा ई
12	48	यीशुऐ तिउंलै ज़वाब दैऔ कुण आ मेरी मां और कुण आ मैरौ भाई
12	49	और आपणै च़ेलै री तौरफा दी आपणौ हाथा बड़ाइयौ बोलौ देखौ मेरी मां और मैरै भाई इऐ ई
12	50	कैलैकि ज़ुणकुण मैरै सौरगा रै बाबा री इच़्छ़ा माथै हांडा ई सेई मैरै भाई और मेरी बौइणी और मेरी आमा सा
13	1	सेज़ै दिनै यीशु घौरा कु निकल़ियौ झ़िला रै डीका काऐ बोशौ
13	2	और तेस काऐ इणी बौड़ी भीड़ कौट्ठै हुई कि सेऊ किश्ती दी डैऔ और सारी भीड़ ढिका काऐ खौड़ी रौई
13	3	और यीशुऐ तिउंलै औनैणै दी भौरी बूशै बोली एक बीजा बौइणै वाल़ौ बीजा बौइंदै डैऔ
13	4	बौइंदै बारै कुछ़ बीज बाटा दी फोकुऔ और सेऊ बीज़ च़ुणौ च़िड़ुचिटकोरुऐ
13	5	कुछ़ बीज़ पौड़ौ पथरियाल़ी ज़मीना दी ज़िऐ तिउंलै भौरी माटौ नाईं मिलौ और डूंगौ माटौ नाईं मिलणै री वज़ाह कु सै फेट्टी ई ज़ौमी गौऐ
13	6	पर ज़ैबै ताती रुढ़ लागी तैबै सै आंगुरै पोरु शुकी गौऐ
13	7	कुछ़ बीज़ पौड़ौ झ़ाड़िऊ मांझ़िऐ और सेऊ बौड़िदैंबौड़िदैं दाबुऔ पोरु झ़ाड़िऊ थाल
13	8	पर कुछ़ बीज़ पौड़ौ आच़्छ़ी ज़मीना दी और सेऊ भौरी फौल़ौ कुछ़ फौल़ौ तीस पाथै कुछ़ साठ पाथै और कुछ़ शौ पाथै
13	9	अगर तुमै सौमुझ़णै च़ाहा ई ता ज़ो हाऊं बोलाऊ तेस माथै ध्यान दैऔ
13	10	च़ेलेउऐ यीशु काऐ आशीयौ तेसकु पुछ़ौ तू लोगु कु औनैणै दी का बुशै ला ई
13	11	यीशुऐ तिउंलै ज़वाब दैऔ तुमुकै ता सौरगा रै राज़ा रै भेता री सौमझ़ देई ऐन्दी आ पर तिउंलै नाईं
13	12	कैलैकि ज़ासकै आसती सा तेसकै औज़ौ मिला सा और तेसकै भौरी हुआ लौ पर ज़ासकै कुछ़ नाईं सा तेसकु ज़ो कुछ़ तेस काऐ आ तेस भी पोरु निआं ई
13	13	हाऊं तिऊंकु औनैणै दी एथलै बूशै बोलाऊ कि ज़ो लोग देखा ता ई रौंगै पर सुंच़दै नाईं और शुणा ता ई रौंगै पर सौमुझ़दै नाईं
13	14	तिंउरै बारै दी यशायाह भविष्यवक्ता री एज़ी भविष्यवाणी पुरी हौआ सा तुमै कौन्थु कु ता शुणा लै पर सौमुझ़दै नाईं और आखी कु ता देखाल़ै पर नाईं दिशदौ
13	15	कैलैकि इऊं लोगु रै मन मोटै हुई गोऐ और सै कौन्थु कु उंच़ौ शुणाई सा और तिंउऐ आपणी आखी मीच़ी गोई आ किऐ इणौ ना च़ांई हुऔ कि सै आखी कु देखा और कौन्थु कु शुणा और ज़िवा कु सौमझ़ा और फिरा लै और हाऊं तिऊं ठीक कौराउ
13	16	पर भौली आ तुमारी आखी कि सै देखा सा और तुमारै कौन्थु कि सै शुणाई
13	17	कैलैकि हाऊं तुमुलै सौच़्च़ौ बोलाऊ की भौरी गुरुऐ और धौर्मिऐ च़ाऔ कि ज़ो बूशै तुमै देखा ई देखा पर नाईं देखी और ज़ो बुशै तुमै शुणाई शुणा पर नाईं शुणी
13	18	ऐबै तुमै बौइणा वाल़ै रै औनैणै रौ मतलब शुणौ
13	19	ज़ुणकुण राज़्य रौ वचन शुणियौ नाईं सौमझ़दौ तेसरै ज़िवा दी ज़ो कुछ़ औइनौ औन्दौ थौ तेस सेऊ दुष्ट आशीयौ छ़ुड़ाइयौ नियां पोरु एऊ सेऊ ई बीज आ ज़ो बाटा रै धूरै दी औइनौ औन्दौ थौ
13	20	और ज़ो बीज़ पथरीयाल़ी ज़मीना दी औइनौ औन्दौ एऊ सेऊ आ ज़ो वचन शुणियौ खरकच़ार खुशी कौरीऐ माना ई
13	21	पर आपणै दी ज़ौड़ी नाईं पाकुड़णै री वज़ाह कु सेऊ थोड़ै ई दिना रौ सा और ज़ेबी वचना री वज़ाह कु दुःख या सताव हुआ आ ता खरकच़ार ठोकर खा सा
13	22	ज़ो बीज़ झ़ाड़िऊ मांझ़िऐ औइनौ थौ एऊ सेऊ आ ज़ो वचन शुणाई पर धौतरी री च़िन्ता और रुपाऐ पैसै रौ धोखौ वचन दाबा सा और सेऊ फल़ नाईं आणदौ
13	23	ज़ो आच़्छ़ी ज़मीना दी पौड़ौ औन्दौ सेऊ एऊ आ ज़ो वचन शुणियौ सौमझ़ा सा और फल़ आणा सा कोई शौ गुणौ कोई साठ गुणौ और कोई तीस गुणौ
13	24	यीशुऐ तिउंलै एक औज़ौ औनैणौ दैऔ सौरगा रौ राज़ तेस ज़िमदारा रै ज़िणौ आ ज़ुणिऐ आपणै डोखरा दी आच़्छ़ौ बीज़ बौ
13	25	पर ज़ेबी लोग सुतै औन्दै थै ता तेसरौ दुश्मनै आशीयौ गिऊं मांझ़िऐ ज़ांगल़ी बीज बौइयौ डैऔ
13	26	ज़ेबी मिण्डु निकल़ै और सील़ लागै ता ज़ांगल़ी गुल़ै रै पौधै भी दिशै
13	27	एथ माथै घौरा रै नुकरै आशीयौ तेसलै बोलौ ओ मालिक का ताइंऐ आपणै डोखरै दी आच़्छ़ौ बीज़ नाईं बौ थौ तैबै ज़ांगल़ी गुल़ै रै पौधै तिऊं मांझ़िऐ किदरा कु आशै ई
13	28	तिणिऐ तेसलै बोलौ एऊ कास दुश्मना रौ काम आ नुकरै तेसलै बोलौ का तेरी मौरज़ी आ कि आमै डेइयौ तिऊं कौठै कौरी
13	29	तिणिऐ बोलौ नाईं इणौ ना च़ांई हुऔ कि ज़ांगल़ी गुल़ै रै पौधै कौठै कौरदै बारै तुमै तिऊं आइलै गीऊं भी पोटा लै
13	30	लौइणै झ़ांऊ दुइया एकी दुजै आइलै बौड़णै दैऔ और लौइणै रै बौगतै झ़ांऊ हाऊं लौइणै वाल़ेऊ कै बोलु लौ की पैहलै ज़ांगल़ी गुल़ै रै पौधै कौठै कौरीयौ ज़ाल़ना लै तिंउरै पुलटै बानौ और गीऊं मैरै कोठे दी कौठै कौरौ
13	31	यीशुऐ तिउंलै एक औज़ौ औनैणौ दैऔ सौरगा रौ राज़ राई रै एक गुल़ै ज़िणौ आ ज़ो एकी आदमीऐ नियौं आपणै डोखरा दी बौई गौ
13	32	सेऊ सौभी बिजा रै गुल़ै कु छ़ोटौ ता औआ सा पर ज़ेबी सेऊ बौड़ा सा तैबै सौभी पौधै कु बौड़ौ औआ सा और इणौ झ़ोट बौणा सा कि सौरगा रै च़ड़कु आशीयौ तेसरी डाल़ी दी डेरौ पा ई
13	33	यीशुऐ एक औज़ौ औनैणौ तिउंकै शुणाऔ सौरगा रौ राज़ संज़ेड़ै ज़िणौ सा ज़ो एकी छ़ेउड़ीऐ निईऔं चीन पाथै पिठै मांझ़िऐ मुछ़ौ आ और देखदैदेखदै सारौ पिठौ ओसरी गौ आ
13	34	इऐ सारी बूशै यीशुऐ औनैणै दी लोगु कु बोली और बिना औनैणै देइयौ यीशु तिउंकै कुछ़ शिक्षा नाईं दिया थौ
13	35	कि ज़ो वचन गुरु रै ज़ौरिऐ बोलौ औन्दौ थौ सेऊ पुरौ हुआ हाऊं औनैणै बोलणै लै आपणौ मुं खोलालौ हाऊं तिऊं बूशै ज़ो धौतरी रै बौणना कु छ़ुपी रौई आ पौगड़ौ कौरुलौ
13	36	तैबै यीशु भीड़ा छ़ाड़ियौ घौरा दी आशौ और यीशु रै च़ेलेउऐ तेस काऐ आशीयौ बोलौ डोखरा रै ज़ांगल़ी बीजा रौ औनैणौ आमुकै सौमझ़ाऊ
13	37	यीशुऐ तिउंलै ज़वाब दैऔ आच़्छ़ौ बीज़ बौइणै वाल़ौ हाऊं आदमी रौ छ़ोहरु ऊ
13	38	डोखरै इऐ धौतरी लै लोग ई आच़्छ़ौ बीज मतलब सेज़ै लोग ई ज़ुण परमेश्‍वर आपणै ज़िवा दी राज़ कौरणै दियाई ज़ांगल़ी बीज़ मतलब सेज़ै लोग ई ज़ुण इणै काम कौरा ई ज़ो शैताना कै आच़्छ़ै लागा ई
13	39	ज़ुणी दुश्मनै सेऊ बौ सेऊ शैतान सा लौइणौ धौतरी रौ अन्त आ लौइणै वाल़ौ सौरगा रौ सौरगदूत आ
13	40	ज़िणै ज़ांगल़ी गुल़ै कौठै कौरा ई और ज़ाल़ा ई तिणी ई इऐं धौतरी रै आखरी दी हुआ लौ
13	41	हाऊं आदमी रौ छ़ोहरु आपणै सौरगदूत भेज़ालौ और सै तेसरै राज़्य मांझिऊ कु सौभी ठोकरा री वज़ाह कालै और बुरै काम कौरणै वाल़ै कौठै कौरा सा
13	42	और तिऊं आगी रै भाठै दी पाई ज़िऐ लेरनौ और दांद चाकणै हुआ आ
13	43	सेज़ै बौगतै धौर्मी आपणै बाबा रै राज़ा दी सुरज़ा ज़िणौ च़ौमका लौ अगर तुमै सौमुझ़णै च़ाहा ई ता ज़ो हाऊं बोलाऊ तेस माथै ध्यान दैऔ
13	44	सौरगा रौ राज़ डोखरै दी छ़ुपै औन्दै रुपाऐ पैसै रै ज़िणौ आ ज़ो कास आदमी कै मिलौ और च़ोरी गौ और भौरी खुश हुईयौ डैऔ और आपणौ सब कुछ़ बेच़ी गौ और सेऊ डोखरौ खरीदी गौ
13	45	तैबै सौरगा रौ राज़ एकी बाणीऐ ज़िणौ सा ज़ो आच़्छ़ै मोतिऊ लोड़दै थौ लागौ औन्दौ
13	46	ज़ेबी तेसकै एक भौरी मैंहगौ मोती मिलौ ता तिणिऐ डेईयौ आपणौ सारौ कुछ़ बेच़ी गौ और सेऊ मोती खरीदी गौ
13	47	तैबै सौरगा रौ राज़ तेस बौड़ै ज़ाल़ा ज़िणौ आ ज़ो समुन्दरा दी पाऔ और सौभी रौंगा री माच़्छ़ी कौठै कौरीयौ आणी
13	48	और ज़ेबी ज़ाल़ भौरुइ गौ ता झ़ींवरै सेऊ ज़ाल़ झिड़ीऔ डीका काऐ आणौ और बोशियौ आच़्छ़ीआच़्छ़ी ता ओखरा दी कौठी की और निकामीनिकामी शोटी गोई पोरु
13	49	धौतरी रै आखरी दी इणौ ई हुआ लौ सौरगदूत आशीयौ दुष्ट लोग धौर्मिऊ लोगा कु अलग कौरालौ
13	50	और तिऊं दुष्ट लोगु आगी रै भाठै दी पा लै ज़िऐ लेरनौ और दांद चाकणौ औलौ
13	51	का तुमुऐ एज़ी सारी बुशै सौमझ़ी गोई तिंउऐ यीशु लै बोलौ ओ
13	52	यीशुऐ तिउंलै बोलौ एथीलै सौभी शास्त्री ज़ो सौरगा रै राज़्य रौ च़ेलौ बौणौ औन्दौ तेस घौर वाल़ै रै ज़िणौ आ ज़ो आपणै भण्डारा कु नौईं और पुराणी च़ीज़ै गाड़ा सा
13	53	ज़ेबी यीशुऐ सौभी औनैणै बोली गौऐ थै ता तिदरु कु डेई गौ
13	54	और आपणै इलाकै दी आशीयौ तिंउरै आराधनालय दी तिउंलै इणौ शिक्षा दैंदै लागौ कि सै हैरान हुइयौ बोलदै लागै एसकै इऐ ज्ञान और शक्ति वाल़ै काम किदरा कु मिलै ई
13	55	का एऊ बाड़ी रौ छ़ोहरु नाईं आ और का एसरी मां रौ नाऊं मरियम और एसरै भाई रै नाऊं याकूब युसुफ शमौन और यहुदा नाईं आ
13	56	और का एसरी सारी बौइणी आमु मांझ़िऐ नाईं रौउंदी तैबै एसकै एऊ सब किदरा कु मिलौ आ
13	57	एज़ी तांइऐ तिंउऐ तेसरी वज़ाह कु ठोकर खाई पर यीशुऐ तिउंलै बोलौ भविष्यवक्ता लै आपणै देश और आपणै घौरा छ़ाड़ियौ सारी ज़ागाह दी इज़्ज़त मिला
13	58	और तिणिऐ तिऐ तिंउरै अविश्वासा री वज़ाह कु भौरी का शक्ति रै काम नाईं किऐ
14	1	सेज़ै बौगता दी राज़ै हेरोदेसै यीशु रै हैरानी वाल़ै कामा रै बारै दी शुणौ
14	2	और आपणै नुकुरा लै बोलौ यीशु यहुन्ना बपतिस्मौ दैणै वाल़ौ आ ज़ो मुर्दे मांझ़िआ कु ज़िउंदौ हुई गौ आ एज़ै कारण यीशु कै शक्ति वाल़ै काम ई लागै औन्दै हुंदै
14	34	हेरोदेसै इणौ एथीलै सुंच़ौ थौ कैलैकि हेरोदेसै आपणै भाई फिलिप्पुसा री छ़ेउड़ी हेरोदियासा आइलै शादी की थी और यहुन्नै हेरोदेसा लै बोलौ थौ कि ताऐं गलत कियौ आ आपणै भाई री छ़ेउड़ी आपुलै छ़ाड़नी ताउंलै ठीक नाईं आ एथीरी वज़ाह कु यहुन्ना पाकड़ीयौ बानौ और ज़ेला दी पाई गौ थौ
14	5	एथीलै सेऊ तेस झ़ांगणौ च़ाहा थौ पर लोगु कु डौरा थौ कैलैकि सै तेस गुरु माना थै
14	6	पर ज़ेबी हेरोदेसा रौ ज़नम दिन आशौ ता हेरोदियासा री छ़ोटीऐ पार्टी दी नाच़ियौ हेरोदेस खुश कियौ
14	7	एथ माथै तिणिऐ कसम खाइयौ वचन दैऔ ज़ो कुछ़ तू मांगा ली हाऊं ताउंलै दिआऊ
14	8	सै आपणी मां रै उकसाणै माथै बोली यहुन्ना बपतिस्मौ दैणै वाल़ै रौ मूंड थाल़ी दी इऐ मुं काऐ आणौ
14	9	राज़ौ दुखी हुऔ पर आपणी कसमा का और साथा दी बोशणै वाल़ै री वज़ाह कु हुकम दैणै कि पोरु दैऔ
14	10	और तिणिऐ ज़ेला दी लोग भेज़ीयौ यहुन्ना रौ मूंड काटौ
14	11	और तेसरौ मूंड थाल़ी दी आणौ और छ़ोटी कै दैणै और तिऐं सेऊ मूंड आपणी मां काऐ नियौं
14	12	तैबै यहुन्ना रै च़ेलै आशै और तेसरौ मौड़ौ नीईंयौ दाबी गौ और डेईयौ यीशु कै खौबर देई
14	13	ज़ेबी यीशुऐ इणौ शुणौ ता सेऊ किश्ती माथै च़ौड़ियौ तिदरा कु केज़ी एखुली ज़ागाह दी एखुलै दी डेई गौ लोग इणौ शुणियौ इलाकैइलाकै कु पैदल ई तेस पिछ़ु हुई गौऐ
14	14	तिणिऐ निकल़ियौ एक बौड़ी भीड़ देखी और तिऊं माथै दया की और यीशुऐ तिंउरै बिमार लोग ठीक किऐ
14	15	ज़ेबी ब्याल़ हुई ता यीशु रै च़ेलेउऐ तेस काऐ आशीयौ बोलौ एज़ी ज़ागाह शुनशान आ और बेर औन्दी लागी गोई इऊं लोगु नीज़ुका रै बस्ती और गाँव दी छ़ाड़ौ ताकी इऐ लोग आपकालै रौइणै रौ और रोटी खाणै रौ इन्तज़ाम कौरा
14	16	पर यीशुऐ तिउंलै बोलौ तिऊंरौ डेऊणौ ज़रुरी नाईं तुमै ई इऊं लै खाणा लै दैऔ
14	17	तिंउऐ यीशु लै बोलौ इऐ आमुकै पांज़ रोटी और दुई माच़्छ़ी छ़ाड़ियौ कुछ़ा ना आसतौ
14	18	यीशुऐ बोलौ तिऊं इदै मुं काऐ आणौ
14	19	तैबै यीशुऐ लोगु लै घासा माथै बोशणै लै बोलौ और तैबै यीशुऐ सै पांज़ रोटी और दुई माच़्छ़ी आपणै हाथा दी की और सौरगा बिलै देखीयौ परमेश्‍वरा रौ धन्यबाद देइयौ आशीष मांगी और रोटी च़ेलेऊ कै देई और च़ेलै लागै लोगु कै बांटदै
14	20	तैबै सारै लोगुऐ पेटा भौरीऔ रोटी खाई तेती माथै भी च़ेलेउऐ बौच़ै औन्दै रोटी और माच़्छ़ी रै बारह छ़ाबड़ै भौरै
14	21	और खाणा वाल़ै छ़ेउड़ीऊ और लोल़डेऊ छ़ाड़ियौ पांज़ हज़ार ता मौरद थै
14	22	तैबै यीशुऐ खरकच़ार आपणै च़ेलै किश्ती दी डेऊणा लै मज़बूर कियै कि सै तेसकु पैहलै पारै डिआलै ज़ेबी झ़ांऊ सेऊ लोगु छ़ाड़ा लौ
14	23	यीशु लोगु छ़ाड़ियौ प्राथना कौरना लै अलग पाहाड़ा दी डेई गौ और ब्याल़ी यीशु तिऐ एखुली थौ
14	24	सेज़ै बौगतै किश्ती झ़िला रै बिच़ा दी बागुरा कौरी हिलदैढ़ुलदै थी लागी औन्दी कैलैकि बागुर सामनै ओउलै थौ लागौ औन्दौ
14	25	और यीशु राचकै च़ार बाज़ै झ़िला माथै हाण्डदी बारै तिऊं काऐ आशौ
14	26	च़ेलै यीशु झ़िला दी पाणी माथै आण्डदी बारै रै देखीयौ घबराई गौऐ और बोलदै लागै एऊ भूत आ और डौरा रै मारै सै हाकै मारदै लागै
14	27	तैबै यीशुऐ खरकच़ार तिऊं आइलै बूशै लाई और बोलौ हिम्मत कौरौ हाऊं आ नाईं डौरौ
14	28	पतरसै यीशु लै ज़वाब दैऔ ओ प्रभु अगर तू आ ता मुं आपु काऐ पाणी माथै हाण्डीयौ आशणा रौ हुकम दैऔ
14	29	यीशुऐ बोलौ आश तैबै पतरस किश्ती कु उतरियौ यीशु काऐ डेऊणा लै पाणी माथै हाण्डदै लागौ
14	30	पर बागुर च़ौगरुइयौ डौरी गौ और ज़ेबी डूबदै लागौ ता हाकै मारीयौ बोलौ ओ प्रभु मुं बौच़ाऊ
14	31	यीशुऐ खरकच़ार हाथ बड़ाइयौ सेऊ पाकड़ी गौ और तेसलै बोलौ ओ अविश्वासी ताइंऐ कैलै शक कियौ
14	32	ज़ेबी सै किश्ती दी डेई गौऐ ता बागुर रुकी गौ
14	33	एथ माथै तिंउऐ ज़ो किश्ती दी थै यीशु लै ढाला कौरीऐ बोलौ सौच़्च़ी ई तू परमेश्‍वरा रौ छ़ोहरु आ
14	34	तेत बासिऐ सै गन्नेसरत गाँवा दी पौउंच़ै
14	35	तिदलै लोगुऐ यीशु रवाई गौ और तिदलै लोगुऐ सारै परदेशा दी खुशी री खौबर पउंच़ाई और सारै बिमार लोगु यीशु काऐ आणै
14	36	और सै यीशु कु औरज़ कौरदै लागै कि सै तिऊं आपणै जुड़कै ई छ़ुंइणै दै और ज़ेती लोगुऐ भी यीशु छ़ुंऔं सै ठीक हुई गौऐ
15	1	तैबै फरीसी लोग और कुछ़ यहुदी शास्त्री लोग ज़ो यरुशलेम शहरा कु आशै थै सै यीशु काऐ आशीयौ पुछ़दै लागै
15	2	तैरै च़ेलै बज़ुरगा रै नियमा माथै कैलै ना च़ालदै सै ता बिणा हाथा धोइयौ ई रोटी खा ई
15	3	यीशुऐ तिउंलै ज़वाब दैऔ तुमै भी आपणै रीतीरिवाज़ा री वज़ाह कु कैलै परमेश्‍वरा रौ हुकम टाल़ा ई
15	4	कैलैकि परमेश्‍वरै बोलौ आ आपणै मांबाबा री इज़्ज़त कौरीयौ और ज़ो आपणै मांबाबा लै बुरौ बोलालौ सेऊ ज़रूर मौरा सा
15	5	पर तुमै एस हुकमा रौ बिल्कुल उल़टौ कौरा ई अगर केज़ै आदमीऐ आपणै मांबाबा री मज़द कौरणी च़ांई पर सेऊ आपणै मांबाबा लै बोलालौ इणौ कि ज़ो कुछ़ मुंइऐ तुमुकै दैणौ थौ सेऊ देई गौ मुंइऐ सारौ परमेश्‍वरा कै
15	6	ता सेऊ आपणै बाबा री मज़द नाईं कौरदौ इणै कौरीऐ तुमै आपणै चाणै औन्दै नियमा कौरीऐ परमेश्‍वरा रौ हुकम चोड़ाई
15	7	ओ कौपटी लोगुओ यशायाह भविष्यवक्तुऐ तुमारै बारै दी आशणै वाल़ै बौगता री बूशै ठीक ई लिखी औन्दी आ
15	8	इऐ लोग मेरी इज़्ज़त मुंआ कौरीऐ ता कौरा ई पर ज़िवा कौरीऐ ई मुकु भौरी दूर
15	9	और इऐ मेरी महिमा फज़ूल कौरा ई और आदमी रै चाणै औन्दै नियमा माथै च़ाला और शिखावा ई
15	10	यीशुऐ तौंइऐ सारै लोग आपु काऐ औटाइयौ बोलौ तुमै सारै मेरी बूशै शुणियौ सौमझ़ौ
15	11	केज़ौ भी खाणौ ज़ो आदमी खा सा सेऊ खाणौ आदमी रौ मन गान्दौ नाईं कौरदौ पर ज़ो गान्दी बुशै आदमी रै ज़िवा कु बाइरै आशा सा सेऊ आदमी रौ मन गान्दौ चाणा आ
15	12	तैबै च़ेलेउऐ आशीयौ यीशु कु बोलौ का तू ज़ाणाई कि फरीसीउऐ एऊ वचन शुणियौ ठोकर खाई
15	13	यीशुऐ तिउंलै ज़वाब दैऔ हर पेड़ ज़ो मैरै सौरगा रै बाबा रै नाईं लाऔ औन्दौ तेस सेऊ पोरु गाड़ा
15	14	तिऊं डेऊणै दैऔ सै शेड़ै सा और शेड़ै कै बाट देखाउणा वाल़ै आ अगर शेड़ौ शेड़ै लै बाट देखाल़ा लौ ता सै दुइया खाल़ी दी पौड़ा ई
15	15	इणौ शुणियौ पतरसै यीशु लै बोलौ एज़ौ औनैणौ आमुलै सौमझ़ाऊ
15	16	यीशुऐ बोलौ का तुमै इबी झ़ांऊ अणज़ाण ई
15	17	का तुमै नाईं ज़ाणदै ज़ो च़ीज़ तुमै खाई सै पेटा भितै डेया सा और खाइयौ निकल़ा ई बाइरै
15	18	पर ज़ो कुछ़ मुंआ कु बुरी बुशै निकल़ा ई सै बूशै आदमी गान्दौ चाणा
15	19	कैलैकि बुरै विच़ार हत्या छ़ोटुड़ीछ़ेउड़ी या मर्दू आइलै गान्दै काम छ़ोटूड़छ़ेउड़ी आइलै गान्दै काम च़ोरी झ़ुठी गवाही और बुराई मौना कु निकल़ा ई
15	20	एऊ ई आ ज़ो आदमी गान्दौ चाणा पर बिणा हाथ धोइयौ रोटी खाणौ आदमी गान्दौ नाईं चाणदौ
15	21	यीशु गलीला कु निकल़ियौ सूर और सैदा परदेशा दी डैऔ
15	22	तेस परदेशा री एक छ़ेउड़ी आशी और हाकै मारीयौ बोलदै लागी ओ प्रभु दाऊदा री सन्तान मुं माथै दया कर बुरी आत्मै मेरी मांई भौरी सताउणी लाई ऐन्दी
15	23	पर यीशुऐ तियांलै कुछ़ ज़वाब नाईं दैऔ तैबै यीशु रै च़ेलेउऐ यीशु कु औरज़ की कि इऐं डेऊणै दैऔ कैलैकि इऐ आमु पीछ़ु हाकै मारीयौ आ आशदै लागी ऐन्दी
15	24	यीशुऐ ज़वाब दैऔ इस्राइला रै घौरा री औच़ी औन्दी भेरी छ़ाड़ियौ हाऊं कासी ओरी काऐ नाईं भेज़ौ
15	25	पर सै आशी और यीशु कै ढाला कौरीयौ बोलदै लागी ओ प्रभु मेरी मज़द कर
15	26	यीशुऐ ज़वाब दैऔ लोल़डेऊ री रोटी कुकरु लै दैणी आच़्छ़ी नाईं
15	27	तैबै तिऐं छ़ेउड़ीऐ बोलौ सौच़्च़ौ आ प्रभु पर मालिका कु रोटी खाइयौ ज़ो च़ूरच़ार धौनी छ़ुटा आ तिऊं गासड़ु ता कुकुर खा ई
15	28	यीशुऐ तिऐं छ़ेउड़ी रै इणै ज़वाब शुणियौ तियांलै बोलौ ओ बौइण तैरौ विश्वास भौरी बौड़ौ आ ज़िणौ तू च़हा ई तिणौ ई ताउंलै हुआ और तिंआरी छ़ोटूड़ तेबी ई च़ांगी हुई गोई
15	29	तैबै यीशु तिदरु कु डेइयौ गलीला री झ़िला काऐ आशौ और पाहाड़ा माथै च़ौड़ियौ बोशी गौ
15	30	तैबै भौरी भीड़ यीशु काऐ आशी सै लोग आपु आइलै लौंगड़ै शेड़ै लाटै टुण्डै और भौरी ज़ौणै यीशु काऐ आणै और यीशु रै बांगणै काऐ पाऐ और यीशुऐ सै ठीक किऐ
15	31	ज़ेबी लोगुऐ देखै कि गूंगै बोलदै लागै और टुण्डै ठीक हुई गौऐ और लौंगड़ै आण्डदै लागै और शेड़ै देखा ई ता सारै लोग हैरान हुईयौ इस्राइला रै परमेश्‍वरा री बड़ाई कौरदै लागै
15	32	यीशुऐ आपणै च़ेलै औटाऐ और तिउंलै बोलौ मुकै इऊं लोगु माथै तरस आशदै लागौ औन्दौ कैलैकि इऐ चिया दिनै कु मुं आइलै आ और इउंकै खाणा लै कुछ़ भी नाईं आ इऊं हाऊं घौरै भुखै भेज़ु लै ता इउंकै डेऊंदैडेऊंदै बाटा दी रिंगणौ लागा सा
15	33	च़ेलेउऐ यीशु कु बोलौ इऐ शुनशान ज़ागाह दी रोटी रौ इन्तज़ाम किणै कौरीऐ हुआ सा
15	34	यीशुऐ तिऊंकु पुछ़ौ तुमुकै केती रोटी ई तिऊंऐ बोलौ सात और थोड़ी ज़ेई माच़्छ़ी
15	35	तैबै यीशुऐ तिऊं लोगु लै धौनी बोशणा लै बोलौ
15	36	और तैबै यीशुऐ सै सात रोटी और माच़्छ़ी आपणै हाथा दी पाकड़ी और परमेश्‍वरा रौ धन्यबाद देइयौ रोटी चोड़ी और आपणै च़ेलेऊ कै दैंदै थाकौ लागी और च़ेलै थाकै लोगु कै दैंदै लागी
15	37	सारै लोगुऐ पेटा भौरीयौ खाऔ और तेती माथै भी तिउंकै सात बौड़ै छ़ाबडै रोटी रै बौच़ै
15	38	खाणा वाल़ी छ़ेउड़ी और लोल़डेऊ छ़ाड़ियौ च़ार हज़ार ता मर्द थै
15	39	तैबै यीशुऐ सै लोग आपणैआपणै घौरै भेज़ै और आपु किश्ती दी बोशौ और मगदन रै देशा दी आशौ
16	1	फरीसीउ और सदुकिउऐ यीशु काऐ आशीयौ तेस परखुणा लै बोलौ आमुकै सौरगा री केज़ी इणी निशाणी देखाल़ कि यीशु परमेश्‍वरा कु आ आशौ औन्दौ
16	2	यीशुऐ तिउंलै ज़वाब दैऔ ब्याल़ी तुमै बोलाई कि सौरग आच़्छ़ौ रौआ कैलैकि सौरग रातौ आ
16	3	और दोउती उठीयौ तुमै बोलाई आज़ पाणी लागा कैलैकि सौरग रातौ और धुंधलौ आ तुमै सौरगा रै हालत देखीयौ तेसरौ भेद बोली सौका ई पर बौगता री निशाणी रौ भेद कैलै नाईं बोली सौकदै
16	4	एज़ै जुगा रै बुरै और गान्दै काम कौरणै वाल़ै लोग निशाण लोड़ाई पर योना रै निशाणी छ़ाड़ियौ तिउंलै औज़ौ कोई निशाणी नाईं दैंदै
16	5	च़ेलै झ़िला कु पार पउंच़ै पर सै रोटी निणै बिसरुई गौऐ थै
16	6	यीशुऐ तिउंलै बोलौ शुणौ फरीसीउ और सदुकिऊ रै संज़ेड़ै कु बौच़ियौ रौऐ ऊ
16	7	यीशु रै च़ेलै आपु मांझ़िऐ चौपड़िंदै लागै आमुऐ रोटी नाईं आणी तैबै बोलौ यीशुऐ इणौ
16	8	तिंउरै विच़ार ज़ाणियौ यीशुऐ तिउंलै बोलौ ओ धौतरी रै लोगुऔ तुमै आपु मांझ़िऐ कैलै ई लागै औन्दै चौपड़िंदै कि आमुकै रोटी नाईं
16	9	का तुमै इबी झ़ांऊ नाईं सौमझ़दै का तुमुकै सै पांज़ हज़ारा री पांज़ रोटी याद नाईं और ना इणौ कि तुमुऐ केती छ़ाबड़ी च़ुंगी थी
16	10	और ना सै च़ार हज़ारा री सात रोटी और ना इणौ कि तुमुऐ केती छ़ाबड़ै भौरै थै
16	11	तुमै कैलै नाईं सौमझ़दै कि मुंइऐ तुमुकै रोटी रै बारै दी नाईं बोलौ पर हाऊं बोलु थौ तुमुलै इणौ कि तुमै फरीसीउ और सदुकिऊ रै बुरै विच़ार और शिक्षा कु बौच़ियौ रौएऊ
16	12	तैबै यीशु रै च़ेलेऊ कै सौमझ़ी दी आशौ कि यीशुऐ रोटी रै संज़ेड़ै कु नाईं पर फरीसीउ और सदुकिऊ री शिक्षा कु बौच़ियौ रौणा लै बोलौ थौ
16	13	तैबै यीशु कैसरिया फिलिप्पी रै परदेशा दी आशौ और आपणै च़ेलेऊ कु पुछ़दै लागौ लोग आदमी रै छ़ोहरु लै का बोलाई
16	14	तिंउऐ बोलौ कुछ़ ता यहुन्ना बपतिस्मौ देणै वाल़ौ बोलाई और कुछ़ बोलाई एलियाह और कुछ़ यिर्मयाह या कोई दुजौ भविष्यवक्ता सौमझ़ा ई ज़ुण मारीयौ ज़िउंदै हुऐ ई
16	15	यीशुऐ तिउंलै बोलौ पर तुमै मुलै का बोलाई
16	16	शमौन पतरसै ज़वाब दैऔ तुमै ज़िउंदै परमेश्‍वरा रौ छ़ोहरु मसीहा ई
16	17	यीशुऐ तिउंलै ज़वाब दैऔ ओ शमौन योना रै छ़ोहरु तू भौलौ आ कैलैकि मासै और लोऊऐ नाईं पर मैरौ बाबा ज़ो सौरगा दी आ एज़ी बूश ताऊं माथै पौगड़ौ की आ
16	18	और हाऊं भी ताऊं कु बोलाऊ कि तू पतरस आ और हाऊं एस ढोल़ा माथै आपणी कलिसिया चाणाउ और धौतरी रै द्धार अधोलोक तेस माथै प्रबल नाईं हुआ लै
16	19	हाऊं ताउंलै सौरगा रै राज़ा री कुंज़ी दिआउ और ज़ो कुछ़ तू धौतरी माथै बानालौ सेऊ सौरगा दी बानिया लौ और ज़ो कुछ़ तू धौतरी माथै खोलालौ सेऊ सौरगा दी खुलालौ
16	20	तैबै यीशुऐ आपणै च़ेलै च़ितल़ाऐ कि कासी कै नाईं बोलीयौ कि हाऊं मसीह ऊ
16	21	सेज़ै बौगता कु यीशु आपणै च़ेलै लै बोलदै लागौ ज़ुरुरी आ कि हाऊं यरुशलेमा लै डेऊ और स्याणेउ और बौड़ै याजकु और शास्त्रिउ रै हाथा कु भौरी दुःख उठाऊ और मुं पोरु झ़ांगाई और चीजै दिनै ज़िउंदौ हुआ ऊ
16	22	तैबै पतरसै यीशु एकी भिलै नियौं और तेसलै डांटियौ बोलौ ओ प्रभु परमेश्‍वरै केबी ना च़ांई इणौ कियौ ताऊं आइलै इणौ केबी ना औन्दौ
16	23	तैबै यीशुऐ पिछ़ाऊं मुड़ियौ पतरसा लै बोलौ ओ शैतान मुकाऐ कु दूर डेऊ तू मुलै ठोकरा रौ कारण आ कैलैकि तू परमेश्‍वरा री बुशै माथै नाईं पर आदमी री बुशै माथै मन ला ई
16	24	तैबै यीशुऐ आपणै च़ेलेऊ लै बोलौ अगर कुण मुं पिछ़ु हाण्डणौ च़ाहा ता आपणी इच़्छ़ा पोरु छ़ाड़ा लौ और आपणौ क्रूस च़ुंगीयौ मुं पिछ़ु हाण्डा लौ
16	25	कैलैकि ज़ुणकुण आपणौ प्राण बौच़ाउणै च़ाहा लौ तेसलै परमेश्‍वरा आइलै सौदा री ज़िन्दगी नाईं मिलदी पर ज़ो मुकालै और मैरै खुशी री खौबर शुणाउणै री वज़ाह कु आपणै प्राण दैणा लै तयार औलौ तेसलै परमेश्‍वरा आइलै सौदा री ज़िन्दगी मिला आ
16	26	अगर पुरी धौतरी री खुशी पाई बौल़ा ई पर एथरौ का फाइदौ आ आपणौ प्राण खोआलौ पोरु या आदमी आपणै प्राणा रै बौदल़ै का दिआ लौ
16	27	आदमी रौ छ़ोहरु आपणै पवित्र सौरगदूतु आइलै आपणै बाबा री शाना देखाइयौ आशा लौ और सेज़ै बौगतै सेऊ हर एकी लै तेसरै कामा रै मुताबिक मिनतानौ दिया लौ
16	28	हाऊं तुमुलै सौच़्च़ौ बोलाऊ कि ज़ो इदै इऐ खौड़ै लोग ई तिऊं मांझ़िऐ कु कुछ़ इणै ई कि सै ज़ेबी झ़ाऊं आदमी रौ छ़ोहरु तेसरै राज़्या दी आशदी बारै ना देखाल़ै तेबी झ़ाऊं नाईं मौरदै
17	1	इऊं बुशेऊ कु छ़ौ दिना बासीऐ यीशुऐ पतरस और याकूब और तेसरौ भाई यहुन्ना आपु आइलै प्राथना कौरदै निऐं और सै एकान्ता दी केज़ी उंच़ी धारा दी डेवै
17	2	ज़ैबै यीशु प्राथना कौरदै लागौ तैबै प्राथना कौरदैकौरदै यीशु रै मुंआ रौ रूप बौदल़ुई गौ और यीशु रै जुड़कै उज़ल़ै हुईयौ च़मकुंदै लागै
17	3	तिऐ तिउंकै पुराणै ज़मानै रै दुई भविष्यवक्ता दिशै सै थै यीशु आइलै बुशै लाइंदै लागै औन्दै
17	4	एथ माथै पतरसै यीशु लै बोलौ ओ प्रभु आमारौ इदै रौइणौ भौलौ आ अगर तेरी इच़्छ़ा हुआ ता हाऊं इदै चीन ताम्बु चाणाउ एक ताऊं कालै एक मुसा भविष्यवक्ता कालै और एक एलियाह भविष्यवक्ता कालै
17	5	ज़ेबी सेऊ बोलदै थौ लागौ औन्दौ कि तेबी ई सौरगा दी बादल कौठै हुऐ और सै बादल़ा दी घेरुई गौऐ और तैबै बादल़ा मांझ़िऐ कु एक हाक शुणुई एऊ मैरौ प्यारौ छ़ोहरु आ एसकु हाऊं भौरी खुश ऊ एसरी शुणौ
17	6	तैबै च़ेलै इणौ शुणियौ धौनी पौड़ी गौऐ और सै भौरी डौरी गौऐ
17	7	यीशुऐ च़ेलै काऐ डेइयौ सै छ़ुंऐ और तिउंलै बोलौ उज़ीयौ डौरौ नाईं
17	8	तैबै तिंउऐ आपणी आखी खोली और तिंउऐ तिऐ यीशु एखुली देखौ
17	9	ज़ेबी सै टिरा कु डेउंदै थै लागै औन्दै ता यीशुऐ तिउंलै एज़ौ हुकम दैऔ ज़ेबी झ़ांऊ आदमी रौ छ़ोहरु मौरै औन्दै मांझ़िऊ कु ज़िउंदौ नाईं हुआ लौ तेबी झ़ांऊ ज़ो कुछ़ तुमुऐ देखौ आ कासी कै ना बोलीयौ
17	10	एथ माथै यीशु रै च़ेलेउऐ तेसकु पुछ़ौ तैबै शास्त्री लोग कैलै बोलाई कि एलियाह सौभी कु पैहलै आशा
17	11	यीशुऐ तिउंलै ज़वाब दैऔ एलियाह ज़रूर आशा और सब कुछ़ सुधारा लौ
17	12	पर हाऊं तुमुलै बोलाऊ कि एलियाह आशी गौ आ और लोगुऐ सेऊ नाईं रवावौ पर ज़िणौ च़ाऔ तिणी ई तेस आइलै कियौ एज़ी रीती कु आदमी रौ छ़ोहरु भी तिंउरै हाथा कौरी दुःख उठावा ई
17	13	तैबै यीशु रै च़ेलेउऐ सौमझ़ौ कि यीशु आमुकै यहुन्ना बपतिस्मौ दैणै वाल़ै रै बारै दी बोलौ आ
17	14	ज़ेबी सै भीड़ा काऐ पौउंच़ै ता एक आदमी यीशु काऐ आशौ और घुण्डै माथै टेकियौ बोलदै लागौ
17	15	ओ प्रभु मैरै छ़ोहरु माथै दया कर कैलैकि तेसरै मुंआ दी आशा ई शेफै और सेऊ भौरी दुःख उठावा और केबी सेऊ आगी दी और केबी सेऊ पाणी दी लोटा सा
17	16	मुंइऐ तैरै च़ेलेऊ कु औरज़ की थी कि मैरौ मांऊ ठीक कौरौ पर सै मैरौ मांऊ ठीक नाईं कौरी बौल़ै
17	17	यीशुऐ ज़वाब दैऔ का कौरुलै तुमुकै मुं माथै इबी झ़ांऊ विश्वास नाईं आसतौ तुमारौ मन ता भौरी काठौ आ हाऊं केबी झ़ांऊ रौआऊ तुमु आइलै और केबी झ़ांऊ सहन कौराऊ आपणौ छ़ोहरु इदै आण
17	18	तैबै यीशुऐ सै बुरी आत्मा डांटी और सै बुरी आत्मा तेसकु निकल़ी गोई और सेऊ छ़ोहरु तेबी ठीक हुई गौ
17	19	तैबै च़ेलेउऐ एखुलै दी यीशु काऐ आशीयौ बोलौ आमुकै सै बुरी आत्मा कैलै ना गाड़ुई
17	20	यीशुऐ तिउंलै बोलौ आपणै विश्वासा रै कामी री वज़ाह कु कैलैकि हाऊं तुमुलै सौच़्च़ौ बोलाऊ अगर तुमारौ विश्वास राई रै गुल़ै रै बराबर भी हुआ ता इऐ पहाड़ी कु बोली सौका इदरु डेइयौ इदै डेउ ता सेऊ डिया लौ और कोई भी बूश तुमुलै कठिण नाईं हुआ ली
17	21	पर इऐ ज़ाती बिण प्राथना और उपवासा कौरी नाईं निकुल़दी
17	22	ज़ेबी यीशु और तेसरै च़ेलै गलीला दी थै ता यीशुऐ तिऊं लै बोलौ आदमी रौ छ़ोहरु लोगु रै हाथा दी पकड़वाइया सा
17	23	सै तेस झ़ांगाई और सेऊ चिजै दिनै ज़िउंदौ हुआ एथ माथै सै भौरी उदास हुऐ
17	24	ज़ेबी सै कफरनहूमा दी पउंच़ै ता परमेश्‍वरा रै घौरा रै मामलौ निणै वाल़ेउऐ पतरसा काऐ आशीयौ तेसकु पुछ़ौ का तुमारौ गुरु परमेश्‍वरा रै घौरा रौ मामलौ नाईं दैंदौ
17	25	पतरसै बोलौ ओ दिआ सा ज़ेबी सै घौरा दी आशै ता यीशुऐ पतरसा कु पुछ़णै कु पैहलै ई तेसलै बोलौ ओ शमौन तू का सुंच़ाई धौतरी रौ राज़ौ मामलौ कासकु निआं ई आपणै छ़ोहरु कु या परायै कु
17	26	पतरसै यीशु लै बोलौ बिगानै कु यीशुऐ पतरसा लै बोलौ ता छ़ोहरु बौच़ी गौऐ
17	27	तैबै भी एथीलै कि आमै तिउंलै ठोकर ना लाइलै तू झ़िला रै ढिका काऐ डेइयौ ज़ाल़ पा और ज़ो माच़्छ़ी पैहलै निकल़ा ली तिऐं निऊं तियांरौ मूंह खोलदी बारै ताउंकै च़ांदी रौ एक सिक्कौ मिला आ तेस नीईंयौ मैरै और आपणै बौदल़ै तिउंकै दैऔ
18	1	सेज़ै बौगतै यीशु रै च़ेलै तेस काऐ आशीयौ यीशु कु पुछ़दै लागै सौरगा रै राज़ा दी सौभी कु बौड़ौ कुण आ
18	2	एथ माथै यीशुऐ एक मांऊ आपु काऐ औटाइयौ च़ेलेऊ मांझ़िऐ खौड़ौ किऔ
18	3	और तिउंलै बोलौ हाऊं तुमुलै सौच़्च़ौ बोलाऊ कि ज़ेबी झ़ांऊ तुमै नाईं फिरा लै और एस मांऊ बाशीऐ नाईं बौणा लै तेबी झ़ांऊ तुमै सौरगा रै राज़ा दी नाईं डेइ बौल़दै
18	4	ज़ुणकुण आपुलै एस मांऊ बाशीऐ छ़ोटौ कौरालौ सेऊ सौरगा रै राज़ा दी बौड़ौ हुआ सा
18	5	और ज़ुणकुण मैरै नाऊं कौरी एक इणै मांऊ अपणावा ई सै मुं अपणावा ई
18	6	ज़ुणकुण इऊं छ़ोटेऊ मांझ़िऊ कु ज़ो मुं माथै विश्वास कौरा सा और एक पा लौ ज़ौबरीयै पापा दी ता तेसलै आच़्छ़ौ इणौ हुआ थौ कि तेस आदमी रै गौल़ै दी घौरटा रौ ज़ौंदर बानियौ समुन्दरा दी डुबाऔ
18	7	पापा री वज़ाह कु धौतरी दी फिटकार पापा री बाटा दी डेउणौ ता ज़रुरी आ पर फिटकार तेस आदमी लै ज़ासरै ज़ौरिऐ तुमै पापा री बाटा दी डेवै
18	8	तू आपणै हाथ और बांगणै कौरी इणै काम कौरालौ ज़ो ताऊं पापा री बाटा दी नीईंयौ विश्वासा दी डगमगावा लै ता तू तिऊं काटियौ पोरु पा दुई हाथ और दुई बांगणै कौरीऐ तू नरका दी डिया लौ ज़िऐ आग केबी नाईं इशदी ताउंलै एथकु आच़्छ़ौ आ कि टुंडौ या लौंगड़ौ रोइयौ तू सौरगा दी डियाई
18	9	अगर तेरी आख इणौ देखा कि तू विश्वासा दी डगमगाइयौ पापा री बाटा दी डेवा लौ ता तिऐं आख तू पोरु गाड़ै ताउंलै शेड़ौ रौइणौ आच़्छ़ौ आ कम सै कम तू सौरगा दी ता डिया लौ नाईं ता दुइया आखी कौरीऐ तू नौरका दी डियाई ज़िऐ आग आ ज़ो केबी नाईं इशदी
18	10	देखौ तुमै इऊं छ़ोटेऊ मांझिया कु कासी भी कम नाईं ज़ाणौ कैलैकि हाऊं तुमुलै सौच़्च़ौ बोलाऊ कि सौरगा दी तिंउरै दूत मैरै परमेश्‍वरा रै नज़दीक सौदा रौआ ई
18	11	कैलैकि हाऊं आदमी रौ छ़ोहरु औच़ै औन्देऊ बौच़ाउंदै ऊ आशौ औन्दौ
18	12	तुमै का सुंच़ाई अगर कास आदमी री शौ भेरी आ और तिऊं मांझिया कु एक औच़ा ली पोरु तैबै का सेऊ तिऊं नड़ीनवे भेरी तिऐ छ़ाड़ियौ और पहाड़ी दी डेइयौ तिऐ औच़ी ऐन्दी भेर तेबी झ़ांऊ ना लोड़ा ज़ेबी झ़ांऊ सै ओरु ना मिली
18	13	और अगर सै औच़ी ऐन्दी भेर ओरु मिला आ ता हाऊं तुमुलै सौच़्च़ौ बोलाऊ कि तैबै सेऊ एती खुश तिऊं नड़ीनवे भेरी कालै नाईं औन्दौ ज़ेती तिऐ भेरी लै हुआ
18	14	इणी ई तुमारै सौरगा रै बाबा लै ज़ो सौरगा दी आ इणी इच़्छ़ा नाईं आ कि इऊं छ़ोटेऊ मांझ़िऊ कु एक भी खातम हुआ
18	15	अगर तैरौ विश्वासी भाई ताऊं आइलै गलत कौरा ता तू डेऊ और एखुलै दी तेस आइलै बुशै लाइयौ तेस सौमझ़ाऊ अगर सेऊ तेरी शुणा लौ और गलती माना लौ ता ताउंकै आपणौ विश्वासी भाई मिली गौ
18	16	अगर सेऊ नाईं शुणा लौ ता एक और दुई ज़ौणै तेस काऐ औज़ौ निऊं कि हर एक बूश दुई या चीन गवाही दैणै वाल़ै रै मूंआ कु निकल़ा
18	17	अगर सेऊ तिऊं री भी नाईं शुणा लौ ता कलिसिया दी बोल पर अगर सेऊ खुंबल़ी री भी नाईं शुणदौ ता तू तेस दुजी ज़ाती और मामलै निणै वाल़ेऊ ज़िणौ ज़ाण
18	18	हाऊं तुमुलै सौच़्च़ौ बोलाऊ कि ज़ो कुछ़ तुमै धौतरी माथै बानालै सेऊ सौरगा दी बानिया और ज़ो कुछ़ तुमै धौतरी दी खोलालै सेऊ सौरगा दी खुला
18	19	तैबै हाऊं तुमुलै बोलाऊ कि अगर तुमु मांझिया कु दुई ज़ौणै धौतरी माथै केज़ी बूश एक ज़िऊ हुइयौ मांगा लै ता सेऊ मैरै बाबा री तौरफा कु ज़ो सौरगा दी आ तिउंलै हुआ लौ
18	20	कैलैकि ज़ियै दुई या चीन ज़ौणै मैरै नावां कौरी कौठै हुआइ हाऊं तिऐ तिऊं मांझ़िऐ हुआ ऊ
18	21	तैबै पतरसै यीशु काऐ आशीयौ तेसलै बोलौ ओ प्रभु अगर मैरौ विश्वासी भाई मुं आइलै गलत कौरालौ ता हाऊं तेस केती बारै माफ कौरु का सात बारै झ़ांऊ
18	22	यीशुऐ तेसलै बोलौ हाऊं ताउंलै इणौ नाईं बोलदौ कि तू तेस सात बारै झ़ांऊ माफ कर पर सत्तर बारै तेस माफ कर
18	23	सौरगा रौ राज़ तेस राज़ा ज़िणौ आ ज़ुणिऐ आपणै नुकरा रौ हिसाबकिताब निणौ च़ाऔ
18	24	भौरी पैसेऊ रौ कौरज़ौ ज़ो तेसकै वापिस नाईं देइणौ थौ ज़ेबी सेऊ हिसाबकिताब निंदै लागौ ता एक आदमी तेस काऐ आणौ ज़ासकै दस हज़ार शर्फी रौ कौरज़ौ थौ
18	25	ज़ैबै कि कौरज़ वापिस दैणा लै तेस काऐ कुछ़ नाईं थौ ता तिणीऐ आपणै राज़ै लै बोलौ एस और एसरी छ़ेउड़ी और एसरै लोल़डै और ज़ो कुछ़ एसरौ आ तेस सारौ बेच़ौ और कौरज़ ओरु आणौ
18	26	एथ माथै तिणी नुकरै धौनी झुकियौ तेसलै ढाल की और बोलौ ओ राज़ौ च़ुटुक रौऊ हाऊं सारौ कौरज़ भौराऊ
18	27	तैबै तेस नुकरा रै राज़ै री तेस नुकरा माथै दया आशी और सेऊ छ़ाड़ी गौ और तेसरौ कौरज़ भी माफ की गौ
18	28	पर ज़ेबी सेऊ नुकुर बाइरै निकल़ौ ता तेसरै गोश्टण मांझ़िऊ कु एक नुकुर तेसकै मिलौ ज़ासकै शौ दिनारा मतलब शौ दिना री दिहाड़ी रौ कौरज़ थौ तिणिऐ सेऊ पाकड़ियौ तेसरौ गौल़ौ घौटौ और बोलौ ज़ो कुछ़ ताऊं माथै कौरज़ आ तेस वापिस दै
18	29	एथ माथै तेसरौ गोश्टण धौनी पौड़ीयौ तेसकै औरज़ कौरदै लागौ च़ुटुक रौऊ हाऊं सारौ कौरज़ भौरु
18	30	तिणीऐ नाईं मानौ पर सेऊ पाकड़ियौ ज़ेला दी पाऔ और ज़ेबी झ़ांऊ कौरज़ नाईं दैऔ तेबी झ़ांऊ इदै थाक रौई
18	31	तेसरै गोश्टणै इणौ ज़ो हुऔ थौ तेस देखीयौ भौरी उदास हुऔ और डेइयौ आपणै राज़ै काऐ सारी बुशै बोली गोई
18	32	तैबै तेसरै राज़ै सेऊ आपणौ नुकुर औटाइयौ तेसलै बोलौ ओ पापी नुकुर ताइंऐ ज़ो मुकै औरज़ की आ ता मुंइऐ तैरौ सारौ कौरज़ माफ कियौ
18	33	एथीलै ज़िणौ मुंइऐ ताऊं माथै दया की तिणी ई का ताऊं भी आपणै गोश्टणा माथै दया नाईं कौरणी च़ांई थी
18	34	और तेसरै राज़ै रोशा दी आशीयौ सेऊ नुकुर सौज़ा दैणै वाल़ै रै हाथा दी देई गौ कि ज़ेबी झ़ांऊ सारौ कौरज़ नाईं भौरा लौ तेबी झ़ांऊ इउंरै हाथा दी रौऊ
18	35	इणी कौरी अगर तुमु मांझिऊ कु हर एक आपणै विश्वासी भाई ज़िवा कु माफ नाईं कौरालै ता मैरौ बाब ज़ो सौरगा दी आ तुमुलै भी तिणी ई कौरालौ
19	1	ज़ैबै यीशुऐ एज़ी बुशै बोली गोई ता यीशु गलीला कु डेइ गौ और तैबै यीशु और तेसरै च़ेलै यरदन नौईं पारा रै परदेशा दी डेवे
19	2	तिऐ भी यीशु काऐ एक भौरी बौड़ी भीड़ कौठै हुई और यीशुऐ तिऐ सै च़ांगै कियै
19	3	तैबै कुछ़ फरीसी लोग यीशु काऐ आशै और तेस परखुणा लै पुछ़दै लागै एक आदमी लै आपणी छ़ेउड़ी रौ फैसलौ कौरणौ ठीक आ या नाईं
19	4	यीशुऐ ज़वाब दैऔ धौर्म शास्त्रा दी इणौ आ लिखौ औन्दौ कि परमेश्‍वरै धौतरी चाणने री शुरुआता दी छ़ेउड़ी और मर्द चाणै ई
19	5	इणौ भी आ लिखौ औन्दौ कि मर्द आपणै मांबापा छ़ाड़ियौ आपणी छ़ेउड़ी आइलै मिली रौआ और सै एक ज़िसम बौणी रौआ
19	6	और सै दुई नाईं बल्कि एक ज़िसम बौणा ई परमेश्‍वर एक मर्द और एक छ़ेउड़ी शादी दी ज़ोड़ा आ तैबै आदमीउऐ सै दुई नाईं च़ांई अलग कौरणै
19	7	तैबै तिऊं लोगुऐ बोलौ मुसा रै नियमा दी इणौ आ लिखौ औन्दौ ज़ो आदमी आपणी छ़ेउड़ी रौ फैसलौ कौरणौ च़ाहा सा सेऊ आदमी राज़ीनांउ देइयौ तिऐं पोरु गाड़ी सौका सा
19	8	यीशुऐ तिउंलै बोलौ मुसै तुमारै मन काठौ हुणा री वज़ाह कु तुमुलै आपणीआपणी छ़ेउड़ी पोरु छ़ाड़नै रौ हुकम दैऔ पर पैहलै कु इणौ नाईं थौ
19	9	और हाऊं तुमुलै बोलाऊ कि ज़ुणकुण गान्दै काम छ़ाड़ियौ और केज़ै कारणा कु आपणी छ़ेउड़ी लै राज़ीनांउ देइयौ दुजी छ़ेउड़ी आइलै शादी कौरा सा सेऊ आपणी पैहली छ़ेउड़ी रै विरोधा दी गान्दै काम कौरा सा और ज़ेज़ी छ़ेउड़ी आपणै बोउटे लै राज़ीनांउ देइयौ दुजै आदमी आइलै शादी कौरा सा सै छ़ेउड़ी भी आपणै बोउटे रै विरोधा दी गान्दै काम कौरा आ
19	10	च़ेलेउऐ यीशु लै बोलौ अगर मर्दू रौ छ़ेउड़ी आइलै इणौ रिश्तौ आ ता शादी कौरणी आच़्छ़ी नाईं
19	11	यीशुऐ तिउंलै बोलौ सौभी एज़ौ वचन नाईं मानदै सिरफ सै ज़ासलै परमेश्‍वरा री तौरफा कु एज़ौ वरदान आ दैऔ औन्दौ
19	12	कैलैकि कुछ़ नामौरद इणै ई ज़ो मां री कुखी ई कु इणै ज़न्मै कुछ़ नपुंसक इणै ई ज़ो आदमीऐ नपुंसक चाणै और कुछ़ नपुंसक इणै ई ज़ुणिऐ सौरगा रै राज़्या लै आपु ऊ नपुंसक बौणै ई ज़ो इऊं मानी सौका ई सै माना लै
19	13	तैबै लोग लोल़डेऊ यीशु काऐ आणदै लागै ताकि यीशु तिऊं माथै हाथ छ़ाड़ा और प्राथना कौरा च़ेलेउऐ सै लोल़डै धौमकाऐ
19	14	यीशुऐ बोलौ लोल़डेऊ मुं काऐ आशणै दैऔ और इऊं नाईं रोकौ कैलैकि सौरगा रौ राज़ इऊं ज़िणेउरौ आ
19	15	और यीशुऐ तिऊं माथै हाथ छ़ाड़ियौ तिदरा कु डेई गौ
19	16	एक आदमी यीशु काऐ आशौ और तेसलै बोलौ ओ गुरु सौदा री ज़िन्दगी पाइणा लै हाऊं केज़ौ भौलौ काम कौरु
19	17	यीशुऐ तेसलै बोलौ तू मुकै आच़्छ़ै कामा रै बारै दी कैलै पुछ़ा ई भौलौ ता एक ई आ पर अगर तू ज़िन्दगी दी डेउणौ च़ाहा ई ता हुकम मानदै थाक लागी
19	18	तिणीऐ यीशु लै बोलौ केज़ौ हुकम यीशुऐ तेसलै बोलौ एज़ौ हुकम आ कि खून ना कौरणौ गान्दै काम ना कौरणै च़ोरी ना कौरणी झ़ुठी गवाही ना दैणी
19	19	आपणै मां और बाबा री इज़्ज़त कौरणी और आपणै पड़ोसी आइलै आपु ज़िणौ प्यार छ़ाड़नौ
19	20	तिणी आदमीऐ यीशु लै बोलौ इऊं सारी ता हाऊं माना ऊ आबै मुंदी केज़ी बुशै री कामी आ
19	21	यीशुऐ तेसलै बोलौ अगर तू ठीक औणौ च़ाआई ता डेऊ धनज़यदाद बेच़ियौ गरीबु लै दै और ताउंलै सौरगा दी धन मिला सा और आशीयौ मुं पीछ़ु हांड
19	22	पर सेऊ आदमी इणी बुशै शुणियौ उदास हुइयौ डेई गौ कैलैकि सेऊ भौरी सेठ थौ
19	23	तैबै यीशुऐ आपणै च़ेलेऊ लै बोलौ हाऊं तुमुलै सौच़्च़ौसौच़्च़ौ बोलाऊ कि सेठ लोगु कै आपणै ज़िवा दी परमेश्‍वर राज़ कौरणै री ज़ाज़त देणी केती मुश्कल़ आ
19	24	तुमुलै औज़ौ बोलाऊ कि उंटा रै सिउणी री पाशी बाटीऐ डेउणौ आसान आ तेथकु भी कठिण आ सेठ लोगु लै आपणै ज़िवा दी राज़ कौरणै दैणौ
19	25	इणौ शुणियौ च़ेलेउऐ भौरी हैरान हुइयौ बोलौ तैबै कासरौ छ़ुटकारौ हुई बौल़ा सा
19	26	यीशुऐ तेस आदमी भिलै देखीयौ तेसलै बोलौ लोगु कौरी ता इणौ नाईं हुई बौल़दौ पर परमेश्‍वरा कौरी सारौ कुछ़ हुई बौल़ा आ
19	27	एथ माथै पतरसै यीशु लै बोलौ देख आमै ता आपणौ सारौ कुछ़ छ़ाड़ियौ ताऊं पिछ़ु हुई गौऐ आ ता आमुलै का मिला सा
19	28	यीशुऐ तिउंलै बोलौ हाऊं तुमुलै सौच़्च़ौ बोलाऊ कि नौईं सृष्टि दी ज़ेबी आदमी रौ छ़ोहरु आपणी महिमा रै राज़गादी माथै बोशा लौ ता तुमै भी ज़ो मुं पीछ़ु आ बाराह राज़गादी माथै बोशियौ इस्राइला रै बाराह गोत्रा रौ फैसलौ कौरालै
19	29	और ज़ुणी कुणिऐ घौर भाई बौइणी या मां आपणै लोल़डै धूरै डोखरै मैरै नाऊं कालै छ़ाड़ी गौऐ आ तेसलै शौ गुणा मिला सा और सेऊ सौदा री ज़िन्दगी रौ हक्क्कदार हुआ
19	30	भौरी लोग इणै ई ज़ुण आपुलै बौड़ै बौणा ई ज़ेबी हाऊं राज़ौ बौणियौ आशु लै तेबी सै लोग छ़ोटै हुआई ज़ुण आपुलै छ़ोटै सौमझ़ा ई सै हुआई बौड़ै
20	1	सौरगा रौ राज़ एक घौरा रै मालिका ज़िणौ आ ज़ो दोअती निकल़ौ और आपणै अंगुरा रै बगीच़ै दी मज़दूर लाऐ
20	2	तिणीऐ मज़दूरा कै एक दिना री दिहाड़ी देइयौ कामा माथै लाऐ और सै आपणी अंगुरा रै बगीच़ै दी भेज़ै
20	3	तैबै तिणी मालिकै कौलियारी कु पैहलै कुछ़ लोग बज़ारा दी बेलै खौड़ै देखै
20	4	और तिणी मालिकै बोलौ तुमै भी अंगुरा री बारी दी डैऔ और ज़ो कुछ़ ठीक आ तुमुलै दिआऊ तैबै सै भी कामा कौरदै डेवै
20	5	तैबै तिणी मालिकै कौलियारी टौल़ियौ दुजै और च़िज़ै पहरा रै नज़दीका दी निकल़ियौ तिणौ ई कियौ
20	6	दिना रौ एक घंटौं रौइयौ तिणीऐ औज़ौ डेइयौ दुजै आदमी खौड़ै देखै और तिणीऐ तिउंलै बोलौ तुमै कैलै इदै पुरै दिना दी बेलै खौड़ै रौऐ औन्दै तिंउऐ तेसलै बोलौ एथलै कि कोइऐ भी आमै कामा कौरदै नाईं नीऐं
20	7	तिणी मालिकै तिउंलै बोलौ तुमै भी अंगुरा रै बौगिच़ै दी डैऔ और तिऐ काम कौरौ
20	8	ब्याल़ी अंगुरा री बारी रै मालिकै आपणै खज़ानच़ी लै बोलौ मज़दूरा लै औटाइयौ पिछ़लै कु और पैहलै झ़ांऊ तिउंलै मज़दुरी दै
20	9	ज़ैबै सै आशै ज़ुणिऐ एकी दिना दी एका घंटौ लाऔ थौ ता तिउंलै पुरै दिना री दिहाड़ी मिली
20	10	ज़ो पैहलै आशै औन्दै थै तिंउऐ सौमझ़ौ कि आमुलै भौरी मिला सा पर तिउंलै भी पुरै दिना री दिहाड़ी मिली
20	11	ज़ेबी मिलौ ता सै घौरा रै मालिका लै कुड़कुड़ाइयौ बोलदै लागै
20	12	इऊं पिछ़लै ता एक ई घंटै दी काम किऔ ताइंऐ तिउंकै आमारै बराबर ई दिहाड़ी देई आमुऐ पुरै दिनै रौ भार च़ुंगौ और ताती रूड़ सैहन की
20	13	मालिकै तिऊं मांझ़िऐ कु एकी लै ज़वाब दैऔ ओ गोश्टण हाऊं ताऊं आइलै कुछ़ अन्याय नाईं कौरदौ का ताइंऐ मुकु एक दिना री दिहाड़ी नाईं मांगी थी
20	14	ज़ो तेरी दिहाड़ी आ तेस च़ुंग और डेऊ मेरी मौरज़ी आ कि ज़ेती ताउंलै दैऔ तेती ई इऊं पिछ़लै लै भी दैऔ
20	15	का इणौ ठीक नाईं कि हाऊं आपणै रुपाऐपैसै आइलै ज़िणौ च़ाऊ तिणौ कौरु का मैरै भौलै हुणा री वज़ाह कु तू बुरी नौज़री कौरी देखा ई
20	16	एज़ी रीती कु ज़ो पिछ़लै ई सै पैहलै हुआई और ज़ो पैहलै ई सै पिछ़लै हुआई
20	17	यीशु यरुशलेमा लै डेउंदी बारै आपणै बाराह च़ेलै एखुलै दी निऐं और बाटा दी तिउंलै बोलदै लागौ
20	18	शुणौ आमै यरुशलेमा लै ई डेउंदै लागै औन्दै और आदमी रौ छ़ोहरु बौड़ै याजकु और शास्त्रिउ रै हाथा दी पकड़वाइआ और सै तेस च़ोरिऐ पाकड़ाई
20	19	और तेस दुजी ज़ाती रै हाथा दी दिआई कि सै तेसरौ मज़ाक उड़ावा और तेसदी कोड़ै ला और तेस क्रुसा माथै च़ड़ावा ई और सेऊ चिजै दिनै ज़िउंदौ हुआ सा
20	20	तैबै जबदी रै छ़ोहरु री मांऐ आपणै छ़ोहरु आइलै यीशु काऐ आशीयौ तेसकै ढाल की और तेसकु कुछ़ मांगदै लागी
20	21	यीशुऐ तिंया लै बोलौ तू का च़ाहा ई तिऐं यीशु लै बोलौ एस वचन दै कि मैरै इऐ दुई छ़ोहरु तैरै राज़ा दी एक तेरी सुल़टी बिलै दुजौ तेरी उल़टी बिलै बोशा
20	22	यीशुऐ तिंआलै ज़वाब दैऔ तू नाईं ज़ाणदी कि तू का मांगा ई ज़ो दुख हाऊं सहन कौरणै वाल़ौ ऊ का तुमै भी सहन कौरी बौल़ा ई तिंउऐ यीशु लै बोलौ सौही बौल़ी ई
20	23	यीशुऐ तिउंलै बोलौ तुमैं मुं ज़िणै दुख ता उठावा लै पर आपणै सुल़टी और उल़टी भिलै कासी बोशाल़नौ मैरौ काम नाईं पर ज़ास कालै मैरै बाबा री तौरफा कु तैयार किऔ औन्दौ आ तिऊं ई कालै आ
20	24	इणौ शुणियौ दस च़ेलै रै तिऊं दुई भाई माथै रोश आशै
20	25	यीशुऐ सै आपु काऐ औटाऐ और तिउंलै बोलौ तुमै ज़ाणाई कि दुजी ज़ाती रै आफसर तिऊं माथै हक्क्क कौरा ई और ज़ो बौड़ै ई सै तिऊं माथै हक्क्क च़लावा ई
20	26	पर तुमु मांझ़िऐ इणौ नाईं औलौ पर ज़ुणकुण तुमु मांझ़िऐ बौड़ौ हुणौ च़ाहा सेऊ तुमारौ नुकुर बौणा
20	27	और ज़ो तुमु मांझ़िऐ परधान हुणौ च़ा सा सेऊ तुमारौ नुकुर बौणा
20	28	ज़िणौ कि आदमी रौ छ़ोहरु सेऊ एथीलै नाईं आशौ कि तेसरी सेवा टहल कौरौ पर एथीलै आशौ आ कि आपु ई सेवा टहल कौरा और सौभी रौ छ़ुटकारौ कौरना लै आपणै प्राण दिआ
20	29	ज़ेबी सै यरीहो कु निकुल़दै थै लागै औन्दै ता एक भौरी भीड़ यीशु पीछ़ु हुई गोई
20	30	और दुई शेड़ै ज़ो बाटा दी एकी बिलै थै बोशै औन्दै इणौ शुणियौ कि यीशु इदरा बाटी डेउंदै लागौ औन्दौ हाकै मारीयौ औटाइंदै लागै ओ यीशु राज़ै दाऊदा री खानदानी रौ आमु माथै दया कर
20	31	लोगुऐ सै धौमकाऐ कि च़ुटुक थाकौ पर सै औज़ौ भी ज़ोरै हाकै मारीयौ बोलदै लागै ओ प्रभु दाऊदा रौ छ़ोहरु आमु माथै दया कर
20	32	तैबै यीशुऐ टेकियौ सै औटाऐ और बोलौ तुमै का च़ाहा ई कि हाऊं तुमुलै कौरु
20	33	तिंउऐ यीशु लै बोलौ ओ प्रभु इणौ कि आमारी आखी खुला ली
20	34	यीशु रै तिऊं शेड़ै माथै दया आशी और तिऊं री आखी छ़ूंई और सै शेड़ै तेभी देखदै लागै और तेथ बासिऐ सै यीशु पिछ़ु आण्डदै लागै
21	1	ज़ैबै यीशु और तेसरै च़ेलै यरुशलेमा रै नज़दीक पौउंच़ै और जैतूना री पहाड़ी माथै बैतफगे काऐ आशै ता यीशुऐ दुई च़ेलै इणै बोलीयौ भेज़ै
21	2	सामनै वाल़ै गाँवा दी डैऔ तिऐ पौउंच़िऔ ई तुमुकै एक गादी मिला खुंटी दी बानी औन्दी और तिंया आइलै तियांरौ गौधेटु मिला तिऊं खोलियौ मुं काऐ आणौ
21	3	अगर तुमु आइलै कोई कुछ़ बोलालै ता तुमै बोलेऊ प्रभु कै एसरी ज़ुरत आ तैबै सेऊ तेबी भेज़ा
21	4	इणौ एथलै हुऔ कि ज़ो वचन पुराणै ज़मानै रै गुरु रै तौरफा कु बोलौ औन्दौ थौ सेऊ पुरौ हुआ
21	5	सिय्योना री छ़ोटुड़ी कु बोलौ देख तैरौ राज़ौ ताऊं काऐ आशौ आ सेऊ निऊलौ आ और गौधेटु माथै बोशौ औन्दौ आ पर गादी रै मांऊ माथै
21	6	च़ेलेउऐ डेइऔ ज़िणौ यीशुऐ तिउंलै बोलौ थौ तिणी ई किऔ
21	7	और गादी और तिंयारौ गौधेटु आणौ तिऊं माथै आपणै जुड़कै छ़ाड़ै और यीशु तेस माथै बोशी गौ
21	8	तैबै भौरी लोगुऐ आपणै जुड़कै बाटा दी बिछ़ाऊंदै लागै और कुछ़ लोगुऐ पेड़ा रै शाऊंटै काटियौ बाटा दी बिछ़ाऐ
21	9	ज़ो भीड़ औगाड़िऐ और पिछ़ाड़िऐ आण्डदै थै लागै औन्दै सै औटाइयौ बोलदै थै लागै औन्दै दाऊदा रै संताना री बौड़ाई हो होसाना आशीष वाल़ौ ई तुमै ज़ो प्रभु रै नावां कौरीऐ आशै ई सौरगा दी परमेश्‍वरा री बड़ाई हो होसाना
21	10	ज़ैबै यीशु यरुशलेमा दी डैऔ ता सारै शहरा दी हलचल माच़ी गोई और लोग बोलदै लागै एऊ कुण आ
21	11	लोगुऐ बोलौ एऊ गलीला रै नासरता रौ गुरु यीशु आ
21	12	यीशुऐ परमेश्‍वरा रै घौरा दी डेइयौ सै सौभी ज़ो परमेश्‍वरा रै घौरा दी लेनदेण थै कौरदै लागै औन्दै गाड़ी गौऐ सर्राफो रै पीढ़ै और कबुतर बेच़णै वाल़ेउ री रेढ़ी पौल्टी
21	13	और यीशुऐ बोलौ लिखौ औन्दौ आ मैरौ घौर प्राथना रौ घौर आ पर तुमुऐ एऊ लुटणै वाल़ेऊ रौ आड्डौ चाणी गौ आ
21	14	तैबै शेड़ै और लौंगड़ै परमेश्‍वरा रै घौरा दी यीशु काऐ आशै और यीशुऐ सै ठीक कियै
21	15	पर ज़ैबै बौड़ै याजकु और शास्त्रिउऐ एज़ै हैरान कौरणै वाल़ै काम ज़ो यीशुऐ कियै और छ़ोहरुऐ परमेश्‍वरा रै घौरा दी दाऊदा री संताना लै होसाना औटाउंदै बारै देखै ता तिंउरै रोश आशी गोऐ
21	16	और यीशु लै बोलदै लागै का तू शुणाई कि इऐ का बोलाई यीशुऐ तिउंलै बोलौ ओ का तुमुऐ इणौ केबी नाईं पौड़ौ लोल़ड़ै और दूध पिणै वाल़ै मांऊ कु ताइंऐ अपार स्तुति कौरा ई
21	17	तैबै यीशु तिऊं छ़ाड़ियौ तेस इलाकै कु बाइरै बैतनिय्याह लै डेवै और ब्याल़ी रौऔ तिदै ई
21	18	दोअती ज़ैबै यीशु इलाकै कु डेउंदै थौ लागौ औन्दौ ता यीशु रै भूख लागी
21	19	बाटा दी यीशुऐ एकी बिलै फेड़ु रौ एक पेड़ देखौ और सेऊ तेस पेड़ा काऐ डैऔ और पेड़ा दी पाचा छ़ाड़ियौ और कुछ़ नाईं थौ और तेसलै बोलौ आज़ा कु पोरु ताऊं दी केबी फल़ नाईं लागदै और फेड़ु रौ पेड़ खरकच़ार शुकी गौ
21	20	इणौ देखीयौ च़ेलै हैरान हुऐ और तिंउऐ बोलौ एऊ फेड़ु रौ पेड़ खरकच़ार किणौ शुकी गौ
21	21	यीशुऐ तिउंलै ज़वाब दैऔ हाऊं तुमुलै सौच़्च़ौ बोलाऊ अगर तुमै विश्वास छ़ाड़ा और शौक नाईं कौरालै ता ना सिरफ इणौ कौरालै ज़ो एस फेड़ु रै पेड़ा लै किऔ आ पर अगर एस पहाड़ी लै बोलालै तू उठ और समुन्दरा दी डेऊ ता इणौ हुआई
21	22	और ज़ो तुमै प्राथना दी विश्वासा कौरी मांगा ई सेऊ सौभी तुमुलै मिला सा
21	23	यीशु परमेश्‍वरा रै घौरा दी शिक्षा दैंदै थौ लागौ औन्दौ ता बौड़ै याजक और स्याणै लोग यीशु काऐ आशै और बोलदै लागै तू इणै काम केज़ै हक्क्का कौरी कौरा ई और ताउंकै एज़ौ हक्क्क कुणीऐ दैऔ आ
21	24	यीशुऐ तिउंलै ज़वाब दैऔ हाऊं भी तुमु कु एक सवाल पुछ़ाऊ अगर तुमै मुकै ज़वाब दिआ लै ता हाऊं भी तुमुकै बोलाऊ कि इणै काम कासरै हक्क्क कौरीऐ कौराऊ
21	25	यहुन्ना रौ बपतिस्मौ किदरु कु थौ सौरगा री तौरफा कु या आदमी री तौरफा कु तैबै सै आपु माझ़ियै चौपड़ीदैं लागै अगर आमै बोलु लै सौरगा री तौरफा कु ता एऊ आमुकु बोला तैबै तुमुऐ तेस माथै विश्वास कैलै ना कियौ
21	26	और अगर आमै बोलु लै आदमी री तौरफा कु ता आमुलै भीड़ा रौ डौर आ कैलैकि इऐ सौभी यहुन्ना भविष्यवक्ता माना ई
21	27	तैबै इउंऐ यीशु लै ज़वाब दैऔ आमै नाईं ज़ाणदै यीशुऐ भी तिउंलै बोलौ ता हाऊं भी नाईं बोलदौ कि एज़ौ काम केज़ै हक्क्का कौरीऐ कौराऊ
21	28	तुमै का सौमझ़ा ई कास आदमी रै दुई छ़ोहरु थै तिणीऐ पैहलै छ़ोहरु लै बोलौ ओ छ़ोहरु आज़ अंगुरा रै डोखरै दी काम कर
21	29	तिणी छ़ोहरुऐ ज़वाब दैऔ हाऊं नाईं डेउंदौ पर बासिऐ पछ़ताइऔ डैऔ
21	30	तैबै सेऊ दुजै छ़ोहरु काऐ डेइयौ तिणौ ई बोलौ तिणी दुजै छ़ोहरुऐ बोलौ ओ हाऊं डिआऊ पर नाईं डैऔ
21	31	इऊं दुई मांझ़िऐ कु कुणीऐ बाबा री इच़्छ़ा पुरी की तिंउऐ बोलौ पैहलै यीशुऐ तिउंलै बोलौ हाऊं तुमुलै सौच़्च़ौ बोलाऊ कि मामलै निणावाल़ै और गान्दै काम कौरणै वाल़ै तुमु कु पैहलै परमेश्‍वरा रै राज़ा दी डिआई
21	32	कैलैकि यहुन्ना भौलाई री बाटा देखाउंदै तुमु काऐ आशौ और तुमुऐ तेस माथै विश्वास ना कियौ पर मामलै निणै वाल़ेउऐ और गान्दै कामा कौरणै वाल़ेउऐ तेसरी बुशु माथै विश्वास कियौ और तुमै इणौ देखीयौ बासिऐ भी नाईं पछ़ताऐ कि तेसरौ विश्वास कौरा थै
21	33	एक औज़ौ औनैणौ शुणौ एक घौरा रौ मालिक थौ तिणीऐ अंगुरा रौ बौगीच़ौ लाऔ तेसरै च़ारौ तौरफा दी तारबाड़ लाऔ तेस बौगिच़ै दी एकी भिलै अंगुरा रै रस गाड़ने री ज़ागाह भी चाणी और छ़ोटी ज़ेई छ़ानी भी चाणी और तेसरौ ठेकौ ज़िमदारु कै देइयौ आपु डैऔ परदेशा लै
21	34	ज़ैबै अंगुरा चोड़नै रौ बौगत आशौ ता तिणी मालिकै आपणै नुकुरा लै फल़ आणना लै ज़िमदारु काऐ भेज़ै
21	35	पर ज़िमदारुऐ तेसरै नुकुर पाकड़ियौ केज़ै पिटै और केज़ै झ़ांगै पोरु और केज़ै डोल़ीयाऐ
21	36	तैबै तिणी मालिकै पैहलै कु भौरी औज़ौ नुकुर भेज़ै और तिंउऐ तिऊं आइलै भी तिणौ ई कियौ
21	37	बासिऐ तिणी मालिकै आपणौ छ़ोहरु तिऊं काऐ इणौ सुंच़ीयौ भेज़ौ कि सै मैरै छ़ोहरु री इज़्ज़त कौरालै
21	38	पर ज़िमदारुऐ सेऊ छ़ोहरु देखीयौ आपु मांझ़िऐ चौपड़ींदै लागै एऊ ता एस बौगिच़ै रौ मालिक आ आशौ आमै एस पोरु झ़ांगी ताकी एऊ बौगीच़ौ आमारौ हुआ
21	39	तैबै तिंउऐ सेऊ छ़ोहरु पाकड़ौ और सेऊ अंगुरा रै बौगिच़ै कु बाइरै गाड़ीयौ पोरु झ़ांगौ
21	40	एथीलै ज़ेबी बौगिच़ै रौ मालिक आशा लौ ता तिऊं ज़मीदारु आइलै का कौरा
21	41	तिंउऐ तेसलै बोलौ सेऊ तिऊं लोग पोरु झ़ांगा और अंगुरा रौ बौगीच़ौ ओरी लोगु कै सौंभाल़ा ज़ो बौगतै माथै तेसलै फल़ दिआ कौरा
21	42	यीशुऐ तिउंलै बोलौ का तुमुऐ केबी पवित्रशास्त्रा दी इणौ नाईं पौढ़ौ कि ज़ेज़ौ पात्थर मिस्त्रिऐ बेकार ज़ाणौ थौ सेज़ौ पात्थर कुणे दी लागणै वाल़ौ बौणौ एज़ौ काम परमेश्‍वरा री तौरफा कु हुऔ और एज़ौ आमारी नौज़री दी नोखौ आ
21	43	एथीलै हाऊं तुमुलै बोलाऊ कि परमेश्‍वरा रौ राज़ तुमु कु नींई बौल़िया आ और इणी ज़ाती लै ज़ो तेसरौ फल़ आणा देई आ
21	44	ज़ो एस पात्थरा माथै पौड़ालौ सेऊ च़ूरच़ूर हुआ और ज़ास माथै सेऊ पात्थर पौड़ालौ सेऊ पिशीया पोरु पा
21	45	बौड़ै याजकु और फरीसी लोग यीशु रै औनैणौ शुणिऐ सौमझ़ी गौऐ कि सेऊ तिंउरै बारा दी बोला आ
21	46	और तिंउऐ यीशु पाकुड़नौ च़ाऔ पर सै लोगु कु डौरी गौऐ कैलैकि सै यीशु भविष्यवक्ता माना थै
22	1	यीशु औज़ौ तिउंकै औनैणै दी बोलदै लागौ
22	2	सौरगा रौ राज़ तेस राज़ै ज़िणौ आ ज़ुणिऐ आपणै छ़ोहरु री शादी की
22	3	और तिणीऐ आपणै नुकुर भेज़ै कि ज़ासलै निऊंदौ आ दैऔ औन्दौ तिऊं लोगु शादी री धामा खांदै औटाऊ पर सै नाईं आशै
22	4	तैबै तिणीऐ औज़ौ आपणै नुकुर इणै बोलीयौ भेज़ै कि ज़ासलै निऊंदौ आ दैऔ औन्दौ तिऊं लोगु लै बोलौ शुणौ मुंइऐ धाम तैयार की गोइ आ मैरै बौल़द और धाचै औन्दै गूंड झ़ांगै औन्दै आ और सब कुछ़ तैयार आ शादी री धामा दी आशौ
22	5	पर सै नाईं कौरीयौ तिदरु डेई गौऐ कोई डेवै आपणै डोखरै लै कोई डेवै आपणै कामा खौटदै
22	6	दुजै लोग ज़ो बौच़दै थै लागै औन्दै तेसरै नुकुर पाकड़ै और तिउंरी बेइज़्ज़ती की और पोरु झ़ांगै
22	7	तैबै राज़ै रै रोश आशै और तिणीऐ आपणै सिपाई भेज़ीयौ सै लोऊ कौरणै वाल़ै पोरु झ़ांगै और तिंउरै इलाकै दी आग लाई और सारौ पोरु ज़ाल़ौ
22	8	तैबै तिणीऐ आपणै नुकरु लै बोलौ शादी री धाम ता तैयार आ पर निऊंदै वाल़ै लोग तिऐ आशणै रै लायक नाईं थै
22	9	एथीलै सौड़की दी डैऔ और ज़ेती लोग तुमुकै मिला ई सौभी लोगु शादी री धामा खान्दै औटाऔ
22	10	तैबै तिऊं नुकरुऐ सौड़की दी डेईयौ का भौलै का बुरै ज़ेती मिलै सारै लोग कौठै कियै और शादी रौ घौर पाउणै कौरी भौरुई गौ
22	11	ज़ेबी राज़ौ पाउणै देखदै भितै आशौ ता तिणीऐ तिऐ एक आदमी देखौ ज़ुणिऐ शादी रै जुड़कै भिड़ै औन्दै नाईं थै
22	12	तिणीऐ तेसकु पुछ़ौ ओ गोश्टण तू शादी रै जुड़कै भिड़ीयौ कैलै नाईं आशौ तेस आदमी रौ मूंह बन्द हुई गौ
22	13	तैबै राज़ै आपणै नुकरा लै बोलौ एसरै हाथ और बांगणै बानियौ बाइरै न्यारै दी पाऔ तिऐ लेरनौ और दांद पिशणौ हुआ
22	14	कैलैकि औटाऐ औन्दै ता भौरी ई और छ़ांटै औन्दै थोड़ै ई
22	15	तैबै फरीसी डेईयौ आपु मांझ़िऐ सुंच़दै लागै कि एस केज़ै ज़ौरिऐ बुशु दी फसाई
22	16	तैबै तिंउऐ आपणै च़ेलै हेरोदेसा आइलै यीशु काऐ इणौ बोलणा लै भेज़ै ओ गुरु आमै ज़ाणी आ कि तू सौच़्च़ौ आ और परमेश्‍वरा री बाट सौच़्च़ाई कौरी शिखावा आ और कासी री परवाह नाईं कौरदौ कैलैकि तू आदमी रौ मूंह देखीयौ बूश नाईं कौरदौ
22	17	एथीलै आमुलै बोल तू का सुंच़ाई कैसरा लै मामलौ दैणौ च़ांई कि नाईं
22	18	यीशुऐ तिउंरी च़ालाकी ज़ाणीऔ तिउंलै बोलौ ओ कौपटी लोगुऔ मुं कैलै पौरखा ई
22	19	मामलै रौ सिक्कौ मुकै देखाल़ौ तैबै तिंउऐ यीशु काऐ एक सिक्कौ निऔं ज़ेथरी किम्मत एक दिना री दिहाड़ी रै बराबर थी
22	20	यीशुऐ तिऊंकु पुछ़ौ एऊ छ़ाप और नाऊं कासरौ आ
22	21	तिंउऐ तेसलै बोलौ कैसरा रौ तैबै यीशुऐ तिउंलै बोलौ ज़ो कैसरा रौ आ तेस कैसरा कै दैऔ और ज़ो परमेश्‍वरा रौ आ तेस परमेश्‍वरा लै दैऔ
22	22	इणौ शुणियौ सै लोग हैरान हुऐ और तिदरु कु डेई गौऐ
22	23	सेज़ै दिनै सदुकी लोगु ज़ो इणौ मानाईं कि ज़ुण मौरा ई सै दुजी बारै ज़िउंदै नाईं हुंदै यीशु काऐ आशै और तेसलै बोलौ
22	24	ओ गुरु मुसै बोलौ थौ कि अगर केज़ौ आदमी बिण औलादीऐ मौरा लौ ता तेसरौ भाई तेसरी विधवा छ़ेउड़ी आइलै शादी कौरीयौ आपणै भाई कालै वंश पैदौ कौरा
22	25	आबै आमारै घौरा दी सात भाई थै पैहलौ भाई शादी कौरीयौ मौरी गौ और दुजै भाईऐ तिऐं छ़ेउड़ी आइलै शादी कौरी ताकि तेस भाई री औलाद बौणी रौआ
22	26	इणी कौरै चीज़ै और च़ौथेउऐ भी इणौ कियौ और साती भाईउऐ तिऐं आइलै शादी की और बिना औलादीऐ मौरी गौऐ
22	27	तेत बासिऐ सै छ़ेउड़ी भी मौरी गोई
22	28	ज़ैबै सै छ़ेउड़ी ज़िउंदी हुआ ली ता तिऊं साता मांझ़िऊ कु कासरी छ़ेउड़ी हुआ कैलैकि सै सारेऊ री छ़ेउड़ी थी
22	29	यीशुऐ तिउंलै ज़वाब दैऔ तुमै पवित्रशास्त्र और परमेश्‍वरा री शक्ति नाईं ज़ाणदै एज़ै कारणै तुमै गौलती दी पौड़ै औन्दै आ
22	30	कैलैकि ज़िउंदै हुणा दी सै ना ता शादी कौरदै और ना शादी लै दैंदै पर सौरगा दी सौरगदूतै ज़िणै हुणै ई
22	31	पर मौरणै बासिऐ ज़िउंदै हुणा रै बारै दी का तुमुऐ एज़ौ वचन नाईं पौढ़ौ ज़ो परमेश्‍वरै तुमु आइलै बोलौ आ
22	32	हाऊं अब्राहमा रौ परमेश्‍वर और इसहाका रौ परमेश्‍वर और याकुबा रौ परमेश्‍वर आ सेऊ मौरै औन्दै रौ नाईं पर ज़िउंदै रौ परमेश्‍वर आ
22	33	इणौ शुणियौ लोग तेसरी शिक्षा कु हैरान हुऐ
22	34	ज़ैबै फरीसीउऐ शुणौ कि यीशुऐ सदुकिऊ रौ मूंह बन्द कौरी गौ ता सै कौठै हुऐ
22	35	तिऊं मांझ़िऊ कु एकी शास्त्रिऐ यीशु पौरखणा लै तेसकु पुछ़ौ
22	36	ओ गुरु नियमा दी केज़ौ हुकम सौभी कु बौड़ौ आ
22	37	यीशुऐ तेसलै बोलौ तू परमेश्‍वर आपणै प्रभु कु आपणै पुरै मन और आपणै पुरै प्राणा और आपणी सारी औकली आइलै प्यार छ़ाड़ै
22	38	बौड़ौ और ज़रुरी हुकम ता एऊ ई आ
22	39	और दुजी ज़रुरी हुकम भी तिणी आ कि ज़िणौ प्यार तू आपु आइलै कौरा ई तिणौ प्यार तू आपणै आसपड़ोसा रै लोगु आइलै भी कौरै
22	40	एज़ै ई दुई हुकम सौभी नियम और पुराणै ज़मानै रै भविष्यवक्ता री बुनियाद आ
22	41	ज़ेबी फरीसी कौठै थै ता यीशुऐ तिऊंकु पुछ़ौ
22	42	मसीह रै बारै दी तुमै का सुंच़ाई सेऊ कासरौ छ़ोहरु आ तिंउऐ यीशु लै बोलौ दाऊदा रौ
22	43	यीशुऐ तिउंकै पुछ़ौ ता दाऊद आत्मा दी हुईयौ तेसलै प्रभु कैलै बोला सा
22	44	प्रभुऐ मैरै प्रभु लै बोलौ मेरी सुल़टी भिलै बोश ज़ेबी झ़ांऊ हाऊं तैरै दुश्मनु तेरी लाता थालै ना कौरु
22	45	तैबै ज़ैबै दाऊद तेसलै प्रभु बोला सा ता सेऊ तेसरौ छ़ोहरु किणौ ठहरौ
22	46	एस ज़वाबा दी कोईऐ भी एक बूश ना बोली बौल़ै सेज़ै दिना कु कासी रै भी तेसकु कुछ़ पुछ़णा री हिम्मत नाईं हुई
23	1	तैबै यीशुऐ लोगु लै और आपणै च़ेलेऊ लै बोलौ
23	2	शास्त्री और फरीसीउ कै मुसा रै नियम शिखाउणै रौ हक्क्क आ
23	3	एथीलै सै तुमुलै ज़ो कुछ़ बोलालै सेऊ तुमुऐ कौरणौ और मानणौ पर तिऊं ज़िणै काम नाईं कौरणै कैलैकि सै बोला ता ई पर कौरदै नाईं
23	4	सै तुमु माथै कई नियम थोपा ई ज़ो मानणौ मुश्कल़ आ सै लोगु कु ज़ौबरिऐ तिऊं नियम मौनावा ई पर सै आपु ई तिऊं नाईं मानदै नाईं
23	5	सै आपणै काम लोगु कै देखाल़णा लै कौरा ई सै आपणैआपणै जौंतर बौड़ौ कौरा ई और आपणै च़ोगैबागै रै धुरै बौड़ै कौरा ई ताकी लोग तिऊं धौर्मी ज़ाणा
23	6	धामा दी खास आच़्छ़ी ज़ागाह और आराधनालय दी खासखास ज़ागाह लोड़ाई बोशणा लै
23	7	बज़ारा दी ढाल और लोगु ज़ेबी तिउंलै गुरु बोलाई ता तिउंकै आच़्छ़ौ लागा आ
23	8	पर तुमै गुरु नाईं बौणेऊ कैलैकि तुमारौ एक ई गुरु आ और तुमै सारै आपु मांझ़िऐ भाईबौइणी ज़िणै ई
23	9	धौतरी माथै कासी लै आपणौ बाब ना बोलेऊ कैलैकि तुमारौ एक ई आत्मिक बाब आ ज़ो सौरगा दी आ
23	10	और मालिक भी नाईं बोलीयौ कैलैकि तुमारौ एक ई मालिक आ सिरफ मसीह
23	11	ज़ो तुमु माझ़िऐ बौड़ौ आ सेऊ तुमारौ सेवक बौणा
23	12	ज़ुणकुण आपुलै बौड़ौ बौणा लौ सेऊ छ़ोटौ बौणा लौ और ज़ुणकुण आपुलै छ़ोटौ बौणा सेऊ बौड़ौ कौरीया लौ
23	13	ओ कौपटी शास्त्रिउओ और फरीसीउओ तुमुलै फिटकार तुमै लोगु कालै सौरगा रै राज़्य रौ दार बन्द कौरा ई ना ता आपु तेसदी डेऊंदै और ना तेसदी डेउणै वाल़ै तेसदी डेउणै दैंदै
23	14	ओ कौपटी शास्त्रिउ और फरीसीउ तुमुलै फिटकार तुमै विधवाऊ रौ घौर सारौ लुटा ई और देखाउणा लै भौरी बौगता झ़ांऊ प्राथना कौरदै रौआ ई एथीलै परमेश्‍वरा कु तुमुलै भौरी सौज़ा मिला सा
23	15	ओ कौपटी शास्त्रिउओ और फरीसीउओ तुमुलै फिटकार तुमै एक आदमी आपणै गुटा दी आणना लै भौरी ज़ागाह दी डिआई और ज़ैबै सेऊ वशा दी आशा सा ता तेस आपु कु दुगुणौ नौरका रै लायक चाणा ई
23	16	ओ शेड़ै शास्त्रिउओ और फरीसीउओ तुमुलै फिटकार ज़ुण बोलाई कि अगर कुण परमेश्‍वरा रै घौरा री शौपतै खा ता कुछ़ नाईं पर अगर कुण परमेश्‍वरा रै घौरा रै सुनै री शौपतै खा ता तेसदी बानीया
23	17	ओ मुर्खो और शेड़ेउओ कुण आ बौड़ौ सुनौ या सेऊ परमेश्‍वर ज़ासकु सुनौ पवित्र हुआ सा
23	18	तैबै बोलाई कि अगर कोई बेदी री शौपतै खा ता कुछ़ नाईं पर अगर ज़ो भैंटा तेसदी आ अगर तेसरी शौपतै खा ता बानीया सा
23	19	ओ शेड़ेउओ कुण आ बौड़ौ भैंटा या बेदी ज़ास कौरी भैंटा पवित्र हुआ सा
23	20	एथीलै ज़ो बेदी री शौपतै खा सा सेऊ तेसरी और ज़ो कुछ़ तेस माथै आ तेसरी भी शौपतै खा सा
23	21	ज़ो परमेश्‍वरा रै घौरा री शौपतै खा सा सेऊ तेसरी और तेसदी रौइणावाल़ै री भी शौपतै खा सा
23	22	ज़ो सौरगा री शौपतै खा सा सेऊ परमेश्‍वरा री ज़ागाह री और तेत माथै बोशणा वाल़ै री भी शौपतै खा सा
23	23	ओ कौपटी शास्त्रिउओ और फरीसीउओ तुमुलै फिटकार तुमै पुदीनै और सौंफ और ज़ीरै रौ दौसुऔ भाग ता दिआई पर तुमुऐ नियमा री खास बुशै मतलब फैसलौ और दया और बफादारी पोरु छ़ाड़ी गोई आ इणौ च़ांई थौ कि इऊं भी कौरा थै और तिऊं भी नाईं छ़ाड़ा थै
23	24	ओ शेड़ै शास्त्रिउओ और फरीसीउओ तुमै छ़ोटैछ़ोटै नियम ता बौड़ै ध्याना कौरी माना ई ज़िणै माच़्छ़र छ़ाणा ई पाणी कु पर परमेश्‍वरा रै खास और मुख्य नियम टाल़ा ई पोरु ज़िणै सौगल़ै ऊंट घुटा ई
23	25	ओ कौपटी शास्त्रिउओ और फरीसीउओ तुमुलै फिटकार तुमै डौंगै और थाल़ी बाइठी ता मांझ़ाई पर सै भितरी आइलै न्यारै और मौल़ा कौरी भौरुई ऐन्दी
23	26	ओ शेड़ै फरीसीउओ पैहलै डौंगौ और थाल़ी भितरी आइलै मांज़ौ कि सै बाइरी आइलै भी साफ हुआ
23	27	ओ कौपटी शास्त्रिउओ और फरीसीउओ तुमुलै फिटकार तुमै च़ुनै कौरी माशी औन्दी कौबरी ज़िणै ई ज़ो बाइरी आलै बड़िया दिशा ई पर भितरी आइलै मौड़ै री हाड़केऊ और सारै रौंगा री गान्दी च़िज़ा कौरी भौरुऐ औन्दै
23	28	एज़ी रीती कौरी तुमै भी बाइरी आइलै भी लोगु कै धौर्मी दिशा ई पर भितरी आइलै कपट और अधर्मा कौरी भौरुऐ औन्दै ई
23	29	ओ कौपटी शास्त्रिउओ और फरीसीउओ तुमुलै ता इऐ केती बुरी बूश आ तुमै पुराणै भविष्यवक्ता री ओडाच़ी सज़ावा ई ज़ो तुमारै नानाबुड़ुऐ भौरी पैहलै झ़ांगै थै और इज़्ज़तमान कौरना लै धौर्मिऊ री ओडाच़ी चाणा ई
23	30	और बोलाई कि अगर आमै आपणै बाब दादै रै बौगता दी हुआ थै ता पुराणै भविष्यवक्ता झ़ांगणा लै तिऊं आइलै साथा दी नाईं हुआ थै
23	31	इणै कौरी ता तुमै आपणै बारै दी आपु ऊ गवाही दिआई कि तुमै पुराणै भविष्यवक्ता रै खुनी री संतान ई
23	32	और तुमुऐ भी आपणै बाब दादै रै पापा रौ घौड़ौ पुरौ भौरौ
23	33	ओ सापा ज़िणै बिशलै और खतरनाक लोल़डेउओ तुमै नौरका री सौज़ा कु किणै कौरीऐ बौच़ाई
23	34	एथीलै देखौ हाऊं तुमु काऐ पुराणै भविष्यवक्ता और बुद्धी वाल़ै और शास्त्रिऊ भेज़ाऊ और तुमै तिऊं मांझ़िआ कु कुछ़ झ़ांगाई पोरु और कुछ़ क्रुसा माथै च़ड़ावा ई और कुछ़ लोगु लै तुमै आपणै आराधनालय दी डिंगै ला ई और एकी इलाकै कु दुजै इलाकै दी गाड़दै थाका ई लागी
23	35	ज़ेथकु धौर्मी हाबीला कु बिरिक्याह रौ छ़ोहरु जकरयाह झ़ांऊ ज़ो तुमुऐ परमेश्‍वरा रै घौरा दी और बेदी रै बिच़ा री ज़ागाह दी झ़ांगौ थौ ज़ेती धौर्मी लोगु रौ लोऊ धौतरी माथै बौऔ औन्दौ आ तिऊं सौभी रौ पाप तुमारै मुंडा माथै सा
23	36	हाऊं तुमुलै सौच़्च़ौ बोलाऊ कि इऐ सारी बुशै एज़ै जुगा रै लोगु माथै पौड़ा ई
23	37	ओ यरुशलेमा रै लोगुओ ओ यरुशलेमा रै लोगुओ तू पुराणै भविष्यवक्ता झ़ांगाई और ज़ो ताऊं काऐ भेज़ै ई तिऊं तुमै ढोल़ीयावा ई केती बारै मुंइऐ च़ाऔ कि ज़िणौ कुखड़ी आपणै टैऐणु आपणै पांखै थालै सौंभाल़ा आ तिणी ई हाऊं भी तैरै छ़ोहरु सौंभाल़ा ऊ पर तुमुऐ नाईं च़ाऔ
23	38	देखौ तुमारौ घौर तुमु कालै उज़ाड़ी छ़ाड़ाऊ
23	39	कैलैकि हाऊं तुमुलै बोलाऊ कि इबी कु ज़ेबी झ़ांऊ तुमै नाईं बोलालै भौलौ आ सेऊ ज़ुण परमेश्‍वरा रै नावां कौरी आशा सा तेबी झ़ांऊ मुं तुमै केबी ना देखाल़ै
24	1	ज़ेबी यीशु परमेश्‍वरा रै घौरा कु बाइरै निकुल़दै थौ लागौ औन्दौ ता तेसरै च़ेलै परमेश्‍वरा रै घौरा रै बारै दी यीशु काऐ पुछ़दै आशै
24	2	तिणीऐ तिउंलै बोलौ तुमै एस सब देखदै लागै औन्दै ई ना हाऊं तुमुलै सौच़्च़ौ बोलाऊ इदै ढोल़ा माथै ढोल़ भी नाईं बौच़दै कैलैकि इयौ सब कुछ़ ढाल़िया नाष हुआ
24	3	ज़ेबी यीशु जैतूना री पहाड़ी माथै थौ बोशौ औन्दौ ता च़ेलेउऐ एखुली दी यीशु काऐ आशीयौ तेसलै बोलौ आमुलै बोल कि एज़ी बुशै केबी हुआई तैरै आशणै रौ और धौतरी आखरी हुणै रौ का निशाण हुआ सा
24	4	यीशुऐ तिउंलै ज़वाब दैऔ बौच़ियौ रौएऊ कुणिऐ तुमुलै धोखौ ना च़ांई दैऔ
24	5	कैलैकि कई लोग इणै हुआई ज़ो मैरै नावां कौरीऐ आशीयौ बोलाई हाऊं मसीहा ऊ और भौरी लोग तिऊं पीछ़ु डेउणै ई
24	6	तुमै लौड़ाई और झ़ौगड़ै रै बारै दी शुणा लै ता तुमै घौबराएऊ नाईं कैलैकि इऐ बुशै हुणी ता ज़रुरी ई पर सेज़ौ बौगत आखरी नाईं हुन्दौ
24	7	कैलैकि एकी ज़ाती रै लोग दुजी ज़ाती रै लोगु रौ विरोध कौरा ई एकी देशा रै लोग दुजै देशा रै लोगु रौ विरोध कौरा ई और ज़ागाहज़ागाह दी काल़ पौड़ा आ और भुईंच़ाल़ हुणै ई
24	8	इऐ सब बुशै मुसिबता री शुरुआत ई
24	9	तैबै सै ज़ुण तुमारै विरोधी ई दुःख देणा लै तुमु पाकड़ाई और तुमु पोरु झ़ांगाई और मैरै नावां री वज़ाह कु सारै गुटा रै लोग तुमु आइलै दुश्मनी छ़ाड़ाई कैलैकि तुमै मुं माथै विश्वास कौरा ई
24	10	तैबै भौरी लोग विश्वास पोरु छ़ाड़ाई और एकी दुजै पकड़ावा ई और एकी दुजै आइलै दुश्मनी छ़ाड़ाई
24	11	भौरी ज़ौणै झ़ुठै और पुराणै भविष्यवक्ता आशा ई और भौरी लोगु बिशवाशाई
24	12	अधर्मा रै बौड़णै कु भौरी लोग प्यार पोरु बिसरा ई
24	13	पर ज़ो आखरी झ़ांऊ मुं माथै विश्वास छ़ाड़ा लौ सेऊ ई बौच़ा आ
24	14	और परमेश्‍वरा रै राज़ा री इऐ खुश खौबरी धौतरी री सारी ज़ागाह दी परचार कौरालै कि सब ज़ाती रै लोगु लै तेस अपणाउणा रौ मौकौ मिला तैबै सण्सार रौ आखरी बौगत आशा सा
24	15	एथीलै ज़ेबी तुमै तिऐं उज़ाड़णै वाल़ी बुरी चीज़ ज़ेथरै बारै दी दानिय्येल भविष्यवक्ता रै ज़ौरिऐ बोली ऐन्दौ थी एक भौरी बुरौ आदमी आशीयौ एस परमेश्‍वरा रै आराधना रै घौरा री सारेऊ कु शुद्ध ज़ागाह गान्दी कौरा आ पढ़ने वाल़ौ सौमझ़ालौ
24	16	तैबै ज़ेज़ै लोग यहुदिऊ दी औलै सै बौच़णा लै पहाड़ा दी जा डेउणौ
24	17	ज़ो छ़ापरा माथै औलै सै आपणै घौरा कु समाना आणना लै तौल़ै नाईं उतरियौ
24	18	और ज़ो डोखरै दी औलै सै आपणै जुड़कै आणना लै घौरै नाईं डेआलै
24	19	सेज़ै दिनै दी ज़ो छ़ेउड़ी गौरकै ज़िवा री औली और ज़ासकै दुध पिणै वाल़ै लोल़डै औलै तुमुलै इऐ केती बुरी बूश आ
24	20	प्राथना कौरदै थाकौ लागी कि तुमै शेल़ै रै दिनै या आरामा रै दिना दी नाईं जा लौ भागणौ
24	21	कैलैकि सेज़ै बौगतै इणौ भौरी दुःख हुआ ज़िणौ धौतरी रै पैहलै कु ना इबी झ़ांऊ हुऔ और ना केबी हुणौ
24	22	अगर सेज़ै दिन कम नाईं कौरा थै ता कोई भी प्राणी नाईं बौच़ा थौ पर च़ुनै औन्दै री वज़ाह कु सै दिन कम कौरी गौऐ
24	23	सेज़ै बौगतै अगर तुमुलै कुण बोलालौ शुणौ मसीह इदै आ या तिदै आ ता विश्वास नाईं कौरेऊ
24	24	कैलैकि झ़ुठै मसीह और झ़ुठै भविष्यवक्ता आशा ई और बौड़ै निशाण और हैरानी वाल़ै काम देखाइयौ लोगु परमेश्‍वरा री बाटा कु टाल़णै री कोशिष कौरा ई
24	25	शुणौ मुंइऐ तुमुलै सारी कुछ़ बूशै पैहलै ई बोली गोई आ
24	26	एथीलै अगर सै तुमुलै बोलालै शुणौ सेऊ ज़ांगल़ा दी आ ता बाइरै नाईं निकल़ियौ या बोलालै शुणौ सेऊ कोठरिउ दी आ ता विश्वास नाईं कौरेऊ
24	27	कैलैकि ज़िणौ बिज़ल़ी पुर्वा कु निकल़ियौ पश्चिमा झ़ांऊ च़ौमका ई तिणी ई आदमी रै छ़ोहरु रौ आशणौ हुआ सा
24	28	ज़ियै मौरौ औन्दौ प्राणी हुआ सा तिऐ बाज़ कौठै हुआई
24	29	सेज़ै दिना रै दुखा बासिऐ सुरज काल़ौ पौड़ा सा और सुरज और ज़ून भी प्याशौ दैणौ बन्द कौरा और तारै सौरगा कु छ़ुटीयौ तौल़ै पौड़ा ई और सौरगा री शक्ति हिलणी
24	30	तैबै आदमी रै छ़ोहरु री निशाणी सौरगा दी दिशा ई और तैबै सौरगा रै सारै कुला रै लोग हिकड़ौ पिटाई और आदमी रै छ़ोहरु बौड़ी शक्ति और शाना कौरीऐ सौरगा रै बादल़ा माथै आशदै देखा ई
24	31	सेऊ बांइशी बाज़ियौ आपणै सौरगदूत भेज़ा आ और सै पुरी धौतरी कु मैरै छ़ांटै औन्दै लोग कौठै कौरा ई
24	32	फेड़ु रै पेड़ा कु एज़ौ औनैणौ शिखौ ज़ेबी फेड़ु रै पेड़ा रै शाउंटै कौंउल़ै हुआई और तेसदी पाच लागदै लागा ई ता तेभी तुमुकै पौतौ लागा कि गौरमी आशणै वाल़ी आ
24	33	तिणी ई ज़ेबी तुमै इऊं सब बुशै औन्दै देखा लै ता तुमै सौमझ़ेऊ कि मैरौ दुजी बारै वापिस आशणै रौ बौगत हुई ऐरौ आ
24	34	हाऊं तुमुलै सौच़्च़ौ बोलाऊ कि ज़ेबी झ़ांऊ इऐ सारी बुशै पुरी ना औली तेबी झ़ांऊ एज़ी पिड़ी रौ नाष नाईं औन्दौ
24	35	सौरग और धौतरी टौल़ी सौका ई पर मेरी बोली ऐन्दी बुशै केबी ना टौल़दी
24	36	मैरौ दुजी बारै आशणै रै बौगता रै बारै दी कोई नाईं ज़ाणदौ ना सौरगदूत और ना छ़ोहरु सिरफ परमेश्‍वरा कै पौतौ
24	37	ज़िणै नूहा रै दिन थै तिणी ई मुं आदमी रै छ़ोहरु रौ आशणौ भी हुआ सा
24	38	कैलैकि ज़िणौ पाणी रै विनाशा कौरी पैहलै रै दिना दी ज़ेबी झ़ांऊ कि नूह ज़ाहज़ा दी नाईं डैऔ सेज़ै दिनै झ़ांऊ लोग खापिया थै और तिऊं मांझ़िऐ शादी ब्याऐ औआ थै
24	39	और ज़ेबी झ़ांऊ पाणी रै विनाशा आशीयौ सै सारै बौआइयौ नाईं निऐं तेबी झ़ांऊ तिउंकै कुछ़ भी सौमझ़िऐ नाईं आशौ तिणी ई हाऊं आदमी रै छ़ोहरु रौ आशणौ भी हुआ आ
24	40	सेज़ै दिनै दी ज़ो लोग डोखरै दी हुआई एक निंआई पोरु दुजौ छ़ाड़ाई तिदै
24	41	दुई छ़ेउड़ी जांजै पिशदै रौआ ई एक पोरु निंआलै और दुजी छ़ाड़ा लै तिदै
24	42	एथीलै उज़ीई रौऔ कैलैकि तुमै नाईं ज़ाणदै कि तुमारौ प्रभु केज़ै दिना दी आशा सा
24	43	पर इणौ ज़ाणौ कि अगर घौरा रौ मालिक ज़ाणदौ औलौ कि च़ोर केज़ै बौगतै आशा ई ता उज़ीई रौआ थौ और आपणै घौरा दी च़ोरी कौरणै नाईं दिया थौ
24	44	एथीलै तुमै भी तैयार रौऔ कैलैकि ज़ेज़ै बौगतै रै बारै दी तुमै सुंच़दै नाईं सेज़ै बौगतै आदमी रौ छ़ोहरु आशा सा
24	45	तैबै विश्वास वाल़ौ बुद्धी वाल़ौ दास सेऊ आ ज़ो मालिकै आपणै ओरी नुकराच़ाकरा रौ मुख्यौ चाणौ कि सेऊ बौगता दी तिउंलै रोटी दिआ
24	46	भौलौ आ सेऊ दास ज़ो तेसरौ मालिक आशीयौ इणौ कौरदै तेस देखा लौ
24	47	हाऊं तुमुलै सौच़्च़ौ बोलाऊ सेऊ मालिक आपणै तेस दासा कै आपणी सारी धनज़यदादा सौम्भाल़णै रौ हक्क्क दिआ सा
24	48	अगर सेऊ दास सुंच़ा लौ कि मैरौ मालिक ता कुछ़ दिना झ़ांऊ वापिस ना आशदौ
24	49	और दुजै नुकरा लै दुःख दैणौ शुरु कौरालौ और आपुलै खाणै पिणै रौ इन्तज़ाम कौरालौ और सूर पिआ लौ
24	50	ता तेसरौ मालिक बिण बोली तेबी वापिस आशा ज़ेबी तिणीऐ सुंच़ौ औन्दौ भी नाईं औलौ
24	51	तैबै सेऊ मालिक तेस नुकरा लै सौज़ा दिया और कौपटीऊ मांझ़िऐ भेज़ा तिऐ लेरनौ और दांद पिशणौ हुआई
25	1	सौरगा रौ राज़ तिऊं दस बिण ब्याई छ़ोटूड़ ज़िणौ हुआ ज़ो आपणै मशाल नीईंयौ लाड़ै कु मिलदै डेई
25	2	तिऊं मांझ़िऐ पाँज़ मुर्ख और पाँज़ सौमझ़दार थी
25	3	मुर्खै आपणी मशाल ता नींई पर आपुकै ज़ादड़ौ तेल नाईं निऔं
25	4	पर सौमझ़दारै आपणै मशाल लालटेणा आइलै आपणी कुप्पी दी तेल भी भौरी गौ
25	5	ज़ैबै लाड़ै रै आशणै दी बेर हुई ता सै सारै डुइणी लाइंदै लागी और सुती गोई
25	6	ज़ेबी राच आधी हुई ता धूम माच़ी शुणौ लाड़ौ आशदै लागौ औन्दौ आ तेस मिलदै च़ालौ
25	7	तैबै सै दस बिण ब्याई छ़ोटुड़ी उठीयौ आपणै मशाल ठीक कौरदै लागी
25	8	और मुर्ख छ़ोटुड़ीउऐ सौमझ़दारा लै बोलौ आपणै तेला मांझ़िआ कु कुछ़ तेल आमुकै भी दैऔ कैलैकि आमारी मशाल इशदै आ लागी ऐन्दी
25	9	पर सौमझ़दारै ज़वाब दैऔ पर एऊ आमुलै और तुमुलै पुरौ नाईं औन्दौ तुमुलै ठीक आ कि तुमै बेच़णै वाल़ेऊ काऐ डैऔ और आपु कालै तेल आणौ
25	10	ज़ेबी सै तेला आणदै डेउंदै थी लागी औन्दी ता लाड़ौ पौउंच़ी गौ और ज़ो त्यार थी सै तेस आइलै शादी रै घौरा दी डेई गोई और दार बन्द की ऐरौ
25	11	तेत बासिऐ सै दुजी पाँज़ बिण ब्याई वापिस आशीयौ लाड़ै लै बोलदै लागी ओ मालिक ओ मालिक आमुलै दार खोल
25	12	तिणीऐ ज़वाब दैऔ हाऊं तुमुलै सौच़्च़ौ बोलाऊ हाऊं तुमु नाईं ज़ाणदौ
25	13	एथीलै उज़ीई रौऔ कैलैकि तुमै मैरै वापिस आशणै रौ सेज़ौ दीन नाईं ज़ाणदै ना सेज़ौ बौगत ज़ाणदै
25	14	कैलैकि एऊ तेस आदमी ज़िणी हालत आ ज़ुण परदेशा लै डेउणै रै बौगतै आपणै नुकुर औटाऐ आपणी ज़यदाद तिउंकै देई
25	15	तिणीऐ एकी कै पांज़ शर्फी दुजै कै दुई शर्फी चीज़ै कै एक शर्फी देई तिणीऐ हर एकी लै तेसरै शक्ति रै मुताबिक दैऔ और आपु डेई गौ दुजै देशा लै
25	16	तैबै ज़ासकै पांज़ शर्फी थी मिली ऐन्दी तिणीऐ खरकच़ार डेइऔ तिउंरौ लेणदेण किऔ और तिणीऐ पांज़ शर्फी औज़ौ कौमाई
25	17	इणी ई तिणी दुजै नुकरै भी ज़ासकै दुई शर्फी मिली औन्दी थी दुई शर्फी औज़ौ कौमाई
25	18	पर ज़ासकै एक मिली औन्दी थी तिणीऐ डेइऔ माटौ खोदौ और आपणै मालिका री शर्फी दाबी गोई
25	19	भौरी दिना बासिऐ तिऊं नुकरा रौ मालिक आशौ और तिउंकै लेणदेणा रै बारै दी पुछ़दै लागौ
25	20	ज़ासकै पांज़ शर्फी मिली औन्दी थी तिणीऐ पांज़ शर्फी आणियौ बोलौ ओ मालिक ताइंऐ मुकै पांज़ शर्फी देई औन्दी थी देख मुंइऐ पांज़ औज़ौ कौमाई
25	21	तेसरै मालिकै तेसलै बोलौ शाबाश ओ आच़्छ़ौ और विश्वासा रै लायक नुकुर तू थोड़ै दी विश्वासा वाल़ौ निकल़ौ हाऊं ताऊं भौरी च़िज़ा रौ मालिक चाणाऊ आपणै मालिका री खुशी दी खुश रौऊ
25	22	और ज़ासकै दुई शर्फी मिली औन्दी थी तिणीऐ भी आशीयौ बोलौ ओ मालिक ताइंऐ मुकै दुई शर्फी देई औन्दी थी देख मुंइऐ दुई औज़ौ कौमाई
25	23	तिणीऐ मालिकै तेसलै बोलौ शाबाश ओ आच़्छ़ौ और विश्वासा वाल़ौ नुकुर तू थोड़ै दी विश्वासा वाल़ौ निकल़ौ हाऊं ताऊं भौरी च़िज़ेउ रौ मालिक चाणाऊ आपणै मालिका री खुशी दी खुश रौऊ
25	24	तैबै ज़ासकै एक शर्फी थी मिली औन्दी तिणीऐ आशीयौ बोलौ ओ मालिक हाऊं ज़ाणाउ कि तू काठौ आदमी ई ज़िऐ तू नाईं बौइंदौ तेस भी तू लौआ ई ज़िऐ तैरौ नाईं आ तिदरु भी तू निंआई
25	25	हाऊं डौरी गौ थौ और डेइऔ तेरी शर्फी माटै थाली दाबी गोई शुण ज़ो तैरौ आ सेऊ इदै आ
25	26	एथीलै तेसरै मालिकै तेसलै ज़वाब दैऔ ओ दुष्ट और निकामौ नुकुर ज़ैबै तू ज़ाणा थौ कि ज़िऐ हाऊं नाईं बौइंदौ तिऐ हाऊं लौआऊ और ज़िऐ मैरौ नाईं आ तिदरौ हाऊं च़ुंगाऊ
25	27	ता ताऐं मेरी शर्फी ब्याज़ा माथै कैलै ना देई ताकि ज़ेबी हाऊं आशा थौ ता तेबी सित ब्याज़ै निआं थौ
25	28	एथीलै इऐं शर्फी एसकु ओरु छ़ुड़ाऔ और ज़ासकै दस शर्फी मुहरै ई तेसकै दैऔ
25	29	कैलैकि ज़ासकै आसती आ और सेऊ ठीक डौंगा रौ बौरता लौ तेसकै औज़ौ मिला ज़ुण ठीक डौंगा रौ ना बौरता लौ तेसकु सेऊ भी ओरु निईंआ सा ज़ो तेसकै औलौ
25	30	एस निकाम्मौ नुकुर बाइरै न्यारै दी पाऔ ज़िऐ लेरणौ और दांद पिशणौ हुआ आ
25	31	ज़ेबी हाऊं आदमी रौ छ़ोहरु आपणी महिमा दी आशा लौ और सब सौरगदूत मुं आइलै आशा ई ता हाऊं आपणी महिमा रै ज़ागाह माथै बोशौ औन्दौ हुआ ऊ
25	32	और सारी ज़ाती मुं काऐ कौठी कौरा ई और ज़िणौ भेराल़ड़ु भेरी बाकरी कु अलग कौरा ई तिणी ई हाऊं भी तिऊं एकी दुजै कु अलग कौरा सा
25	33	हाऊं भेरीऊ ज़ुण धौर्मी लोग ई आपणी सुल़टी भिलै और बाकरी ज़ुण अधर्मी लोग ई उल़टी भिलै खौड़ौ कौराऊ
25	34	तैबै हाऊं राज़ौ तिउंलै बोलाऊ ज़ो सुल़टी भिलै ई ओ मैरै बाबा रै भौलै लोगुओ आशौ तेस राज़्या रै हिसेदार बौणौ ज़ो धौतरी रै पैहलै कु तुमुलै त्यार किऔ औन्दौ आ
25	35	कैलैकि ज़ेबी हाऊं भुखौ थौ तुमुऐ मुलै खाणा लै दैऔ ज़ेबी हाऊं चिशौ थौ और तुमुऐ मुलै पिणा लै पाणी दैऔ ज़ेबी हाऊं परदेशी थौ और तुमुऐ हाऊं आपणै घौरा दी छ़ाड़ौ
25	36	ज़ेबी हाऊं नांगौ थौ तुमुऐ मुकालै भिड़ना लै जुड़कै दै ज़ेबी हाऊं बिमार थौ और तुमुऐ हाऊं पुछ़ौ ज़ेबी हाऊं कैदा दी थौ तुमै मुकाऐ मिलदै आशै
25	37	तैबै धौर्मी लोग तेसलै ज़वाब दिआ लै ओ प्रभु आमुऐ केबी तू भुखौ देखौ और खिलाऔ या केबी तू आमुऐ चिशौ देखौ और पाणी पिलाऔ
25	38	आमुऐ केबी तू परदेशी देखौ और केबी आमुऐ तू आपणै घौरा दी छ़ाड़ौ या केबी तू नांगौ थौ और केबी ताउंकै जुड़कै भिड़ाऐ
25	39	आमुऐ केबी तू बिमार और कैदा दी देखौ और केबी ताऊं काऐ मिलदै आशै
25	40	तैबै हाऊं राज़ौ तिउंलै ज़वाब दिआ हाऊं तुमुलै सौच़्च़ौ बोलाऊ कि तुमुऐ ज़ो इऊं छ़ोटे कु छ़ोटे विश्वासी भाईऊ मांझ़िऊ कास एकी आइलै किऔ सेऊ ई मुं आइलै कियौ
25	41	तैबै सेऊ आपणी ज़ो उल़टी भिलै ई बोशाल़ै औन्दै तिउंलै बोला ओ शापित लोगुओ मुं काऐ कु तिऐं सौदा री आगी मांझ़िऐ डैऔ ज़ो परमेश्‍वरै शैतान और तेसरै सारै दूता लै आ त्यार की ऐन्दी
25	42	कैलैकि ज़ेबी हाऊं भुखौ थौ और तुमुऐ मुलै खाणा लै नाईं दैऔ ज़ेबी हाऊं चिशौ थौ और तुमुऐ मुलै पिणा लै पाणी नाईं दैऔ
25	43	ज़ेबी हाऊं परदेशी थौ और तुमुऐ हाऊं आपणै घौरा दी नाईं छ़ाड़ौ ज़ेबी हाऊं नांगौ थौ और तुमुऐ मुलै भिड़नै लै जुड़कै नाईं दैणै ज़ेबी हाऊं बीमार और कैदा दी थौ और तुमुऐ हाऊं नाईं पुछ़ौ
25	44	तैबै सै ज़वाब दिआ लै ओ प्रभु आमुऐ तू केबी भुखौ या चीशौ या परदेशी या नांगौ या बीमार या कैदा दी देखौ आ और तेरी सेवा टहल नाईं की
25	45	तैबै हाऊं तिउंलै ज़वाब दिआ हाऊं तुमुलै सौच़्च़ौ बोलाऊ कि तुमुऐ ज़ो इऊं छ़ोटे कु छ़ोटे मांझ़िआ कु कास एकी आइलै भी नाईं किऔ सेऊ मुं आइलै भी नाईं कियौ
25	46	और इउंलै सौदा री ज़िन्दगी झ़ांऊ सौज़ा मिला सा पर धौर्मी लोग सौदा री ज़िन्दगी दी डेआई
26	1	ज़ैबै यीशुऐ सब बुशै बोली एरी ता आपणै च़ेलेऊ लै बोलदै लागौ
26	2	तुमै ज़ाणाई कि दुई दिनै बासिऐ फसह रौ साज़ौ आ और आदमी रौ छ़ोहरु क्रुसा माथै च़ड़ाउणा लै पकड़ावा ई
26	3	तैबै बौड़ै याजकु और प्रजा रै स्याणै लोग काइफा नावां रै परधान याजका रै खौल़ै दी कौठै हुऐ
26	4	और आपु मांझ़िऐ चौपड़िंदै लागै कि यीशु च़लाकी कौरीऐ पाकड़ियौ पोरु झ़ांगी
26	5	पर सै बोला थै साज़ै रै दिना दी नाईं पाकुड़दै किऐ इणौ ना च़ांई हुऔ कि भीड़ा रै लोग मौच़ावा लै हालौ
26	6	ज़ेबी यीशु बेतनियाह दी शमौन कोढ़ी रै घौरा दी थौ
26	7	ता एक छ़ेउड़ी संगमरमरा री शीशी दी भौरी किमत्ती तेल आणियौ यीशु काऐ आशी और ज़ैबै यीशु रोटी खांदै थै बोशौ औन्दौ ता सेऊ तेल यीशु रै मुंडा तौल़ै पेरौ
26	8	इणै देखिऔ यीशु रै च़ेलै रोशुऐ और बोलदै लागै इयौ मैहंगौ तेल बर्बाद कैलै कियौ औलौ
26	9	एस तेल ता आच़्छ़ै दामा दी बेच़ियौ एथरै रुपाऐ गरीब लोगु दी बांटणै च़ांई थै
26	10	इणौ ज़ाणीऔ यीशुऐ तिउंलै बोलौ तुमै इऐं छ़ेउड़ी लै कैलै रोशिआई इऐं छ़ेउड़ीऐ मेरी भौलाई लै कियौ आ
26	11	गरीब लोग ता तुमु आइलै सौदा रौआ ई पर हाऊं तुमु आइलै सौदा नाईं रौइंदौ
26	12	इऐं छ़ेउड़ीऐ मैरै मुंडा दी खुश्बुदार तेल पेरौ आ सेऊ मैरै दबाउणा लै कियौ आ
26	13	हाऊं तुमुलै सौच़्च़ौ बोलाऊ पुरी धौतरी दी ज़िऐज़िऐ परमेश्‍वरा रै खुशी री खौबर शुणावा लै तिऐतिऐ इऐं छ़ेउड़ी रै कामा री बूशै भी हुआई
26	14	तैबै यहुदा इस्करियोतीऐ ज़ो बारह च़ेलेऊ मांझ़िआ कु एक थौ सेऊ बौड़ै याजकु काऐ डेईयौ बोलदै लागौ
26	15	अगर हाऊं यीशु तुमारै हाथा दी पकड़वाऊ लै ता तुमै का दिआई तिंउऐ तेसलै तीस च़ांदी रै सिक्कै तोलीयौ देई गौऐ
26	16	और सेऊ तेभी कु यीशु पकड़ाउणा री ताकी दी रौ
26	17	तैबै बिणा संज़ेड़ै री रोटी रै पैहलै दिनै च़ेलै यीशु काऐ आशीयौ पुछ़दै लागै तुमै किऐ च़ाहा ई कि आमै फसह रै साज़ै री रोटी रौ इन्तज़ाम कौरी
26	18	यीशुऐ तिउंलै बोलौ शहरा दी फलाणै आदमी काऐ डेईयौ तेसलै बोलौ गुरुजी बोलाई कि मैरौ बौगत नज़दीक आ हाऊं आपणै च़ेलै आइलै तैरै घौरा दी फसह रौ साज़ौ मौनाऊं
26	19	तैबै च़ेलेउऐ यीशु रौ हुकम मानौ और फसह रै साज़ै री रोटी त्यार की
26	20	ज़ेबी ब्याल़ हुई ता यीशु बारह च़ेलेऊ आइलै रोटी खान्दै बोशौ
26	21	ज़ेबी सै रोटी खान्दै लागै औन्दै थै ता यीशुऐ तिउंलै बोलौ हाऊं तुमुलै सौच़्च़ौ बोलाऔ कि तुमु मांझ़िऐ एक आ ज़ो मुं पकड़ावा ई
26	22	इणौ शुणियौ सै भौरी परेशान हुऐ और हर एक यीशु कु पुछ़दै लागै ओ गुरुजी का सेऊ हाऊं ऊ
26	23	यीशुऐ ज़वाब दैऔ ज़ुणिऐ मुं आइलै थाल़ी दी हाथ पाऔ आ सेऊ ई मुं पकड़ावा
26	24	आदमी रौ छ़ोहरु ता ज़िणौ तेसरै बारै दी लिखी औन्दौ आ मैरौ मौरणौ ता इणी भी आ पर तेस आदमी लै फिटकार आ ज़ासरै ज़ौरिऐ आदमी रौ छ़ोहरु पकड़वाइआ तेस आदमी लै तैबै आच़्छ़ौ थौ कि तेसरौ ज़नमा ना हुआ थौ
26	25	तैबै यीशु पकड़ाउणै वाल़ै यहुदै बोलौ ओ गुरुजी का सेऊ हाऊं ऊ यीशुऐ तेसलै बोलौ ओ ताइंऐ मानी गौ
26	26	ज़ेबी सै रोटी खान्दै थै लागै औन्दै ता यीशुऐ रोटी च़ुंगी और परमेश्‍वरा रौ धन्यबाद कौरीयौ चोड़ी और च़ेलेऊ लै देइयौ बोलौ नियौं खाऔ इयौ मैरौ ज़िसम आ
26	27	तैबै यीशुऐ अंगुरा रौ खोरु च़ुंगीयौ परमेश्‍वरा रौ धन्यबाद कियौ और तिउंलै देइयौ बोलौ तुमै सब एथकु पिऔ
26	28	कैलैकि एस अंगुरा रौ रस तुमै मैरौ लोऊ सौमझ़ौ ज़ो भौरी लोगु तिंउरै पापा री सौज़ा कु बौच़ाउणा लै बौइणै वाल़ौ आ मैरै मौरणै कु परमेश्‍वर लोगु आइलै एक नौंवौ रिश्तै रौ वायदौ पाकौ कौरा आ
26	29	हाऊं तुमुलै सौच़्च़ौ बोलाऊ कि अंगुरा रौ एऊ रस सेज़ै दिना झ़ांऊ केबी नाईं पिंदौ ज़ेबी झ़ांऊ तुमु आइलै आपणै बाबा रै राज़ा दी नौउंऔ नाईं पिऊ
26	30	तैबै सै भजन गाइयौ जैतूना री पहाड़ी माथै डै
26	31	तैबै यीशुऐ तिउंलै बोलौ तुमै सारै आज़ राची मैरै बारै दी ठोकर खाआ ई कैलैकि लिखौ औन्दौ आ हाऊं भेराल़ड़ु झ़ांगाऊ और शाल़ा री भेरी ओरुपोरु भागा ई
26	32	पर हाऊं ज़िउंदौ हुइयौ तुमु कु औगाड़िऐ गलीला लै डेआऊ
26	33	एथ माथै पतरसै यीशु लै बोलौ अगर सारै विश्वासा दी डगमगा लै पर मैरौ विश्वास केबी नाईं डगमगाउंदौ
26	34	यीशुऐ तेसलै बोलौ हाऊं ताउंलै सौच़्च़ौ बोलाऊ कि आज़ राची कुखड़ै रै बाशणै कु पैहलै आपणै मुंआ कु चिआ बारै बोलाई कि तू मुं नाईं ज़ाणदौ
26	35	पतरसै यीशु लै बोलौ च़ाऊ मुं ताऊं आइलै मौरणौ भी जा लौ तैबै भी हाऊं केबी ना बोलदौ कि हाऊं तुमु नाईं ज़ाणदौ और सारै च़ेलै इणौ लागै बोलदै
26	36	तैबै यीशु आपणै च़ेलै आइलै गतसमनी नाऊं री ज़ागाह दी आशौ और आपणै च़ेलै लै बोलदै लागौ तुमै इदै बोशी रौएऊ ज़ेबी झ़ांऊ हाऊं प्राथना कौरुलै
26	37	यीशुऐ पतरस और जबदी रै दुई छ़ोहरु आपु आइलै निऐं और यीशु भौरी दुखी और घबराउंदै लागौ
26	38	तैबै यीशुऐ तिउंलै बोलौ मैरौ मन भौरी दुखी आ इदरा झ़ांऊ कि मैरै प्राण डेउंदै ई लागै औन्दै तुमै इदै ई रुकौ और मुं आइलै उज़ीई रौएऊ
26	39	तैबै यीशु आगुड़ै डेइयौ धौनी ज़मीना माथै मुंडा लाइयौ पौड़ौ और प्राथना कौरदै लागौ ओ मैरौ बाब अगर तू च़ाहा ई एस दुखा रौ खोरु पोरु टाल़ तैबै भी ज़िणौ हाऊं च़ाहा ऊ तिणौ नाईं पर ज़िणौ तू च़ाहा ई तिणी च़ांई हुऔ
26	40	तैबै यीशु आपणै च़ेलेऊ काऐ आशीयौ देखै ता सै थै सुतै औन्दै तैबै यीशुऐ पतरसा लै बोलौ का तुमै एकी घौड़ीयै भी ना उज़ीई रौई बौल़ै
26	41	उज़ीई रौएऊ और प्राथना कौरदै रौऔ कि तुमै मुसीबता दी नाईं च़ांई पौड़ै
26	42	तैबै यीशुऐ दुजी बारै डेइयौ इणी प्राथना कौरी ओ मैरौ बाब अगर एऊ मैरै पिऐ बिणा नाईं टौल़ी सौकौ ता तेरी इच़्छ़ा च़ांई पुरी हुई
26	43	तैबै यीशु दुजी बारै आशौ तेभी भी सै सुतै औन्दै थै कैलैकि तिउंकै भौरी नीज थी लागी औन्दी
26	44	तिऊं छ़ाड़ियौ यीशु औज़ौ चिजी बारै प्राथना कौरना लै डैऔ
26	45	तैबै यीशुऐ च़ेलेऊ काऐ आशीयौ बोलौ आबै सुती रौएऊ और आराम कौरौ देखौ सेऊ बौगत आशी ऐरौ आ और आदमी रौ छ़ोहरु पापी लोगु रै हाथा दी पकड़ाइया सा
26	46	उठौ औगांऊ हाण्डौ देखौ मुं पकड़ाउणै वाल़ौ आशी गौ आ
26	47	यीशु इणौ बोलदै थौ लागौ औन्दौ कि यहुदा ज़ो बारह च़ेलेऊ मांझ़िऊ कु एक थौ सेऊ आशौ और तेस आइलै एक भौरी भीड़ भी थी ज़ासकै तलवारै और डिंगै थै सै भीड़ बौड़ै याजक यहुदा शास्त्री और स्याणै लोगुऐ भेज़ी औन्दी थी यीशु पाकुड़णालै
26	48	यहुदै पैहलै बोलौ औन्दौ थौ कि ज़ास हाऊं खोबीयाउलौ सेऊ ई आ तेस पाकड़ेउ
26	49	और सेऊ खरकच़ार यीशु काऐ आशौ और बोलौ ओ गुरुजी ढाल और यीशु भौरी खोबीयाऔ
26	50	यीशुऐ तेसलै बोलौ ओ गोश्टण ज़ेज़ै कामा लै तू आशौ थौ तेस कर तैबै तिऊं लोगुऐ आगुड़ै आशीयौ यीशु पाकड़ौ
26	51	यीशु रै च़ेलेऊ मांझ़िऐ कु एकीऐ आपणी तलवार गाड़ी और परधान याजका रै नुकरा रौ कौन्थु पोरु पा काटौ
26	52	तैबै यीशुऐ तेसलै बोलौ आपणी तलवार म्याणा दी छ़ाड़ कैलैकि ज़ो तलवार च़लावा ई सै सारै तलवारा कौरै नाष हुआई
26	53	का तू नाईं ज़ाणदौ कि हाऊं आपणै बाबा कु औरज़ कौरी सौका ऊ और सौ सौरगदूता री बारह पल़टणा कु भौरी मुं काऐ इबी भेज़ी सौका
26	54	पर पवित्रशास्त्रा री सै बुशै कि इणौ ई हुणौ ज़ुरुरी आ किणै कौरी पुरी हुआई
26	55	सेज़ै बौगतै यीशुऐ भीड़ा रै लोगु लै बोलौ का तुमै तलवारी और डिंगै कौरीऐ ई आशै औन्दै का तुमै मुं डाकू सौमझ़ा ई हाऊं हर दिन परमेश्‍वरा रै घौरा दी बोशियौ तुमुलै शिक्षा दिआ थौ और तुमुऐ हाऊं नाईं पाकड़ौ
26	56	पर एऊ सब एथीलै हुऔ आ ताकी पुराणै भविष्यवक्ता रौ सेऊ वचन पुरौ हुआ तैबै सारै च़ेलै तेस छ़ाड़ियौ भागी गौऐ
26	57	तैबै तिंउऐ यीशु पाकड़ीयौ परधान याजका रै घौरा दी नियौं तिऐ सारै शास्त्री और स्याणै लोग कौठै थै हुऐ औन्दै
26	58	पतरस यीशु पिछ़ु दूरदूर आण्डियौ परधान याजका रै गौड़ै झ़ांऊ डैऔ पतरस तिऐ च़ोउकीदारु काऐ बोशियौ आगी तापदै लागौ
26	59	बौड़ै याजक और सारै यहुदी फैसलै कौरणै वाल़ी खुंबल़ी रै लोग च़ाहा थै कि कोई यीशु रै विरोधा दी गवाही दिआ थै
26	60	पर भौरी लोग यीशु रै विरोधा दी गवाही दैंदै लागै पर तिउंरी बुशै आपु मांझ़िऐ नाईं मिला थी बासिऐ दुई ज़ौणै गवाही दैंदै आशै
26	61	और बोलदै लागै आमुऐ शुणौ ई कि इयौ यीशु बोला कि हाऊं परमेश्‍वरा रौ घौर ढाल़ी सौका ऊ और चिया दिना दी चाणाऊ
26	62	तैबै परधान याजकै खौड़ै हुईयौ यीशु लै बोलौ का तू कोई ज़वाब नाईं दैंदौ इऐ लोग तैरै बारै दी का गवाही दिआई
26	63	पर यीशु च़ुटुक थाकौ तैबै परधान याजकै यीशु लै बोलौ हाऊं ताउंलै ज़िउंदै परमेश्‍वरा री कसम दिआऊ कि अगर तू परमेश्‍वरा रौ छ़ोहरु मसीह ई ता आमुलै बोल
26	64	यीशुऐ तेसलै बोलौ ताइंऐ आपु ई बोली गौ पर हाऊं तुमुलै इणौ भी बोलाऊ कि इबी कु तुमै आदमी रौ छ़ोहरु ज़ो सौभी कु शक्ति वाल़ै परमेश्‍वरा री सुल़टी भिलै बोशा और सौरगा रै बादल़ा माथै आशदै देखा ई
26	65	एथ माथै परधान याजकै आपणै जुड़कै च़ीरै और बोलौ इणीऐ परमेश्‍वरा री बुराई कौरी आ आबै आमुकै कासी री गवाही री ज़ुरत नाईं शुणौ तुमुऐ इबी एज़ी बुराई शुणी आ
26	66	तुमै का सुंच़ाई सारै लोग बोलदै लागै यीशु लै मौरणै री सौज़ा च़ांई मिली
26	67	तैबै तिंउऐ यीशु रै मुंआ दी थुकौ और यीशु पिटदै लागै दुजै लोगुऐ यीशु दी थापै लाई और बोलदै लागै
26	68	ओ मसीह अगर तू भविष्यवक्ता ई ता बोल ताउंदी कुणिऐ लाई
26	69	पतरस बाइरी भिलै खौल़ै दी थौ बोशौ औन्दौ तैबै बौड़ै याजकु री एक नुकराण तेस कई आशी और तेसलै बोलौ तू भी तेस यीशु गलीली आइलै थौ
26	70	तिणीऐ सौभी काऐ इणौ बोलीयौ इनकार कियौ हाऊं नाईं ज़ाणदौ तू का ई लागी औन्दी बौल़दै
26	71	ज़ेबी पतरस बाइरै डैऔ ता दुजी नुकराणिऐ पतरस देखीयौ तिऊं लोगु लै बोलौ ज़ो तिऐ थै इयौ भी ता यीशु नासरी आइलै थौ
26	72	पतरस कसम खाइयौ औज़ौ मुकरौ हाऊं तेस आदमी नाईं ज़ाणदौ
26	73	दख बौगता बासिऐ तिऐ ज़ो लोग खौड़ै थै तिंउऐ पतरसा लै बोलौ पाकौ तू भी तिऊं मांझ़िआ कु एक ई कैलैकि तेरी बोली तैरौ राज़ खोला सा
26	74	तैबै पतरस कसमा खांदै लागौ हाऊं तेस आदमी बिल्कुल भी नाईं ज़ाणदौ और खरकच़ार कुखड़ौ बाशौ
26	75	तैबै पतरसा कै सै बुशै याद आशी गोई ज़ो यीशुऐ तेसलै बोली थी कुखड़ै री बाच़ा दैणै कु पैहलै चिया बारै तू मैरौ इनकार कौरा ई और सेऊ बाइरै डेइयौ डीकरीडीकरीयौ लेरदै लागौ
27	1	ज़ेबी दोउत हुई ता सारै बौड़ै याजक और लोगु रै स्याणै लोगुऐ यीशु झ़ांगणौ च़ाऔ
27	2	तिंउऐ यीशु बानौ और नीईंयौ पिलातुसा कै सौंभाल़ौ ज़ो रोमी सरकारा रौ आफसर थौ
27	3	ज़ैबै यीशु पकडाउणै वाल़ै यहुदै देखौ की सेऊ मौउता आरोपी चाणी गौ आ ता सेऊ भौरी पछ़ताऔ और सै च़ांदी रै तीस सिक्कै बौड़ै याजक और स्याणै लोगु काऐ वापिस आणै
27	4	और तिणीऐ बोलौ मुंइऐ बेकसूर आदमी झ़ांगणा लै पकड़ाइयौ पाप कियौ आ तिंउऐ तेसलै बोलौ आमै का कौरी तू ई ज़ाण
27	5	तैबै यहुदै सै सिक्कै परमेश्‍वरा रै घौरा रै खौल़ै दी शोटियौ डेई गौ और डेइयौ आपु दी फांसी लाई
27	6	बौड़ै याजकै सै सिक्कै च़ुंगै और बोलौ इऐ खज़ाना दी छ़ाड़नै ठीक नाईं कैलैकि इऐ सिक्कै लोऊ री किम्मत ई
27	7	तैबै सै चौपड़ुऐ और तिंउऐ तिऊं सिक्कै कौरी परदेशी दाबणा लै कुम्हारा रौ डोखरौ खरीदी गौ
27	8	एज़ै कारणै तेस डोखरा लै आज़ा झ़ांऊ लोऊ रौ डोखरौ बोलाई
27	9	तैबै ज़ो वचन यिर्मयाह भविष्यवक्ता रै ज़ौरिऐ थौ बोलौ औन्दौ सेऊ पुरौ हुऔ तिंउऐ सै तीस सिक्कै मतलब सै ठहराई औन्दी किमत ज़ो इस्राइला री संताना मांझ़िऊ कु काइएउऐ थी ठहराई ऐन्दी नीं गौऐ
27	10	और ज़िणी प्रभुऐ मुलै हुकम दैऔ थौ तिणी ई तिऊं पैसेऊ कौरी कुम्हारा रौ डोखरौ खरीदौ
27	11	ज़ेबी यीशु पिलातुस आफसरा काऐ खौड़ौ थौ ता आफसरै तेसकु पुछ़ौ का तू यहुदिया रौ राज़ौ ई यीशुऐ तेसलै बोलौ तू आपु ई बोलदै लागौ औन्दौ
27	12	ज़ैबै बौड़ै याजक और स्याणै यीशु माथै आरोप थै लाइंदै लागै औन्दै ता यीशुऐ कुछ़ ज़वाब नाईं दैऔ
27	13	एथ माथै पिलातुसै यीशु लै बोलौ का तू नाईं सुंच़दौ कि इऐ तैरै बारै दी केती गवाही ई दैंदै लागै औन्दै
27	14	पर यीशुऐ तेसलै एक भी बुशा रौ ज़वाब नाईं दैऔ इदरा झ़ांऊ की आफसरा कै बौड़ी हैरानी हुई
27	15	पिलातुस आफसरा रौ इणौ रिवाज़ा थौ कि तेस फसह रै साज़ै दी लोगु कालै कास एक कैदी ज़ास सै लोग च़ाहा थै तेस आज़ाद कौरा थै
27	16	सेज़ै बौगतै तिउंरी कैदा दी बरअब्बा नावां रौ एक मानौ औन्दौ कैदी थौ
27	17	ज़ैबै सै कौठै हुऐ ता पिलातुसै तिउंलै बोलौ तुमै कास च़ाहा ई कि हाऊं तुमु कालै छ़ाड़ू बरअब्बा या यीशु ज़ासलै मसीहा बोलाई
27	18	कैलैकि पिलातुस ज़ाणा थौ बौड़ै याजक लोग यीशु री मीश कौरा ई तैबै यीशु पकड़ाऔ आ
27	19	ज़ैबै पिलातुस फैसलै कौरणै वाल़ी गाद्दी माथै बोशौ औन्दौ थौ ता तेसरी छ़ेउड़ीऐ तेसलै बोलौ तू एस धौर्मी रै मामला दी आपणौ हाथ नाईं पा कैलैकि मुंइऐ आज़ सुइणा दी तेसरी वज़ाह कु भौरी दुख उठाऐ ई
27	20	बौड़ै याजकै और स्याणै लोगुऐ आपणै लोग उकसाऐ कि सै बरअब्बा मांगा लै और यीशु झ़ांगा लै पोरु
27	21	पिलातुसै तिऊंकु पुछ़ौ इऊं दुई मांझ़िआ कु कास च़ाहा ई कि हाऊं तुमु कालै छ़ाड़ू तिंउऐ बोलौ बरअब्बा
27	22	पिलातुसै तिउंकु पुछ़ौ तैबै यीशु ज़ासलै मसीह बोलाई एसरौ का कौरु सौभीऐ तेसलै बोलौ एस क्रुसा माथै च़ड़ाऔ
27	23	पिलातुसै बोलौ कैलै इणीऐ का बुराई की आ पर सै औज़ौ भी ज़ोरैज़ोरै च़िल्लाइयौ बोलदै लागै एस क्रुसा माथै च़ड़ाऔ
27	24	ज़ैबै पिलातुसै देखौ कि कुछ़ बौणदै नाईं लागौ औन्दौ पर तिदै भौरी भीड़भड़ाकौ औन्दै लागौ ता तिणीऐ पाणी नियौं और भीड़ा काऐ आपणै हाथ धोऐ और बोलौ हाऊं एस धौर्मी रै लोऊ कु बेकसूर ऊ तुमै इऐ ज़ाणौ
27	25	सारै लोगुऐ ज़वाब दैऔ एसरौ लोऊ आमु माथै और आमारै संताना माथै पौड़ा
27	26	एथ माथै पिलातुसै बरअब्बा तिऊं कालै छ़ाड़ी गौ और यीशु दी कोड़ै लाइणा लै और क्रुसा माथै च़ड़ाउणा लै बोली ऐरौ
27	27	तैबै पिलातुसा रै सिपाइउऐ यीशु मैहला दी निऔं और सारी पल़टन यीशु रै च़ारौ तौरफ कौठै की
27	28	और यीशु रै जुड़कै उतारीयौ लाल रौंगा रौ च़ोगौ भिड़ाऔ
27	29	और कांडेउ रौ ताज़ बुणीयौ यीशु रै मुंडा माथै छ़ाड़ौ और यीशु रै सुल़टै हाथा दी शाऊंटौ दैऔ और यीशु काऐ औगाड़ी घुण्डै टेकियौ तेसरौ मज़ाक उड़ाउंदै लागै और बोलौ ओ यहुदिऊ रै राज़ै ताउंकै ढाल
27	30	और यीशु माथै थुकौ और तेस शाऊंटै कौरै यीशु रै मुंडा दी लाइंदै लागै
27	31	ज़ैबै सै यीशु रौ आच़्छ़ै कौरीऐ मज़ाक उड़ाऔ ता सेऊ च़ोगौ यीशु कु उतारीयौ तेसकै तेसी रै जुड़कै भिड़ाऐ और यीशु क्रुसा माथै च़ड़ाउणा लै नियौं
27	32	बाइरै डेउंदी बारै तिउंकै शमौन नावां रौ एक कुरैन नावां रै देशा रौ आदमी मिलौ तिंउऐ सेऊ बाटा दी पाकड़ौ ज़ीतीऐ तेसकु क्रूस च़ुंगाऔ
27	33	सेज़ी ज़ागाह माथै ज़ो गुलगुता मतलब खोपड़ी ज़िणी ज़ागाह बोलाई तिऐ यीशु आणौ
27	34	तिंउऐ पित मिलाऔ औन्दौ अंगुरा रौ रस सिरकौ यीशु लै पिणा लै दैऔ पर यीशुऐ सेऊ च़ाखियौ नाईं पियौ
27	35	तैबै तिंउऐ यीशु क्रुसा माथै च़ड़ाऔ और पर्च़ी टाल़ियौ यीशु रै जुड़कै रोमी सिपाइउऐ आपु मांझ़िऐ बांटै
27	36	और तिऐ बोशियौ तेसरौ पैहरौ दैंदै लागै
27	37	और क्रुसा माथै एक तख्ती भी लाई ज़ासदी यीशु लै लिखौ औन्दौ थौ कि एऊ यहुदिऊ रौ राज़ौ यीशु आ
27	38	तैबै यीशु आइलै दुई डाकू भी थै ज़ो अलगअलग क्रुसा माथै थै च़ड़ाऐ औन्दै एक थौ यीशु री सुल़टी भिलै एक थौ उल़टी भिलै
27	39	तिऐ बाटा दी आशणैडेउणै वाल़ै लोग आपणौ मूंड हिलाईहिलाइयौ यीशु री बेइज़्ज़ती थै कौरदै लागै औन्दै
27	40	और इणौ बोला थै ओ परमेश्‍वरा रै घौर ढाल़नै वाल़ै और चिजै दिना दी तेस चाणनै वाल़ौ आपु ता बौच़ाऊ अगर तू परमेश्‍वरा रौ छ़ोहरु ई ता क्रुसा माथै कु उतरियौ आश
27	41	यहुदी शास्त्री मुख्यै और बौड़ै याजक भी यीशु रौ मज़ाक उड़ाइयौ बोला थै
27	42	इणीऐ ता दुजै बौच़ाऐ ई और आपु नाईं बौच़ी बौल़दौ एऊ ता इस्राइला रौ राज़ौ आ अगर इयौ आमारै सामनै क्रुसा कु उतरा लौ ता आमै भी एस माथै विश्वास कौरी ई
27	43	इणीऐ परमेश्‍वरा माथै विश्वास कियौ आ अगर सेऊ एस च़ाहा ई ता आबै एस छ़ुड़ावा लौ कैलैकि इणीऐ बोलौ थौ हाऊं परमेश्‍वरा रौ छ़ोहरु ऊ
27	44	यीशु आइलै ज़ो दुई डाकू थै क्रुसा माथी टांगै औन्दै सै भी यीशु रौ मज़ाक उड़ाउंदै थै लागै औन्दै
27	45	दुसकौ बौगत हुई गौ आ बारह बाज़ै कु चिआ बाज़ै झ़ांऊ सारै देशा दी न्यारौ पौड़ी गौ
27	46	दुसकै चिआ बाज़ै दी यीशुऐ ज़ोरैज़ोरै बोलौ एली एली लमा शबक्तनी ज़ासरौ मतलब आ ओ मैरौ परमेश्‍वर ओ मैरौ परमेश्‍वर तांऐ हाऊं कैलै छ़ाड़ी ऐरौ ऊ
27	47	ज़ो लोग तिऐ खौड़ै थै तिऊं मांझ़िऐ भौरी लोगुऐ इणौ शुणियौ बोलौ सेऊ ता एलियाह भविष्यवक्ता लै आ औटाइंदै लागौ औन्दौ
27	48	तिऊं सिपाई मांझ़िआ कु एक फेटा मारीयौ आशौ और स्याइचूश सिरकै दी भिज़ाइयौ और एक लाम्बै डिंगै दी बानियौ यीशु कु चुशाऔ
27	49	तैबै कुणिऐ बोलौ रुकौ देखी एरी कि एलियाह भविष्यवक्ता एस बौच़ाउंदै आशा कि नाईं
27	50	तैबै यीशुऐ औज़ौ ज़ोरै राड़ देई और मौरी गौऔ
27	51	और देखौ परमेश्‍वरा रै घौरा रौ पौरदौ माथा कु तौल़ झ़ांऊ च़ीरुइयौ दुई भिलै हुऔ और धौतरी हिली गोई और ढोकै टकराउवी गोऐ
27	52	और ओडाच़ी खुली गोई और मौरै औन्दै पवित्र लोगु रै भौरी मौड़ै ज़िउंदै हुऐ
27	53	और तेसरै ज़िउंदै हुणै बासिऐ सै ओडाच़ी मांझ़िआ कु निकल़ियौ पवित्र इलाकै दि डेवै और भौरी ज़ौणैउ कै दिशै
27	54	तैबै सरदार और ज़ो तेस आइलै यीशु रौ पैहरौ दैंदै थै लागै औन्दै तिंउऐ भुंच़ाल़ और ज़ो कुछ़ हुऔ थौ इणौ देखीयौ भौरी डौरी गौऐ और तिंउऐ बोलौ सौच़्च़ी इयौ आदमी परमेश्‍वरा रौ छ़ोहरु थौ
27	55	तिऐ भौरी छ़ेउड़ी ज़ो गलीला कु यीशु री सेवा कौरदै बारै तेस आइलै आशी थी सै दुरा कु थी लागी औन्दी देखदै
27	56	तिऊं मांझ़िऐ मरियम मगदलीनी याकूब और योसेसा री मां मरियम और जबदी रै छ़ोहरु री मां थी
27	57	ज़ैबै ब्याल़ हुई ता युसुफ नावां रौ ज़ो अरिमतिया रौ एक सेठ आदमी ज़ो आपु ई यीशु रौ च़ेलौ थौ सेऊ आशौ
27	58	तिणीऐ पिलातुसा कु यीशु रौ मौड़ौ मांगौ एथ माथै पिलातुसै यीशु रौ मौड़ौ निणै दैऔ
27	59	युसुफै मौड़ौ नियौं यीशु रौ मौड़ौ मखमला री च़ादरी दी मेटौ
27	60	और सेऊ मौड़ौ आपणी नौईं ओडाच़ी दी छ़ाड़ौ ज़ो तिणीऐ ढोकै दी थी काटियौ चाणी औन्दी और ओडाच़ी दी एक बौड़ै पात्थरा कौरीऐ बन्द कौरीऔ डेई गौ
27	61	मरियम मगदलीनी और दुजी मरियम दुइया तिऐ ओडाच़ी काऐ बोशी औन्दी थी
27	62	दुजै दिनै ज़ो त्यारी रै दिना बासिऐ आरामा रौ दिन थौ बौड़ै याजक और फरीसीउऐ पिलातुसा काऐ कौठै हुइयौ बोलौ
27	63	ओ महाराज़ आमुकै याद आ तिणी भरमाणै वाल़ै ज़ेबी सौ ज़िउंदौ थौ तिणीऐ बोलौ थौ हाऊं मौरणै बासीऐ चिजै दिनै ज़िउंदौ हुआ ऊ
27	64	तैबै हुकम दैऔ कि चीज़ै दिना झ़ांऊ ओडाच़ी री च़ोकसी हुआ इणौ ना च़ांई हुऔ कि तेसरै च़ेलै आशीयौ तेसरी लाश च़ोरिऐ निंआलै पोरु और लोगु लै बोलदै लागा लै सेऊ मौरै औन्दै मांझ़िऊ कु ज़िउंदौ हुई ऐरौ आ तैबै पिछ़लौ धोखौ पैहलै कु भी बुरौ हुआ सा
27	65	पिलातुसै तिउंलै बोलौ तुमुकै पैहरैदार ता आसा ई डैऔ आपणी सौमझ़ी कौरै च़ोकसी कौरौ
27	66	तैबै सै पैहरैदार आपु आइलै निऐं और पात्थरा माथै मोहर लाइऔ ओडाच़ी री च़ोकसी की
28	1	आरामा रै दिना बासिऐ हौफ्तै रै पैहलै दिनै दोअती कांडै प्याशिदैं ई मरियम मगदलीनी और दुजी मरियम ओडाच़ी देखदै आशी
28	2	और देखौ एक बौड़ौ भुइंच़ल़ आशौ कैलैकि प्रभु रौ एक दूत सौरगा कु उतरौ और तिऐ आशीयौ सेऊ पात्थर तिदरा कु पोरु घिसराऔ और तेथ माथै बोशी गौ
28	3	तेस दूतै रौ रूप बिज़ल़ी ज़िणौ और तेसरै जुड़कै च़ौमकिलै थै
28	4	तेसरै डौरा कु पैहरैदार कांबदै लागै और धौनी लोटै ज़िणै मौरै औन्दै ई
28	5	सौरगदूतै तिऊं छ़ेउड़ी लै बोलौ नाईं डौरौ हाऊं ज़ाणाऊ कि तुमै यीशु लोड़दै ई लागै औन्दै ज़ो क्रुसा माथै थौ च़ड़ाऔ औन्दौ
28	6	सेऊ इदै नाईं आ पर तेसरै वचना रै मुताबिक ज़िउंदौ हुई ऐरौ आ आशौ इऐं ज़ागाह देखौ ज़िऐ प्रभु थौ छ़ाड़ौ औन्दौ
28	7	और तुमै फेटी डैऔ यीशु रै च़ेलेउलै बोलौ कि यीशु मौरै औन्दै मांझ़िआ कु मानदौ हुई ऐरौ आ और सेऊ तुमु कु पैहलै गलीला दी डेइ ऐरौ सा तिऐ तुमै तेस देखा ई शुणौ मुंइऐ तुमुलै बोली ऐरौ आ
28	8	सै घबराइयौ और बौड़ी खुशी आइलै तिदरा कु फेटी डेइयौ तेसरै च़ेलेउलै एज़ी बुशै बोलणै लै दौड़ी गोई
28	9	तैबै यीशु तिउंकै मिलौ और बोलौ ढाल तिंउऐ यीशु काऐ आशीयौ और तेसरै लात पाकड़ीयौ ढाल की
28	10	तैबै यीशुऐ तिउंलै बोलौ नाईं डौरौ मैरै च़ेलेऊ कै डेइयौ बोलौ कि गलीला परदेशा लै डैऔ तिऐ मुं देखाल़ै
28	11	सै छ़ेउड़ी डेउंदै ई थै लागी ऐन्दी कि पैहरैदार मांझ़िऊ कु कुछ़ इलाकै दी आशीयौ पुरौ हाल बौड़ै याजकै कै शुणाऔ
28	12	तैबै सै बौड़ै याजक स्याणै गुरु आइलै कौठै हुइयौ चौपड़ुऐ और सिपाइऊ लै भौरी च़ांदी देइयौ बोलौ
28	13	सारेऊ कै इणौ बोलणौ कि राची ज़ैबै आमै सुतै औन्दै थै ता तेसरै च़ेलेउऐ सेऊ च़ोरिऐ नियौं
28	14	और अगर तुमारै सुतणै री बुशै पिलातुस आफसरा रै कौन्थु झ़ांऊ पौउंच़ाली ता आमै तेस सौमझ़ाई और आमै तुमु मुश्कल़ा कु बौच़ाई
28	15	तैबै तिंउऐ रुपाऐ देइयौ ज़िणौ तिउंकै शिखाऔ औन्दौ थौ तिणी ई कियौ एज़ी बुशै आज़ा झ़ांऊ यहुदिऊ दी मशूर आ
28	16	ग्यारह च़ेलै गलीला री तिंया टिरा माथै डेवै ज़ो यीशुऐ तिउंकै बोलौ थौ
28	17	तिंउऐ यीशु देखीयौ तेसलै ढाल की पर कोइयै तेस माथै विश्वास नाईं कियौ कि सेऊ ज़िउंदौ हुई गौ आ
28	18	यीशुऐ तिऊं काऐ आशीयौ बोलौ सौरग और धौतरी रौ सारौ हक्क्क मुकै आ दैऔ औन्दौ
28	19	एथीलै तुमै डैऔ सारी ज़ाती रै लोगु च़ेलै चाणौ और तिउंलै बाब छ़ोहरु और पवित्र आत्मा रै नावां कौरी बपतिस्मौ दैऔ
28	20	और तिउंकै सारी बुशै ज़ो मुंइऐ तुमुलै हुकम दैऔ आ मानणौ शिखाऔ और शुणौ हाऊं धौतरी रै आखरी झ़ांऊ तुमु आइलै सौदा रौआऊ
