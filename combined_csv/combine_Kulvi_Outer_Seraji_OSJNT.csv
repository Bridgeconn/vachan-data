MAT,1,1,इधी आसा ईशू मसीहे खांनदानीए बारै। आबराम त दाबेद राज़ैओ पित्तर और राज़अ दाबेद त ईशू मसीहो पित्तर। 
MAT,1,2,आबरामो शोहरू त इसहाक। इसहाको हुअ आजू याकूब। याकूबा का हुअ यहूदा और तेऊए होर भाई। 
MAT,1,3,यहूदा और तामारा का हुऐ आजू फिरिस और ज़ोरह। फिरिसा का हुअ आजू हिरोन। हिरोना का हुअ एराम। 
MAT,1,4,एरामो शोहरू त अमीनादाब। अमीनादाब का हुअ आजू नहशोन। तेऊ का हुअ आजू सलमोन। ( ) 
MAT,1,5,सलमोन और तेऊए लाल़ी राहाबा का हुअ आजू बोअज़। बोअज़ और तेऊए लाल़ी रूता का हुअ ओबेद। (रहाब और रूत नांईं तै यहूदी आथी तिंयां तै होरी ज़ातीए) ओबेदो शोहरू त यिशै। 
MAT,1,6,यिशैओ शोहरू त दाबेद राज़अ। दाबेद राज़ैओ शोहरू हुअ आजू सुलैमान तेसा बेटल़ी का ज़ुंण पैहलै उरियाह सैनापतिए लाल़ी आसा ती। ( ) 
MAT,1,7,सुलैमाना का हुअ रहबाम। तेऊ का हुअ आजू अबियाह। अबियाह का हुअ आजू असाप। 
MAT,1,8,असाप का हुअ आजू यहोशापात और तेऊओ हुअ आजू योराम। तेऊओ हुअ आजू उज़ियाह। 
MAT,1,9,उज़ियाह का हुअ योताम। योतामो हुअ आजू आहाज़ और तेऊओ हुअ आजू हिज़कियाह। 
MAT,1,10,हिज़कियाह का हुअ मनशिह। मनशिह का हुअ आजू आमोन। आमोनो आसा त आजू योशियाह। 
MAT,1,11,बाबेल देशे गुलामीं दी डेऊणैं का पैहलै हुअ योशियाहे पोचै यकुनया और तेऊए होर भाई। (  ) 
MAT,1,12,बाबेल देशे गुलामीं दी डेऊई करै हुअ यकुनया का आजू शालतिएल। शालतिएलो हुअ जरूबाबिल। 
MAT,1,13,जरूबाबिलो हुअ अबिहूद। अबिहूदो हुअ आजू इल्याकिम। इल्याकिमो हुअ अजोर। तेऊओ त आजू सदोक और तेऊओ हुअ आजू अखीम। 
MAT,1,14,अखीमा का हुअ आजू इलीहूद और तेऊओ हुअ आजू इलियाजर। इलियाजरो हुअ आजू मतान। मतान आसा याकूबो बाप्पू। 
MAT,1,15,याकूबा का हुअ युसुफ; ज़ुंण मरिअमो लाल़अ त। मरिअमा का हुअ पबित्र आत्मां करै ईशू ज़ुंण मसीहा आसा। 
MAT,1,16,"आबरामा का दाबेद राज़ै तैणीं हुई पठी च़ौदा पोस्ती, ता दाबेद राज़ै का बाबेल देशे गुलाम हणैं तैणीं बी हुई च़ौदा पोस्ती और तिधा का मसीहा तैणीं बी हुई च़ौदा पोस्ती। "
MAT,1,17,"ज़धू ईशू मसीहो ज़ल्म हुअ, सह हुअ इहअ करै कि ज़ांऊं तेऊए आम्मां मरिअम कुंआरी आसा ती ता तेसे बरनीं लाई युसुफा संघै। ता तिन्नें कठा सुत्तणैं का पैहलै हुई मरिअम पबित्र आत्मां करै पैरभारी। "
MAT,1,18,तेसो लाल़अ युसुफ त धर्मीं मणछ। सह निं च़ाहंदअ त तेसा बदनाम करनअ और तेऊ किअ च़ुप-च़ुपै तेसा छ़ाडणेंओ बच़ार। 
MAT,1,19,"ज़ांऊं सह इना गल्ला सोठदअ त लागअ द, ता परमेशरो एक स्वर्ग दूत शुझुअ तेऊ का सुपनै और तेऊ स्वर्ग दूतै बोलअ युसुफा लै इहअ, “राज़ै दाबेदे लुआद युसुफा, तूह निं मरिअमा संघै बैहा करनै का निं डरी। किल्हैकि ज़ुंण तेसे गर्भा दी आसा, सह आसा पबित्र आत्मां करै तेसा भितरी। "
MAT,1,20,"तेसो हणअ एक शोहरू और तूह डाहै तेऊ नांअ ‘ईशू’, तेऊ दैणअ आपणैं लोगा लै तिन्नें पापा का बच़ाऊई करै उद्धार।” (  ) "
MAT,1,21,"इहअ हुअ तै, कि ज़ुंण बैण परमेशरे गूरै याशायाह बोलअ त सह हणअ त पूरअ, "
MAT,1,22,"“हेरा, एक कुंआरी हणीं पैरभारी, तेसा दैणअ एकी शोहरू लै ज़ल्म और तेऊओ नांअ डाहणअ ‘इम्मानुएल’ तेतो मतलब आसा इहअ कि परमेशर आसा हाम्हां संघै।” "
MAT,1,23,"युसुफ उझ़ुअ निंजा का खल़अ और ज़िहअ प्रभूए स्वर्ग दूतै तेऊ लै सुपनै बोलअ त, तेसा गल्ला मनी करै किअ तेऊ मरिअमा संघै बैह। "
MAT,1,24,"ज़ेभै तैणीं तेसो शोहरू नांईं हुअ, तेभै तैणीं निं तेसा संघै कठा सुत्तअ आथी। तेऊ डाहअ तेऊ शोहरूओ नांअ “ईशू”। "
MAT,2,1,"ज़धू यहूदा लाक्कै बेतलेहम गराऊंऐं ईशूओ ज़ल्म हुअ, ता तिन्नां धैल़ै त तेऊ देशै हेरोदेस राज़ैओ राज़। ता पुर्बा देशा बाखा का आऐ येरुशलेम नगरी लै जोतषी और तिधी पुजी करै लागै तिंयां इहअ पुछ़दै, "
MAT,2,2,“एऊ देशै आसा हुअ द यहूदी लोगे राज़ैओ ज़ल्म; सह किधी ज़िहअ हुअ? हाम्हैं भाल़अ पुर्बा बाखा तेऊओ तारअ और हाम्हैं आसा आऐ दै तेऊ सेटा माथै टेकदै।” ( ) 
MAT,2,3,तिन्नां जोतषी मणछे इना गल्ला शूणीं करै डरै हेरोदेस राज़अ और सारै येरुशलेम नगरीए लोग। 
MAT,2,4,"हेरोदेस राज़ै बी किऐ तेभी सारै प्रधान परोहित, शास्त्री कठा और तिन्नां का पुछ़अ, “थारै शास्त्रे साबै मसीहो ज़ल्म किधी सका हई?” "
MAT,2,5,"तिन्नैं सोभी बोलअ राज़ै लै, “शास्त्रा दी आसा परमेशरे गूर मीका इहअ बोलअ द कि मसीहो ज़ल्म हणअ एऊ यहूदा लाक्कै दी बेतलेहम गराऊंऐं। एथ आसा इहअ लिखअ द, ( ) "
MAT,2,6,"‘हे बेतलेहम, ज़ुंण तूह यहूदा लाक्कै दी आसा, तूह आसा सोभी का बडअ किल्हैकि तेरी नगरी का हणअ आजू एक मणछ राज़अ तेऊ करनी मेरी परज़ा इस्राएली लोगे हेर-सभाल़।’” "
MAT,2,7,"तेखअ हेरोदेस राज़ै तिंयां जोतषी च़ुप-च़ुपै आप्पू सेटा लै शादै और तिन्नां लै बोलअ इहअ, “तम्हां तारअ ठीक-ठीक कसा घल़ी शुझुअ त?” "
MAT,2,8,तेऊ छ़ाडै तिंयां जोतषी इहअ बोली बेतलेहम नगरी लै कि तिधी डेऊई करै तम्हैं ठीक-ठीक थोघ कि तेऊ शोहरूओ ज़ल्म किधी हुअ। तेखअ ज़ांऊं सह भेटे ता मुल्है बी दैऐ समाद। तै डेऊणअ मुंबी तेऊ सेटा लै माथै टेकदै। 
MAT,2,9,"तिन्नैं जोतषी बी राज़ैए ईंयां गल्ला शूणीं और तिंयां लागै तेऊ सेटा का बेतलेहम नगरी गराऊंआं लै हांढदै। ज़ुंण तारअ तिन्नैं पुर्बा दिशा दी भाल़अ त, सह शुझुअ तिन्नां का भी। तेऊ तारै भाल़ी हूऐ तिंयां बडै भारी खुशी। "
MAT,2,10,सह लागअ सरगै तिन्नां का आजू-आजू हांढदअ ता तिंयां लागै तेऊ पिछ़ू-पिछ़ू हांढदै और सह तारअ खल़्हुअ ठीक तेसा ज़ैगा प्रैंदै ज़िधी तेऊ शोहरूओ ज़ल्म त हुअ द। (  ) 
MAT,2,11,"तिंयां नाठै तेसा ज़ैगा ज़िधी ईशूओ ज़ल्म त हुअ द। तिन्नैं भाल़अ सह शोहरू तेऊए आम्मां मरिअमे कल़टी दी और तिन्नैं उटी बाखा पल़ी करै माथअ टेक्कअ और सोभ लागै तेऊए भगती करदै। तेखअ खोल्ही तिन्नैं आपणीं-आपणीं बोझ़ल़ी और तेता का दैनी सुंन्नअ, लोवान, खुशबूदार किम्मती तेल और कई च़िज़ा भैंट। "
MAT,2,12,"तेखअ दैनी तिन्नां लै परमेशरै सुपनै चतैनगी, “हेरोदेस राज़ै सेटा लै निं बापस डेऊई।” तिंयां बी तिधा का उझ़ुऐ और तिंयां नाठै होरी बाता आपणैं देशा लै। "
MAT,2,13,"तिन्नां डेऊणैं का बाद आअ प्रभूओ एक स्वर्ग दूत युसुफे सुपनै। तेऊ स्वर्ग दूतै बोलअ युसुफा लै इहअ, “हे युसुफ, खल़अ उझ़ू, एऊ शोहरू और एऊए आम्मां संघा निंईं करै डेओआ इधा का मिसर देशा लै और ज़ेभै तैणीं ताल्है हुंह आप्पै निं बोलूं, तेभै तैणीं रहै तिधी, किल्हैकि हेरोदेस राज़अ आसा लागअ द एऊ शोहरू लोल़अ और तेऊ आसा लाअ द अह मारी पाई।” "
MAT,2,14,युसुफ बी इना गल्ला शूणीं राची भितरी उझ़ुअ और मरिअम और सह शोहरू संघा निंईं नाठै तिंयां तिधा का मिसर देशा लै। 
MAT,2,15,"ज़ांऊं तैणीं हेरोदेस राज़अ मूंअ निं आथी तेभै तैणीं रहै तिंयां तिधी मिसर देशै। अह हुअ तै कि शास्त्रा दी होशा गूरा का प्रभू बोलअ द बैण पूरअ होए, “मंऐं शादअ आपणअ शोहरू मिसर देशा लै।” ( ) "
MAT,2,16,ज़ांऊं हेरोदेस राज़ै भाल़अ कि जोतषी दैनअ तेऊ लै धोखअ। ता तेऊ आई बडी भारी रोशै और आपणीं फौज़ छ़ाडी करै तेऊ जोतषी खोज़ी दी ठीक-ठीक तेसा घल़ी हुऐ दै बेतलेहम नगरी और तेता ओरी-पोरी गराऊंऐं हुऐ दै शोहरू ज़ुंण दूई साले और तेता का होछ़ै तै तिंयां पाऐ तेऊ सोभ मारी। 
MAT,2,17,"तेखअ ज़ुंण बैण यिर्मयाह परमेशरे गूरै बोलअ त सह हुअ पूरअ, ( ) "
MAT,2,18,"“रामाह नगरी दी शुण्हुंअ मखाण पल़अ द लेरा लांदै और शोगा दी पल़ै दै, ता तिन्नें पित्तर राहेल आसा लागी दी आपणैं मूंऐं दै शोहरूए तैणीं लेरा लांदी, सह निस्सी केही शांत, किल्हैकि तिंयां तै गऐ दै मरी।” "
MAT,2,19,"हेरोदेस राज़ै मरी करै आअ प्रभूओ स्वर्ग दूत भी मिसर देशै युसुफे सुपनै दी और तेऊ स्वर्ग दूतै बोलअ तेऊ लै, "
MAT,2,20,"“हे युसुफ, खल़अ उझ़ू और एऊ शोहरू और एऊए आम्मां निंऊं इस्राएल देशा लै बापस। ज़ुंण एऊ शोहरू मारनअ च़ाहा त सह गअ ऐबै मरी।” ( ) "
MAT,2,21,सह बी तिधा का उझ़ुअ और तिन्नां संघा लई करै आअ इस्राएल देशा लै बापस। 
MAT,2,22,"पर ज़ांऊं तेऊ इहअ शूणअ कि हेरोदेस राज़ै बाद आसा बणअ द तेऊओ शोहरू अखिलाउस यहूदा लाक्कै राज़अ, ता युसुफ डरअ तिधा डेऊणैं का। तेखअ दैनी परमेशरै युसुफा लै सुपनै चतैनगी। संघा नाठअ सह तिधा का गलील लाक्कै लै। "
MAT,2,23,तिधी पुजी लागअ सह नासरत नांओंऐं एकी नगरी रहंदअ। इहअ हुअ तै कि शास्त्रा दी परमेशरे गूरै बोलअ द बैण पूरअ होए “तेऊ नांअ पल़णअ नासरी।” ( ) 
MAT,3,1,ज़ेभै तैणीं ईशू नासरत नगरी त तिन्नां धैल़ै त युहन्ना डुबकी दैणैं आल़अ यहूदा लाक्कै बणैं उज़ल़ ज़ैगा दी रही करै इहअ प्रच़ारा करदअ लागअ द कि 
MAT,3,2,"“पाप करनअ छ़ाडा, आपणअ मन बदल़ा स्वर्गो राज़ गअ नेल़ एछी।” "
MAT,3,3,"अह आसा त सह ई ज़सरै बारै याशायाह परमेशरे गूरै इहअ बोलअ त “उज़ल़ ज़ैगा का आसा लागअ द एक हाक्का लांदअ और इहअ बोलदअ तेसा धैल़ी लै रहा तैर्हुई ज़ेभै प्रभू एछणअ, तेऊए सुआगत करना लै डाहा हर गल्ला तैर।” "
MAT,3,4,"अह युहन्ना बान्हां त घेरी ऊँटे ऊने झिकल़ै और आपणीं कुछी दी च़ाम्भल़ेओ गाचू, और खाणां लै खाआ त रैट्टै और मखीर। "
MAT,3,5,"तेखअ आऐ येरुशलेम नगरी, यहूदा लाक्कै कई ज़ैगा और जरदण नदी ओरी-पोरी रहणैं आल़ै कई ज़ैगा का लोग युहन्ना सेटा लै। "
MAT,3,6,तिन्नैं लई आपणैं-आपणैं पाप मनी करै जरदण नदी दी तेऊ का डुबकी। 
MAT,3,7,"युहन्ना भाल़ै कि कई फरीसी और सदुकी लोग आऐ तेऊ सेटा लै डुबकी लंदै एछदै ता तेऊ बोलअ तिन्नां लै इहअ, “तम्हैं लोग आसा झ़रीली दानुईंए शोहरू ज़िहै! तम्हां का कोही निं खोज़अ कि ज़ुंण तम्हैं पाप किऐ परमेशरा दैणीं तम्हां सोभी लै तेते सज़ा? इहअ निं सोठा कि तम्हैं जाणैं तेऊ का बच़ी! "
MAT,3,8,इहै काम ता करा ज़ेता करै थोघ लागे कि तम्हैं हेरअ पाप करनअ छ़ाडी। 
MAT,3,9,"“आपणैं-आपणैं मनैं निं इहअ सोठा कि हाम्हैं आसा आबरामे खांनदानी का, तै निं हाम्हां लै परमेशरा सज़ा दैणीं। हुंह बोला तम्हां का इहअ कि परमेशर सका इना पात्थरा का बी आबरामा लै लुआद पैईदा करी। "
MAT,3,10,"परमेशर आसा तम्हां लै सज़ा दैणें ताका बेठअ द ज़िहअ एक मणछ राम्बल़ै फल़ नांईं दैणैं आल़ै बूटा ज़लैल़ै संघी गोधी का पेच़ा, तिहै ई पाणै तेऊ बी तिंयां सारै बूट गोधी का पेच़ी करै आगी जैंदरी। "
MAT,3,11,"“हुंह ता दैआ तम्हां लै पाणीं करै मना बदल़णें डुबकी, पर ज़ुंण मुंह बाद एछणैं आल़अ आसा, सह आसा सोभी का महान और इधी तैणीं कि हुंह निं तेऊ सेटा एता जोगी बी आथी कि हुंह तेऊए पोलल़ै खोल्हणैं ज़ेही च़ाकरी करनै आल़अ टैहलू बणीं सकूं, तेऊ दैणीं तम्हां लै पबित्र आत्मां और आगी दी डुबकी। "
MAT,3,12,"“तेऊओ शूप आसा तेऊए हाथै, तेऊ करनी आपणैं खहल़े राम्बल़ै करै सफाई और धर्मीं मणछ करनै तेऊ ज़ुदै ज़िहअ ज़िम्मींदार नाज़ खुडी करा कठा, बूरै मणछ पाणै तेऊ भुखलै ज़िहै एही आगी जैंदरी दहई, ज़ुंण आग कधि निं हिशदी आथी।” "
MAT,3,13,संघा आअ ईशू बी गलील लाक्कै का युहन्ना सेटा लै जरदण नदीए बाढै डुबकी लंदअ। 
MAT,3,14,"पर युहन्ना लागअ इहअ करै तेऊ रोकदअ “हे प्रभू, तूह किल्है आअ मुंह सेटा डुबकी लंदअ? मुंह लागा हथू तेरै हाथै पै डुबकी लणी।” "
MAT,3,15,"ईशू दैनअ तेऊ लै ज़बाब,  “मुल्है दै डुबकी, हाम्हां दुही लागा परमेशरे मरज़ी दी सोभै गल्ला एऊ ई साबै पूरी करनी।” तेखअ हुअ युहन्ना डुबकी दैणा लै तैर। "
MAT,3,16,"ज़ांऊं ईशू पाणीं दी डुबकी दैई करै पाणीं का उझै निखल़अ, ता हेरा-हेरी युहन्ना भाल़अ इहअ कि तेऊ लै सरग खुल्हअ और परमेशरे पबित्र आत्मां भाल़ी एछदी कबूतरा ज़ेही तेऊ प्रैंदै। "
MAT,3,17,"परमेशरै बोलअ स्वर्गा का इहअ, “अह आसा मेरअ शोहरू। हुंह झ़ूरा एऊ लै सोभी का खास्सअ, एऊ का आसा हुंह बडअ भारी खुशी।” ( ) "
MAT,4,1,पबित्र आत्मां निंयं तेभी ईशू कराहणीं उज़ल़ ज़ैगा लै और तिधी रहअ शैतान तेऊ परखदअ लागी। 
MAT,4,2,"ईशू रहअ च़ाल़्ही धैल़ै और च़ाल़्ही राची भुखअ-नचिशअ, और च़ाल़्ही धैल़ै बाद आई तेऊ भुखै। ( ) "
MAT,4,3,"तेखअ बोलअ शैतानै ईशू लै, “ज़ै तूह परमेशरो शोहरू आसा, तै बोल तूह इना पात्थरा लै इहअ कि रोटी बण?” "
MAT,4,4,"ईशू दैनअ तेऊ लै ज़बाब,  “पबित्र शास्त्रा दी आसा लिखअ द इहअ, ‘मणछ निं सिधअ रोटी करै ज़िऊंदअ, पर परमेशरे बोली दी हरेक गल्ला मनी करै सका सह ज़िऊंदअ रही।’” "
MAT,4,5,"तेखअ निंयं शैतानै सह पबित्र येरुशलेम नगरी लै और मांदरे पुंडरी दी खल़अ करी करै बोलअ तेऊ लै,( ) "
MAT,4,6,"“ज़ै तूह परमेशरो शोहरू आसा तै पल़ इधा का ढेका! किल्हैकि पबित्र शास्त्रा दी आसा इहअ बी लिखअ द, ( ) ‘तेऊ छ़ाडणैं स्वर्ग दूत तेरी सेऊआ टैहली करदै तिन्नां च़कणअ तूह हाथो हाथ ताकि तेरै च़रणैं ठोहल़ नां लागे।’” "
MAT,4,7,"ईशू बोलअ तेऊ लै,  “पबित्र शास्त्रा दी आसा इहअ बी लिखअ द कि तूह निं आपणैं बाप्पू परमेशरा परखदअ लागी।”  ( ) "
MAT,4,8,"तेखअ निंयं शैतानै सह एकी उछ़टी धारा दी और तेऊ ईशू का सारै संसारो राज़ और सुख रहैऊई करै बोलअ,( ) "
MAT,4,9,“ज़ै तूह मुंह सेटा माथअ टेके तै हणीं ईंयां सोभै गल्ला तेरी।” 
MAT,4,10,"तेखअ बोलअ ईशू शैताना लै,  “हे शैतान मेरी आछी का हअ दूर, पबित्र शास्त्रा दी आसा लिखअ द, ( ) ‘तूह टेकै सिधअ आपणैं बाप्पू परमेशरा सेटा माथअ सिधी तेऊए ई भगती करै।’” "
MAT,4,11,तेखअ नाठअ शैतान ईशू सेटा का दूर और स्वर्ग दूत लागै ईशूए सेऊआ टैहली करदै। 
MAT,4,12,"ज़ांऊं ईशू शूणअ कि युहन्ना डुबकी दैणैं आल़अ पाअ कैद खानै दी, ता सह नाठअ यहूदा लाक्कै का गलील लाक्कै लै फिरी। "
MAT,4,13,तेखअ लागअ नासरत गराऊंआं छ़ाडी कफरनहूम नगरी समुंदरे बाढै ज़बलून और नप्तालीए लाक्कै रहंदअ। 
MAT,4,14,ताकि परमेशरे गूर याशायाह बोली दी गल्ला पूरी होए कि 
MAT,4,15,"“ज़बलून और नप्तालीए लाक्कै, समुंदरे बाढै, जरदण नदी नेल़, गलील लाक्कै, होरी ज़ातीए लोग; "
MAT,4,16,"ज़ुंण न्हैरै दी तै बेठै दै, तिन्नैं भाल़अ बडअ च़मकदअ प्रैशअ ज़ुंण लोग तेऊ देशै मौते छ़ैल्ली दी तै बेठै दै, तिन्नां दी च़मकअ प्रैशअ।” "
MAT,4,17,"तधा पोर्ही की ईशू लोगा का एही गल्ला खोज़णीं शुरू,  “पाप करनअ छ़ाडा आपणअ मन बदल़ा स्वर्गो राज़ गअ नेल़ एछी।” "
MAT,4,18,"एकी धैल़ी त ईशू गलील समुंदरे बाढै हांढदअ लागअ द, तेऊ भाल़ै दूई मणछ शमौन ज़हा लै पतरस बोला और तेऊओ भाऊ आन्दरू। तिंयां तै लागै दै पाणीं दी माह्छ़ली ढाकणा लै ज़ाल़ा पांदै किल्हैकि तिंयां करा तै माह्छ़ली ढाकणैं और बेच़णेंओ काम। "
MAT,4,19,"ईशू बोलअ तिन्नां लै,  “ज़ेही तम्हैं माह्छ़ली कठा करदै आसा लागै दै, मुंह संघै च़ाल्ला हुंह सखाऊं तम्हां मेरै च़ेल्लै हणां लै मणछ कठा करनै।” "
MAT,4,20,ता तिंयां बी लागै तेभी ज़ाल़ा छ़ाडी करै तेऊ संघै हांढदै। 
MAT,4,21,"तिधा का आजू डेऊई करै भाल़ै ईशू दूई होर भाई, याकूब और तेऊओ भाऊ युहन्ना, तिंयां तै लागै दै आपणैं बाप्पू जबदी संघै किश्ती प्रैंदै बेशी ज़ाल़ा सोहरदै, और तेऊ शादै तिंयां बी, "
MAT,4,22,ता तिंयां बी लागै तेभी आपणैं बाप्पू छ़ाडी तेऊ संघै हांढदै। 
MAT,4,23,तेखअ नाठअ ईशू गलील लाक्कै कई ज़ैगा। सह रहअ आराधना सभा दी शिक्षा दैंदअ और स्वर्ग राज़े खुशीए समादा खोज़दअ लागी और सोभी रंगे दाह-खिज़ा दूर करदअ लागी। 
MAT,4,24,"ईशूए बारै ईंयां गल्ला पुजी सारै सिरीया लाक्कै। तेखअ ज़ुंण लोग कई बमारी दी, दुखा दी और कोई दी त भूत शाचअ द, और मिर्गिए बमारी आल़ै तै, तिंयां आऐ ईशू सेटा लै और ईशू किऐ तिंयां सोभ राम्बल़ै। "
MAT,4,25,"बडै भारी खास्सै लोग आऐ गलील, दिकापुलिस, येरुशलेम नगरी, यहूदा लाक्कै, और जरदण नदी पारा बाखा का ईशू पिछ़ू। "
MAT,5,1,ईशू भाल़अ कि बडै भारी लोग आऐ ता सह नाठअ उझै धारठी प्रैंदा लै। संघा बेठअ तिधी और च़ेल्लै बी बेठै तेऊ फेर शूणैं। 
MAT,5,2,"तेखअ लागअ सह तिन्नां सोभी लै इहअ बोली शिक्षा दैंदअ, "
MAT,5,3,"“परमेशर हआ तिन्नां लै खुश, ज़ुंण दिले भोल़ै आसा, स्वर्गो राज़ आसा तिन्नों। "
MAT,5,4,"परमेशर हआ तिन्नां लै खुश ज़ुंण शोग करा, तिन्नां लै भेटणीं शांती। "
MAT,5,5,"परमेशर हआ तिन्नां लै खुश ज़ुंण घमंड निं करदै, तिंयां हणैं एसा पृथूईए हाकम। "
MAT,5,6,"परमेशर हआ तिन्नां लै खुश, धर्म करने भुख हआ, तिंयां रज़ैऊंणै। "
MAT,5,7,"परमेशर हआ तिन्नां लै खुश ज़ुंण झींण करा, तिन्नां लै बी हणीं झींण। "
MAT,5,8,"परमेशर हआ तिन्नां लै खुश ज़सरै मनैं कोई कपट निं आथी, तिन्नां भेटणअ परमेशर। "
MAT,5,9,"परमेशर हआ तिन्नां लै खुश ज़ुंण मेल़-ज़ोल़ करा, तिंयां हणैं परमेशरे लुआद। "
MAT,5,10,"परमेशर हआ तिन्नां लै खुश ज़हा लै धर्म करी करै लोग दुख दैआ, स्वर्गो राज़ आसा तिन्नां लै। "
MAT,5,11,“परमेशर आसा तम्हां करै खुश। ज़ेभै तम्हां लै लोग मुंह पिछ़ू हांढणें बज़्हा झ़ुठअ बोली करै थारै बरोधा दी हर रंगो बूरअ बर्ताअ करे। 
MAT,5,12,"तेभै रहै तम्हैं खुशी दी मगन। तम्हां लै आसा स्वर्गै बडअ फल़। किल्हैकि ज़ुंण तम्हां का पैहलै भलै मणछ परमेशरे गूर तै, तिन्नैं दैनअ तिन्नां लै बी इहअ ई दाह-दुख। "
MAT,5,13,“ज़िहअ रोटी लै लूंण पाआ तिहै हणैं तम्हैं बी संसारा लै। पर ज़ै लूंणो सुआद लूंणअ नांईं होए ता सह किज़ू करै करनअ लूंणअ? तेखअ निं तेता ढेका शोटणै का सुआई किछ़ै काम रहंदअ। 
MAT,5,14,"“तम्हैं आसा संसारा लै प्रैशअ, ज़ुंण गराअं धारा प्रैंदै बस्सअ द होए, सह शुझिआ सोभी का। "
MAT,5,15,लोग निं लाटू ज़ाल़ी करै पाटल़ै हेठै दाबी डाहंदै तेता डाहा उछ़टै ताकि सारै घरै प्रैशअ होए। 
MAT,5,16,"ठीक इहअ ई थारअ प्रैशअ बी लोल़ी होरी लोगा सम्हनै च़मकअ कि तिंयां थारै भलै कामां भाल़ी थारै बाप्पू परमेशरे, ज़ुंण स्वर्गै आसा, तेऊए बड़ाई करे। "
MAT,5,17,"“इहअ निं समझ़ा कि हुंह आसा आअ द परमेशरे गूरे बधाना और शास्त्रा बरैबाद करदअ, पर हुंह आसा आअ द तिन्नां पूरै करदअ। ( ) "
MAT,5,18,"हुंह खोज़ा तम्हां का सत्त कि ज़ेभै तैणीं अह सरग और पृथूई खतम नां होए, तेभै तैणीं निं बधाना दी लिखी दी एक मात्रा और एक बिंदू बी पूरअ हणैं बाझ़ी टल़णअ। "
MAT,5,19,“तैहीता ज़ुंण बी इना होछ़ै का होछ़ै हुकमा मनणा लै एकी दी बी गलती करे और तिहअ ई होरी का बी सखाओए सह हणअ स्वर्ग राज़ा दी सोभी का होछ़अ। पर ज़ुंण बी तिन्नां हुकमा मनें और तिन्नां होरी का बी सखाओए सह हणअ स्वर्ग राज़ा दी सोभी का महान। 
MAT,5,20,“पर हुंह खोज़ा तम्हां का सत्त कि ज़ै तम्हैं परमेशरे हर गल्ला मनणा लै इना शास्त्री और फरीसी लोगा का खास्सै धर्मीं होए तै सका तम्हैं स्वर्ग राज़ा दी डेऊई। 
MAT,5,21,"“तम्हैं आसा ईंयां गल्ला शूणीं दी कि बधाना दी बोला इहअ कि हत्या निं करनी और ज़ुंण हत्या करे, तेऊ भेटणीं दालता दी सज़ा। ( ) "
MAT,5,22,"“पर हुंह खोज़ा तम्हां का सत्त, ज़ुंण बी आपणैं भाई लै रोश करे, सह आसा हत्या करनै आल़अ और तेऊ भेटणीं दालता दी सज़ा। ज़ुंण आपणैं भाई लै नकाम्मअ बोले, तेऊ भेटणीं माहा सभा दी सज़ा। ज़ुंण इहअ बोले आरा ऐडैआ, तेऊ भेटणीं नरके आगी जैंदरी सज़ा।  "
MAT,5,23,"“तैही बोला हुंह ज़ै तूह परमेशरा लै आपणीं भैंट मांदरै बेदी दी आणे, और तिधी फिरे ताह आद कि मेरै भाईए मनैं आसा मुल्है बरोध! तै छ़ाड तूह आपणीं भैंट तिधी बेदी आजू। "
MAT,5,24,आपणैं भाई संघै कर पैहलै मेल़-ज़ोल़ और तेखअ दै आपणीं भैंट बेदी दी। 
MAT,5,25,"“ज़ेभै तैणीं तूह आपणैं दुशमणा संघा बाता आसा, तेभी कर तेऊ संघै मेल़-ज़ोल़। इहअ निं हआ कि सह पजैल़ा ताह न्यायी सेटा और न्यायी दैआ ताह सपाही सेटा और सपाही पाए ताह कैद खानै दी। "
MAT,5,26,"एसा गल्लो लऐ तूह समझ़ी कि ज़ेभै तैणीं तूह पाई-पाई निं भरी मुक्के, तेभै तैणीं निं तिधा का छ़ुटणअ।  "
MAT,5,27,“तम्हैं आसा ईंयां गल्ला शूणीं दी कि परमेशरै आसा म्हारै पित्तरा लै बोलअ द कि ‘कंज़रै निं हणअ।’ ( ) 
MAT,5,28,"पर हुंह बोला तम्हां लै इहअ ज़ुंण बी कसा बेटल़ी लै कंज़री आछी करै भाल़े बी, सह गअ मनैं ई मनैं तेसा संघै कंझ़रूई। "
MAT,5,29,"“ज़ै तेरी आछी का कई गल्ला भाल़ी तूह पाप करा, ता तिन्नां पापा दी पाणै आल़ी गल्ला भाल़णैं छ़ाड। च़ाऐ ताह सह पोर्ही किल्है निं पल़े काढणीं। किल्हैकि ताल्है आसा अहैई भलअ कि तेरी देही का हणअ एक्कै आंग बरैबाद। इहअ करै निं तेरी सारी देही नरकै पाणीं। "
MAT,5,30,"“ज़ै तेरै हाथा करै पाप हआ, तेता करै पाप करने पाआ छ़ाड। च़ाऐ ताह सह काटणअ किल्है निं पल़े। ताल्है आसा इहअ ई भलअ कि तेरअ एक्कै हाथ हणअ तेरी देही का बरैबाद। ताकि तेरी सारी देही ता निं डेऊणीं नरका दी। "
MAT,5,31,"“तम्हैं इहअ बी आसा शूणअ द कि ज़ुंण आपणीं लाल़ी छ़ाडणअ च़ाहा, ता सह दैआ तेसा लै बैईदाऊअ करी लिखी। ( ) "
MAT,5,32,"पर हुंह बोला तम्हां लै इहअ कि ज़ुंण बी आपणीं बेटल़ी कंज़रै कामां का सुआई थोघै बाझ़ी किज़ू होरी कामां पिछ़ू छ़ाडे, ता सह कराऊआ तेसा का कंज़रैई, और ज़ुंण तेसा छ़ाडी दी बेटल़ी संघै बैह करा, सह बी करा कंज़रैई। "
MAT,5,33,“तम्हैं इहअ बी आसा हेरअ द शूणीं कि पराणैं ज़मानें लोग बोला तै इहअ कि झ़ुठै सोह निं काढणैं पर प्रभू लै करनै आपणैं सोह पूरै। ( ) 
MAT,5,34,"“पर हुंह बोला तम्हां लै इहअ कि सोह निं कधि काढणैं, नांईं ता स्वर्गे। किल्हैकि सह आसा परमेशरे राज़गादी। ( ) "
MAT,5,35,"नां पृथूईए किल्हैकि सह आसा तेऊए खूरा डाहणें ज़ैगा। नां ता येरुशलेम नगरीए, किल्हैकि सह आसा माहा राज़े नगरी। "
MAT,5,36,आपणैं मुंडे सोह बी निं काढी। किल्हैकि तूह नां ता एक शराल़ काल़अ और नां ता तूह शेतअ करी सकदअ। 
MAT,5,37,“पर थारी ‘हाँ’ करनैओ मतलब लोल़ी ‘हाँ’ और थारी ‘नांह’ करनैओ मतलब लोल़ी ‘नांह’ हुअ। किल्हैकि ज़ुंण बी एता का खास्सअ हआ सह हआ शैताना बाखा। 
MAT,5,38,"“तम्हैं आसा इहअ बी शूणअ द कि बधाना दी बोला इहअ कि ‘आछिए बदल़ै आछ, और दांदे बदल़ै दांद।’ ( ) "
MAT,5,39,"“पर हुंह बोला तम्हां लै इहअ कि बूरै करने बदल़ै बूरअ निं करी। पर ज़ुंण तेरै दैहणै गलेटै च़ैंडै बाहे, तेऊ बाखा फरेओऐ बाऊंअ गलेटअ बी। "
MAT,5,40,ज़ै कुंण तेरअ दाऊअ करी करै तेरी सज़ा भुगतणें बदल़ै कुर्तै दी कबज़अ करनअ च़ाहे तेऊ लै दैऐ आपणअ कोट बी खोल्ही च़ाऐ तेते ताह खास्सी ज़रुरत किल्है निं होए। 
MAT,5,41,"“ज़ुंण ताह थोघै बाझ़ी एक मील दूर निंए, ता तेऊ संघै डेओऐ दूई मील बी। "
MAT,5,42,"ज़ुंण ताखा किज़ै मांगे, तेऊ लै दैऐ, और ज़ुंण ताखा किज़ै धुआर मांगे, तेऊ लै निं आपणीं पिठ फरेऊई। "
MAT,5,43,“तम्हैं आसा इहअ बी शूणअ द कि इहअ बी बोला तै कि आपणैं लोगा संघै डाहै झ़ूरी और आपणैं दुशमणा संघै डाहै ज़ीद। ( ) 
MAT,5,44,"“पर हुंह बोला तम्हां लै इहअ कि आपणैं दुशमणा संघै डाहै झ़ूरी। ज़ुंण ताल्है दुख तकलिफ दैआ, तेऊ लै करै प्राथणां। "
MAT,5,45,"“इहअ करै हणैं तम्हैं आपणैं स्वर्गे बाप्पू परमेशरे लुआद। किल्हैकि सह दैआ भलै और बूरै दुही लै सुरज़ो धुपअ, और धर्मीं और पापी दुही लै बरशाऊआ पाणीं। "
MAT,5,46,"किल्हैकि ज़ै तम्हैं आप्पू संघै झ़ूरी डाहणैं आल़ै संघै ई झ़ूरी डाहा, तै तम्हां लै किज़ै फाईदअ हणअ? होर लोग बी कै इहअ निं करदै? "
MAT,5,47,"“ज़ै तम्हैं आपणैं ई भाई-बंधा लै अदर करा, सह कै तम्हैं बडअ भारी बडअ काम करा? इहअ कै होर लोग बी करदै निं आथी? "
MAT,5,48,"तैही बोला हुंह कि तम्हैं बणां सिध्द, ज़िहअ थारअ स्वर्गो बाप्पू परमेशर सिध्द आसा।” ( ) "
MAT,6,1,“एसा गल्लो डाहै धैन कि तम्हैं लोगा का रहैऊंणै तैणीं निं लागी धर्में काम करदै। नांईं ता तम्हां निं तेतो स्वर्गे बाप्पू परमेशरा का कोई फल भेटणअ। 
MAT,6,2,"“तैहीता, ज़ै तूह गरीबा लै दान करे, सह निं सोभी का लागदअ खोज़णअ कि मंऐं किज़ै दैनअ। ज़िहअ कपटी लोग आराधना सभा दी और बागै काढा रहैऊंणा लै। ताकि लोग तिन्नां भाल़ी बड़ाई करे। “हुंह खोज़ा तम्हां का सत्त कि तिन्नां गअ तेतो फल भेटी। "
MAT,6,3,"पर ज़ेभै तूह गरीबा लै दान करे, तेभै निं होरी कोही लोगा का लागअ थोघ कि तंऐं किज़ै दैनअ। "
MAT,6,4,"ताकि तेरअ गरीबा लै दैनअ द दान गुप्त रहे और परमेशर ज़ुंण गुप्त गल्ला भाल़ा, तेऊ दैणअ ताल्है तेतो फल। "
MAT,6,5,"“ज़ेभै तूह प्राथणां करे, तेता बी निं तूह कपटी लोगा ज़ेही करी। ज़ेही तिंयां लोगा का रहैऊंणै तैणीं बडी-बडी आराधना सभा और खुल्ही ज़ैगा दी तिन्नां भज़न प्राथणां करनैओ च़ाअ लागा। “हुंह खोज़ा तम्हां का सत्त कि तिन्नां गअ तेतो फल भेटी। "
MAT,6,6,"पर ज़ेभै तूह प्राथणां भज़न करे, तेभै डेओऐ आपणीं पांडा भितरी और दुआर बंद करी करै करनी तंऐं गुप्त प्राथणां। तेरअ बाप्पू परमेशर ज़ुंण ताह गुप्त भाल़ा, तेऊ दैणअ ताल्है तेतो फल। "
MAT,6,7,"“प्राथणां करदी बारी निं तूह होरी ज़िहअ एकी गल्ला लै भी-भी लैल़ा पाई। किल्हैकि तिंयां ज़ाणा इहअ कि ज़ै हाम्हैं खास्सी लैल़ा पाऐ, तै शुणनी परमेशर म्हारी। "
MAT,6,8,“तम्हैं निं तिन्नां ज़िहै बणीं। किल्हैकि थारै स्वर्गै रहणैं आल़ै बाप्पू परमेशरा का आसा थारै मांगणैं का पैहलै ई थोघ कि तम्हां किज़ू गल्ले कामीं आसा। 
MAT,6,9,"तम्हैं करै एऊ साबै प्राथणां ( ) ‘हे परमेशर म्हारै बाप्पू, तूह ज़ुंण स्वर्गै आसा, सोभी लोल़ी तेरै पबित्र नांओंए कदर की, "
MAT,6,10,"और तेरअ राज़ लोल़ी आअ। तेरी मरज़ी ज़ेही स्वर्गै पूरी हआ, तेही लोल़ी एऊ संसारै बी पूरी हुई। "
MAT,6,11,"हे प्रभू, हर धैल़ै दै हाम्हां लै बैल़ी-क्लारी ज़ेते हाम्हां ज़रुरत आसा, "
MAT,6,12,"ज़ै हाम्हां का किज़ै भूल-च़ूक हुई होए तेता करै माफ, ज़ेही हाम्हैं बी होरी लै माफी छ़ाडी ज़ुंणी हाम्हां लै ज़ुल्म किऐ। "
MAT,6,13,"हाम्हां निं परखी आथी पर हर पाप करनै का और तेऊ कदुष्ट शैताना का डाहै हाम्हां बच़ाऊई किल्हैकि राज़, थल-बल और जश आसा हाम्हां लै तेरअ ई।’ "
MAT,6,14,"“ज़ै तम्हैं होरी मणछे पाप माफ नांईं करे, तै निं थारै पाप बी थारै स्वर्गै रहणैं आल़ै बाप्पू परमेशरा माफ करनै। "
MAT,6,15,ज़ै तम्हैं होरी मणछे पाप माफ करे तै करनै स्वर्गे बाप्पू परमेशरा बी थारै पाप माफ। 
MAT,6,16,"“ज़ेभै तम्हैं ब्रत करे, तेभै निं तम्हैं कपटी लोगा ज़िहअ मुंह डाही छ़ड़ाऊई। किल्हैकि तिंयां डाहा आपणअ मुंह शेऊई। ताकि लोगा का इहअ थोघ च़ले कि अह आसा ब्रतू। हुंह खोज़ा तम्हां का सत्त कि तिन्नां गअ तेतो फल भेटी। "
MAT,6,17,“पर ज़ेभै तूह ब्रतू होए तेभै न्हैऊंणअ-धोऊणअ और मुंडै मल़ तेल। 
MAT,6,18,"ताकि तेरअ ब्रतू हणैंओ थोघ निं लोगा का लोल़ी लागअ। पर तेरअ बाप्पू परमेशर ज़ुंण ताह गुप्त भाल़ा, सिधअ तेऊ का लोल़ी थोघ लागअ और तेऊ ई दैणअ ताल्है तेतो फल। "
MAT,6,19,"“आप्पू लै निं पृथूई दी धन-माया कठा करा, ज़िधी किल़ै और खई लागा और च़ोर पाआ च़ोरी। "
MAT,6,20,"पर तम्हैं करा आप्पू लै स्वर्गै धन-माया कठा, ज़िधी नां ता किल़ै खांदै और खई लागदी और नां ता च़ोरी करदअ कोई च़ोर आथी। "
MAT,6,21,किल्हैकि ज़िधी तेरअ धन आसा तिधी रहणअ तेरअ मन बी लागी। 
MAT,6,22,"“एसा देहीओ प्रैशअ आसा आछ, ज़ै तेरी आछ ठीक होए, तै हणीं तेरी सारी देही प्रैशी। "
MAT,6,23,"पर ज़ै तेरी आछ ई बूरी होए, ता तेरी सारी देही हणीं न्हैरी। इहअ करै ज़ुंण ताखा प्रैशअ आसा, ज़ै सह न्हैरअ होए; तै सोठा सह केतरअ बडअ हणअ। "
MAT,6,24,“कोहै टैहलू निं दूई मालके सेऊआ करी सकदअ। किल्हैकि एकी संघै ता डाहणीं तेऊ झ़ूरी और दुजै संघै हणीं तेऊ ज़ीद या एकी संघै रहणअ तेऊ मिली और दुजअ हणअ तेऊ लै नकाम्मअ। परमेशर और धन दुहीए निं तम्हैं कठा सेऊआ करी सकदै। 
MAT,6,25,“तैही बोला हुंह तम्हां लै इहअ कि आपणीं ज़िन्दगी लै इहअ फिकर निं करी कि किज़ै खाणअ किज़ै पिणअ? नां आपणीं देही लै फिकर करी कि हाम्हां किज़ै बान्हणअ? ज़िन्दगी आसा रोटी का और देही आसा झिकल़ै का खास्सी किम्मती। 
MAT,6,26,"“सरगै डैऊंदै पंछ़ी भाल़ा! तिंयां नां बऊंदै, नां लऊंदै आथी, और नां ता तिंयां भढारा भरना लै कठा करदै। तैबी दैआ थारअ स्वर्गै रहणैं आल़अ बाप्पू परमेशर तिन्नां लै खाणअ-पिणअ। तम्हैं कै तिन्नां का खास्सै किम्मती निं आथी? "
MAT,6,27,तम्हां मांझ़ै इहअ कुंण आसा कि फिकर करी करै आपणीं अमर धख ज़ेही बी सका लाम्मी करी? 
MAT,6,28,"“झिकल़े तैणीं किल्है करा तम्हैं फिकर? बणैं लागै दै होछ़ै-होछ़ै फूला दी दैआ धैन कि तिंयां किहअ करै बझ़ा? तिंयां नां ता मैन्थ करदै, और नां तिंयां ऊन काती करै आप्पू लै झिकल़ै बणांदै। "
MAT,6,29,“तैबी बोला हुंह तम्हां लै कि सुलैमान राज़ै बी निं आपणैं सारै राज़-पाठा दी तिन्नां कोही बराबर झिकल़ै बान्हैं। 
MAT,6,30,"ज़ै परमेशर घैहणींए घाहा का बी इहै झिकल़ै बन्हैऊंआं, ज़ुंण आझ़ आसा और काल्ला दहणअ सह आगी जैंदरी। ता हे बैहम करनै आल़ै विश्वासीओ, तम्हां लै कै सह झिकल़ै दैई निं सकदअ? "
MAT,6,31,“इहअ करै तम्हैं इहअ फिकर निं करी और नां इहअ बोली कि हाम्हां किज़ै खाणअ-पिणअ और बान्हणां लै किज़ै हणअ? 
MAT,6,32,"किल्हैकि होर लोग बी रहा इना च़िज़ा लोल़ै लागी, पर थारअ स्वर्गै रहणैं आल़ै बाप्पू परमेशरा का आसा थोघ कि तम्हां आसा इना गल्ले ज़रुरत। "
MAT,6,33,तैही बोला हुंह तम्हां लै इहअ कि पैहलै करा बाप्पू परमेशरे धर्म और राज़े लोल़-तोप और ईंयां सारी च़िज़ा जाणीं तम्हां भेटी। ( ) 
MAT,6,34,"“ऐबै काल्ला धैल़ीओ फिकर निं तम्हैं करी, किल्हैकि काल्ला एछणैं आल़ी धैल़ी हेरनअ आपणअ फिकर आप्पै करी और आझ़ा लै आसा आझ़ो दुख ई बतेर्हअ।” "
MAT,7,1,"“होरी लै दोश निं लाणअ, तै निं तम्हां लै बी दोश लागणअ और नां तेते सज़ा पल़े भुगतणीं। "
MAT,7,2,किल्हैकि ज़िहअ करै तम्हैं दुजै लै दोशा लांदै लागा। तिहअ ई दोश लागणअ तम्हां लै बी। ज़ेऊ ढाल़ै तम्हैं होरी संघै बर्ताअ करा तेऊ ढाल़ै हणअ तम्हां संघै बी बर्ताअ और तम्हां भेटणअ होर बी खास्सअ। 
MAT,7,3,“कसा होरी भाईए होछ़ी-होछ़ी गलती लोल़ै निं लागणअ! सह हणीं दुजे आछी दी पल़ी दी धख ज़ेही घाहे कणीं भाल़णें बराबर। पर आप्पू दैणीं भाल़णीं कि मुंह दी केतरी बडी गलती आसा। किल्हैकि आपणीं आछी दी पल़अ द निं ताखा बडअ शेटू बी शुझदअ। 
MAT,7,4,"“ज़ै तेरी आपणीं आछी ई आसा शेटू पल़अ द, तै किहअ करै सका तूह आपणैं भाई लै इहअ बोली कि एछ मेरै भाई हुंह काढूं तेरी आछी भितरी पल़ी दी घाहे कणीं पोर्ही? "
MAT,7,5,"“हे कपटी मणछा, आपणीं आछी पल़अ द शेटू काढ पैहलै पोर्ही। तेखअ सका तूह आपणैं भाईए आछी दी पल़ी दी घाहे कणीं काढी। "
MAT,7,6,“परमेशरो समाद निं तिन्नां का खोज़णअ ज़ुंण शुणनअ निं च़ाहंदै। ज़ै तम्हैं इहअ करे ता सह हणीं एही गल्ल कि पबित्र च़िज़ा शोटी कुत्तै आजू या मोती शोटै सुंगरा आजू। तिन्नां पाणै तिंयां जैंटी और तेते बदल़ै एछणैं तिंयां तम्हां खांदै ठुर्ही। 
MAT,7,7,“मांगदै रहा लागी; तै जाणीं तम्हां सह गल्ल भेटी ज़ेता तम्हैं मांगा। दुआरा रहा टोकदै लागी और सह दुआर जाणअ तम्हां लै खुल्ही। 
MAT,7,8,"किल्हैकि ज़ुंण मांगा, तेऊ भेटा और ज़ुंण लोल़अ लागा, तेऊ बी भेटा और ज़ुंण दुआर टोका, तेऊ लै खुल्हा दुआर। "
MAT,7,9,"“तम्हां मांझ़ै इहअ कुंण आसा कि तेऊओ शोहरू मांगा रोटी, और सह दैआ आपणैं तेऊ शोहरू लै पात्थर? "
MAT,7,10,"ज़ै तेऊओ शोहरू माह्छ़ली मांगा, पर सह दैआ तेऊए हाथै दानअ? "
MAT,7,11,"“ज़ै तम्हैं बूरै हई करै बी आपणैं शोहरू लै राम्बल़ी च़िज़ा दैई सका, तै थारअ स्वर्गे रहणैं आल़अ बाप्पू परमेशर आपणैं मांगणैं आल़ै लै राम्बल़ी च़िज़ा किल्है निं दैई सकदअ? ( ) "
MAT,7,12,"ठीक इहअ ई, ज़िहअ तम्हैं च़ाहा कि होर मणछ तम्हां संघै करे, तम्हैं बी करा तिन्नां संघै तिहअ ई। परमेशरे गूरै बी आसा बधाना दी ईंयां ई ज्ञैन खोज़ै दै। "
MAT,7,13,“परमेशरा सेटा स्वर्गै डेऊणा लै आसा बडी सांगल़ी बात और सोभी लागा तेसा बाता डेऊणअ। होर बात बी आसा ज़ेथ बडै भारी लोग डेओआ। सह बात आसा खुल्ही। तिंयां रहा तेसा बाता तेभै तैणीं हांढदै लागी ज़ेभै तैणीं तिंयां खुल्ही प्रऊल़ी सेटा निं पुजा पर सह पजैल़ा बनाश करी करै नरकै। खास्सै लोग पेठा तेसा ई प्रऊल़ी बाती। 
MAT,7,14,"सह प्रऊल़ आसा सांगल़ी और सह आसा बडी कठण बात ज़ुंण ज़िन्दगी दी पजैल़ा, पर तेसी बाती डेओआ थोल़ै। "
MAT,7,15,"“झ़ुठै गूरा का रहै चतैन, तिंयां एछा भेडे भेश बणांईं तम्हां सेटा लै। पर भितरी हआ तिंयां धेल़णै च़िरनैं आल़ै भेड़ियै। ( ) "
MAT,7,16,तिन्नां सका तम्हैं तिन्नें कामां का बछ़ैणीं। किल्हैकि कांडै का फेडू और झ़ाकल़ा का अंगूर निं कोहै चोल़दै? 
MAT,7,17,“ठीक इहअ ई हर एक राम्बल़अ बूट दैआ राम्बल़अ फल़ और नकाम्मअ दैआ नकाम्मअ फल़। 
MAT,7,18,तिहअ ई राम्बल़अ बूट निं कधि नकाम्मअ फल़ दैंदअ। नकाम्मअ बूट निं कधि राम्बल़अ फल़ दैई सकदअ। 
MAT,7,19,"“ज़ुंण बूट राम्बल़अ फल़ नांईं दैंदअ, सह पाणअ काटी और सह दहणअ झ़ुका लै। "
MAT,7,20,इहअ करै सका तम्हैं तिन्नें फल़ा करै तिन्नां बछ़ैणीं। 
MAT,7,21,"“ज़ुंण मुल्है हे प्रभू, हे प्रभू करा, तिन्नां मांझ़ै निं हर कोई स्वर्गे राज़ा दी डेऊणअ। पर स्वर्गै डेऊणअ सह ज़ुंण तिहअ करे ज़िहअ परमेशर च़ाहा। "
MAT,7,22,"“तेसा धैल़ी बोल़णअ कई लोगा मुल्है कि हे प्रभू, हे प्रभू, हाम्हैं कै तेरै नांओंऐं आजू हणैं आल़ी गल्ला प्रगट निं की? हाम्हैं कै तेरै नांओंऐं भूत निं दरल़ाऊऐ और हाम्हैं तेरै नांओंऐं बडै भारी नछ़ैण च़मत्कार निं किऐ? "
MAT,7,23,"“तेभै बोल़णअ मुंह तिन्नां लै साफ-साफ कि हुंह निं तम्हां कधि बछ़ैणदअ, हे बूरै काम करनै आल़ै पापी मणछो मुंह सेटा का डेओआ दूर। ( ) "
MAT,7,24,"“तैहीता ज़ुंण मेरी गल्ला शूणीं करै तिन्नां मनें, सह हणअ तेऊ समझ़कार मणछा ज़िहअ, ज़ुंण आपणअ घर पाक्कै शाफल़ा प्रैंदै पाक्की ज़ैगा दी बणांआ। "
MAT,7,25,"ज़ांऊं बरसात आई, ढिश बागर च़ली, पाणींए गाडा-नाल़ी आई। तेऊ घरा दी लागै बडै-बडै ढेसै। पर सह घर निं ढूल़अ। किल्हैकि तेते मैद आसा ती पाक्की ज़ैगा दी। "
MAT,7,26,"“पर ज़ुंण मेरी इना गल्ला शूणां और नांईं मंदअ आथी, सह हणअ तेऊ ऐडै मणछा ज़िहअ ज़ुंणी आपणअ घर रेता प्रैंदै बणांअ। "
MAT,7,27,"ज़ांऊं बरसात आई, ढिश बागर च़ली, और गाडा-नाल़ी आई। ता तेऊ घरा दी लागी धख ज़ेही ढेस, ता सह घर हुअ ढूल़ी करै बरैबाद।” "
MAT,7,28,"ज़ांऊं ईशू इना गल्ला बोली मुक्कअ, ता तिधी तै बडै भारी लोग, तिंयां हुऐ रहैन। "
MAT,7,29,किल्हैकि सह निं शास्त्री फरीसी लोगा ज़ेही शिक्षा दैंदअ ज़ुंण लोगा का बधाने तिन्नां गल्ला खोज़ा तै भी-भी ज़ुंण पैहलै होरी आसा बोली दी पर सह दैआ त इहै गूरू ज़ेही शिक्षा ज़ेतो तेऊ हक और आप्पू का थोघ हआ त। 
MAT,8,1,"ज़ांऊं सह तेसा धारा का उंधै होथअ, ता लोगो लागअ तेऊ पिछ़ू दल्ह हांढदअ। "
MAT,8,2,"तिन्नां मांझ़ा का आअ एक कोल़्हे बमारी आल़अ मणछ, और तेऊ टेक्कअ ईशू सेटा माथअ और बोलअ, “हे प्रभू, ज़ै तूह च़ाहे, ता तूह सका मुंह एसा बमारी का ठीक करी।” "
MAT,8,3,"ईशू छ़ुंअ सह आपणैं हाथा करै और बोलअ,  “कोल़्हे बमारी का हअ ठीक” और सह हुअ तेभी ठीक। "
MAT,8,4,"ईशू बोलअ तेऊ लै,  “हेरे, एसा गल्ला निं होरी कोही का खोज़ी। हाँ, परोहिता सेटा डेऊई एछ आप्पू रहैऊई और कोल़्हे बमारी का शुचै हणें बारै ज़ुंण बधान परमेशरे गूर मुसा आसा खोज़अ द तेऊ साबै दै भैंट। ताकि तिंयां भाल़े कि तूह गअ कोल़्हे बमारी का शुचअ हई।” ( ) "
MAT,8,5,"तेखअ ज़ांऊं ईशू कफरनहूम नगरी आऐ, तिधी आअ एक सुबैदार तेऊ सेटा लै संघा लागअ एही अरज़ करदअ, "
MAT,8,6,"“हे प्रभू, मेरै आसा घरै एक टैहलू च़ैन्नै सुत्तअ द बडअ भारी दुखी तेऊ आसा दरंग हुअ द।” "
MAT,8,7,"ईशू बोलअ तेऊ लै इहअ,  “हुंह आअ तेरै घरा लै और तेऊ दैंऊं ठीक करी।” "
MAT,8,8,"सुबैदारै बोलअ ईशू लै, “हे प्रभू, हुंह निं एता जोगी आथी कि तूह मेरै घरै एछी सके। पर आपणीं खाखा का बोल एक बैण, मुंह आसा विश्वास कि सह जाणअ तेरै बोल़णैं करै ठीक हई। "
MAT,8,9,"“किल्हैकि हुंह आसा आप्पू बी सरकारी टैहलू और मुंह आसा आप्पू उंधै काम करनै आल़ै सपाही लै ढेऊआ करनैओ हक। ज़ांऊं हुंह कसा लै पोर्ही डेऊणा लै बोला, सह डेओआ पोर्ही और ज़हा लै ओर्ही एछणा लै बोला, सह एछा ओर्ही और आपणैं टैहलू लै बोला हुंह कि इहअ कर, सह करा तिहअ ई।” "
MAT,8,10,"ईशू बी हुअ तेऊए गल्ला शूणीं रहैन। तेऊ बोलअ तिन्नां लै ज़ुंण तेऊ पिछ़ू हांढदै तै लागै दै,  “हुंह खोज़ा तम्हां का सत्त कि मंऐं निं एऊ होरी ज़ातीए मणछा ज़िहअ विश्वास पूरै इस्राएला दी भाल़अ। "
MAT,8,11,"हुंह बोला तम्हां लै इहअ कि च़ऊ दिशा का एछी बेशणै लोग आबराम, याकूब और इसहाका संघै स्वर्गै राज़ा दी। "
MAT,8,12,"“पर ज़हा यहूदी लै परमेशरै राज़ किअ त दैणअ, तिंयां काढणैं बागै नरकै न्हैरी ज़ैगा लै। तिधी हणैं तिंयां दाह खिज़ा करै लैल़ा-पकारा लांदै और तिंयां हणैं तिधी दांदा किल्लदै किल्हैकि तिन्नां हणीं झोशा उझ़ुई दी।” "
MAT,8,13,"तेखअ बोलअ ईशू तेऊ सुबैदारा लै,  “घरा लै डेऊ, ज़िहअ तेरअ विश्वास आसा तिहअ ई लोल़ी ताल्है हुअ” और तेऊओ टैहलू हुअ तेभी राम्बल़अ। "
MAT,8,14,तेखअ आअ ईशू पतरसे घरै और तिधी त पतरसे शाशुई ज़ौर आअ द। 
MAT,8,15,"ईशू छ़ुंअ तेसो हाथ, ता सह उझ़ुई तेभी खल़ी और सह लागी तिन्नें सेऊआ टैहली करदी। "
MAT,8,16,"ज़ांऊं सान्ह पल़ी ता तेऊ सेटा लै आऐ बडै भारी बमार लोग, तिन्नां दी तै भूत, और कई रंगे बमारी, और ईशू किऐ तिंयां सोभ ठीक और बमार लोग बी हुऐ राम्बल़ै। "
MAT,8,17,"इहअ करै हुअ याशायाह परमेशरे गूरै बोलअ द बैण बी पूरअ, ( ) “तेऊ च़की म्हारी कमज़ोरी आप्पू दी, और तेऊ की म्हारी दाह दूर।” "
MAT,8,18,"ईशू भाल़ै आप्पू फेर बडै भारी लोगो छ़ुंड, और तेऊ बोलअ आपणैं च़ेल्लै लै कि समुंदरा पारा लै च़ाल्ला। "
MAT,8,19,"ता तिधी आअ एक शास्त्री। तेऊ ईशू सेटा एछी करै बोलअ, “हे गूरू, ज़िधा लै बी तूह डेओए मुंबी लागणअ ताह पिछ़ू हांढदै।” "
MAT,8,20,"ईशू दैनअ तेऊ लै इहअ ज़बाब,  “शैल़ीए हआ जुहल़ी और सरगै डैऊंदै पंछ़ीए हआ बसेरै। पर हुंह मणछो शोहरू ज़ुंण स्वर्गा का आसा आअ द मुल्है निं कोऐ घर आथी ज़िधी हुंह सुत्ती सकूं!” "
MAT,8,21,"तेखअ बोलअ एकी होरी च़ेल्लै तेऊ लै, “हे प्रभू, मेरै आसा घरै प्रोढै हुंह लऊं तिन्नें क्रिया कर्म हणैं तैणीं न्हैल़ी तेखअ एछणअ मुंह ताह संघै।” ( ) "
MAT,8,22,"ईशू बोलअ तेऊ लै,  “ज़ुंण आत्मां दी मुल्दै आसा तिन्नां दै मुल्दै दाबणै, तूह लाग मुंह पिछ़ू हांढदअ।” "
MAT,8,23,"ज़ांऊं ईशू किश्ती दी बेठअ, तेऊए च़ेल्लै बी लागै तेऊ पिछ़ू हांढदै, "
MAT,8,24,"और समुंदरा दी आई बडी भारी ढिश बागर, और किश्ती लै उझ़ुई बडी-बडी छ़ाली ता तेखअ तिंयां च़ाल्लै किश्ती संघी पाणीं दी डुबी; और ईशू त पिछ़ू सुत्तअ द। "
MAT,8,25,"तेखअ आऐ तिंयां ईशू सेटा लै और लैल़ा-पकारा पाई करै बोलअ, “हे प्रभू, हाम्हां बच़ाऊ हाम्हैं च़ाल्लै खतम हई, किश्ती च़ाल्ली डुबी।” "
MAT,8,26,"ईशू बोलअ तिन्नां लै,  “तम्हैं विश्वास किल्है निं करदै, तम्हैं किल्है डरा?” इहअ बोली ईशू उझ़ुअ और ढिश बागर और समुंदरे छ़ाली लै काढी झ़ाहल़  “शांत हअ” , और सह हुअ तेभी शांत। "
MAT,8,27,"ता च़ेल्लै हुऐ रहैन, “अह किहअ मणछ आसा कि एऊए गल्ला शूणां ढिश बागर और समुंदरे छ़ाली बी!” "
MAT,8,28,"तिंयां पुजै समुंदरा पार गरासेनी लाक्कै दी ता तिधी आऐ दूई मणछ मल्थाना का, तिंयां तै भूता करे भर्हुऐ दै और ईशू सेटा पुजै, तिंयां तै एतरै बूरै कि तिन्नां डरै निं तेसा बाता कोहै डेऊई सकदअ त। "
MAT,8,29,"ज़ांऊं तिन्नां का ईशू शुझुअ, ता तिन्नैं बडी-बडी लैल़ा करै ईशू लै बोलअ, “हे परमेशरे शोहरूआ, म्हारअ ताह संघै किज़ै मेल़-ज़ोल़? तूह कै हाम्हां लै म्हारै बगता का पैहलै दुखा दैंदअ आअ?” ( ) "
MAT,8,30,तिन्नां का दूर ज़िहअ त तिधी धारठी लागअ द एक सुंगरो बडअ छ़ुंड च़रदअ। 
MAT,8,31,"तिन्नैं भूतै की ईशू का एही अरज़ “ज़ै तंऐं हाम्हैं इना मणछा का पोर्ही लाई काढी, तै दै हाम्हां इना सुंगरे छ़ुंडा दी डेऊणे ज़ाज़त।” "
MAT,8,32,"ईशू बोलअ तिन्नां लै,  “डेओआ,”  और तिंयां पेठी सुंगरे छ़ुंडा दी। सह सुंगरो छ़ुंड हुअ बेगरअ और तिन्नैं दैनी समुंदरा लै छ़ाहल़ा। इहअ करै सारअ सुंगरो छ़ुंड हुअ पाणीं मांझ़ै मरी करै खतम। "
MAT,8,33,तिंयां सुंगरा गुआल़ै तिधा का ठुर्है और घरै डेऊई खोज़ी तिन्नैं सारी नगरी तिन्नां भूता आल़ै मणछो हाल कि किहअ-किहअ हुअ। 
MAT,8,34,इना गल्ला शूणीं आऐ सारी नगरीए लोग ईशू सेटा और तिंयां सोभ लोग लागै ईशू का एही अरज़ करदै “म्हारै एऊ लाक्कै का डेऊ बागै।” 
MAT,9,1,तेखअ नाठअ ईशू तिधा का किश्ती दी पार आपणीं नगरी लै। 
MAT,9,2,"ता तिधी आऐ कई लोग तिन्नैं आणअ दरंगे बमारी आल़अ ईशू सेटा लै बछ़ाऊणैं प्रैंदै च़की, ईशू बोलअ तिन्नों विश्वास भाल़ी करै तेऊ दरंगे मरीज़ा लै,  “ज़ुआन मणछा, हैल़अ निं करी, तेरै पाप हुऐ माफ।” "
MAT,9,3,इहअ शूणीं करै तिधी आऐ दै कई शास्त्री लागै सोठदै कि अह ता परमेशरे कदर बी निं करदअ? 
MAT,9,4,"ईशू बी हेरी तिन्नें मनें गल्ल भुझ़ी, और तिन्नां लै बोलअ,  “तम्हैं लोग आपणैं मनैं बूरअ किल्है सोठा? "
MAT,9,5,"सान गल्ल किज़ै आसा, एऊ दरंगे मरीज़ा लै इहअ बोल़णअ कि तेरै पाप हुऐ माफ, या एऊ लै इहअ बोल़णअ कि ‘उझ़ू हांढदअ फिरदअ लाग?’ "
MAT,9,6,"“ज़िहअ करै तम्हां का थोघ लागे कि मुंह मणछे शोहरू लै आसा पृथूई दी पाप माफ करनैओ हक।” तेखअ बोलअ ईशू तेऊ दरंगे मरीज़ा लै,  “हुंह बोला ताल्है, उझ़ू आपणैं एऊ बछ़ाऊणैं च़क संघा डेऊ आपणैं घरा लै।” "
MAT,9,7,सह मरीज़ उझ़ुअ तेभी खल़अ संघा नाठअ आपणीं ज़ांघा हांढी आपणैं घरा लै। 
MAT,9,8,"एऊ च़मत्कारा भाल़ी करै फिरअ लोगा हैल़अ और तिंयां लागै सोभ तेऊ परमेशरे भज़ना करदै, ज़ुंणी मणछा लै इहअ हक दैनअ। "
MAT,9,9,"तिधा का आजू डेऊई करै भाल़अ ईशू एक मत्ती नांओं मणछ कारै गराहणें थल़्ही दी बेठअ, सह करा त सरकारी कारै गराहणैओ काम, ईशू बोलअ तेऊ लै  “मुंह पिछ़ू एछ।” सह बी लागअ ईशू पिछ़ू हांढदअ। "
MAT,9,10,"ज़ांऊं ईशू घरा भितरी रोटी खांदअ बेठअ, ता बडै भारी पापी लोग आऐ तेऊ सेटा लै और तेऊए च़ेल्लै संघै बेठै रोटी खांदै। "
MAT,9,11,"इहअ भाल़ी करै बोलअ फरीसी और शास्त्री ईशूए च़ेल्लै लै, “थारअ गूरू पापी और कारै गराहणै आल़ै मणछा संघै किल्है खाआ-पिआ?” "
MAT,9,12,"इहअ शूणीं बोलअ ईशू तिन्नां लै,  “बैईद निं राम्बल़ै मणछा लै एछदअ, पर बमारा सेटा लागा तेऊ पुजणअ ज़रूरी। "
MAT,9,13,"एता लै तम्हैं डेओआ और एतो मतलब शिखल़ा ‘हुंह निं बल़ीदान च़ाहंदअ पर हुंह च़ाहा झींण।’ किल्हैकि हुंह निं धर्मीं शधाणूं आथी आअ द, पर हुंह आसा पापी शधाणूं आअ द।” ( ) "
MAT,9,14,"तेखअ आऐ युहन्ना डुबकी दैणैं आल़े च़ेल्लै ईशू सेटा लै संघा लागै इहअ बोलदै, “इहअ किल्है आसा कि हाम्हैं और फरीसी करा एतरअ ब्रत, पर तेरै च़ेल्लै निं ब्रत करदै?” "
MAT,9,15,"ईशू दैनअ तिन्नां लै ज़बाब,  “ज़ेभै तैणीं लाल़अ बरातू संघै रहा, तेभै निं तिंयां ब्रत करदै। एक बगत एछणअ इहअ बी कि लाल़अ करनअ तिन्नां का ज़ुदअ और तेभै करनअ तिन्नां ब्रत। "
MAT,9,16,"“नऊंऐं झिकल़ैओ शाटअ निं पराणैं झिकल़ै दी कोहै लांदअ, किल्हैकि झिकल़ै धोंदी बारी धेल़ा सह नऊंअ शाटअ तेऊ पराणैं झिकल़ै होर बी खास्सअ। "
MAT,9,17,“ठीक इहअ ई लोग निं नऊंअ अंगूरो रस पराणैं खाल्हल़ै दी डाहंदै। किल्हैकि इहअ करी करै फुटा तिंयां खाल्हल़ै और अंगूरो रस और तिंयां हआ इहअ करै दुहै गल्ला बरैबाद। पर नऊंअ अंगूरो रस भरा नऊंऐं खाल्हल़ै दी इहअ करै हआ तिन्नां दुही गल्लो बच़ाअ।” 
MAT,9,18,"ईशू त तिन्नां लोगा का इना गल्ला करदअ ई लागअ द कि हेरा तिधी आअ एक फौज़ो सरदार। तेऊ टेक्कअ ईशू सेटा माथअ। संघा बोलअ तेऊ इहअ, “हे प्रभू, मेरी शोहरी गई एभै-एभै बरैबाद; पर तूह च़ाल्ल मेरै घरा लै और तेसा दी डाह आपणअ हाथ, तै जाणीं सह ज़िऊंदी हई।” "
MAT,9,19,ईशू बी उझ़ुअ और आपणैं च़ेल्लै संघी लागअ तेऊ पिछ़ू हांढदअ। 
MAT,9,20,बाता हांढदी आई एक बेटल़ी; तेसा आसा ती बारा साला ओर्ही लोहू बगणें बमारी लागी दी। तेसा पिछ़ू का एछी करै ईशूए झिकल़ैओ पाल्लअ छ़ुंअ। ( ) 
MAT,9,21,"किल्हैकि सह सोठा ती आपणैं मनैं इहअ, “ज़ै हुंह ईशूए झिकल़ै बी छ़ुंईं सके, तै जाणीं हुंह एसा बमारी का बच़ी।” "
MAT,9,22,"ईशू भाल़अ पिछ़ू फिरी करै तेसा बाखा लै और तेसा लै बोलअ,  “डरै निं आथी, तंऐं किअ विश्वास कि हुंह सका ताह ठीक करी और मंऐं हेरी तूह एसा बमारी का राम्बल़ी करी।” इहअ करै भेटअ तेसा बेटल़ी तेसा बमारी का छ़ुटकारअ। "
MAT,9,23,"ज़ांऊं ईशू तेऊ सरदारे घरै पुजअ ता तिधी ज़ांऊं लोग लेरदै-पकारदै और हाल्लै-गोल्लै करदै भाल़ै, तेखअ बोलअ ईशू तिन्नां लै, "
MAT,9,24,"“दूर हआ, शोहरी निं मूंईं आथी! पर अह आसा सुत्ती दी।” एसा गल्ला शूणीं लागै तिंयां ईशू लै हास्सदै। "
MAT,9,25,ईशू बोलअ तिधी कठा हुऐ दै लोगा लै घरा का बागै डेऊणा लै। तेखअ नाठअ ईशू पांडा भितरा लै ज़िधी शोहरी आसा ती सताऊई डाही दी। ईशू ढाकअ तेसा शोहरीओ हाथ और सह हुई तेभी ज़िऊंदी। 
MAT,9,26,ता अह गल्ल पुजी तेऊ सारै देशै कई ज़ैगा। 
MAT,9,27,"ज़ांऊं ईशू तैहा शोहरीए घरा का आजू नाठअ ता दूई कांणै मणछ आऐ तेऊ पिछ़ू एही हाक्का-पकारा लांदी, “हे दाबेदे लुआद ईशू, हाम्हां लै बी कर झींण।” "
MAT,9,28,"ज़ांऊं सह घरै पुजअ, ता तिंयां दूई कांणै बी आऐ तेऊ सेटा लै और ईशू बोलअ तिन्नां लै,  “तम्हां कै इहअ विश्वास आसा कि हुंह सका इना ठीक करी?” तिन्नैं बोलअ तेऊ का इहअ, “हाँ प्रभू।” "
MAT,9,29,"तेखअ बोलअ तेऊ तिन्नें आछी छ़ुंईं करै, “ज़िहअ तम्हैं विश्वास किअ कि हुंह सका तम्हां राम्बल़ै करी, तिहअ ई लोल़ी तम्हां लै हुअ।” "
MAT,9,30,"तिन्नें आछी का लागअ तेभी शुझदअ। तेखअ बोलअ ईशू तिन्नां लै एही चतैनगी दैई,  “हेरे, धैन डाहै एसा गल्लो निं होरी कोही का लोल़ी थोघ लागअ।” "
MAT,9,31,पर तिन्नैं खोज़ी तिधा बागै डेऊई करै ईशूए ईंयां गल्ला सारै लाक्कै कई ज़ैगा। 
MAT,9,32,"ज़ांऊं तिंयां दूई मणछ ठीक हई बागै तै डेऊंदै लागै दै, ता हेरा तिधी आणअ लोगै ईशू सेटा लै एक टाट्टअ मणछ। तेऊ दी त भूत शाचअ द। "
MAT,9,33,ज़ांऊं तेऊ टाट्टै का भूत पोर्ही निखल़अ ता सह टाट्टअ लागअ गल्ला करदअ; और तिधी सोभ लोग हुऐ रहैन कि इहअ च़मत्कार निं एऊ इस्राएल देशै आझ़ तैणीं कधि भाल़अ। 
MAT,9,34,"पर फरीसी लागै इहअ बोलदै, “अह काढा भूते राज़ै शैताने शगती करै भूत।” "
MAT,9,35,पर ईशू रहअ कई नगरी और गराऊंऐं डेऊई तिन्नें आराधना सभा दी शिक्षा दैंदअ और स्वर्ग राज़े खुशीए समादा खोज़दअ लागी और सोभी रंगे दाह-खिज़ा दूर करदअ लागी। 
MAT,9,36,"ज़ांऊं ईशू खास्सै लोग भाल़ै ता तेऊ फिरी तिन्नां लै बडी भारी झींण, किल्हैकि तिंयां तै एही भेडा ज़िहै डरै दै और कबाता पेठै दै, ज़सरअ कोई फुआल निं आथी। ( ) "
MAT,9,37,"तेखअ बोलअ तेऊ आपणैं च़ेल्लै लै,  “मुंह दी विश्वास करना लै आसा खास्सै लोग न्हैल़ै लागै दै पर तिन्नां सेटा खुशीए समादा पजैल़णैं आल़ै आसा थोल़ै। तिंयां आसा एही खास्सी फसला ज़िहै ज़ुंण लऊंणा लै गई हई पर लऊंणै आल़ै आसा थोल़ै। "
MAT,9,38,एता लै करा खेचे मालका का अरज़ कि होर मज़दूर छ़ाड।” 
MAT,10,1,"ईशू आपणैं बारा च़ेल्लै आप्पू सेटा लै शादै और तिन्नां लै दैनअ भूता काढणेंओ हक और बल, ताकि तिंयां लोगे हरेक दाह-खिज़ा दूर करी सके। "
MAT,10,2,"तिन्नां बारा शधाणूं नांअ तै इहै, शमौन ज़हा लै पतरस बोला, पतरसो भाऊ आन्दरू, जबदीओ शोहरू याकूब, और याकूबो भाऊ युहन्ना, "
MAT,10,3,"फिलिप्पुस, बरतुल्मैं, थोमा, कारै गराहणै आल़अ मत्ती, हलफीओ शोहरू याकूब, तदैई, "
MAT,10,4,शमौन कनानी और यहूदा इसकरोती ज़ुंणी ईशू लै छ़ल़ किअ त। 
MAT,10,5,ईंयां बारा च़ेल्लै छ़ाडै ईशू इहअ खोज़ी बोली करै कि  “यहूदी छ़ाडी होरी ज़ातीए लोगा सेटा निं डेऊई और सामरी नगरी लै बी निं डेऊई। ( ) 
MAT,10,6,इस्राएली लोगा सेटा डेओऐ। तिंयां आसा एही भेडा ज़िहै ज़ुंण आपणैं फुआला का दूर आसा हुई दी। 
MAT,10,7,“बाता हांढदी करै इहअ प्रच़ार कि स्वर्गो राज़ गअ नेल़ एछी। 
MAT,10,8,"बमार मणछे बमारी करै दूर ता मूंऐं दै करै ज़िऊंदै और कोल़्हे बमारी आल़ै करै राम्बल़ै। भूत काढै दूर, तम्हां आसा मुफ्त भेटअ द और लोगा लै बी दैऐ एता मुफ्त। "
MAT,10,9,“आपणीं गांठल़ी निं सुंन्नअ रुपअ और चाम्बअ डाही। 
MAT,10,10,"बाता हांढणा लै नां झ़ोल़ी डाही, नां ता दूई कुर्तै डाही, नां ता पोलल़े ज़ोल़ी, नां हाथै शोठअ, किल्हैकि मज़दूरा लोल़ी तेऊए मज़दूरी भेटी। "
MAT,10,11,"“ज़हा नगरी और गराऊंऐं बी तम्हैं डेओए, एसा गल्लो थोघ लणअ पैहलै करी कि तम्हां लै रहणैं जोगी घर कुंण आसा। ज़ेभै तैणीं तम्हैं तिधा का नांईं निखल़े तेभै तैणीं रहै तम्हैं तिधी। "
MAT,10,12,घरा भितरी डेऊंदी दैऐ तम्हैं तेऊ लै बर्गत। 
MAT,10,13,"ज़ै तेऊ घरे लोग थारी बर्गता जोगी होए, तै पल़णीं थारी शांती तिन्नां लै। “पर ज़ै तिंयां तेता जोगी नांईं होए, तै एछणी सह शांती तम्हां लै बापस फिरी "
MAT,10,14,"तेखअ ज़ुंण तम्हां नांईं मनें और थारी गल्ला नांईं शुणें, तेऊ घरा या तेसा नगरी का निखल़दी बारी ठुल़्हकै आपणैं खूरा का धूल़अ बी पोर्ही। "
MAT,10,15,"“हुंह खोज़ा तम्हां का सत्त कि ज़ेभै परमेशरा सोभिओ न्याय करनअ तेभै दैणीं तेऊ सदोम और अमोरा नगरीए पापी लोगा लै सज़ा। पर ज़ुंण लोग तम्हां नांईं मनें, तिन्नें हणीं तेता का बी खास्सी बूरी दशा। "
MAT,10,16,"“हेरा, मंऐं आसा लाऐ दै तम्हैं भेडा ज़िहै धेल़णै च़िरनैं आल़ै भेड़ियै ज़िहै लोगा मांझ़ा लै छ़ाडी। तम्हैं रहै दानुईं ज़िहै च़लाक और कबूतरा ज़िहै भोल़ै। "
MAT,10,17,“पर लोगा का रहै बच़दै। किल्हैकि तिन्नां निंणै तम्हैं माहा सभा दी और आपणीं आराधना सभा दी च़िकणैं तम्हैं कोल़ै करै। 
MAT,10,18,"तम्हैं निंणै मेरी तैणीं प्रधाना और राज़ैए सम्हनै, तिन्नां लै और होरी ज़ाती लै गवाह हणें तैणीं। "
MAT,10,19,"ज़ेभै तिंयां तम्हां ढाके, तेभै निं तम्हैं एही फिकर करी कि हाम्हां किहअ करै बोल़णअ और किज़ै बोल़णअ? “ज़ुंण बी तम्हां तिधी बोल़णअ होए, सह हेरनअ तम्हां लै तेसा ई घल़ी तम्हां का पबित्र आत्मां खोज़ी। "
MAT,10,20,किल्हैकि बोल़णैं आल़ै निं तम्हैं आथी; पर बाप्पू परमेशरो पबित्र आत्मां बोला तम्हां बाती। 
MAT,10,21,“कई भाई-बैहणी पाणै आपणैं भाई-बैहण धोखै करै मारी और बाप्पू दैणैं शोहरू मारना लै। शोहरू हणैं आपणैं आम्मां-बाप्पूए खलाफ खल़ै ताकि लोग तिन्नां मारी पाए। ( ) 
MAT,10,22,"“मेरै नांओंआं करै हणैं सोभ लोग थारै दुशमण, पर ज़ुंण खिरी तैणीं सबर करे, तेऊओ हणअ उद्धार। "
MAT,10,23,"ज़ेभै तिंयां एकी नगरी दी तम्हां तंग करे, ता तम्हैं ठुर्है दुजी नगरी लै। हुंह खोज़ा तम्हां का सत्त कि तम्हैं निं इस्राएले सारी नगरी हांढी मुकणीं कि तेभै तैणीं जाणअ हुंह मणछो शोहरू एछी। "
MAT,10,24,“च़ेल्लअ निं आपणैं गूरू का बडअ हंदअ और नां टैहलू आपणैं मालक का बडअ हंदअ। 
MAT,10,25,च़ेल्लेओ गूरू और टैहलूओ मालका बराबर हणअ आसा बडी भारी बडी गल्ल। ज़ै तिन्नैं घर मालका लै शैतान बोलअ ता तिन्नां तेऊए घरा आल़ै लै किल्है निं बोल़णअ? 
MAT,10,26,"“पर तम्हैं निं तिन्नां का डरी, इहअ बगत एछणअ ज़ेभै ढोपी डाही दी हर च़ीज़ सोभी का शुझणीं और गुप्त च़िज़ो लागणअ सोभी का थोघ। "
MAT,10,27,"ज़ुंण हुंह तम्हां लै पिठी पिछ़ू बोला, तेऊ बोलै तम्हैं सोभी नदरी और ज़ुंण तम्हैं काना पिछ़ू शूणां, तेतो करै तम्हैं कोठी प्रैंदै उखल़ी करै प्रच़ार। "
MAT,10,28,"“तम्हैं निं तिन्नां का डरी आथी ज़ुंण थारी देही च़ाहा मारनअ, तिंयां निं थारी आत्मां मारी सकदै। पर डरनअ सिधअ तेऊ परमेशरा का ज़ुंण आत्मां और देही दुही सका नरकै बरैबाद करी। "
MAT,10,29,“एकी चाम्बे ढबै करै कै दूई च़ेल्ली निं बिकदी? ज़ै तिन्नां मांझ़ै एक बी पृथूई दी पल़ी करै मरे ता परमेशरा हआ तेतो बी थोघ। किल्हैकि परमेशर आसा सोभी गल्ला ज़ाणनै आल़अ। 
MAT,10,30,इधी तैणीं कि तेऊ आसा थारै मुंडे शराल़ बी सोभ गिणैं दै। ( ) 
MAT,10,31,"तैही बोला हुंह डरी निं आथी, तम्हैं आसा तिन्नां च़ेल्ली का खास्सै किम्मती। "
MAT,10,32,"“हुंह बोला तम्हां का कि ज़ुंण मुंह मणछे सम्हनै मनें, सह मनणअ मुंह स्वर्गै आपणैं बाप्पू परमेशरे सम्हनै। "
MAT,10,33,"पर ज़ुंण मेरै बारै होरी मणछा मेरै बारै हुधिए, तेऊ लै हुधणअ मुंह बी स्वर्गै आपणैं बाप्पू परमेशरा सम्हनै। "
MAT,10,34,"“इहअ निं समझ़ा कि हुंह आसा पृथूई दी मेल़-ज़ोल़ करदअ आअ द, हुंह निं मेल़-ज़ोल़ करदअ आथी पर तिन्नां मांझ़ै ज़ुंण मुंह पिछ़ू एछे तिंयां करनै मुंह ज़ुदै। "
MAT,10,35,"‘हुंह आसा आअ द एते तैणीं कि मणछ तेऊए बाप्पू का शोहरी तेसरी आम्मां का, नुशा तेसरी शाशुई का ज़ुदी करी सकूं। "
MAT,10,36,मणछे दुशमण हणैं तेऊए घरा ई का।’ 
MAT,10,37,"“ज़ुंण आपणैं आम्मां-बाप्पू लै मुखा खास्सी झ़ूरी करा, सह निं मुंह जोगी आथी। ज़ुंण आपणैं लान्हैं लै मुखा खास्सी झ़ूरी डाहा सह बी निं मुंह जोगी आथी। ( ) "
MAT,10,38,ज़ुंण बी आपणअ क्रूस आप्पै आपणीं कान्हा च़की मुंह पिछ़ू नांईं एछे सह निं मुंह जोगी आथी। 
MAT,10,39,"ज़ुंण आपणअ प्राण बच़ाऊआ, सह करा तेता बरैबाद, और ज़ुंण मेरी बज़्हा आपणैं प्राण शोटे, तेऊ भेटणअ सह। "
MAT,10,40,"“ज़ुंण थारी कदर करे सह करा मेरी कदर। ज़ुंण मेरी कदर करा, सह करा तेऊए कदर ज़ुंणी हुंह संसारा लै आसा छ़ाडअ द। "
MAT,10,41,"परमेशरे गूरा ज़ुंण परमेशरो गूर समझ़ी करै अदर करे तेऊ भेटणअ तेतो तिहअ ई फल। “ज़ुंण धर्मीं समझ़ी करै धर्मीं मणछो अदर करे, तेऊ भेटणअ धर्मीं मणछो फल। "
MAT,10,42,"ज़ुंण बी इना होछ़ै मांझ़ै एकी बी मेरै च़ेल्लै समझ़ी करै एक गलास पाणींओ पणैंऊंए, हुंह खोज़ा तम्हां का सत्त कि तेऊ भेटणअ परमेशरा का तेतो फल।” "
MAT,11,1,ज़ांऊं ईशू आपणैं बारा च़ेल्लै का खोज़ी बोली करै नाठअ तिधा का ईशू तिन्नें नगरी लै शिक्षा दैंदअ और प्रच़ारा करदअ। 
MAT,11,2,"युहन्ना डुबकी दैणैं आल़ै शूणअ मसीहे कामों समाद और आपणैं च़ेल्लै छ़ाडै तेऊ सेटा पुछ़दै, "
MAT,11,3,"“ज़ुंण सह एछणैं आल़अ त, सह मसीहा तूह ई आसा कि अज़ी हाम्हैं कसा होरी न्हैल़ै रहूंमै लागी?” "
MAT,11,4,"ईशू दैनअ तिन्नां लै ज़बाब,  “ज़ुंण बी तम्हैं भाल़अ और शूणअ, तिन्नां गल्ला खोज़ा युहन्ना का कि "
MAT,11,5,"कांणै लागै भाल़ै, लाट्टै लागै हांढदै-फिरदै। कोल़्हे बमारी आल़ै करा राम्बल़ै और टौणैं लागै शुणदै। मुल्दै लागै ज़िऊंदै हंदै और दुखी दल़िदरा का खोज़ा खुशीओ समाद। "
MAT,11,6,परमेशरा दैणीं तेऊ लै बर्गत ज़ुंण मेरै काम भाल़ी और शिक्षा शूणीं मुंह दी भरोस्सअ करा और बैहम निं करे।” 
MAT,11,7,"ज़ांऊं युहन्ना छ़ाडै दै दूत तिधा का नाठै, ता ईशू बोलअ तिधी कठा हुऐ लोगा का युहन्ने बारै इहअ  “तम्हैं बणैं उज़ल़ ज़ैगा युहन्ना सेटा किज़ू भाल़ै नाठै तै? बागरी करै च़ुकदी नगाल़ै ज़िहै मणछा भाल़ै ज़ुंण आपणीं गल्ला तेभा-तेभी बदल़ा? "
MAT,11,8,"तै तम्हैं किज़ू भाल़ै नाठै तै? भाल़ा, तम्हां का आसा राम्बल़ै करै थोघ ज़ुंण नरम झिकल़ै बान्हां, तिंयां रहा राज़ मैहला दी। "
MAT,11,9,"तै तम्हैं किज़ू भाल़ै नाठै तै? कसा परमेशरे गूरा भाल़ै? हाँ, हुंह खोज़ा तम्हां का सत्त कि तम्हैं नाठै परमेशरे गूरा का बी बडै भाल़ै। "
MAT,11,10,"“अह आसा सह ई युहन्ना ज़सरै बारै शास्त्रा इहअ आसा लिखअ द, ( ) ‘भाल़ा मंऐं छ़ाडअ आपणअ दूत ताह आजू-आजू, ताकि सह ताल्है तेरै एछणें धैल़ी लै लोग तैर करे।’ "
MAT,11,11,"“हुंह खोज़ा तम्हां का सत्त कि ज़ुंण बेटल़ी का ज़ल्मैं दै आसा, तिन्नां मांझ़ै निं युहन्ना डुबकी दैणैं आल़ै का बडअ कोहै आथी। पर ज़ुंण स्वर्ग राज़ा दी होछ़ै का होछ़अ आसा, सह आसा तेऊ का बडअ। "
MAT,11,12,“युहन्ना डुबकी दैणैं आल़े ज़मानैं ओर्ही एभै तैणीं दैनअ स्वर्ग राज़ा दी डेऊणा लै बडअ भारी ज़ोर। पर जोधै मणछ चुटा तेता छ़ड़ैऊंदै। 
MAT,11,13,युहन्ना तैणीं रहै परमेशरे सारै गूर और बधान आजू हणैं आल़ी गल्ला प्रगट करदै लागी। 
MAT,11,14,"“तम्हैं मना च़ाऐ नां मना, अह युहन्ना आसा सह एलियाह ज़सरै बारै परमेशरे गूरै आसा बोलअ द कि सह एछणअ। ( ) "
MAT,11,15,"ज़ै तम्हैं एता समझ़णअ च़ाहा, तै दै एसा गल्ला दी धैन कि मंऐं एभै तम्हां का किज़ै बोलअ। "
MAT,11,16,“एऊ जुगे लोगा हुंह किहै खोज़ूं कि किहै आसा? तिंयां आसा तिन्नां शोहरू-माठै ज़िहै ज़ुंण बज़ारै बेशी करै एकी दुजै लै हाक्का लाई इहअ बोला 
MAT,11,17,"‘हाम्हैं बाज़ी तम्हां लै सरनाई  और तम्हैं निं नाच़ै, हाम्हैं किअ हिक्का पटाकी शोग पर तम्हैं निं लेरै।’ "
MAT,11,18,“किल्हैकि युहन्ना डुबकी दैणैं आल़ै नां होरी लोग ज़ेही भांती-भांतीए रोटी खाई और नां अंगूरो रस झुटअ और तम्हैं बोलअ इहअ कि तेऊ दी आसा भूत? 
MAT,11,19,"“हुंह मणछो शोहरू आअ खांदी-पिंदी। तिंयां बोला इहअ भाल़ा, छ़ाकू और साबा का बाधू अंगूरो रस झुटणैं आल़अ मणछ। साबा का बाधू कारै मांगणैं आल़ै और पापी मणछो साथी। पर तेऊओ थोघ लागा तेऊए कामां करै कि सह केतरअ सिध्द आसा।” "
MAT,11,20,तेखअ बोलअ ईशू तिन्नां नगरीए लोगे बारै ज़ेथ तेऊ बडै भारी च़मत्कारे काम किऐ तै। किल्हैकि तिन्नैं निं आपणअ मन अज़ी बी बदल़अ आथी। 
MAT,11,21,"“खुराजीन और बैतसैदा नगरीए लोगो तम्हां लै हणीं बडी खरी। ज़ुंण शगतीए काम तम्हां दी किऐ, ज़ै तिंयां काम सूर और सैदा नगरीए होरी ज़ातीए लोगा मांझ़ै किऐ हंदै, तिन्नां छ़ाडणअ त खिंथल़ै पल़ेटी करै छ़ारे रूल़ी प्रैंदै बेशी पाप करनअ। "
MAT,11,22,“पर हुंह खोज़ा तम्हां का सत्त कि ज़ेभै परमेशरा सोभिओ न्याय करनअ तेभै दैणीं तेऊ सूर और सैदा नगरीए पापी लोगा लै सज़ा। पर थारी दशा हणीं तिन्नां का बी खास्सी बूरी। 
MAT,11,23,"“हे कफरनहूम नगरीए लोगो, तम्हैं निं इहअ सोठा कि थारअ हणअ स्वर्गै होरी लोगा का खास्सअ अदर? पर तम्हैं डेऊणैं उंधै नरका लै ज़िधी तम्हां सज़ा भेटणीं। ज़ुंण नछ़ैण और च़मत्कार ताह सेटा किऐ दै आसा, ज़ै तिंयां सदोम नगरी दी किऐ हंदै ता सह रहणअ त आझ़ तैणीं बणीं। "
MAT,11,24,“पर हुंह खोज़ा तम्हां का सत्त ज़ेभै परमेशरा सोभिओ न्याय करनअ तेभै दैणीं तेऊ सदोम और अमोरा नगरीए पापी लोगा लै सज़ा। पर तेरी हणीं तेता का बी खास्सी बूरी दशा।” 
MAT,11,25,"तेखअ बोलअ तेभी ईशू,  “हे मेरै बाप्पू परमेशर, स्वर्गै और पृथूईए मालक। हुंह करा तेरअ शूकर कि तंऐं डाही ईंयां गल्ला ज्ञैनी और समझ़कार मणछा का च़ोरी और इना लान्हैं दी की तंऐं प्रगट। "
MAT,11,26,"हाँ मेरै बाप्पू, किल्हैकि ताह भाऊंआ इहअ ई। "
MAT,11,27,“मेरै बाप्पू आसा सभाल़ी दी मुखा सोभ गल्ला। शोहरू निं बाप्पू का सुआई कोहै बछ़ैणदअ। बाप्पू बी निं कोहै बछ़ैणदअ पर शोहरू बछ़ैणा तेऊ और तिंयां बी बछ़ैणा ज़हा दी शोहरू प्रगट करनअ च़ाहे।” 
MAT,11,28,“तम्हैं सोभै एछा मुंह सेटा लै ज़ुंण शास्त्री और मुखियै खोज़ै दै बधाना मनणें भरपूर कोशिश करा ज़ुंण तम्हां प्रैंदै बोझ़ आसा हुंह दैंऊं तम्हां लै तिन्नां सोभी गल्ला का राआम। 
MAT,11,29,"“मेरअ जूँ च़का आपणीं कान्हा, और मुखा शिखल़िया; किल्हैकि हुंह आसा शरीफ और दिला का भोल़अ, और तम्हां भेटणीं आपणैं प्राणा दी शांती। "
MAT,11,30,किल्हैकि मेरअ जूँ आसा सान और मेरअ बोझ़अ आसा हल़कअ।” 
MAT,12,1,तेसा धैल़ी त ईशू बशैघे धैल़ी खेचा बाती लागअ द डेऊंदअ। ता तेऊए च़ेल्लै ती आई दी भुखै। तिंयां लागै सील चोल़ी करै और हाथै मरोक्की करै खांदै। 
MAT,12,2,"तिन्नां च़ेल्लै इहअ करदै भाल़ी बोलअ फरीसी लोगै ईशू लै, “भाल़, तेरै च़ेल्लै आसा लागै दै बशैघे धैल़ी इहै कामां करदै ज़ुंण बधाने साबै एसा धैल़ी करनअ ठीक निं आथी।” "
MAT,12,3,"ईशू दैनअ तिन्नां लै ज़बाब,  “तम्हैं कै कधू इहअ निं पहल़अ कि ज़धू दाबेद राज़ै ज़रुरत पल़ी और ज़ांऊं सह और तेऊए साथी भुखै तै तेभै तेऊ किज़ै किअ? "
MAT,12,4,सह किल्है नाठअ परमेशरे ताम्बू दी? और तेऊ किल्है खाई बेदी दी भैंट दैनी दी रोटी? ज़हा रोटी परोहिता का सुआई होर मणछ नां खाई सकदअ त और नां तेऊए साथी खाई सकदै तै? 
MAT,12,5,“तम्हैं कै बधाना दी इहअ पहल़अ निं आथी कि परोहित हआ बशैघे धैल़ी मांदरा दी बधाना चोल़ी करै बी नर्दोश। ( ) 
MAT,12,6,पर हुंह खोज़ा तम्हां का सत्त कि इधी आसा सह; ज़ुंण मांदरा का बी बडअ आसा! 
MAT,12,7,"“थारै बल़ीदाना करै निं हुंह खुश हंदअ, हुंह हआ खुश ज़ै तम्हैं होरी लै झींण करे। ज़ै तम्हां एसा गल्लो मतलब समझ़ै हंदै, तै निं तम्हैं मेरै इना नर्दोश च़ेल्लै दोशी बणांदै तै। ( ) "
MAT,12,8,हुंह मणछो शोहरू आसा बशैघे धैल़ीओ बी मालक।” ( ) 
MAT,12,9,तिधा का नाठअ सह तिन्नें सभा दी आराधना कोठी लै; 
MAT,12,10,"ता तिधी त एक मणछ इहअ, तेऊओ हाथ त मछैंअ द; और तिन्नैं लोगै ईशू लै दोशा लाणें तैणीं ईशू का सुआल किअ “बशैघे धैल़ी कै एऊ मणछो लाज़ करनअ ठीक आसा?” "
MAT,12,11,"तेखअ पुछ़अ ईशू तिन्नां का,  “तम्हां मांझ़ै इहअ कुंण आसा कि ज़हा का एक्कै भेड़ होए और बशैघे धैल़ी पल़े सह भेड़ ढेका और सह निं तेसा बशैघे धैल़ी काढदअ? "
MAT,12,12,मणछो मोल भेडा का केतरअ खास्सअ आसा? इहअ करै आसा बशैघे धैल़ी बमारी का ठीक करनै ज़िहअ भलअ करनअ ठीक।” 
MAT,12,13,"तेखअ बोलअ ईशू तेऊ मणछा लै,  “आपणअ हाथ कर आजू।” तेऊ किअ आपणअ हाथ ईशू सेटा आजू और सह हाथ हुअ दुजै हाथा ज़िहअ ठीक-ठाक राम्बल़अ। "
MAT,12,14,तेखअ लागै फरीसी बागै डेऊई करै ईशूए खलाफ आप्पू मांझ़ै इहै जोगा करदै कि हाम्हां पाणअ त अह किहअ करै मारी। 
MAT,12,15,ईशू हेरी अह गल्ल भुझ़ी और सह लागअ तिधा का हांढदअ। ता बडै भारी लोग लागै तेऊ पिछ़ू हांढदै। ईशू किऐ तिंयां सोभ दाह-खिज़ा का राम्बल़ै। 
MAT,12,16,"ईशू बोलअ तिन्नां भूता लै चतैनगी दैई करै इहअ, “मेरै बारै निं कोही का खोज़ी कि हुंह कुंण आसा; "
MAT,12,17,"ताकि ज़ुंण बैण याशायाह गूरा बाती परमेशरै बोलअ त; सह पूरअ हई होए, "
MAT,12,18,"‘भाल़ा, अह आसा मेरअ टैहलू ज़ुंण मंऐं छ़ांटअ द आसा, अह आसा सह ज़हा लै हुंह झ़ूरा और ज़सरी हर गल्ला करै हुंह खुश आसा। मुंह पाणीं आपणीं आत्मां एऊ दी और तेऊ दैणअ होरी ज़ातीए सोभी लोगा लै न्याय हणैंओ समाद। "
MAT,12,19,तेऊ नां झांशा काढणीं और नां लोगा संघै झ़गल़अ करनअ और नां तेऊ लोगा मांझ़ै ज़ोरै गल्ला करनी। 
MAT,12,20,तेऊ करनी जैंटी दी नगाल़ै ज़िहै दुबल़ै मणछा लै झींण। तेऊ निं हिशदी धूँआं दैंदी बाती ज़िहै खरी दी पल़ै दै मणछा मरनै दैंदअ। तेऊ बणांणैं न्याय करी करै तिंयां नर्दोश 
MAT,12,21,और होरी ज़ातीए सोभी लोगा डाहणीं तेऊ दी आशा।’” 
MAT,12,22,"तेखअ आणअ तिधी लोगै एक मणछ, सह त कांणअ बी और टाट्टअ बी। तेऊ दी त भूत शाचअ द। ईशू किअ सह राम्बल़अ ता सह लागअ तेभी भाल़अ और गल्ला करदअ। "
MAT,12,23,"एता लै हुऐ सोभ लोग रहैन और तिंयां लागै बोलदै, “अह कै आजू राज़ै दाबेदे लुआद आसा।” "
MAT,12,24,"पर फरीसी बोलअ एसा गल्ला शूणीं करै ईशू लै इहअ, “अह काढा भूते राज़ै शैताने शगती करै भूत।” "
MAT,12,25,"ईशू बोलअ तिन्नें मनें गल्ल भुझ़ी करै तिन्नां लै,  “ज़हा राईसी दी फूट पल़ा सह राईसी हआ बरैबाद। कोई बी नगरी या खांनदान; ज़हा दी फूट पल़ा, सह बी हआ बरैबाद। "
MAT,12,26,"इहअ करै ज़ै शैतान ई शैताना काढे, तै हणअ सह इहअ करै आपणअ ई दुशमण। तेखअ तेऊओ राज़ किहअ करै रहणअ बणीं? "
MAT,12,27,“ज़ै अह तम्हैं मुल्है इहअ बोला कि हुंह काढा शैताना करै इना भूता दूर। तै हुई अह गल्ल बी शुची कि थारै च़ेल्लै बी काढा भूत शैताने शगती करै? मुखा बी आसा इहअ थोघ कि अह गल्ल आसा गलत! एसा गल्लो न्याय हेरअ तिन्नैं करी कि तम्हैं बोला झ़ुठी गल्ला। 
MAT,12,28,"“पर ज़ै हुंह परमेशरे आत्मां करै भूत काढा, तै गअ परमेशरो राज़ तम्हां सेटा पुजी। "
MAT,12,29,"कोहै मणछ निं शैताना ज़िहै जोधै मणछे घरै पेशी करै तेऊओ धन तेभै तैणीं लुटी सकदअ, ज़ेभै तैणीं की सह तेऊ जोधै मणछा बान्हीं नां लऐ; और तेखअ सका सह तेऊओ धन लुटी। "
MAT,12,30,"“ज़ुंण मुंह संघै नांईं आथी, सह आसा मेरै बरोधा दी। ज़ुंण मुंह संघै नांईं झाल़दअ सह पाआ छिंगी। "
MAT,12,31,"“तैहीता हुंह खोज़ा तम्हां का सत्त ‘मणछो सोभी रंगो पाप और निंदा हणैं माफ, पर पबित्र आत्में निंदा करनी निं माफ हणीं।’ "
MAT,12,32,"ज़ुंण बी मुंह मणछे शोहरूए खलाफ कोई गल्ला करे, तेऊओ पाप सका माफ हई, पर ज़ुंण बी पबित्र आत्में खलाफ किज़ै बोले, तेऊओ ज़ुल्म एऊ संसारै ता कै च़ाल्लअ माफ हई पर आजू एछणैं आल़ै संसारै बी निं सह माफ हणअ। "
MAT,12,33,"“ज़ै बूट राम्बल़अ होए, तै हणैं तेते फल़ बी राम्बल़ै। ज़ै होए बूट नकाम्मअ तै हणैं तेते फल़ बी नकाम्मैं। किल्हैकि बूट बछ़ैणियां तेते फल़ा करै। "
MAT,12,34,"“तम्हैं आसा झ़रीली दानुईंए शोहरू ज़िहै? तम्हैं निं भली गल्ला करी ई सकदै किल्हैकि तम्हैं आसा बूरै, ज़ुंण मनैं भरअ द हआ सह ई एछा खाखा दी। "
MAT,12,35,भलअ मणछ काढा आपणैं मनें भलै भढारा का भली गल्ला और बूरअ मणछ काढा आपणैं मनें बूरै भढारा का बूरी गल्ला। 
MAT,12,36,“हुंह खोज़ा तम्हां का सत्त कि मणछा ज़ुंण नकाम्मीं गल्ला बोल़णीं; तेभै भेटणीं तिन्नां तेते साबै सज़ा ज़ेभै परमेशरा न्याय करनअ कि तम्हैं खाखा का किज़ै-किज़ै बोलअ। 
MAT,12,37,किल्हैकि तूह हणअ आपणीं गल्ला करै ई शुचअ और आपणीं ई गल्ला करै हणअ तूह झ़ुठअ।” 
MAT,12,38,"एसा गल्ला लै बोलअ कई शास्त्री और फरीसी ईशू लै, “हे गूरू, हाम्हैं च़ाहा ताखा सरगै एक नछ़ैण भाल़णअ ताकि हाम्हां इहअ भरोस्सअ होए कि तूह आसा परमेशरै हाम्हां सेटा लै छ़ाडअ द।” "
MAT,12,39,"ईशू दैनअ तिन्नां लै ज़बाब,  “एऊ जुगे बूरै और विश्वास घात करनै आल़ै लोग लोल़ा नछ़ैण। पर योना गूरे नछ़ैणां छ़ाडी निं तिन्नां लै होर किछ़ै भेटणअ आथी। "
MAT,12,40,"ज़िहअ परमेशरो गूर योना रहअ चिई राची और चिई धैल़ी पाणीं जैंदरी माहाछ़े पेटा भितरी, तिहअ ई रहणअ हुंह मणछो शोहरू बी चिई राची धैल़ी पृथूई भितरी। "
MAT,12,41,"“निनबे नगरीए लोगा बी लाणअ न्याय हणें धैल़ी एऊ ज़मानें लोगा लै दोश। किल्हैकि योना गूरे प्रच़ारा शूणीं छ़ाडी तिन्नैं बूराई करनी पर तम्हैं निं आपणअ मन बदल़अ। हेरा, इधी आसा परमेशरे गूर योना का बी बडअ। "
MAT,12,42,"“दखण देशे राणीं बी लाणअ न्याय हणें धैल़ी एऊ ज़मानें लोगा संघै उझ़ुई करै तिन्नां लै दोश कि सह आई सुलैमाने ज्ञैना शुणदी पृथूईए दुजै बाढा का पर तम्हैं निं आपणअ मन बदल़अ। हेरा, इधी आसा सुलैमाना का बी बडअ। "
MAT,12,43,"“ज़ांऊं भूत मणछा का बागै निखल़ा, सह लोल़ा शुक्की ज़ैगा दी आप्पू लै राआमा करना लै और ज़ांऊं तेऊ नांईं भेटा ता। "
MAT,12,44,"तेखअ बोला सह आप्पू लै इहअ, ‘मुंह डेऊणअ तेऊ ई मणछा दी बस्सणा लै बापस ज़िधा का हुंह पैहलै आसा निखल़अ द।’ बापस फिरी करै भाल़ा सह तेऊ मणछा शुन्नैं, धोअ-शोअ और सज़ाऊऐ दै घरा ज़िहै। "
MAT,12,45,तेखअ आणा सह भूत आप्पू का बी बूरै सात होर भूत आप्पू संघै शादी और तिंयां बस्सा सोभ तेऊ दी। तेऊ मणछे हआ तेखअ पैहलै का बी खास्सी बूरी दशा। एऊ जुगे बूरै लोगे दशा बी हणीं एही।” 
MAT,12,46,"ज़ांऊं ईशू झाल़ै जैंदरी इना गल्ला करदअ लागअ द त, ता तेऊए आम्मां और भाऊ तै बागै खल़्हुऐ दै, और तिंयां च़ाहा तै तेऊ संघै गल्ला करनी। "
MAT,12,47,"एकी बोलअ ईशू सेटा एछी करै इहअ, “भाल़, तेरी आम्मां और तेरै भाई आसा बागै खल़्हुऐ दै, और ताह संघै च़ाहा तिंयां गल्ला-बाता करनी।” "
MAT,12,48,"इहअ शूणीं करै ईशू दैनअ तेऊ लै ज़बाब,  “मेरी आम्मां कुंण आसा? कुंण आसा मेरअ भाई? "
MAT,12,49,"मेरअ भाई-बैहण कुंण आसा? तेखअ ईशू आपणैं च़ेल्लै बाखा हाथ करी करै बोलअ, ‘ईंयां आसा मेरै आम्मां और भाई-बैहण।’ "
MAT,12,50,किल्हैकि ज़ुंण मेरै स्वर्गै रहणैं आल़ै बाप्पू परमेशरो बैण शूणां और मना तिंयां ई आसा मेरै भाई-बैहणी और आम्मां।” 
MAT,13,1,तेसा ई धैल़ी बेठअ ईशू घरा का निखल़ी करै समुंदरे बाढै। 
MAT,13,2,ईशू सेटा हुअ एतरअ खास्सअ झाल़अ कठा कि सह बेठअ किश्ती दी और तिंयां सोभै लोग रहै समुंदरे बाढै खल़्हुई। 
MAT,13,3,"ईशू बोली उदाहरणा दी बडी भारी गल्ला, “शूणां, एकी बारी निखल़अ एक बेज़ै बऊंणैं आल़अ बेज़ै बऊंदअ। "
MAT,13,4,बेज़ै बऊंदी थोल़अ बेज़अ पल़अ बाते बाढै और सह च़ुंघअ च़ेल्लू पखीरू। 
MAT,13,5,"“धख बेज़अ पल़अ शकरीली ज़िम्मीं दी, तेथ निं तेता खास्सअ माटअ भेटअ, सह बेज़अ निं डुघै माटै दी पल़अ और इहअ करै टिप्पअ सह जाऊअ। "
MAT,13,6,ज़ांऊं सुरज़ो धुपअ टिपरू दी पल़अ ता तिंयां टिपरू शुक्कै किल्हैकि तेते ज़लैल़ै निं डुघै माटै दी आथी तै। 
MAT,13,7,"“इहअ ई धख बेज़अ पल़अ झ़ाकल़ै, ता ज़ांऊं सह बेज़अ टिप्पअ ता सह दाभूअ कांडे झ़ाकल़ा जैंदरी। "
MAT,13,8,"पर धख बेज़अ पल़अ रज़दी-पज़दी ज़िम्मीं दी, ता तिन्नां दी लागी खास्सी फसल। कोई दी शौ गुणा, कोई दी शाठ गुणा और कोई तिह गुणा पज़ैआ।” "
MAT,13,9,"तेखअ बोलअ ईशू तिन्नां लै,  “ज़ै तम्हैं एता समझ़णअ च़ाहा, तै दै एसा गल्ला दी धैन कि मंऐं एभै तम्हां का किज़ै बोलअ।” "
MAT,13,10,"ता च़ेल्लै पुछ़अ ईशू सेटा एछी करै, “तूह इना संघै उदाहरणा दी किल्है करा गल्ला?” "
MAT,13,11,"ईशू दैनअ तिन्नां लै ज़बाब,  “तम्हैं सका स्वर्ग राज़ो भेद समझ़ी पर होरी लै ज़ुंण परमेशरे राज़ा दी नांईं आथी तिंयां निं समझ़दै? "
MAT,13,12,"ज़ुंण मेरी शिक्षा शूणां, तिन्नां लै दैणीं होर बी खास्सी समझ़ और तिन्नां का हणअ होर बी खास्सअ ज्ञैन। पर ज़ुंण मेरी शिक्षा नांईं शूणां, तिन्नां का निंणअ सह बी पोर्ही ज़ुंण तिन्नां का धख समझ़ होए बी। "
MAT,13,13,हुंह करा तिन्नां संघै उदाहरणा दी एते तैणीं गल्ला कि तिंयां निं मेरै मुंह भाल़ी करै शिखल़दै और मेरी गल्ला शूणीं करै निं समझ़दै। 
MAT,13,14,“तिन्नें बारै आसा परमेशरे गूर याशायाह इहअ बोलअ द कि ‘मेरी गल्ला ता हेरनी तम्हां शूणीं पर तम्हां समझ़ निं पल़णीं। आछी का ता तम्हां भाल़णअ पर तम्हां का निं शुझणअ आथी। 
MAT,13,15,"किल्हैकि इना लोगो मन आसा गअ द पात्थरा ज़िहअ काठअ हई ईंयां निं मेरी गल्ला शुणदै,  तिन्नैं आसा डाही दी आपणीं आछी मुंदरी इहअ निं हआ कि तिंयां आछी करै भाल़े, और काना करै शुणें और मना का समझ़े, और तिंयां बापस फिरे और हुंह तिन्नां राम्बल़ै करूं।’  "
MAT,13,16,“पर परमेशरै दैनअ तम्हां लै इना गल्ला आपणीं आछी भाल़णेंओ मोक्कअ कि तम्हां का शुझिए और थारै कान बणांऐं परमेशरै इहै कि तेता का शुंणिए। 
MAT,13,17,"“किल्हैकि हुंह खोज़ा तम्हां का सत्त कि परमेशरे कई गूरै और धर्मीं मणछै बी च़ाहअ कि ज़ुंण गल्ला तम्हैं आझ़ भाल़ा, तिंयां बी भाल़े, पर तिंयां निं भाल़ी सकै, और ज़ुंण गल्ला तम्हैं शूणां, तिंयां बी शुणें पर तिंयां निं शूणीं सकै।” "
MAT,13,18,“बेज़ै बऊंणैं आल़अ ज़िम्मींदार आसा परमेशरे बैण खोज़णैं आल़ै ज़िहअ। 
MAT,13,19,"ज़ुंण बी स्वर्ग राज़ो बैण शूणीं करै नांईं समझ़ा, तेऊए मनैं ज़ुंण बी बऊअ द त, तेऊ निंयां सह कदुष्ट शैतान छ़ड़ैऊई। अह आसा सह ई बेज़अ ज़ुंण बाते बाढै त बऊअ द। "
MAT,13,20,“तिहअ ई शकरीली ज़िम्मीं दी पल़अ द बेज़अ आसा तिन्नां लोगे बारै ज़ुंण परमेशरो बैण शूणां और तेभी खुशी-खुशी संघै मना। 
MAT,13,21,पर आप्पू पाक्कअ विश्वास नांईं हणें बज़्हा रहा तिंयां थोल़ै ई धैल़ै लै। बैण मनणें बज़्हा ज़ांऊं तिन्नां लै मसीबता एछा ता तिंयां छ़ाडा तेभै परमेशरा दी विश्वास करनअ। 
MAT,13,22,"“ज़ुंण बेज़अ झ़ाकल़ै पल़अ सह आसा तिन्नां मणछे बारै ज़ुंण बैण ता शूणां, पर एऊ संसारे फिकर और धन-माये धोखै करै पाआ तेऊ बैणा बिसरी। तिंयां निं तिहअ करदै ज़िहअ परमेशर च़ाहा कि तिंयां करे। "
MAT,13,23,"“ज़ुंण बेज़अ रज़दी-पज़दी ज़िम्मीं दी पल़अ, अह आसा तिन्नां लोगे बारै ज़ुंणी परमेशरो बैण शूणअ, मनअ और विश्वास किअ। तिन्नैं किअ तिहअ ई ज़िहअ परमेशर च़ाहा कि तिंयां करे। तिंयां आसा एही बधिया फसला ज़ेथ तिह गुणा, शाठ गुणा ता कोई दी शौ गुणा फसल हुई।” "
MAT,13,24,"तेखअ खोज़अ ईशू तिन्नां का एक होर उदाहरण,  “स्वर्गो राज़ आसा तेऊ ज़िम्मींदारा ज़िहअ ज़ुंणी आपणैं खेचै बधिया बेज़अ बऊअ। "
MAT,13,25,"पर ज़ांऊं लोग सुत्तै दै तै, तिन्नैं दुशमणै डाहै नाज़ा जैंदरी ज़ंगली घाह लबहरै बऊई। "
MAT,13,26,ज़ांऊं टिपरू लागै और सील निखल़ै तेखअ लागै तिंयां ज़ंगली घाह लबहरे दाणैं बी शुझदै। 
MAT,13,27,"“एता भाल़ी बोलअ तेऊए घरे सोभी टैहलू तेऊ सेटा लै एछी करै, ‘हे मालक, तंऐं कै आपणैं खेचै बधिया बेज़अ निं बऊअ त? तै ईंयां ज़ंगली लबहरै किधा का आऐ?’ "
MAT,13,28,"“तेऊ बोलअ तिन्नां लै इहअ, ‘अह आसा कसा दुशमणो काम।’ “तिन्नैं टैहलू बोलअ तेऊ लै, ‘ऐबै तूह किज़ै बोला, हाम्हैं लबहरै गिंहूं मांझ़ा का पेच़ी करै कठा करूंमैं?’ "
MAT,13,29,"“तेऊ बोलअ तिन्नां लै, ‘इहअ निं करी, इहअ निं हआ कि ज़ंगली लबहरै कठा करदी बारी राम्बल़ै गिंहूंए दैणैंओ डाल़ बी झोठिआ। "
MAT,13,30,तम्हैं करा इहअ लऊंणै तैणीं दैआ इना दुही संघा-संघा बझ़णै। लऊंणे बगती बोल़णअ मुंह लऊंणै आल़ै लै कि इना ज़ंगली लबहरैओ लाऐ एकी ज़ैगा दहणा लै रूल़ और नाज़ करै मेरै भढारै कठा।’” 
MAT,13,31,"तेखअ खोज़अ ईशू तिन्नां लै एक होर उदाहरण। तेऊ बोलअ इहअ,  “स्वर्गो राज़ आसा एक शाऊईए दाणैं ज़िहअ, सह बऊअ एकी मणछ आपणैं खेचै। "
MAT,13,32,"आसा ता शाऊईओ दाणअ सोभी बेज़ै का होछ़अ पर ज़ांऊं सह बझ़ा, सह हआ सोभी शाग-पाचा का बडअ। सह बणां इहअ बूट कि सरगे च़ेल्लू-पखीरू बी करा तेते शाण्हटी दी बसेरअ।” "
MAT,13,33,"ईशू खोज़अ तिन्नां लै एक होर उदाहरण,  “स्वर्गो राज़ आसा सज़ेल़ै ज़िहअ कि एकी बेटल़ी निंयं सह सज़ेल़अ और तेसा मुछ़अ सह खास्सै पिठै दी। थोल़ी घल़ी बाद बणअ सह सारअ मुछ़अ द पिठअ सज़ेल़अ।” "
MAT,13,34,ईंयां सोभ गल्ला खोज़ी ईशू उदाहरणा दी इना एही गल्ला समझ़ाऊंणा लै करा त सह उदाहरणा ई दी गल्ला। 
MAT,13,35,"ज़ुंण बैण याशायाह परमेशरे गूरै बोलअ त सह लोल़ी पूरअ हुअ कि “मुंह करनी उदाहरण दैई गल्ला, और तिंयां गल्ला करनी मुंह प्रगट ज़ुंण संसारे उत्पति ओर्ही गुप्त आसा रही दी।” "
MAT,13,36,"तेखअ आअ ईशू तिन्नां लोगा मांझ़ा का घरा लै और तेऊए च़ेल्लै बोलअ तेऊ सेटा एछी करै, “खेचा दी ज़ंगली लबहरैओ उदाहरण समझ़ाऊ हाम्हां का।” "
MAT,13,37,"ईशू समझ़ाऊऐ तिंयां इहअ बोली,  “बधिया बेज़ै बऊंणैं आल़अ आसा हुंह मणछो शोहरू। "
MAT,13,38,खेच आसा एऊ संसारे लोग। बधिया बेज़अ आसा स्वर्ग राज़े लोग ज़हा प्रैंदै परमेशर राज़ करा। ज़ंगली बेज़अ आसा तेऊ शैताने लोग ज़हा प्रैंदै सह शैतान करा राज़। 
MAT,13,39,गिंहूं मांझ़ै लबहरै बऊंणैं आल़अ दुशमण आसा सह शैतान। लऊंणे बेल आसा एऊ संसारो अंत और काटणै आल़ै आसा स्वर्ग दूत। 
MAT,13,40,"“ज़िहै ज़ंगली लबहरै कठा करी करै दहई पाआ, तिहअ ई हणअ तेभै बी ज़ेभै परमेशरा सोभी लोगो न्याय करी करै एऊ संसारो अंत हणअ। "
MAT,13,41,मुंह मणछे शोहरू छ़ाडणैं आपणैं स्वर्ग दूत। तिन्नां करनै तेऊए राज़ा का सोभ पाप और बूरै काम करनै आल़ै कठा। 
MAT,13,42,स्वर्ग दूता पाणै तिंयां नरकै आगीए घैनै जैंदरी। तिधी हणैं तिंयां लोग लेरा पकारा पांदै और घोर दाह करै झोशा उझ़ुई दी। 
MAT,13,43,"तेभै च़मकणै धर्मीं आपणैं बाप्पू परमेशरे राज़ा दी सुरज़ा ज़िहै। “ज़ै तम्हैं एता समझ़णअ च़ाहा, तै दै एसा गल्ला दी धैन कि मंऐं एभै तम्हां का किज़ै बोलअ। "
MAT,13,44,“स्वर्गो राज़ आसा खेचै दाबी दी धन-माया ज़िहअ ज़ुंण माया एकी मणछा भेटी और सह डाही तिधी दाबी और खुशीए मारै लअ तेऊ आपणीं सोभ गल्ला बेच़ी करै सह खेच मोलै। 
MAT,13,45,“स्वर्गो राज़ आसा एक बपारी ज़िहअ ज़ुंण सोभी का बधिया मोती लोल़अ त लागअ द। 
MAT,13,46,"ज़ांऊं तेऊ एक किम्मती मोती भेटअ, ता तेऊ पाअ मोती मोल लणें तैणीं आपणअ सोभ किछ़ बेच़ी। "
MAT,13,47,"“स्वर्गो राज़ आसा माह्छ़ली ढाकणें एकी बडै ज़ाल़ा ज़िहअ, ज़ुंण समुंदरै पाअ और तेथ शाची सोभी रंगे माह्छ़ली। "
MAT,13,48,"ज़ांऊं सह ज़ाल़ माह्छ़ली करै भर्हुअ, ता सह आणअ समुंदरे बाढा लै खिंच़ी। तेखअ भरी तेता मांझ़ै बधिया-बधिया माह्छ़ली छ़ांटी करै च़ठै दी और बाकी शोटी पोर्ही। "
MAT,13,49,“ज़ेभै संसार खतम हणअ तेभै हणीं एही गल्ला। स्वर्ग दूता करनै स्वर्गा का एछी करै कदुष्ट लोग धर्मीं लोगा का ज़ुदै और तिंयां पाणै नरके कूंडा दी आगीए घैनै जैंदरी। 
MAT,13,50,तिधी हणैं तिंयां लोग लेरा पकारा पांदै और घोर दाह करै हणीं तिन्नां झोशा उझ़ुई दी। 
MAT,13,51,“तम्हैं ईंयां गल्ला समझ़ी बी कि नांईं?” 
MAT,13,52,"तिन्नैं बोलअ ईशू लै, “हाँ”। ईशू बोलअ तिन्नां लै,  “तैहीता हर शास्त्री ज़ुंण स्वर्ग राज़ो च़ेल्लअ आसा बणअ द, सह आसा तेऊ भढारी ज़िहअ ज़ुंण आपणैं भढारा का नऊंईं पराणीं च़िज़ा काढा।” "
MAT,13,53,ज़ांऊं ईशू इना सोभी उदाहरणा खोज़ी मुक्कअ ता तिधा का नाठअ ईशू आपणैं घर नासरत नगरी लै। 
MAT,13,54,"तिधी पुजी करै लागअ तिन्नें आराधना सभा दी एही शिक्षा दैंदअ कि तिंयां हुऐ रहैन संघा लागै तिंयां इहअ बोलदै, “एऊ ईंयां ज्ञैन और शगतीए काम किधा का भेटै?” "
MAT,13,55,"अह कै मिस्त्री युसुफो शोहरू निं आथी? एऊए आम्मां नांअ मरिअम निं आथी? एऊए भाई नांअ याकूब और युसुफ, शमौन और यहूदा निं आथी? "
MAT,13,56,एऊए सारी बैहणी कै हाम्हां मांझ़ै निं आथी? तै एऊ ईंयां सोभै गल्ला किधा का भेटी? 
MAT,13,57,"तिन्नैं च़ेती एसा गल्ले माल़ी और तिन्नैं निं तेऊ दी विश्वास किअ। पर ईशू बोलअ तिन्नां लै,  “परमेशरे गूरो हआ होरी सोभी ज़ैगा अदर पर आपणैं देशै, रिश्तैदारा और टबरा मांझ़ै निं तेऊओ अदर हंदअ।” "
MAT,13,58,तिंयां निस्सै विश्वास करी और ईशू निं तिधी किछ़ै बडै च़मत्कारे काम किऐ। 
MAT,14,1,तिन्नां धैल़ै शूणीं चौथाई देशै राज़ करनै आल़ै हेरोदेस राज़ै ईशूए बारै गल्ला। तेऊ बोलअ आपणैं टैहलू लै इहअ कि 
MAT,14,2,"अह आसा युहन्ना डुबकी दैणैं आल़अ और सह हुअ मरी करै ज़िऊंदअ, तैहीता एऊ का एतरै च़मत्कारे काम हआ प्रगट। "
MAT,14,3,किल्हैकि हेरोदेस राज़ै पाअ त युहन्ना आपणैं भाई फिलिप्पुसे लाल़ी हेरोदियासा पिछ़ू कैद खानै दी। 
MAT,14,4,इहअ किअ तेऊ तै कि युहन्ना बोलअ त राज़ै लै इहअ कि आपणैं भाईए बेटल़ी डाही करै किअ तंऐं परमेशरे आछी दी ज़ुल्म। 
MAT,14,5,हेरोदेस राज़अ ता च़ाहा त युहन्ना मारनअ पर सह डरा त लोगा का तै कि लोग मना तै युहन्ना परमेशरो गूर। 
MAT,14,6,"पर ज़ांऊं हेरोदेस राज़ैओ ज़ल्म धैल़अ आअ, ता हेरोदियासे शोहरी किअ राज़ तेऊ थैरा दी आपणअ नाच़ रहैऊई करै खुश; "
MAT,14,7,"और राज़ै दैनअ तेसा लै बैण कि ज़ुंण किछ़ बी तूह मांगे, मुंह दैणअ सह ताल्है। "
MAT,14,8,सह शोहरी ती तेसरी आम्मां डाही दी शकाऊई और तेसा बोलअ राज़ै लै इहअ की मुल्है आण युहन्ना डुबकी दैणैं आल़ैओ मूंड एभी काटी करै। 
MAT,14,9,राज़अ हेरोदेस पछ़ताअ हेरोदियासे शोहरी लै बैण दैई करै किल्हैकि तिधी बेठै दै सोभी पाहुंणैं बी शूणीं तेऊए तिंयां गल्ला और तेखअ पल़अ तेऊ तिहअ करनअ ज़िहअ तेऊ बोलअ त। तेखअ दैनअ तेऊ आपणैं टैहलू लै हुकम कि ज़िहअ अह शोहरी बोला तिहअ ई करा। 
MAT,14,10,"ता कैद खानै लै दैनअ आपणैं सपाही लै हुकम कि डेओआ, तेऊओ मूंड आणा काटी करै एभी। "
MAT,14,11,सपाही आणअ थाल़ा भितरी तेऊओ मूंड संघा दैनअ तेसा शोहरीए हाथै और तेसा निंयं सह आपणीं आम्मां सेटा लै। 
MAT,14,12,तेखअ निंईं युहन्ने च़ेल्लै तिधा का तेऊए ल्हास संघा डाही तिन्नैं सह घोरी दाबी और तिन्नैं दैनअ इना हुई दी गल्लो समाद ईशू लै बी। 
MAT,14,13,ज़ांऊं ईशू इहअ शूणअ ता सह नाठअ किश्ती दी बेशी करै एकी कांगनरांगी ज़ैगा लै और इहअ शूणीं करै आऐ नगरी का बडै भारी खास्सै लोग ज़ांघा हांढी तेऊ पिछ़ू तेऊ सेटा लै। 
MAT,14,14,ईशू भाल़ै कि तिधी आऐ बडै भारी खास्सै लोग और तेऊ फिरी तिन्नां भाल़ी झींण और तेऊ किऐ तिन्नें बमार मणछ हर बमारी का दूर। 
MAT,14,15,"ज़ांऊं सान्ह पल़ी ता तेऊए च़ेल्लै आऐ तेऊ सेटा लै और तिंयां लागै इहअ बोलदै,, “अह आसा बडी कराहणीं ज़ैगा और सान्ह बी च़ाल्ली पल़ी, इना लोगा लै बोल ऐबै डेऊणा लै ताकि ईंयां किधी गराऊंऐं आप्पू लै रोटीओ इंतज़ाम करी सके।” "
MAT,14,16,"ईशू बोलअ तिन्नां लै,  “इनो डेऊणअ निं ज़रूरी आथी, तम्हैं ई दैआ इना लै रोटी खाणां लै।” "
MAT,14,17,"तिन्नैं च़ेल्लै बोलअ ईशू लै, “हाम्हां सेटा निं इधी पांज़ रोटी और माह्छ़ली छ़ाडी होर किछ़ै आथी।” "
MAT,14,18,"ईशू बोलअ तिन्नां लै,  “तिन्नां आणा मुंह सेटा लै।” "
MAT,14,19,"संघा बोलअ तेऊ तिन्नां लै इहअ,  “सोभी लोगा बशैल़ा घेहल़ी दी धरनीं घाहा प्रैंदै।” तेखअ ढाकी पांज़ रोटी और दूई माह्छ़ली हाथै, संघा स्वर्गा बाखा भाल़ी करै परमेशरो शूकर किअ और रोटी और माह्छ़ली दैनी चोल़ी-चोल़ी करै च़ेल्लै हाथै। ता तिंयां लागै घेहल़ी लोगा लै बांडदै। "
MAT,14,20,तिंयां सोभ लोग रज़ै खाई करै और बारा च़ठै भर्हुऐ तिन्नां रोटीए ज़ुंण पिछ़ू बच़ी। 
MAT,14,21,ता खाणैं आल़ै तै बेटल़ी और माठै छ़ाडी करै कोई पांज़ हज़ार मर्ध ई मर्ध। 
MAT,14,22,तेखअ बशैल़ै तेभी ईशू आपणैं च़ेल्लै किश्ती दी ज़ोरा-ज़ोरी कि तम्हैं डेओआ पैहलै समुंदरा पार ज़ेभै तैणीं हुंह इना लोगा छ़ाडी निं लऊं। 
MAT,14,23,ईशू छ़ाडै तिंयां सोभ लोग घरा लै और आप्पू नाठअ सान्हां एक्कै ज़ण्हअ धारठी प्रैंदा लै प्राथणां करदअ। 
MAT,14,24,समुंदरै आअ ढिश बागर ता किश्ती लागी समुंदरा मांझ़ै बागरी करै ओरी-पोरी ढुल़दी। 
MAT,14,25,ईशू आअ राचकै च़ौथै पहरै समुंदरे पाणीं प्रैंदै हांढी तिन्नां सेटा लै। 
MAT,14,26,च़ेल्लै तेऊ समुंदरा दी हांढदै भाल़ी करै डरै। तिंयां लागै बोलदै कि अह आसा भूत। ता तिन्नैं पाई डरै मारै लैल़ा-पकारा। 
MAT,14,27,"ईशू की तेभी तिन्नां संघै गल्ला,  “हैल़अ निं करा हुंह आसा, डरा निं आथी।” "
MAT,14,28,"तेखअ बोलअ पतरसै ईशू लै, “प्रभू, ज़ै तूह ई आसा, तै दै मुल्है पाणीं प्रैंदै हांढी करै एछणें ज़ाज़त।” "
MAT,14,29,"ईशू बोलअ,  “एछ”  पतरस किश्ती का होथी करै लागअ ईशू सेटा लै पाणीं प्रैंदै हांढदअ। "
MAT,14,30,"पर पतरस डरअ ढिश बागरी करै, और ज़ांऊं सह पाणीं दी डुबदअ लागअ ता तेऊ पाई लैल़ा “हे प्रभू, मुंह बच़ाऊ हुंह च़ाल्लअ डुबी मुंह बच़ाऊ।” "
MAT,14,31,"ईशू ढाकअ तेभी तेऊओ हाथ और तेऊ लै बोलअ,  “हे बैहम करनै आल़ै मणछा, तंऐं बैहम किल्है किअ?” "
MAT,14,32,ज़ांऊं तिंयां किश्ती दी उखल़ै ता ढिश बागर मुक्की तेभी। 
MAT,14,33,"एसा गल्ला भाल़ी ज़ुंण किश्ती दी तै बेठै दै, तिन्नैं टेक्कअ ईशू सेटा माथअ और बोलअ, “तूह आसा सच्च़ी परमेशरो शोहरू।” "
MAT,14,34,तिंयां सोभ पुजै गलील समुंदरा पार डेऊई करै गन्नेसरत समुंदरे बाढै। 
MAT,14,35,"ता तिधे लोगै हेरअ ईशू तेभी बछ़ैणीं, संघा दैनअ तिन्नैं लोगै ओरी-पोरीए नगरी-गराऊंआं दी डेऊई करै होरी सोभी लै समाद, संघा आणै तिन्नैं सोभ बमार मणछ ईशू सेटा लै। "
MAT,14,36,"तेखअ लागै तिंयां ईशू का एही अरज़ करदै “तूह दै हाम्हां च़ाऐ झिकल़ैओ पाल्लअ ई छुंहणैं ताकि हाम्हैं इना बमारी का बच़े।” ज़ेतरै लोगै बी ईशू छ़ुंअ, तिंयां सोभ छ़ुटै हर बमारी का। "
MAT,15,1,"तेखअ आऐ येरुशलेम नगरी का फरीसी और शास्त्री ईशू सेटा संघा लागै तिंयां इहअ बोलदै, "
MAT,15,2,“तेरै च़ेल्लै पित्तरे रिती-रबाज़ किल्है निं मंदै? नधोऐ हाथै किल्है खाआ ईंयां रोटी?” 
MAT,15,3,ईशू दैनअ तिन्नां लै ज़बाब  “तम्हैं किल्है चोल़ा परमेशरो हुकम आपणैं रिती रबाज़ा करै? 
MAT,15,4,"परमेशरै ता इहअ बोलअ त, ‘आपणैं आम्मां-बाप्पूओ करै अदर। ज़ुंण आपणैं आम्मां-बाप्पू लै बूरअ बोले तेऊ पाऐ मारी।’ "
MAT,15,5,“पर तम्हैं बोला इहअ ‘ज़ै कुंण आपणैं आम्मां-बाप्पू लै इहअ बोले कि ज़ुंण किछ़ हाम्हां तम्हां लै दैणअ त सह हेरअ हाम्हैं परमेशरा लै सकल़्प करी दैई। ऐबै निं हाम्हैं थारी मज़त करी सकदै?’ 
MAT,15,6,इहअ करै बोला तम्हैं इहअ कि तेऊ निं आपणैं आम्मां-बाप्पूए अदर करने ज़रुरत आथी? इहअ करै निं तम्हैं आपणैं बधाने रिती रबाज़ा करै परमेशरो हुकम मनअ। 
MAT,15,7,"“हे कपटी मणछो, याशायाह गूरै आसा तम्हां कपटी मणछे बारै बधाना दी पैहलै ई ठीक बोलअ द, "
MAT,15,8,"‘ईंयां लोग होठा का ता करा मेरअ अदर, पर इनो मन आसा मुखा दूर। "
MAT,15,9,"ईंयां करा मेरी भगती थोघै बाझ़ी, किल्हैकि ईंयां सखाऊआ लोगा का मणछे बधान धर्में शिक्षा बणांईं करै।’” "
MAT,15,10,"तेखअ शादै ईशू तिंयां लोग आप्पू सेटा लै और बोलअ,  “मेरी गल्ला शूणां और एसा गल्ला समझ़ा। "
MAT,15,11,"ज़ुंण खाखा दी भितरी डेओआ, तेता करै निं मणछा छ़ोत लागदी पर ज़ुंण खाखा का बागै निखल़ा, तेता करै लागा तेऊ छ़ोत।” "
MAT,15,12,"तेखअ पुछ़अ च़ेल्लै ईशू का, “ताखा थोघ बी आसा कि तेरी इना गल्ला शूणीं आई फरीसी लोगा ताल्है बडी भारी रोशै।” "
MAT,15,13,"ईशू बोलअ तिन्नां लै,  “हरेक बूट ज़ुंण मेरै स्वर्गे बाप्पू नांईं आथी लाअ द, सह पेच़णअ तेऊ पोर्ही। "
MAT,15,14,"फरीसी हेरै निं लागा। ईंयां निं लोगा का खोज़दै कि परमेशर किज़ै च़ाहा। ईंयां आसा कांणै मणछा ज़िहै। कांणअ ज़ै कांणै का बात खोज़े, ता तिंयां पल़णै दुहै खात्ती दी।” "
MAT,15,15,"एसा गल्ला शूणीं बोलअ पतरसै ईशू लै, “हाम्हां का समझ़ाऊ एसा गल्ला ठीक-ठीक।” "
MAT,15,16,"ईशू बोलअ तिन्नां लै,  “तम्हैं बी अज़ी समझ़ै निं आथी? "
MAT,15,17,तम्हैं किज़ै निं समझ़ै कि ज़ुंण खाखा दी डेओआ सह पल़ा पेटै और दोती दिशा डेऊई करै निखल़ा बागा लै? 
MAT,15,18,"पर ज़ुंण खाखा का निखल़ा, सह निखल़ा मना का और तेता ई करै लागा मणछा छ़ोत। "
MAT,15,19,"“किल्हैकि निक्की सोठ, हत्या, पराई बेटल़ी सेटा डेऊणअ, कंज़रैई, च़ोरी, झ़ुठी गवाही और निंदा निखल़ा मणछे मना का। "
MAT,15,20,"इना ई गल्ला करै लागा मणछा छ़ोत, हाथा धोऐ बाझ़ी रोटी खाई करै निं मणछा छ़ोत लागदी।” "
MAT,15,21,ईशू लागअ तेखअ गलील लाक्कै का हांढदअ और संघा पुजअ सह सूर सैदा लाक्कै। 
MAT,15,22,"तिधी आई एक कनानी बेटल़ी और सह लागी ज़ोरै-ज़ोरै बोलदी, “हे प्रभू, दाबेदे लुआद मुल्है कर झींण, मेरी शोहरीए लाऐ भूतै बूरै हाल करी।” "
MAT,15,23,"पर ईशू निं तेसा लै कोई बी ज़बाब दैनअ। तेखअ की च़ेल्लै ईशू सेटा अरज़, “हे प्रभू, एसा लै बोल पोर्ही डेऊणा लै, अह आसा लागी दी हाम्हां पिछ़ू लैल़ा लाई ठुहर्दी ऐहा लाऐ हाम्हैं तंग करी।” "
MAT,15,24,"ईशू बोलअ तेसा लै इहअ,  “हुंह आसा परमेशरै सिधअ इस्राएली लोगा सेटा लै छ़ाडअ द, किल्हैकि तिंयां आसा कबाता पेठी दी भेडा ज़िहै।” "
MAT,15,25,"पर सह आई तैबी और ईशू सेटा माथअ टेक्कअ और बोलअ, “हे प्रभू, मेरी मज़त कर।” "
MAT,15,26,"तेऊ बोलअ तेसा लै इहअ,  “अह निं ठीक हणअ कि ज़ुंण रोटी लान्हैं लै आसा डाही दी बणांईं तेता कुंण कुत्तै आजू शोटे।” (किल्हैकि यहूदी लोग समझ़ा तै आप्पू छ़ाडी होरी लोगा कुत्तै ज़िहै)। "
MAT,15,27,"तेसा बोलअ ईशू लै इहअ, “हाँ प्रभू अह गल्ल आसा ठीक पर हे प्रभू; कुत्तै बी हआ लान्हैं खोल़ै शोटै दै ठोर म्हारा न्हैल़ै लागै दै।” "
MAT,15,28,"एसा गल्ला शूणीं बोलअ ईशू तेसा लै,  “हे ज़नानी, तेरअ विश्वास आसा पाक्कअ, ज़िहअ तूह च़ाहा ताल्है लोल़ी तिहअ ई हुअ” और तेसरी शोहरी हुई तेसा ई घल़ी राम्बल़ी। "
MAT,15,29,तेखअ नाठअ ईशू तिधा का गलील लाक्के समुंदरा सेटा और धारा प्रैंदै डेऊई करै तिधी बेठअ। 
MAT,15,30,"ता लोगे छ़ुंडा प्रैंदै छ़ुंड, लाट्टै, कांणै, टाट्टै, टुंडै और कई दाह-खिज़ा आल़ै आणै ईशू सेटा लै और तिंयां बशैल़ै ईशूए च़रणैं और ईशू किऐ तिंयां सोभ ठीक। "
MAT,15,31,"ज़ांऊं लोगै भाल़अ कि टाट्टै लागै गल्ला करदै, लाट्टै लागै हांढदै, टुंडै हुऐ ठीक, और कांणै का लागअ शुझदअ, तै तिंयां हुऐ रहैन और इस्राएले परमेशरे ज़ै-ज़ैकार करदै। "
MAT,15,32,"ईशू बोलअ आपणैं च़ेल्लै लै,  “मुंह फिरा इना एतरै लोगा भाल़ी करै झींण किल्हैकि ईंयां आसा चिई धैल़ी ओर्ही मुंह संघै। इना का खाणां लै बी निं बच़अ किछ़ै। हुंह निं च़ाहंदअ इना भुखै घरा लै छ़ाडणअ। इहअ निं हआ कि ईंयां बाता थकी करै रहे तेथै पल़ी।” "
MAT,15,33,"तेऊए च़ेल्लै बोलअ तेऊ लै, “इधी दूर बणैं हाम्हैं किधा का लाई एतरी रोटी काढी कि ईंयां एतरै लोग रज़े!” "
MAT,15,34,"ईशू पुछ़अ तिन्नां का,  “तम्हां का केतरी रोटी आसा?” तिन्नैं बोलअ, “हाम्हां का आसा सात रोटी और धख ज़ेही होछ़ी माह्छ़ली।” "
MAT,15,35,ईशू बोलअ तिन्नां सोभी लोगा लै धरनीं घेहल़ी दी बशैल़णा लै। 
MAT,15,36,तेखअ तेऊ सात रोटी और माह्छ़ली लै परमेशरो शूकर करी करै तिंयां चोल़ी। तेखअ रहअ च़ेल्ले हाथै रहअ दैंदअ लागी और तिंयां रहै लोगा लै बांडदै लागी। 
MAT,15,37,"इहअ करै रोटी खाई रज़ै तिंयां सोभ लोग, ता च़ेल्लै भरै पिछ़ू बच़ी दी रोटीए सात च़ठै। "
MAT,15,38,खाणैं आल़ै तै तिधी बेटल़ी और माठै छ़ाडी च़ार हज़ार मर्ध ई मर्ध। 
MAT,15,39,तेखअ छ़ाडै ईशू तिंयां लोग घरा लै और आप्पू नाठअ च़ेल्लै संघै किश्ती दी बेशी करै मगदल़ लाक्कै लै। 
MAT,16,1,"फरीसी और सदुकी लोग आऐ ईशू सेटा लै और तिन्नैं बोलअ, “ज़ै तूह असली दी परमेशरै आसा हाम्हां सेटा लै छ़ाडअ द तै रहैऊ सरगै हाम्हां का एक नछ़ैण ताकि हाम्हां भरोस्सअ होए।” "
MAT,16,2,"ईशू दैनअ तिन्नां लै ज़बाब,  “सान्हां बोला तम्हैं कि सरग रहणअ बिझअ, किल्हैकि सरग आसा लाल। "
MAT,16,3,"दोती बोला इहअ कि आझ़ एछणी ढिश बागर, किल्हैकि सरग आसा लाल और न्हैरअ। तम्हैं हेरा सरगे लछ़ण भाल़ी करै तेतो भेद खोज़ी पर ज़ुंण एभै आसा हंदअ लागअ द सह किल्है निं तम्हां का शुझदअ तेता करै किल्है निं तम्हां समझ़ एछदी कि परमेशर किज़ू करदअ आसा लागअ द? "
MAT,16,4,एऊ जुगे बूरै और विश्वास घात करनै आल़ै लोग लोल़ा नछ़ैण। पर योना गूरे नछ़ैणां छ़ाडी निं तिन्नां लै होर किछ़ै भेटणअ आथी।” तेखअ लागअ ईशू तिन्नां छ़ाडी तिधा का हांढदअ। 
MAT,16,5,च़ेल्लै बिसरूऐ गलील समुंदरा पार डेऊंदी रोटी संघा निंणै। 
MAT,16,6,"ईशू बोलअ तिन्नां लै,  “हेरे, फरीसी और सदुकी लोगे सज़ेल़ै का रहै दूर।” "
MAT,16,7,तिंयां लागै आप्पू मांझ़ै सोठदै कि हाम्हैं रोटी ता आणी निं! तै आसा अह लागअ द हाम्हां लै एही गल्ला बोलदअ। 
MAT,16,8,"ईशू हेरी तिन्नें मनें गल्ल भुझ़ी और तेऊ बोलअ तिन्नां लै इहअ,  “हे बैहम करनै आल़ैओ, तम्हैं आपणैं मनैं कै सोठा कि हाम्हां का रोटी निं आथी? "
MAT,16,9,तम्हैं कै अज़ी बी निं समझ़ै आथी? तिन्नां पांज़ा हज़ारा लै मणछा लै रोटी खैऊई ती तिंयां बी निं तम्हां आद रही? तम्हैं पिछ़ू बच़ै दै रोटीए केतरै च़ठै च़कै तै? 
MAT,16,10,तिंयां च़ार हज़ार मणछा लै सात रोटी बी बिसरूऐ? तिधी बी बच़ी दी रोटीए केतरै च़ठै च़कै तै?” 
MAT,16,11,“तम्हैं किल्है निं समझ़ै कि मंऐं निं तम्हां लै रोटीए बारै कधि बोलअ आथी! फरीसी और सदुकी लोगे सज़ेल़ै का रहै दूर।” 
MAT,16,12,तेखअ आई तिन्नां समझ़ कि ईशू निं रोटीए सज़ेल़ै का दूर रहणा लै बोलअ; पर तेऊ बोलअ फरीसी और सदुकी लोगे शिक्षा का दूर रहणा लै। 
MAT,16,13,"ईशू आअ कैसरिया और फिलिप्पी नेल़ गराऊंऐं और सह लागअ आपणैं च़ेल्लै का पुछ़दअ,  “लोग मुंह मणछे शोहरू लै किज़ै बोला कि हुंह कुंण आसा?” "
MAT,16,14,"तेखअ बोलअ तिन्नैं, “कोई बोला ताल्है युहन्ना डुबकी दैणैं आल़अ, कई लोग बोला एलियाह। कई लोग बोला कि अह आसा परमेशरो गूर यिर्मयाह या तिन्नां मांझ़ै कोई एक ज़ण्हअ।” "
MAT,16,15,"तेखअ पुछ़अ तेऊ तिन्नां का,  “तम्हैं किज़ै बोला मुल्है? हुंह कुंण आसा?” "
MAT,16,16,"शमौन पतरसै बोलअ, “तूह आसा ज़िऊंदै परमेशरो शोहरू मसीहा।” "
MAT,16,17,"ईशू बोलअ तेऊ लै,  “शमौन, योने शोहरूआ, परमेशर आसा ताह करै खुश। अह गल्ल निं लोहू और मासा करै हूई। पर मेरअ बाप्पू ज़ुंण स्वर्गै आसा तेऊ की अह गल्ल ताह दी प्रगट। "
MAT,16,18,हुंबी बोला ताल्है इहअ कि तूह आसा पतरस (मतलब ज़ानीं ज़िहअ)। तूह हणीं तेसा मंडल़ीए आथरी ज़ुंण मुंह बणांणी। नरकै रहणैं आल़ै भूत बी निं मुंह तेता बणांणैं का रोक्की सकदै। 
MAT,16,19,"“मुंह दैणीं ताल्है स्वर्ग राज़े कुंज़ी, और ज़ुंण बी तूह पृथूई दी तिन्नां लोगा लै रोके, सह रोकणअ स्वर्गै और ज़ुंण बी तूह पृथूई दी ज़ाज़त दैए, तेता लै भेटणीं स्वर्गै ज़ाज़त।” "
MAT,16,20,"तेखअ बोलअ ईशू आपणैं च़ेल्लै लै चतैनगी दैई,  “इहअ निं कोही का खोज़ी कि हुंह आसा मसीहा।” "
MAT,16,21,"तेखअ लागअ होर बी ईशू आपणैं च़ेल्लै का खोज़दअ,  “मुंह लागणअ येरुशलेम नगरी लै ज़रूर डेऊणअ कि मुखियै, प्रधान परोहित और शास्त्री लोगे हाथै दुख ज़िरे और तिन्नें हाथै मरूं और हुंह चिऊथै धैल़ै ज़िऊंदअ होए।” "
MAT,16,22,"एसा गल्ला लै निंयं पतरसै सह ज़ुदअ ज़िहअ सह लागअ तेऊ लै इहअ बोलदअ “हे प्रभू, परमेशर नां करे कि ताह संघै कधि इहअ होए।” "
MAT,16,23,"ईशू बोलअ पतरसा बाखा फिरी करै,  “हे शैतान, मुंह सम्हनै का हट दूर। ताखा करै लागअ द शैतान बोलदअ। किल्हैकि तूह लाआ परमेशरे गल्ला छ़ाडी मणछे गल्ला दी मन।” "
MAT,16,24,"तेखअ बोलअ ईशू आपणैं च़ेल्लै लै,  “ज़ुंण बी मेरअ च़ेल्लअ हणअ च़ाहे, सह निं तिन्नां गल्ला करी सकदअ ज़ुंण तेऊओ दिल च़ाहा। तेऊ लागणअ अपराधी ज़िहअ दाह-दुख ज़िरी करै आपणअ क्रूस आपणीं कान्हा आप्पै च़कणअ।” "
MAT,16,25,"“ किल्हैकि ज़ुंण आपणअ प्राण बच़ाऊंणअ च़ाहे, सह पाआ तेता बरैबाद। ज़ुंण आपणैं प्राण मेरी तैणीं खोणैं च़ाहे तेऊ बच़ाऊंणअ सह। "
MAT,16,26,"ज़ै मणछ सारै संसारा आपणैं बशै करी सोभी गल्ला दी सेठ बणें और आपणैं प्राण शोटे, ता तेऊ लै कै फाईदअ हणअ? या मणछा लै आपणीं ज़ानीं का ज़ादै किम्मती किज़ै आसा? "
MAT,16,27,“हुंह मणछो शोहरू एछणअ आपणैं स्वर्ग दूता संघै आपणैं बाप्पूए महिमां करदअ और तैहा घल़ी भेटणअ हर एकी तेऊए कामें साबै फल। 
MAT,16,28,"हुंह खोज़ा तम्हां का सत्त कि तम्हैं ज़ुंण इधी आसा, तम्हां मांझ़ै आसा कई इहै बी तिन्नां लै निं तेभै तैणीं मौत एछणी ज़ेभै तैणीं मुंह मणछे शोहरू राज़ै बणीं फिरी एछदै भाल़ी नां हेरे।” "
MAT,17,1,"छ़हा धैल़ी बाद निंयैं ईशू पतरस, याकूब और तेऊओ भाऊ युहन्ना सोभै ज़ण्हैं कांगनरांगै दी एकी धारा प्रैंदा लै संघा। "
MAT,17,2,तिधी बधल़ूई ईशूए काया तिन्नें सम्हनै एही कि ईशूओ मुंह लागअ सुरज़ा ज़िहअ च़मकदअ और झिकल़ै हुऐ प्रैशै ज़िहै शेतै। 
MAT,17,3,"ता तिधी आऐ हेरे परमेशरो गूर मुसा और एलियाह, संघा तिंयां शुझुऐ ईशू संघै गल्ला करदै। "
MAT,17,4,"इहअ भाल़ी पतरसै ईशू लै बोलअ, “हे प्रभू, अह हुअ ठीक कि हाम्हैं आसा इधी, ज़ै तेरी ज़ाज़त आसा, तै बणांणैं हाम्हां इधी चअन मंडप, एक ताल्है, एक परमेशरे गूर मुसा लै और एक एलियाह गूरा लै।” "
MAT,17,5,"पतरस त बोलदअ ई लागअ द कि शेतअ बादल़ घोर्हुअ तिन्नां प्रैंदै और बादल़ा पिछ़ू का शूणअ तिन्नैं परमेशर इहअ बोलदअ “अह आसा मेरअ शोहरू, हुंह झ़ूरा एऊ लै सोभी का खास्सअ एऊ करै आसा हुंह खुश, एऊए शूणां ज़िहअ तम्हां लै बोले तिहअ।” "
MAT,17,6,इहअ शूणीं करै पल़ै च़ेल्लै उटी बाखा और तिंयां डरै बडै भारी। 
MAT,17,7,"ईशू तिन्नां सेटा एछी करै तिंयां छ़ूंऐं और बोलअ,  “खल़ै उझ़िआ, डरा निं आथी।” "
MAT,17,8,तेखअ भाल़अ तिन्नैं उझै फेर और ईशू छ़ाडी निं तिन्नां आप्पू संघै होर कोहै शुझुअ। 
MAT,17,9,"ज़ांऊं तिंयां धारा का उंधै तै होथदै लागै ता ईशू दैनअ तिन्नां लै बाता-हांढदी इहअ हुकम,  “ज़ेभै तैणीं मुंह मणछे शोहरू परमेशर मरी करै भी ज़िऊंदै निं करी हेरे, तेभै तैणीं निं इना गल्ला कोही का खोज़ी ज़ुंण तम्हैं आझ़ धारा प्रैंदै भाल़ी।” "
MAT,17,10,"तेखअ पुछ़अ च़ेल्लै ईशू का, “तै ईंयां शास्त्री किल्है बोला इहअ कि एलियाह गूरो पैहलै एछणअ आसा ज़रूरी।” "
MAT,17,11,"ईशू बोलअ,  “परमेशरै आसा आप्पै बोलअ द कि एलियाह एछणअ और तेऊ करनै कई लोग मसीहा एछणें धैल़ी लै तैर। "
MAT,17,12,पर हुंह खोज़ा तम्हां का सत्त कि एलियाह आसा मुक्कअ द एछी और तिन्नैं निं सह बछ़ैणअ। ज़िहअ तिन्नें दिलै बोलअ तिहै किऐ तिन्नैं तेऊ लै ज़ुल्म। इहै ई ज़िरनै मुंह मणछे शोहरू बी तिन्नें हाथै दुख।” 
MAT,17,13,च़ेल्लै समझ़अ इहअ कि अह आसा लागअ द हाम्हां लै युहन्ना डुबकी दैणैं आल़े बारै बोलदअ। 
MAT,17,14,"ज़ांऊं तिंयां बडै भारी खास्सै लोगा सेटा पुजै ता एक मणछ आअ तिन्नां सेटा और माथअ टेकी करै लागअ सह बोलदअ, "
MAT,17,15,"“हे प्रभू, मेरै शोहरू लै कर झींण। तेऊ उझ़िआ ती मिर्गिए दाह और तेऊ हआ बडी भारी तकलिफ। सह पल़ा तेभा-तेभी पाणीं और आगी जैंदरी। "
MAT,17,16,मंऐं बोलअ तेरै च़ेल्लै का बी कि एऊ भूता काढा एऊ का पोर्ही। पर तिंयां निं एऊ ठीक करी सकै।” 
MAT,17,17,"ईशू बोलअ तिन्नां लै,  “हे बैहम करनै आल़ै हठी लोगो, मुंह केभै तैणीं रहणअ तम्हां सेटा? और केभै तैणीं रहणअ मुंह थारी ज़िरदै लागी? ओर्ही आणा तेऊ मुंह सेटा लै।” "
MAT,17,18,तेखअ काढी ईशू तेऊ लै एक झ़ाहल़ और भूत निखल़अ तेऊ का दूर और सह हुअ तेभी राम्बल़अ। 
MAT,17,19,"तेखअ पुछ़अ च़ेल्लै ईशू का कांगनरांगै डेऊई करै, हाम्हैं एऊ दी शाचै दै भूता किल्है निं काढी सकै? "
MAT,17,20,"ईशू बोलअ तिन्नां लै,  “तम्हैं निं परमेशरे शगती दी विश्वास करदै, ज़ै थारअ विश्वास शाऊईए दाणैं बराबर बी होए, ता ज़ै तम्हैं एसा धारा लै बी बोले कि इधा का पेछ़ुई करै डेऊ दुजी बाखा लै; ता सह डेऊणीं और तम्हैं सका सोभै गल्ला करी।” "
MAT,17,21,"ज़ांऊं च़ेल्लै गलील लाक्कै तै कठा हुऐ दै ईशू बोलअ तिन्नां लै,  “हुंह मणछो शोहरू ढाकणअ मणछे हाथै "
MAT,17,22,तेखअ पाणअ तिन्नां हुंह मारी पर हुंह मणछो शोहरू हणअ चिऊथै धैल़ै भी ज़िऊंदअ।” 
MAT,17,23,एसा गल्ला शूणीं हुऐ च़ेल्लै बडै भारी दुखी। 
MAT,17,24,"ज़ांऊं तिंयां कफरनहूम नगरी पुजै, तिधी पुछ़अ एकी लै कारै गराहणै आल़ै पतरसा का, “थारअ गूरू मांदरा लै कारअ दैआ कि नांईं?” तेऊ बोलअ, “हाँ, दैआ ता दैआ।” "
MAT,17,25,"ज़ांऊं पतरस घरै पुजअ ता तेऊए पुछ़णै का पैहलै हेरअ ईशू तेऊ लै बोली,  “शमौन, तूह कै समझ़ा? कि ईंयां पृथूईए राज़ै च़ंदअ या कारअ कसा-कसा का मांगा? आपणैं शोहरू या पराऐ का?” पतरसै बोलअ, “पराऐ का।” "
MAT,17,26,"ईशू बोलअ तेऊ लै,  “एऊ साबै गऐ तै शोहरू बच़ी। "
MAT,17,27,"“तैबी इहअ करै निं हाम्हां तिन्नां लै ठोहल़ दैणीं, तूह कर इहअ, समुंदरे बाढै डेऊ और कांडअ पाआ माह्छ़ली लै ता ज़ुंण माह्छ़ली पैहलै तेथ शाचे तेसा आणै। तेसे खाख खोल्ही भेटणअ ता एक च़ंदीओ सिक्कअ तेते किम्मत आसा च़ऊ धैल़ीए मज़दूरी बराबर और तेऊ निंईं करै दैऐ मेरै और आपणैं बदल़ै कारअ।” "
MAT,18,1,तेभी नाठै च़ेल्लै ईशू सेटा लै पुछ़दै “स्वर्ग राज़ा दी सोभी का बडअ कुंण आसा?” 
MAT,18,2,"एसा गल्ला शूणीं ईशू एक होछ़अ ज़िहअ लान्हअ आप्पू सेटा शादी करै तिन्नां मांझ़ै खल़अ किअ और बोलअ, "
MAT,18,3,"“हुंह खोज़ा तम्हां का सत्त कि ज़ै तम्हैं आपणीं ज़िन्दगी नांईं बदल़े और लान्हैं ज़िहै भोल़ै नांईं बणें, तै निं तम्हैं स्वर्ग राज़ा डेऊई सकदै। "
MAT,18,4,"ज़ुंण बी आपणैं आप एऊ लान्हैं ज़िहअ होछ़अ बणें, सह हणअ स्वर्ग राज़ा दी बडअ। "
MAT,18,5,“ज़ुंण बी मेरै नांओंआं करै एक इहै लान्हें कदर करा सह करा मेरी कदर। 
MAT,18,6,“ज़ुंण मुंह दी विश्वास करनै आल़ै का पाप कराऊआ तेऊ लै दैणीं परमेशरा सज़ा। च़ाऐ सह मणछ इना लान्हैं ज़िहअ किल्है निं होए। तेऊ लै हणअ त इहअ ठीक कि तेऊए गल़ै बडी टोल्ह बान्हीं करै पाणअ त सह डुघै समुंदरै डबेऊई। 
MAT,18,7,“तिन्नां लै एछणी बडी भारी खरी! ज़ुंण दुजै का पाप कराऊआ। परिक्षा रहा संसारा दी एछदी लागी पर तेऊ मणछा लै एछणी खरी ज़ुंण दुजै का बी पाप कराऊआ। 
MAT,18,8,"“ज़ै तूह आपणैं हाथा खूरा करै पाप करा, ता तिन्नां कर आप्पू का दूर च़ाऐ ताह तिंयां काटणै किल्है निं पल़े। टुंडअ लाट्टअ हई सदा रहणैं आल़ी ज़िन्दगी लै डेऊणअ आसा ताल्है एता का भलअ कि दुही हाथा और दुही खूरा संघै तूह नरके आगी दी पल़े। "
MAT,18,9,"“ज़ै तेरी आछी का कई गल्ला भाल़ी तूह पाप करा, ता तिन्नां पापा दी पाणै आल़ी गल्ला भाल़णैं छ़ाड। च़ाऐ ताह सह पोर्ही किल्है निं पल़े काढणीं। कांणै हई करै आसा ज़िन्दगी लै डेऊणअ एता का राम्बल़अ कि दूई आछी रहंदी तूह नरके आगी दी पल़े। "
MAT,18,10,“धैन डाहै तम्हैं निं इना होछ़ै लान्हैं मांझ़ै कोही बी नकाम्मअ समझ़ी। किल्हैकि हुंह बोला तम्हां लै इहअ कि इने हेर-सभाल़ करनै आल़ै स्वर्ग दूत रहा स्वर्गै हर बगत मेरै बाप्पू परमेशरा सेटा। 
MAT,18,11,किल्हैकि हुंह मणछो शोहरू आसा शोठुऐ दै बच़ाऊंदअ आअ द। 
MAT,18,12,"“तम्हैं किज़ै समझ़ा? ज़ै कसा मणछे शौ भेडा होए, और तिन्नां मांझ़ै एक भेड़ कबाता पेठे, तै कै नडिनुंऐं भेडा छ़ाडी सह नाल़ै-धारा हर ज़ैगा तेसा लुक्की दी भेडा लोल़अ निं डेऊणअ? "
MAT,18,13,"“ज़ांऊं सह भेड़ भेटी जाए, ता हुंह खोज़ा तम्हां का सत्त कि सह निं तिन्नां नडिनुंऐं भेडा लै ज़ुंण तेऊ ई सेटा ती, तेतरी खुशी निं तेऊ हणीं, ज़ेतरअ कि एसा भेडा लै खुश हुअ। "
MAT,18,14,"इहअ ई थारै बाप्पूए ज़ुंण स्वर्गै भेडा आसा, सह निं इहअ च़ाहंदअ कि इना होछ़ै मांझ़ै एक बी बरैबाद होए। "
MAT,18,15,"“ज़ै तेरअ साथी भाई ताल्है ज़ुल्म करे, ता कांगनरांगै डेऊई करै तेऊ संघै गल्ला; संघा दैऐ तेऊ समझ़ाऊंणी। ज़ै सह तेरी शुणें, तै गअ ताह आपणअ भाई भेटी। "
MAT,18,16,"ज़ै सह नांईं शुणें, तै निंऊं दूई मणछ आप्पू संघै होर किल्हैकि बधाने साबै लोल़ी हरेक गल्ला दूई या चिई गवाहीए सम्हनै हूई। "
MAT,18,17,"“ज़ै सह तिन्नें बी नांईं शुणें, तै खोज़ एसा गल्ला विश्वासीए मंडल़ी मांझ़ै। पर ज़ै सह तिन्नें बी नांईं शुणें, तै समझ़ै तेऊ तूह होरी ज़ातीओ कारै मांगणैं आल़ै मणछा ज़िहअ। "
MAT,18,18,"“हुंह खोज़ा तम्हां का सत्त कि ज़ुंण बी तूह पृथूई दी तिन्नां लोगा लै रोके, सह रोकणअ स्वर्गै और ज़ुंण बी तूह पृथूई दी ज़ाज़त दैए, तेता लै भेटणीं स्वर्गै ज़ाज़त। "
MAT,18,19,"“तेखअ बोला हुंह तम्हां लै इहअ बी कि ज़ै तम्हां मांझ़ै दूई ज़ण्हैं पृथूई दी कोई बी गल्ला लै; ज़ुंण तिन्नां मांगणीं, एकी मनें होए, तिंयां गल्ला हेरनी स्वर्गै रहणैं आल़ै बाप्पू परमेशरा तिन्नां लै दैई। "
MAT,18,20,"किल्हैकि ज़िधी दूई या चअन ज़ण्हैं मेरै नांओंऐं कठा हआ, तिधी हआ हुंह आप्पू तिन्नां संघै।” "
MAT,18,21,"तेखअ बोलअ पतरसै, “हे प्रभू, ज़ै मेरअ साथी भाई मुल्है ज़ुल्म करे, तै हुंह केतरी बारी छ़ाडूं तेऊ लै माफी? कै साता बारी तैणीं” "
MAT,18,22,"ईशू दैनअ तेऊ लै ज़बाब,  “हुंह निं ताल्है बोलदअ कि सात बारी कर तेऊ माफ। पर साता बारीए सत्तर गुणा करी करै छ़ाडै तेऊ लै माफी। "
MAT,18,23,"“तैहीता स्वर्गो राज़ आसा तेऊ राज़ै ज़िहअ, ज़ुंणी आपणैं टैहलू का साब-कताब करनअ च़ाहअ। "
MAT,18,24,ज़ांऊं सह साबा-कताबा लंदअ लागअ ता एक मणछ आअ तेऊ सेटा लै इहअ; तेऊ त राज़ैओ दसा हज़ारा सुन्नें सिक्कैओ धुआर। 
MAT,18,25,"पर तेऊ का नांईं त धुआर भरना लै एक धेल्लअ बी आथी! तेखअ बोलअ तेऊए मालकै तेऊ लै इहअ, ‘अह और एऊए बेटल़ी और एऊए सारी ज़ैदात पाआ बेच़ी और तेता करै करा एऊओ धुआर पूरअ।’ "
MAT,18,26,"“इहअ शूणीं तेऊ टैहलू मालक सेटा माथअ टेक्कअ और धरनीं नाका करै रेखा दैनी और मालक सेटा की एही अरज़, ‘हे मालक, मन मार, हुंह भरूं तेरअ सारअ धुआर।’ "
MAT,18,27,तेखअ फिरी तेऊ मालका तेऊ टैहलूए झींण और तेऊओ धुआर माफ करी करै छ़ाडअ सह तिधा का घरा लै। 
MAT,18,28,"“पर ज़ांऊं सह टैहलू बागै निखल़अ ता तेऊ भेटअ आपणअ साथी च़ाकरी करनै आल़ै मांझ़ै एक ज़ण्हअ। ता तेऊ तै तेऊए शौ च़ंदीए सिक्कै धुआर दैनै दै, ज़ेते किम्मत चिई भिन्नैं दसा धैल़ीए मज़दूरी बराबर हआ ती और तेऊ ढाकअ सह गल़ा का संघा बोलअ तेऊ लै इहअ, ‘ज़ुंण किछ़ बी ताह मेरअ धुआर आसा, तेऊ दैऐ एभी मुल्है बापस।’ "
MAT,18,29,"“एसा गल्ला शूणीं लागअ तेऊओ साथी टैहलू तेऊ सेटा माथअ टेकी करै लेरा लाई अरज़ करदअ, ‘मन मार, हुंह भरूं तेरअ सारअ धुआर।’ "
MAT,18,30,"पर तेऊ निं तेऊए गल्ला मनी और सह किअ तेऊ इहअ बोली करै कैद खानै दी बंद, ‘ज़ेभै तैणीं तूह मेरअ धुआर नांईं भरे, तेभै तैणीं रहणअ तूह इधी बंद।’ "
MAT,18,31,"“तेऊए होरी साथी टैहलू ज़ुंण तेऊ संघै हुअ त, तेता भाल़ी करै हुऐ बडै भारी दुखी और तिन्नैं बी खोज़ी ईंयां सारी गल्ला आपणैं मालका का। "
MAT,18,32,"तेखअ शादअ सह टैहलू तेऊए मालकै और तेऊ लै बोलअ, ‘हे कदुष्ट, तंऐं ज़ेभै मुखा अरज़ की ती, मंऐं ता तेभै तेरअ पूरअ धुआर माफ किअ! "
MAT,18,33,"ता ज़ेही मंऐं ताल्है झींण की, तंऐं बी त आपणैं साथी टैहलू संघै इहअ ई करनअ!’ "
MAT,18,34,“मालका आई तेऊ लै बडी भारी रोशै और सह पाअ कैद खानै दी सज़ा दैणैं आल़े हाथै। संघा डाहअ तिन्नां लै इहअ बोली कि ज़ेभै तैणीं अह पूरअ धुआर नांईं भरे; तेभै तैणीं निं एऊ बागै छ़ाडी। 
MAT,18,35,"“ठीक इहअ ई करा तम्हैं बी आपणैं साथी भाई लै आपणैं दिला मना का पाप माफ। ज़ुंण दिला मना का माफ नां करे, ता मेरअ बाप्पू परमेशर ज़ुंण स्वर्गै आसा तेऊ बी करनअ तम्हां संघै इहअ ई।” "
MAT,19,1,"ज़ांऊं ईशू इना गल्ला करी मुक्कअ, ता सह लागअ गलील लाक्कै का हांढदअ; संघा पुजअ जरदण नदी पार यहूदा लाक्कै। "
MAT,19,2,"ता ईशू पिछ़ू आऐ बडै भारी लोग, और ईशू किऐ तिंयां हर दुख तकलिफी का दूर। "
MAT,19,3,"तेखअ आऐ फरीसी बी ईशू परखदै, संघा लागै तिंयां ईशू लै बोलदै “हरेक गलती पिछ़ू कै मर्धा आपणीं बेटल़ी छ़ाडणीं ठीक आसा?” "
MAT,19,4,"ईशू दैनअ तिन्नां लै ज़बाब,  “तम्हैं कै इहअ पहल़अ निं आथी कि ज़ुंणी तिंयां बणांऐं, तेऊ बणांऐं तिंयां शुरू ई का मर्ध और बेटल़ी; संघा बोलअ तिन्नां लै इहअ कि (उत्पति 1:27, मरकुस 10:6) "
MAT,19,5,"“एते ई बज़्हा रहणैं तिंयां आपणैं आम्मां-बाप्पू का ज़ुदै ज़िहै आपणीं बेटल़ी संघै, और तिंयां दूई हणैं एक देही? "
MAT,19,6,तैही निं तिंयां ऐबै दूई देही आथी पर तिंयां रहा एक देही बणीं। इहअ करै ज़ुंण परमेशरै ज़ोल़ै दै आसा तिन्नां ज़ुदै करदै निं तम्हैं लागा।” 
MAT,19,7,"तेखअ बोलअ तिन्नैं ईशू लै, “तै परमेशरे गूर मुसा लिखै दै बधाना दी इहअ किल्है आसा लिखअ कि बैईदाऊअ लिखी करै सका आपणीं बेटल़ी छ़ाडी?” "
MAT,19,8,"ईशू बोलअ तिन्नां लै,  “मुसा पल़अ एते तैणीं लिखणअ कि थारै मन तै काठै हुऐ दै, ज़ै तम्हां मनणअ ई नांईं त आथी; तै दैनअ तेऊ इहअ हुकम कि बेटल़ी लै दुखा दैणैं का दैआ तेसा बैईदाऊअ दैई करै छ़ाडी। पर शुरू का निं इहअ बधान आथी त। "
MAT,19,9,"“पर हुंह बोला तम्हां लै इहअ कि ज़ुंण बी कंझ़रनै का सुआई किज़ू होरी गल्ला पिछ़ू आपणीं बेटल़ी छ़ाडी करै दुजी संघा बैह करे, सह करा कंझ़रनेओ पाप। ज़ुंण छ़ाडी दी बेटल़ी संघै बैह करा, सह बी आसा कंज़रअ।” "
MAT,19,10,"तेखअ च़ेल्लै बोलअ ईशू लै, “ज़ै इहअ आसा, तै आसा बैहा करनै का एही रहणअ ठीक।” "
MAT,19,11,"ईशू बोलअ तिन्नां लै,  “सोभ निं एसा गल्ला मनी सकदै, एता सका सिधै तिंयां मनी ज़हा लै परमेशरै एता मनणैंओ दान आसा दैनअ द। "
MAT,19,12,कई आसा हुऐ ज़ल्मां ओर्ही दपुर्षअ। कई आसा इहै ज़ुंण मणछै आसा दपुर्षै बणांऐं दै। पर कई आसा इहै ज़ुंण स्वर्ग राज़ा लै आसा दपुर्षै बणैं दै। ज़ुंण एसा गल्ला मनी सका सह मनें।” 
MAT,19,13,"लोगै आणै लान्हैं ईशू सेटा कि तिन्नां दी हाथ डाही करै प्राथणां करे, पर च़ेल्लै लागै तिन्नां पिछ़ू रहणा लै बोलदै। "
MAT,19,14,"ईशू बोलअ तिन्नां लै,  “लान्हैं दैआ मुंह सेटा लै एछणैं, इना लै निं नांईं करा, किल्हैकि इना लान्हैं ज़िहै लोगो ई आसा स्वर्गो राज़।” "
MAT,19,15,तेखअ दैनी ईशू तिन्नां लान्हें मुंडै हाथ फेरी करै तिन्नां लै बर्गत। तेखअ लागअ तिधा का हांढदअ। 
MAT,19,16,"ता एकी मणछै बोलअ ईशू सेटा एछी करै, “हे गूरू, हुंह इहअ किज़ै भलअ करूं ज़ेता करै हुंह सदा रहणैं आल़ी ज़िन्दगी लै डेऊई सके?” "
MAT,19,17,"ईशू बोलअ तेऊ लै,  “तूह मुखा भलाईए बारै किल्है पुछ़ा? परमेशरा सुआई निं होर कोहै बी भलअ आथी। पर ज़ै तूह सदा रहणैं आल़ी ज़िन्दगी लै डेऊणअ च़ाहा, तेता लै कर तेऊओ हुकम मनी।” "
MAT,19,18,"तेऊ बोलअ ईशू लै, “कुंण ज़िहअ हुकम?” ईशू बोलअ तेऊ लै,  “हत्या निं करनी, नां कंज़रै हणअ, च़ोरी निं करनी, झ़ुठी गवाही निं दैणीं।  "
MAT,19,19,आपणैं आम्मां-बाप्पूओ करनअ अदर और होरी लोगा लै बी करै आप्पू ज़ेही झ़ूरी।” 
MAT,19,20,"तेखअ बोलअ तेऊ ज़ुआन मणछै ईशू लै, “इना गल्ला मना हुंह होछ़ी उझै! ऐबै मुंह दी कै कामीं आसा?” "
MAT,19,21,"ईशू बोलअ तेऊ लै,  “ज़ै तूह सिध्द हणअ च़ाहा, तै डेऊ, और आपणीं धन-माया बेच़ी करै बांड गरीबा दुखी दल़िदरा लै। ताह भेटणअ स्वर्गै धन, संघा आप्पू लाग मुंह पिछ़ू हांढदअ।” "
MAT,19,22,"एसा गल्ला शूणीं हुअ सह ज़ुआन मणछ बडअ भारी दुखी, किल्हैकि सह त बडअ भारी सेठ। "
MAT,19,23,"तेखअ बोलअ ईशू आपणैं च़ेल्लै लै,  “हुंह खोज़ा तम्हां का सत्त कि धन-माया आल़ै मणछो आसा स्वर्ग राज़ा दी डेऊणअ बडअ कठण। "
MAT,19,24,भी बोला हुंह तम्हां का इहअ परमेशरे राज़ा दी सेठा आल़ै मणछो डेऊणैं का सान आसा ऊँटो सिऊंणीए पाशी बाती निखल़णअ।” 
MAT,19,25,इहअ शूणीं करै हुऐ च़ेल्लै रहैन “एऊ साबै निं च़ाल्लअ कोहिओ उद्धार हई या तै कुंण सका स्वर्गै डेऊई?” 
MAT,19,26,"ईशू बोलअ तिन्नां बाखा भाल़ी करै,  “ज़ुंण मणछे भलै नांईं हई सकदअ, सह सका परमेशरे भलै हई।” "
MAT,19,27,"एता लै बोलअ पतरसै, “भाल़, हाम्हैं ता आसा गऐ दै सोभ गल्ला छ़ाडी करै ताह पिछ़ू एछी, तै हाम्हां किज़ै भेटणअ?” "
MAT,19,28,"ईशू बोलअ तिन्नां लै,  “हुंह खोज़ा तम्हां का सत्त कि नऊंईं पोस्ती दी ज़ेभै हुंह मणछो शोहरू आपणीं महिमें राज़गादी दी बेशणअ, ता तम्हैं बी ज़ुंण मुंह संघै रहै, तम्हां बी करनअ बारा राज़गादी दी बेशी करै इस्राएले बारा गोत्रो न्याय। "
MAT,19,29,"ज़ुंणी बी मेरी तैणीं आपणैं घर-बण, भाई-बैहण, आम्मां-बाप्पू, शोहरू-माठै, खेच-खहल़, मेरै नांओंऐं छ़ाडे, तेऊ भेटणअ शौ गुणा; और तेऊ लै हणअ सदा रहणैं आल़ी ज़िन्दगीओ हक। "
MAT,19,30,"पर बडै भारी आसा ज़ुंण आजू आसा, तिंयां हणैं पिछ़ू। ज़ुंण पिछ़ू आसा तिंयां हणैं आजू।” "
MAT,20,1,“स्वर्गो राज़ आसा एकी इहै घर मालका ज़िहअ सह निखल़अ दोती दोथी च़फै लै कि सह आपणैं अंगूरे बगिच़ै दी मज़दूर कामां करदै मज़दूर लाई सके। 
MAT,20,2,"संघा छ़ाडै तेऊ मज़दूर इहअ खोज़ी करै कि पूरी धैल़ीए केतरी मज़दूरी भेटणीं, तेते साबै बगिच़ै लै कामां करदै। "
MAT,20,3,“तेखअ भाल़ै एकी पहरा बाद तेऊ च़फै कई होर बी रित्तै खल़्हुऐ दै। 
MAT,20,4,"तेऊ बोलअ तिन्नां लै बी, ‘डेओआ, तम्हैं बी करा मेरै अंगूरे बगिच़ै दी काम। ज़ुंण मुंह मेरै दिलै ठीक लागे तेऊ साबै दैंऊं हुंह तम्हां धैल़ीए मज़दूरी। तिंयां बी नाठै बगिच़ै दी कामां करदै।’ "
MAT,20,5,तेखअ तेऊ दुजै और चिऊथै पहरा नेल़ बी किअ तिहअ ई। 
MAT,20,6,“खिरी च़ाल्ली ती सान्ह पल़ी ता तेऊ भाल़ै होर मज़दूर बी रित्तै खल़्हुऐ दै। तेऊ बोलअ तिन्नां लै बी ‘तम्हैं किल्है आसा इधी सारी धैल़ी रित्तै खल़्हुऐ दै?’ तिन्नैं बोलअ इहअ कि ‘हाम्हां निस्सी किधी बी मज़दूरी खटणा लै भेटी।’ 
MAT,20,7,"“तेऊ बोलअ, ‘तम्हैं बी करा मेरै अंगूरे बगिच़ै दी काम।’ "
MAT,20,8,"“तेखअ बोलअ तेऊ धैल़अ उडी करै आपणैं भढारी लै इहअ, ‘सोभी कामां करनै आल़ै शाद और पिछ़लै का पैहलै तैणीं दैऐ सोभी लै बराबर मज़दूरी।’ "
MAT,20,9,"ता ज़ांऊं तिंयां सोभ कामां आल़ै आऐ, ता खिरी ज़ुंण उडै बी कामां करदै आऐ तै तिन्नां बी भेटी पूरी धैल़ीए होरी बराबर मज़दूरी। "
MAT,20,10,ज़ुंण दोती पैहलै आऐ तै तिन्नैं ज़ाणअ इहअ कि हाम्हां भेटणीं इना होरी का खास्सी धैल़ी पर तिन्नां बी भेटी पूरी धैल़ीए तेतरी ई मज़दूरी ज़ुंण तिन्नां संघै बाहिदअ त हुअ द। 
MAT,20,11,“ज़ांऊं तिन्नां मज़दूरी भेटी ता तिंयां हुऐ तेऊ मालका का नराज़ और तेऊ लै लागै इहअ बोलदै कि 
MAT,20,12,‘ज़ुंण ईंयां खिरी उडै आऐ तै इनै ता सिधअ एकी कहरै किअ काम! पर तंऐं दैनी इना लै हाम्हां बराबर मज़दूरी! ज़ुंणी सारी धैल़ी बोझ़अ च़कअ और चटाक धुपैओ जाम्ह ज़िरअ?’ 
MAT,20,13,"“तेऊ दैनअ तिन्नां मांझ़ै एकी लै ज़बाब, ‘भाल़ भाई, मंऐं निं ताह संघै किछ़ै ज़ुल्म किअ, ज़ेऊ साबै तूह दोती कामां करना लै राज़ी हुअ त तेतरी मज़दूरी ता ताल्है पूरी दैनी? "
MAT,20,14,"ज़ुंण तेरअ आसा तेऊ च़क, संघा लाग हांढदअ। अह आसा मेरी मरज़ी कि ज़ेतरअ मंऐं ताल्है दैनअ तेतरअ दैणअ मुंह इना होरी लै बी ज़ुंण ताखा पिछ़ू आसा आऐ दै। "
MAT,20,15,"अह आसा मेरी मरज़ी कि हुंह आपणैं ढबै संघै ज़िहअ च़ाहूं तिहअ करूं? ज़ै हुंह भलअ आसा, तै तूह किल्है आसा तेता बूरी आछी भाल़अ लागअ द?’ "
MAT,20,16,“ठीक इहै ई ज़ुंण आजू तै तिंयां हणैं पिछ़ू और ज़ुंण पिछ़ू तै तिंयां हणैं आजू।” 
MAT,20,17,"तेखअ निंयैं ईशू येरुशलेम नगरी लै डेऊंदी बारी आपणैं बारा च़ेल्लै कांगनरांगै और बाता बोलअ तेऊ तिन्नां लै इहअ, "
MAT,20,18,"“भाल़ा, हाम्हैं च़ाल्लै ऐबै येरुशलेम नगरी लै और हुंह मणछो शोहरू दैणअ प्रधान परोहिते और शास्त्री लोगे हाथै। तिन्नां बणांणअ मौता दैणैं जोगी दोशी। "
MAT,20,19,तेखअ दैणअ हुंह तिन्नां होरी ज़ातीए हाथै ताकि मेरअ ठठअ-मखौल करी सके और कोल़ै करै च़िके; और क्रूसा दी मारी पाऐ। पर चिऊथै धैल़ै हणअ हुंह ज़िऊंदअ।” 
MAT,20,20,ज़ांऊं जबदीए शोहरू याकूब और युहन्ने आम्मां आई और ईशू सेटा एछी करै माथअ टेक्कअ ता सह लागी तेऊ का किज़ू मांगदी। 
MAT,20,21,"तेऊ बोलअ तेसा लै  “तूह किज़ै च़ाहा?” तेसा बोलअ इहअ, “मेरै ईंयां दूई शोहरू लोल़ी तेरै राज़ा दी एक तेरै दैहणीं और बाऊंईं कुछी बेठै।” "
MAT,20,22,"ईशू दैनअ तेसा लै ज़बाब,  “तम्हां का निं थोघै कि तम्हैं किज़ै मांगा? ज़ुंण दुखो कटोरअ मुंह झुटणअ तेता कै तम्हैं झुटी सका?” तिन्नैं दैनअ ईशू लै तेभी ज़बाब “हाँ, हाम्हैं सका इहअ करी।” "
MAT,20,23,"ईशू बोलअ तिन्नां लै,  “हाँ अह आसा सच्च़ी कि तम्हां हेरनी मुंह ई ज़िहअ दुखो कटोरअ बी झुटी पर आपणैं दैहणै-बाऊंऐं बशैल़णअ निं मेरअ काम आथी पर ज़हा लै मेरै बाप्पू ज़ुंण ज़ैगा बणांईं आसा हेरी दी, सह आसा तिन्नां लै।” "
MAT,20,24,इहअ शूणीं करै आई तिन्नां होरी च़ेल्लै तिन्नां दूई भाई लै रोशै। 
MAT,20,25,"ईशू शादै तिंयां आप्पू सेटा लै और तिन्नां लै बोलअ,  “तम्हां का आसा एसा गल्लो थोघ कि ज़ुंण होरी ज़ातीए मुखियै हआ, तिंयां करा तिन्नां दी राज़ और तिन्नां मांझ़ै ज़ुंण बडै हआ तिंयां डाहा तिन्नां दी हक। "
MAT,20,26,"“पर तम्हां मांझ़ै निं इहअ हणअ; पर ज़ुंण बी तम्हां मांझ़ै बडअ हणअ च़ाहे, सह लोल़ी थारअ टैहलू ज़िहअ बणअ। "
MAT,20,27,"ज़ुंण तम्हां मांझ़ै प्रधान हणअ च़ाहे, सह लोल़ी पैहलै तम्हां सोभिओ टैहलू बणअ। "
MAT,20,28,ज़िहअ कि हुंह मणछो शोहरू निं एते तैणीं आथी आअ द की कुंण मेरी सेऊआ करे। पर हुंह आसा एते तैणीं आअ द कि हुंह होरीए सेऊआ करे और सोभी लोगे छ़ुटकारै लै आपणैं प्राण दैए।” 
MAT,20,29,"ज़ांऊं तिंयां येरिहो नगरी का बागै निखल़दै ई लागै तै, ता बडै भारी खास्सै लोग आऐ ईशू पिछ़ू। "
MAT,20,30,"ता दूई कांणै तै बाते बाढै बेठै दै। तिन्नैं इहअ शूणीं करै कि ईशू आसा लागअ द एसी बाती डेऊंदअ, ता तिंयां लागै हाक्का लाई बोलदै, “हे प्रभू, दाबेदे लुआद ईशू, हाम्हां लै कर झींण।” "
MAT,20,31,"लोग लागै तिन्नां इहअ बोली नैरदै, “च़ुप्पी रह।” पर तिंयां लागै होर बी खास्सै लैल़ा लांदै और बोलदै, “हे प्रभू, दाबेदे लुआद ईशू, हाम्हां लै कर झींण।” "
MAT,20,32,"ईशू उझ़ुअ खल़अ और तिंयां शादै आप्पू सेटा लै। तेखअ बोलअ तेऊ तिन्नां लै,  “तम्हैं इहअ किज़ै च़ाहा कि हुंह तम्हां लै करूं?” "
MAT,20,33,"तिन्नैं बोलअ ईशू लै, “हे प्रभू; हाम्हैं च़ाहा इहअ कि म्हारी आछी लोल़ी खुल्ही और हाम्हां का लोल़ी शुझदअ लागअ।” "
MAT,20,34,ईशू फिरी तिन्नें झींण और तिन्नें आछी छ़ुंईं और तिन्नां का लागअ तेभी शुझणअ और तिंयां बी लागै ईशू पिछ़ू हांढदै। 
MAT,21,1,तिंयां पुजै येरुशलेम नगरी नेल़ जैतून धारा ज़ुंण बेतफगे गराऊंआं सेटा। ईशू छ़ाडै आपणैं दूई च़ेल्लै गराऊंआं लै। तिन्नां लै बोलअ तेऊ इहअ 
MAT,21,2,“आपणैं सम्हनै एऊ गराऊंऐं डेओआ। तिधी पुजधी भेटणीं तम्हां एक गाधी बान्हीं दी। तेसा संघै भेटणअ तम्हां तेसो एक बच्च़अ। तेऊ आणै तम्हैं खोल्ही करै मुंह सेटा लै। 
MAT,21,3,"ज़ै तम्हां का कुंण पुछ़े, ता तम्हैं बोलै इहअ कि प्रभू पल़ी एते पगर। तेखअ हेरनअ तेऊ सह तम्हां लै दैई।” "
MAT,21,4,अह हुअ तै कि परमेशरे गूरै याशायाह ज़ुंण बोलअ त सह लोल़ी पूरअ हुअ कि 
MAT,21,5,"“सियोने शोहरी लै बोला इहअ कि हेर, तेरअ राज़ आअ ताह सेटा लै, सह आसा शरीफ और सह आसा गाधै दी बेठअ द; इधी तैणीं कि लादू गाधै प्रैंदै।” "
MAT,21,6,च़ेल्लै बी किअ तिहअ ई ज़िहअ-ज़िहअ ईशू तिन्नां लै बोलअ त। 
MAT,21,7,"तिन्नैं गाधी और तेसो बच्च़अ आणी करै तिन्नां प्रैंदै आपणैं च़ादरू पाऐ, और ईशू बेठअ गाधू प्रैंदै। "
MAT,21,8,ता कई लोगै छ़ैऐ आपणैं झिकल़ै बाता और कई छ़ैई खज़ूरे बूटा का नरम डाल़ी चोल़ी करै बाता। 
MAT,21,9,"ज़ुंण बडै भारी खास्सै लोग आजू-पिछ़ू हांढदै तै लागै दै, तिंयां लागै ज़ोरै-ज़ोरै बोलदै दै “राज़ै दाबेदे लुआदा ज़ै-ज़ैकार; परमेशर ज़ुंण स्वर्गै आसा सह दैआ तेऊ लै बर्गत ज़ुंण तेऊए नांओंऐं एछा परमेशरे ज़ै-ज़ैकार ज़ुंण स्वर्गै आसा।” "
MAT,21,10,"ज़ांऊं ईशू येरुशलेम पुजअ, ता सारी नगरी मच़अ हाल्लअ-गोल्लअ और लोग लागै बोलदै कि अह कुंण आसा? "
MAT,21,11,"तेखअ बोलअ लोगै, “अह आसा गलील लाक्के नासरत गराऊंऐं परमेशरो गूर ईशू।” "
MAT,21,12,ईशू काढै परमेशरे मांदरै डेऊई करै तिंयां सोभ बागा लै। ज़ुंण मांदरा भितरी ढबै-धेल्लै बदल़ी लैण-दैण करदै तै लागै दै। संघा सर्फिए मेज़ और कबूतर और भेडा बाकरी बेच़णैं आल़े थल़्ही पाई ढोल़ी। 
MAT,21,13,"ईशू बोलअ तिन्नां लै,  “शास्त्रा दी आसा लिखअ द ‘मेरअ घर हणअ प्राथणां करने कोठी पर तम्हैं लोगै बणांईं अह ज़ैगा बणांईं च़ोरा-डाकू कठा हणें ज़ैगा।’” "
MAT,21,14,तेखअ आऐ कांणै और लाट्टै मांदरै ईशू सेटा लै और तेऊ किऐ तिंयां सोभ राम्बल़ै। 
MAT,21,15,"पर ज़ांऊं प्रधान परोहितै और शास्त्री ईंयां नुआहरै और च़मत्कारे काम ज़ुंण ईशू किऐ तै और लान्हैं मांदरा दी ईशू लै, “राज़ै दाबेदे लुआदा लै ज़ै-ज़ैकार” बोलदै भाल़ै ता तिंयां लागै ईशू लै रोशै इहअ बोलदै, “ताखा शुणिआं बी कि ईंयां किज़ै बोला?” "
MAT,21,16,"ईशू बोलअ तिन्नां लै,  “हाँ, तम्हैं कै इहअ पहल़अ निं लान्हैं शोहरूए खाखा का की तंऐं स्तोती सिध्द।” "
MAT,21,17,तेखअ नाठअ ईशू तिन्नां छ़ाडी नगरी बागै बेतनियाह गराऊंआं लै और राच काटी तिन्नैं तिधी। 
MAT,21,18,दोती ज़ांऊं सह नगरी लै बापस फिरअ ता ईशू आई भुखै। 
MAT,21,19,"बाते बाढै भाल़अ ईशू एक फेडूओ बूट; ईशू नाठअ तेऊ बूटा सेटा लै, पर तेथ निं पाचा छ़ाडी होर किछ़ आथी त, इहअ भाल़ी बोलअ ईशू तेऊ फेडूए बूटा लै,  “ऐबै निं एभा पोर्ही लोल़ी ताह दी कधि फल़ लागणै।” सह फेडूओ बूट शुक्कअ तेभी। "
MAT,21,20,"इहअ भाल़ी हुऐ च़ेल्लै रहैन और तिंयां लागै बोलदै, “अह फेडूओ बूट किल्है शुक्कअ?” "
MAT,21,21,"ईशू दैनअ तिन्नां लै ज़बाब,  “हुंह खोज़ा तम्हां का सत्त कि ज़ै तम्हैं विश्वास करी करै बोले और बैहम नां करे, ता तम्हैं सका इहअ करी ज़ुंण एऊ फेडूए बूटा संघै किअ। ज़ै तम्हैं एसा धारा लै बी बोले कि इधा का डेऊ पेछ़ुई करै समुंदरा लै ता इहअ बी जाणअ हई। "
MAT,21,22,"ज़ेभै तम्हैं परमेशरा का प्राथणां करी करै किज़ै मांगे, ज़ै तम्हैं विश्वास करे कि परमेशरा हेरनी ईंयां गल्ला मुल्है दैई; तै जाणीं तिंयां गल्ला तम्हां तेऊ का भेटी।” "
MAT,21,23,"तेखअ नाठअ ईशू मांदरे खोल़ै लै। ज़ांऊं सह लोगा लै शिक्षा दैंदअ त लागअ द, तेऊ सेटा लै आऐ तिधी प्रधान परोहित और मुखियै, संघा लागै तिंयां तेऊ का इहअ पुछ़दै “ताल्है कुंणी बोलअ इना कामां करना लै? ज़ुंण तंऐं हिझ़ इधी किअ, ताल्है कुंणी दैनअ तेतो हक।” "
MAT,21,24,"ईशू बोलअ तिन्नां लै,  “हुंबी पुछ़ा तम्हां का एक गल्ल; ज़ै तम्हैं मेरी गल्लो ज़बाब दैए, तै खोज़णअ मुंबी तम्हां का कि मुल्है इना कामां करनैओ हक कुंणी दैनअ। "
MAT,21,25,"युहन्ने डुबकी कसा बाखा का ती? स्वर्गा बाखा का कि संसारे मणछा बाखा का?” तिंयां लागै तेखअ आप्पू मांझ़ै इहै हठल़दै, “ज़ै हाम्हैं इहअ बोले कि स्वर्गा का, तै एऊ बोल़णअ हाम्हां लै इहअ कि तै तम्हैं तेऊओ विश्वास किल्है निं किअ? "
MAT,21,26,"ज़ै हाम्हैं इहअ बोले कि संसारे मणछा बाखा का, तै ईंयां लोग हणैं म्हारै खलाफ किल्हैकि ईंयां मना युहन्ना परमेशरो गूर।” "
MAT,21,27,"तिन्नैं बोलअ ईशू लै इहअ, “हाम्हां का निं थोघै कि युहन्ना कसा का भेटअ तेतो हक।” ईशू दैनअ तिन्नां लै ज़बाब,  “तम्हैं निं मेरै सुआलो ज़बाब दैनअ आथी, हुंबी निं तम्हां लै एसा गल्ला खोज़दअ कि मुल्है हिझ़ इना कामां करनैओ हक कुंणी दैनअ। "
MAT,21,28,"“तम्हैं एते बारै किज़ै समझ़ा? एकी मणछे तै दूई शोहरू; तेऊ पैहलै शोहरू सेटा डेऊई करै बोलअ, ‘शोहरूआ, आझ़ कर तूह आसा लागअ अंगूरे बगिच़ै दी काम।’ "
MAT,21,29,तेऊ दैनअ ज़बाब कि ‘हुंह निं च़ाल्लअ’ पर बादा का हुअ तेऊ पछ़ताअ और सह नाठअ बगिच़ै लै कामां करदअ। 
MAT,21,30,"तेखअ तेऊ दुजै शोहरू लै ढेअ किअ कि ‘शोहरूआ, तूह कर आझ़ अंगूरे बगिच़ै दी काम’ तेऊ बोलअ ‘हाँ बाप्पू हुंह च़ाल्लअ एभी डेऊई’ पर सह निं नाठअ। "
MAT,21,31,"“इना दूई मांझ़ै कुंणी की आपणैं बाप्पूए मरज़ी पूरी?” तिन्नैं दैनअ ज़बाब, “पैहलै”। तेखअ बोलअ ईशू तिन्नां लै,  “हुंह खोज़ा तम्हां का सत्त कि साबा का बाधू कारै मांगणैं आल़ै बूरै और कंज़रा पुजणैं तम्हां का पैहलै परमेशरे राज़ा दी। "
MAT,21,32,किल्हैकि युहन्ना आअ धर्में बाता खोज़दअ तम्हां सेटा लै। पर तम्हैं निं तेऊओ भरोस्सअ किअ। पर तिन्नैं बूरै कारै मांगणैं आल़ै और कंज़रा किअ तेऊए गल्लो भरोस्सअ। पर तम्हैं निं इहअ भाल़ी करै बादा का बी पछ़ताअ हुअ कि तेऊओ भरोस्सअ करे।” 
MAT,21,33,"“एक होर उदाहरण शूणां, एक घर मालक त। तेऊ लाअ अंगूरो बगिच़अ और तेता फेर लाऐ बाल़ और मांझ़ै बणांईं अंगूरे रसा लै कोफर और होरी ज़िम्मींदारा का डाहअ सह बगिच़अ ठेकै दी दैई और आप्पू नाठअ परदेसा लै। "
MAT,21,34,"ज़ांऊं अंगूरो सिज़न नेल़ आअ, ता तेऊ छ़ाडै आपणैं टैहलू अंगूरा चोल़दै तिन्नां ज़िम्मींदारा सेटा। "
MAT,21,35,पर तिन्नैं ज़िम्मींदारै तिंयां टैहलू च़िकै और कोई पाऐ मारी और कोई लै दैनअ पात्थरो ढो। 
MAT,21,36,तेखअ छ़ाडै तेऊ आपणैं होर बी खास्सै टैहलू अंगूरा चोल़दै पर तिन्नैं ज़िम्मींदारै किअ तिन्नां संघै बी तिहअ ई। 
MAT,21,37,“खिरी छ़ाडअ तेऊ आपणअ शोहरू तिन्नां ज़िम्मींदारा सेटा लै कि मेरै शोहरूओ ता हेरनअ तिन्नां अदर करी। 
MAT,21,38,"पर तिन्नैं किअ तेऊ शोहरू भाल़ी आप्पू मांझ़ै इहअ जोग ‘अह ता तेऊओ आद-लुआद आसा! एछा, अह पाणअ हाम्हां मारी तेखअ हणअ एऊ अंगूरे बगिच़ै दी म्हारअ ई कबज़अ।’ "
MAT,21,39,तिन्नैं बी काढअ सह अंगूरे बगिच़ै का बागै और सह पाअ मारी। 
MAT,21,40,“तै ऐबै ज़ांऊं अंगूरे बगिच़ेओ मालक एछणअ ता तिन्नां ठेकै लणै आल़ै ज़िम्मींदारा संघै सोठा कि तेऊ किज़ै करनअ?” 
MAT,21,41,"तिन्नैं बोलअ, “तेऊ करनै तिंयां बूरै लोगा ज़िहै मारी खतम और अंगूरे बगिच़ेओ ठेकअ दैणअ तेऊ होरी लै। ज़ुंण हर सिज़नै ठीक बगती तेऊ लै अंगूरे फसल चोल़ी दैए।” "
MAT,21,42,"ईशू बोलअ तिन्नां लै,  “तम्हैं कै कधि पबित्र शास्त्रा दी इहअ निं पहल़अ आथी, ‘ज़हा पात्थरा लै राज़ मिस्त्री इहअ बोलअ, “अह निं किछ़ू कामों आथी”, सह पात्थर बणांअ परमेशरै कूणींए ज़ान? अह हुअ तेऊए मरज़ी दी, और अह आसा म्हारी आछी दी नुआहरी।’ "
MAT,21,43,“तैही बोला हुंह तम्हां लै कि स्वर्गो राज़ करनअ तम्हां का दूर और सह दैणअ होरी ज़ातीए इहै लोगा लै ज़ुंण तेऊए मरज़ी दी च़ले। 
MAT,21,44,"ज़ुंण एसा ज़ानीं प्रैंदै पल़े, तेऊए हणीं छ़णीं-छ़णीं और ज़हा प्रैंदै अह ज़ान पल़े तेऊओ हणअ च़ूर।” "
MAT,21,45,प्रधान परोहितै और फरीसी मणछ गऐ एऊ उदाहरणा समझ़ी कि अह आसा लागअ द म्हारै बारै बोलदअ। 
MAT,21,46,तिन्नैं च़ाहअ त इहअ कि अह ढाकणअ हाम्हां पर तिधी डरै तिंयां लोगा का; किल्हैकि तिंयां मना तै ईशू परमेशरो गूर। 
MAT,22,1,एसा गल्ला समझ़ी लागअ ईशू तिन्नां का होर बी उदाहरणा दी गल्ला करदअ। 
MAT,22,2,"ईशू बोलअ,  “स्वर्गो राज़ आसा तेऊ राज़ै ज़िहअ ज़ुंणी आपणैं शोहरूए बैहा लै बडअ भोज़ दैनअ। "
MAT,22,3,"ज़ांऊं धाम खाणां लै तैर गई हई ता तेऊ दैनअ आपणैं टैहलू का सोभी लै छ़ांदअ कि ‘एछा, धाम गई बणीं।’ पर तिंयां निं आऐ। "
MAT,22,4,"“तेखअ छ़ाडै राज़ै भी आपणैं टैहलू लोगा लै शधाणूं कि ज़हा लै छ़ांदअ आसा किअ द तिन्नां लै बोला इहअ कि हेरे, मंऐं हेरी धाम खाणां लै तैर करी और खुढै धाचै दै गाभू-छ़ेल्हू हेरै मंऐं काटी और सोभ गल्ला गई बणीं, तम्हैं एछा ऐबै धामा खांदै एभी। "
MAT,22,5,"पर तिन्नैं निं तेसा गल्ले परबाह की तिंयां लागै हांढदै, कोई नाठै आपणैं खेचा लै और कोई नाठै आपणैं होरी काम-काज़ करदै। "
MAT,22,6,"ता ज़ुंण एता का बच़ै, तिन्नैं की तिन्नां छ़ांदै करनै आल़ै टैहलूए ज़िदै मारै बेइज़ती और तिंयां पाऐ मारी। "
MAT,22,7,“एता लै आई राज़ै रोशै और आपणीं फौज़ छ़ाडी करै तिंयां हत्या करनै आल़ै पाऐ मारी और तिन्नें नगरी घर बण और टबर किऐ बरैबाद। 
MAT,22,8,"तेखअ बोलअ तेऊ आपणैं टैहलू लै, ‘बैहे धाम ता गई तैर हई और ज़हा लै छ़ांदअ किअ त तिंयां निं धामा खाणैं जोगी रहै। "
MAT,22,9,"तम्हैं करा इहअ, बाता च़फै ज़ेतरै लोग तम्हां भेटे, तिन्नां आणा सोभी धामा खांदै शादी।’ "
MAT,22,10,"तिन्नैं टैहलू बी किअ तिहअ ई। तिंयां सल़के बाढै और च़फै नाठै और कै भलै, कै बूरै, ज़ेतरै बी तिन्नां भेटै तिन्नैं किऐ तिंयां सोभ कठा और बैहे पांड हुई पाहुंणैं करै भरी। "
MAT,22,11,“ज़ांऊं राज़अ पाहुंणैं भाल़अ भितरा लै आअ ता तेऊ भाल़अ एक मणछ तिधी इहअ कि तेऊ निं बैहे झिकल़ै आथी तै बान्हैं दै। 
MAT,22,12,"राज़ै तेऊ का पुछ़अ, ‘हे साथी, तूह बैहे झिकल़ै बान्हैं बाझ़ी इधा लै किल्है आअ?’ सह हुअ च़ुप्पी। "
MAT,22,13,"तेखअ राज़ै आपणैं टैहलू लै बोलअ, ‘एऊए हाथ खूर बान्हां और तेखअ पाआ एऊ न्हैरी खुडी दी, तिधी हणअ लेरनअ और दांद पिशणअ।’ "
MAT,22,14,किल्हैकि शादै दै ता आसा खास्सै पर छ़ांटै दै आसा थोल़ै।” 
MAT,22,15,फरीसी लागै तिधा का डेऊई करै आप्पू मांझ़ै इहै जोग करदै कि हाम्हां करनअ किज़ै इहअ ज़ेता करै एऊ ईशू दी किज़ै दोश निखल़े? 
MAT,22,16,"यहूदी छ़ाडै आपणैं च़ेल्लै हेरोदेस राज़े पक्ष लणै आल़ै लोगा संघै ईशू लै इहअ बोलदै, “हे गूरू, हाम्हां का आसा एसा गल्लो थोघ कि तूह आसा शुचअ। तूह सखाऊआ परमेशरे सत्त। तूह निं कोहिए परबाह करदअ और नां तूह कसा मणछे मुंहां भाल़ी गल्ला करदअ। "
MAT,22,17,"तूह खोज़ हाम्हां का एसा गल्ला बारै, तूह हाम्हां लै कै राऐ दैआ, माहा राज़ै लै कारअ दैणअ ठीक आसा कि नांईं?” "
MAT,22,18,"ईशू हेरी तिन्नें दिलो कपट समझ़ी और तिन्नां लै बोलअ,  “हे कपटी मणछो, तम्हैं मुंह परखदै किल्है आसा लागै दै? "
MAT,22,19,तेऊ सिक्कै रहैऊआ मुखा ज़ेता लोग राज़ै लै कारअ दैआ।” तिन्नैं आणअ तेऊ सेटा एक च़ंदीओ सिक्कअ। 
MAT,22,20,"ईशू बोलअ तिन्नां लै,  “एऊ सिक्कै दी अह मुर्ति और नांअ कसरअ आसा?” "
MAT,22,21,"तिन्नैं बोलअ, “एथ आसा माहा राज़ैओ नांअ और मुर्ति।” तेखअ बोलअ ईशू तिन्नां लै,  “ज़ुंण माहा राज़ैओ आसा, तेऊ दैआ माहा राज़ै लै। ज़ुंण आसा परमेशरो तेऊ दैआ परमेशरा लै।” "
MAT,22,22,एसा गल्ला शूणीं हुऐ तिंयां रहैन और तिंयां लागै ईशू छ़ाडी हांढदै। 
MAT,22,23,"तेसा ई धैल़ी सदुकी ज़ुंण इहअ बोला कि मूंऐं दै मणछो भी ज़िऊंणअ निं आथी, तिंयां ईशू सेटा लै आऐ और तिन्नैं पुछ़अ, "
MAT,22,24,"“हे गूरू, परमेशरे गूर मुसा आसा इहअ बोलअ द कि ज़ै कुंण बाझ़ी आदी लुआदी हुऐ मरे, ता तेऊए बेटल़ी संघै सका तेऊओ भाई बैह करी और तेऊ लै सका लुआद पैईदा करी? "
MAT,22,25,"ऐबै म्हारै तै एकी ज़ैगा सात भाई, पैहलअ भाई मूंअ बैह करी करै और तेऊए निं लुआद हुई ता तेऊए बेटल़ी लागी दुजै संघै रहंदी। "
MAT,22,26,"पर दुजै और चिऐ संघै बी हुअ इहअ ई, इहअ करै तिन्नां साता भाई तैणीं रह इहअ ई हंदअ लागी। "
MAT,22,27,तिन्नां सोभी मरनै का बाद खिरी सह बेटल़ी बी मूंईं। 
MAT,22,28,"ता, ऐबै ज़ेभै सह भी ज़िऊंदी हणीं ता सह तिन्नां साता भाई मांझ़ै कसरी बेटल़ी हणीं? किल्हैकि सह ता पैहलै साता ज़ण्हे बेटल़ी ती।” "
MAT,22,29,"ईशू बोलअ तिन्नां लै,  “तम्हां का नांईं ता पबित्र शास्त्रो थोघ आथी, और नां परमेशरे शगतीओ थोघ आथी। इहअ करै आसा तम्हैं भूला दी पल़ै दै। "
MAT,22,30,ज़ेभै तिंयां मूंऐं दै मांझ़ै ज़िऊई उझ़णै; तेभै नां ता तिन्नां बैह करनअ। नां तिंयां बैहा लै दैणैं। पर स्वर्गै हणैं तिंयां स्वर्ग दूता ज़िहै। 
MAT,22,31,“पर मरी करै ज़िऊंदै हणें बारै तम्हैं शास्त्र निं पहल़अ आथी! ज़ुंण तम्हां का परमेशरै बोलअ द आसा 
MAT,22,32,"‘हुंह आसा तेरै पित्तर आबराम, इसहाक और याकूबो परमेशर?’ सह निं मूंऐं दै मणछो परमेशर आथी पर सह आसा ज़िऊंदैओ।” "
MAT,22,33,ईशूए एसा शिक्षा शूणीं हुऐ लोग रहैन। 
MAT,22,34,"ज़ांऊं फरीसी शूणअ कि ईशू दैनअ तिन्नां सदुकी लै इहअ ज़बाब कि नां ता तिंयां तेते बारै सोठी सकदै तै और नां तेते बारै किज़ै बोली सकदै तै। ता फरीसी किअ कठा हई करै आप्पू मांझ़ै जोग कि हाम्हां तेऊ लै किज़ै बोल़णअ, संघा नाठै तिंयां ईशू सेटा लै। "
MAT,22,35,"ता तिन्नां मांझ़ै त एक शास्त्रो ज़ाणकार मणछ, सह लागअ इहअ बोली ईशू परखदअ, "
MAT,22,36,"“हे गूरू, बधाना दी सोभी का खास हुकम किज़ै आसा?” "
MAT,22,37,"ईशू बोलअ तेऊ लै,  “तूह करै आपणैं प्रभू परमेशरा लै आपणैं सारै मना, सारै प्राणा और सारी बुधि संघै झ़ूरी। "
MAT,22,38,बडअ और पैहलअ हुकम आसा अहैई। 
MAT,22,39,एता ई बराबर दुजअ हुकम बी आसा इहअ कि तूह कर आपणैं संघी साथी संघै आप्पू बराबर झ़ूरी। 
MAT,22,40,ईंयां ई दूई हुकम आसा सारै बधाने और परमेशरे गूरे आथरी।” 
MAT,22,41,"ज़ांऊं फरीसी एकी ज़ैगा कठा तै हूऐ दै, ता ईशू पुछ़अ तिन्नां का सुआल, "
MAT,22,42,“मसीहे बारै तम्हैं कै समझ़ा?” “सह कसरअ शोहरू आसा?” तिन्नैं दैनअ ज़बाब “दाबेद राज़ैओ शोहरू।” 
MAT,22,43,"तेखअ पुछ़अ ईशू तिन्नां का,  “तै राज़अ दाबेद आत्मां दी हई करै तेऊ लै प्रभू किल्है बोला?” "
MAT,22,44,"“सह बोला इहअ, ‘प्रभू बोलअ मेरै प्रभू लै, मेरै दैहणै बेश ज़ेभै तैणीं हुंह तेरै दुशमणा हारी निं लऊं।’ "
MAT,22,45,"“तै, ज़ै राज़अ दाबेद तेऊ लै प्रभू बोला, तै सह तेऊओ शोहरू किल्है हुअ?” "
MAT,22,46,एऊ सुआलो ज़बाब निं कोहै दैई सकअ। तेखअ निं कोही बी तेऊ का पुछ़णें हिम्मत हुई। 
MAT,23,1,"तेखअ बोलअ ईशू तिन्नां लोगा लै और आपणैं च़ेल्लै लै, "
MAT,23,2,“शास्त्री और फरीसी समझ़ाऊआ मुसा गूरै लिखै दै बधाना। 
MAT,23,3,"इहअ करै तिंयां ज़िहअ बी तम्हां लै बोले, तम्हैं मनैं तिहअ ई। पर तिन्नां ज़िहै काम निं करी। किल्हैकि तिंयां बोला ता बोला पर तेऊ साबै निं आप्पू करदै आथी। "
MAT,23,4,तिंयां लादा तम्हां होरी मणछे पिठी रिती-रबाज़े और बधाने इहै भारी बोझ़ै ज़ेता कुंण च़की निं सकदअ। पर आप्पू निं गुंठी करै उटअ पाच तुआणअ करनअ च़ाहंदै। 
MAT,23,5,“तिंयां करा आपणैं सोभ काम लोगा रहैऊंणा लै। तिंयां करा आपणैं जंतरा बिरलै और आपणैं परने फरूरू करा लाम्मै। 
MAT,23,6,धामा दी च़ाहा तिंयां ज़ुदै ज़िहै खास ज़ैगा बेशणअ और आराधना सभा दी लोल़ी तिन्नां खास-खास बडी ज़ैगा बेशणा लै। 
MAT,23,7,बज़ारै लोल़ी लोगै तिन्नां लै हाथ ज़ोल़ै। ज़ै तिन्नां लै गूरू बोलअ तै हआ तिंयां खुश। 
MAT,23,8,“पर तम्हैं निं आपणैं आप गूरू बणीं। किल्हैकि थारअ आसा एक्कै गूरू और तम्हैं सोभ आसा आप्पू मांझ़ै भाई-भाई। 
MAT,23,9,आपणैं बाप्पू छ़ाडी निं होरी कोही लै पृथूई दी बाप्पूए पदबीओ अदर दैई किल्हैकि परमेशर आसा थारअ एक्कै बाप्पू ज़ुंण स्वर्गै आसा। 
MAT,23,10,"नां ता आप्पू मालक बणीं। किल्हैकि थारअ आसा एक्कै मालक, मतलब मसीहा। "
MAT,23,11,"ज़ुंण तम्हां मांझ़ै बडअ होए, सह बणें पैहलै थारअ टैहलू। "
MAT,23,12,"ज़ुंण बी आप्पू बडअ समझ़े, सह करनअ होछ़अ और ज़ुंण आप्पू होछ़अ समझ़े, सह करनअ बडअ "
MAT,23,13,"“हे कपटी शास्त्री और फरीसी लोगो, तम्हां लै एछणी बडी भारी खरी! तम्हैं करा मणछे स्वर्ग राज़ा लै डेऊणे दुआर बंद। नां ता आप्पू तेथ डेऊंदै और नां होरी डेऊणैं दैंदै। "
MAT,23,14,"हे कपटी शास्त्री फरीसी लोगो, तम्हां लै एछणी बडी भारी खरी! तम्हैं लुटा च़लाकी करै बिधबा बेटल़ीए घर। होरी का रहैऊंणा लै करा तम्हैं खास्सी घल़ी तैणीं प्राथणां। तैहीता सोभी का खास्सी सज़ा तम्हां भेटणीं। "
MAT,23,15,"“हे कपटी शास्त्री फरीसी लोगो, तम्हां लै एछणी बडी भारी खरी! किल्हैकि एकी मणछा आपणैं पक्षा लै करने तैणीं करा तम्हैं राच-धैल़ी एक। पर ज़ांऊं सह तम्हां बाखा फिरी जा ता तेऊ पाआ तम्हैं आप्पू का दुगणैं नरका दी। "
MAT,23,16,"“हे यहूदी मुखियेओ, तम्हां लै एछणी बडी भारी खरी! तम्हैं आसा इहै कांणै मणछ ज़ुंण होरी का बात खोज़ा। तम्हैं बोला इहअ कि ज़ै कोई मांदरे सोह काढे ता तेतो निं किछ़ै हंदअ पर ज़ै कुंण मांदरे डाहै दै सुन्नें सोह काढे ता तेऊ लै लागणअ दोश। "
MAT,23,17,"ऐडै और कांणै मणछो, बडअ कुंण आसा! सुंन्नअ कि सह मांदर ज़हा करै सुंन्नअ पबित्र हआ? "
MAT,23,18,तेखअ बोला इहअ कि ज़ै कुंण बेदीए सोह काढे तै निं किछ़ै हंदअ। पर ज़ुंण बेदी दी भैंट दैनी दी च़िज़े सोह काढे ता तेऊ लागणअ दोश। 
MAT,23,19,"हे कांणै मणछो, बडअ कुंण आसा? सह भैंट कि सह बेदी आसा बडी ज़हा करै सह भैंट पबित्र हआ? "
MAT,23,20,"तैहीता ज़ुंण बेदीए सोह काढा, सह काढा तेसा बेदीए और तेथ प्रैंदै डाही दी भैंट दुहीए सोह। "
MAT,23,21,"ज़ुंण मांदरे सोह काढा, सह काढा तेऊ मांदरे और तेऊ दी रहणैं आल़ै दुहीए सोह। "
MAT,23,22,"ज़ुंण स्वर्गे सोह काढा, सह काढा तेऊ परमेशरे राज़गादी और तेथ प्रैंदै बेठै दै दुहीए सोह। "
MAT,23,23,"“हे कपटी शास्त्री और फरीसी लोगो, तम्हां लै एछणी बडी भारी खरी! तम्हैं दैआ पदिनै, सुंफो और ज़ीरैओ दसुअ हेस्सअ पर बधाने ज़रूरी गल्ला आसा हेरी दी तम्हैं छ़ाडी। मतलब न्याय, झींण और विश्वास निं तम्हैं करदै। हुअ ता लोल़ी त इहअ कि इना गल्ला बी रहंदै मंदै और तिन्नां बी नांईं छ़ाडदै। "
MAT,23,24,"हे कांणै मुखियेओ, तम्हैं आपणैं रबाज़े होछ़ी-होछ़ी गल्ला मनणा लै आसा तम्हैं आजू और परमेशरो बडअ हुकम निं तम्हैं मंदै अह आसा एही गल्ल कि फेऊल़ै ता काढा तम्हैं पोर्ही पर ऊँट पाआ तम्हैं घुटी। "
MAT,23,25,"“हे कपटी शास्त्री और फरीसी लोगो, तम्हां लै एछणी बडी भारी खरी! होरी लोगा सम्हनै हआ तम्हैं बागा का भलै और मणछ धर्मीं बणैं दै। पर भितरा का आसा तम्हैं ऐईबी और बूराई करै भर्हुऐ दै। तम्हैं आसा तिन्नां भांडै ज़िहै ज़ुंण बागा का ता आसा धोऐ दै पर भितरा का आसा बास्स शल़ैन्ह लागी दी। "
MAT,23,26,"हे कांणै मणछा ज़िहै फरीसी लोगो, पैहलै बदल़ा आपणैं मनैं होरी लुटणैं बूरी सोठ, तै सका तम्हैं धर्म करनै जोगी तिन्नां भांडै ज़िहै बणीं ज़ुंण बागै और भितरी दुही बाखा हआ धोऐ दै। "
MAT,23,27,"“हे कपटी शास्त्री और फरीसी लोगो, तम्हां लै एछणी बडी भारी खरी! तम्हैं आसा मुल्दै दाबी दी घोरी ज़िहै, बागा का शुझिआ तिंयां सज़ी-सज़ाऊई दी पर भितरा का हआ तेथ बास्स शल़ैन्ह। "
MAT,23,28,"ठीक इहअ ई तम्हैं बागा का ता शुझिआ धर्मीं मणछा ज़िहै, पर भितरी आसा थारै पाप और छ़ल़ कपट भरअ द। "
MAT,23,29,"“हे कपटी शास्त्री और फरीसी लोगो, तम्हां लै एछणी बडी भारी खरी! तम्हैं फिरा परमेशरे गूरे समाधी सज़ाऊई और धर्मीं मणछे समाधी बणांईं करै तिन्नें अदर करदै। "
MAT,23,30,तेखअ बोला इहअ कि ज़ै हाम्हैं आपणैं पित्तरे ज़मानैं दी हंदै ता हाम्हां निं परमेशरे गूरे लोहू बहाऊई हत्या करदै तै। 
MAT,23,31,इहअ करै खोज़ा तम्हैं आपणैं बारै आप्पै कि तम्हैं आसा परमेशरे तिन्नां गूरे हत्या करनै आल़े आद लुआद। 
MAT,23,32,ऐबै करा तम्हैं बी तिहअ ई करी करै आपणैं पित्तरै शुरू किऐ दै तेऊ कामां पूरै। 
MAT,23,33,"तम्हैं झ़रीली दानुईं ज़िहै मणछो, तम्हैं नरके सज़ा का किहअ करै सका बच़ी? "
MAT,23,34,"“तैहीता भाल़ा, मुंह छ़ाडणैं तम्हां सेटा लै आपणैं गूर, समझ़कार और शास्त्री। तम्हां पाणै तिन्नां मांझ़ै कई मारी और कई लै दैणीं क्रूसे सज़ा और कई च़िकणैं तम्हां आपणीं आराधना सभा दी कोल़ै करै और एकी नगरी का दुजी नगरी लै फिरनैं तम्हैं तिन्नां दरल़ाऊंदै। "
MAT,23,35,"ज़हा का धर्मीं हाबिला ओर्ही बिरक्याहे शोहरू जकरयाह तैणीं, ज़ुंण तम्हैं मांदरा और बेदी मांझ़ै मारी पाऐ तै, ज़ेतरै धर्मीं पृथूई दी तम्हैं मारै तेतो पाप दोश पल़णअ सारअ थारै मुंडै। "
MAT,23,36,हुंह खोज़ा तम्हां का सत्त ईंयां सोभ गल्ला एछणी इना एऊ ज़मानें लोगा लै। 
MAT,23,37,"“हे येरुशलेम नगरीए लोगो, तम्हैं ज़ुंण परमेशरे तिन्नां गूरे हत्या की ज़ुंण तम्हां सेटा लै परमेशरै छ़ाडै तै। तम्हैं पाऐ तिंयां पात्थरे ढो दैई करै मारी। मंऐं सोठअ कई बारी कि ज़ेही मुर्गी आपणैं बच्च़ै आपणैं फैंखा हेठै कठा करा, तिहै ई करूं हुंबी थारै बाल-बच्च़ै बी कठा पर तम्हैं निं इहअ हणैं दैनअ। "
MAT,23,38,"हेरा, थारअ घर छ़ाडअ तम्हां लै उज़ल़। "
MAT,23,39,"एसा गल्ला डाहै आद कि एभा पोर्ही ज़ेभै तैणीं तम्हैं आप्पै इहअ निं बोले, ‘परमेशर हआ तेऊ मणछा लै खुश ज़ुंण प्रभूए नांओंऐं एछा’, तेभै तैणीं निं हुंह तम्हां का भी शुझणअ।” "
MAT,24,1,"ज़ांऊं ईशू मांदरा का निखल़ी करै हांढदअ लागअ, ता च़ेल्लै लागै ईशू सेटा मांदरे शोभा रहैऊंदै। "
MAT,24,2,"ईशू बोलअ तिन्नां लै,  “तम्हैं कै इना सोभी गल्ला भाल़दै निं आथी? हुंह खोज़ा तम्हां का सत्त कि इधी ज़ै पात्थर प्रैंदै पात्थर बी होए टेक्कअ द सह बी पाणअ तिन्नां ढोल़ी।” "
MAT,24,3,"ज़ांऊं ईशू जैतून धारा दी त बेठअ द, ता च़ेल्लै बोलअ कांगनरांगै ईशू सेटा एछी करै, “हाम्हां का खोज़ कि ईंयां गल्ला केभै हणीं? तेरै एछणेंओ और एऊ संसारा खतम हणैंओ कै नछ़ैण हणअ?” "
MAT,24,4,"ईशू बोलअ तिन्नां लै,  “भाल़ै तम्हैं रहै चतैन कि कोई हेरे तम्हां धोखै दी नां पाए। "
MAT,24,5,कई लोगा एछणअ तम्हां सेटा लै मेरै नांओंऐं और तिन्नां बोल़णअ इहअ कि हुंह आसा परमेशरै छ़ाडै दै मसीहा। तिन्नां पाणै इहअ करै मेरै कई लोग धोखै दी। 
MAT,24,6,"“ज़ेभै तम्हां का देशै जुध हणें और जुधे गल्ला शुणें, ता तम्हैं निं डरी। किल्हैकि ईंयां गल्ला हणीं आसा ज़रूरी, पर तेसा बेला बी निं अंत हणअ। "
MAT,24,7,किल्हैकि एकी ज़ाती करनअ दुजी ज़ाती संघै जुध और एकी राईसी करनअ दुजी राईसी संघै जुध। देशै हणीं कई ज़ैगा ज़ाज़री और कई ज़ैगा पल़णै नकाल़। 
MAT,24,8,अह हणीं दुखे शुरूआत ज़ेही एकी बेटल़ी सूंणें दाह उझ़िआ। 
MAT,24,9,ज़ुंण थारअ बरोध करा तिन्नां ढाकणैं तम्हैं दाह-दुख दैणा लै और तम्हैं पाणै तिन्नां मारी और मुंह दी विश्वास करनै पिछ़ू हणीं सोभी ज़ातीए लोग थारै दुशमण। 
MAT,24,10,तेभै छ़ाडणअ तम्हां मांझ़ै कई लोगा मुंह दी विश्वास करनअ। 
MAT,24,11,बडै भारी झ़ुठै गूर निखल़णैं और तिन्नां पाणै कई लोग कबाता। 
MAT,24,12,ज़ांऊं पाप बढणअ ता कई लोगा परमेशरे गल्ला मनणी और कई लोगे निं एकी दुजै संघै निं झ़ूरी रहणीं। 
MAT,24,13,"पर ज़ुंण मुंह दी खिरी तैणीं विश्वास डाही सबर करे, तेऊओ हणअ उद्धार। "
MAT,24,14,"स्वर्ग राज़ो खुशीए समादो प्रच़ार खोज़णअ सारै संसारै सोभी ज़ाती का ताकि सोभी देशे लोगा लै खुशीए समादा मनणैंओ मोक्कअ होए, तेखअ हणअ अह संसार खतम। "
MAT,24,15,"“एकी धैल़ै भाल़णीं तम्हां सह बरैबाद करनै आल़ी छ़ोतली च़ीज़ मांदरै पबित्र ज़ैगा दी खल़ी, ज़ेते बारै खास्सी साला पैहलै परमेशरो गूर दानिएल बी बोला त। (पहल़णैं आल़अ दै एसा गल्ला लै धैन)। "
MAT,24,16,तेभै ज़ुंण यहूदा लाक्कै दी होए तिंयां ठुर्है धारा लै। 
MAT,24,17,"ज़ुंण छ़ाप्परै होए, तिंयां निं घरा भितरा का किछ़ी गल्ला निंणे तैणीं उंधै होथी और नां घरा भितरा लै डेऊई करै बगत बरैबाद करी। "
MAT,24,18,"ज़ुंण खेचै होए, तिंयां निं आपणैं झिकल़ै आणदै पिछ़ू डेऊई। "
MAT,24,19,“तिन्नां धैल़ी ज़ुंण सुंदी बेटल़ी और आपणैं शोहरू लै दुधा पणैंऊंदी होए तैहा लै हणअ ठुहर्नअ बडअ कठण! 
MAT,24,20,प्राथणां करदै रहै लागी कि तम्हां हिंऊंदे धैल़ै और बशैघे धैल़ै ठुहर्नअ नां पल़े। 
MAT,24,21,किल्हैकि तैहा घल़ी एछणअ इहअ दुख-सांगट कि ज़ुंण एऊ संसारे शुरू का आझ़ तैणीं कधि निं हुअ और नां कधि हणअ। 
MAT,24,22,"परमेशरै आसा आपणैं विश्वास करने आल़े बारै सोठी करै ईंयां सांगटे धैल़ी घटाऊई दी, नांईं ता संसारै निं कोहै मणछ बच़णअ त। "
MAT,24,23,"ज़ै कुंण तिन्नां धैल़ी तम्हां लै इहअ बोले, भाल़ा मसीहा आसा इधी, और मसीहा आसा तिधी, ता तिन्नां दी निं विश्वास करी। "
MAT,24,24,“किल्हैकि झ़ुठै मसीहा और झ़ुठै गूर निखल़णैं और तिन्नां पाणै ज़ादू करी करै बडै-बडै नछ़ैण और च़मत्कार रहैऊई कबाता। ज़ै तिन्नों बश च़ले ता तिन्नां पाणै परमेशरे छ़ांटै दै लोग बी कबाता। 
MAT,24,25,"हेरे, एसा गल्लो डाहै धैन मंऐं हेरी ईंयां गल्ला तम्हां का पैहलै ई खोज़ी।  "
MAT,24,26,"तैहीता ज़ै तिंयां तम्हां का बोले कि भाल़ा, सह आसा बणैं, ता तम्हैं निं बागै निखल़ी। ज़ै कुंण इहअ बोले कि सह आसा इधी लुक्कअ द, तम्हैं निं भरोस्सअ करी। "
MAT,24,27,“किल्हैकि ज़ेही बिज़ल़ी पुर्बा का निखल़ी करै पछ़मा दी च़मकदी सोभी का शुझिआ तिहअ भाल़णअ हुंह मणछो शोहरूओ सोभी स्वर्गा का पृथूई लै फिरी एछदअ बी। 
MAT,24,28,ज़िधी ल्हासा होए तिधी हणीं गरली बी। 
MAT,24,29,“तिन्नां धैल़ीए दुख-सांगटा का बाद फिरनअ सुरज़ न्हैरअ और ज़ोथ हणीं काल़ी; और सरगा का अल़णैं तारै और सरगे सारी शगती बी सिकणीं आजू-पिछ़ू। 
MAT,24,30,तेभै शुझणअ तम्हां का मेरअ नछ़ैण सरगा दी। तेभै हणैं पृथूईए सोभ खांनदान-ज़ातीए लोग हिक्का पटाकदै। हुंह मणछो शोहरू भाल़णअ तिन्नां बडी शगती दी और बडै शगती और महिमां संघै सरगै बादल़ा बाती एछदअ। 
MAT,24,31,मुंह छ़ाडणैं नरशिंगेए एकी बडै बोला संघै आपणैं स्वर्ग दूत और तिन्नां सरगे एकी कूणैं का दुजै कूणैं तैणीं करनै च़ऊ दिशा का आपणैं छ़ांटै दै कठा। 
MAT,24,32,"“फेडूए बूटा का शिखल़ा उदाहरणा; ज़ेभै तेते शाण्हटी नरम हआ, ज़ांऊं तेथ प्लीर एछा, ता तेभै हेरा तम्हैं ज़ाणीं कि बसंते ऋत आसा नेल़। "
MAT,24,33,"ठीक इहअ ई ज़ांऊं तम्हां ईंयां गल्ला हंदी हेरनी, ता तम्हैं समझ़ै कि तिंयां धैल़ै आसा नेल़ मतलब तिंयां गई डेहल़ा बागै पुजी। "
MAT,24,34,"हुंह खोज़ा तम्हां का सत्त कि ज़ेभै तैणीं ईंयां गल्ला हई निं मुक्के, तेभै तैणीं निं एसा पोस्तीए लोग मरनै आथी। "
MAT,24,35,सरग और पृथूई टल़णीं पर मंऐं ज़ुंण गल्ला बोली ईंयां हणीं सोभ पूरी। 
MAT,24,36,“एसा गल्लो निं कोही का थोघ आथी कि ईंयां केभै हणीं। नां एतो थोघ स्वर्ग दूता का आथी और नां शोहरू का। पर एसा गल्लो थोघ आसा सिधअ बाप्पू परमेशरा का। 
MAT,24,37,"“ज़िहअ म्हारै पित्तर नूहे ज़मानैं हुअ, तिहअ ई हणअ मुंह मणछे शोहरूओ फिरी एछणअ बी। "
MAT,24,38,"किल्हैकि ज़िहै पाणीं करै हुई दी प्रल़या का पैहलै ज़ेभै तैणीं नूह ज़हाज़ा दी नांईं बेठअ, तेभै तैणीं रहै लोग खांदै-पिंदै और तिन्नां मांझ़ै रहा ती बैह शादी हंदी। "
MAT,24,39,"ज़ांऊं तैणीं तिंयां पाणीं करै प्रल़या दी डुबी करै मूंऐं निं आथी, तेभै तैणीं निं तिन्नां का किछ़ बी थोघ लागअ। ठीक तिहअ ई हणअ तेभै बी ज़ेभै हुंह मणछो शोहरू एछणअ। "
MAT,24,40,"तैहा घल़ी दूई ज़ण्हैं हणैं खेचै, तिन्नां मांझ़ै एक च़कणअ उझै और एक छ़ाडणअ तिधी। "
MAT,24,41,"दूई बेटल़ी हणीं संघा लागी दी शिला दी पिशदी, एक च़कणीं उझै और दुजी छ़ाडणीं तिधी। "
MAT,24,42,"“तम्हैं रहै बिऊंतै, किल्हैकि तम्हां का निं इहअ थोघ आथी कि थारअ प्रभू कसा धैल़ी एछणअ। "
MAT,24,43,"पर इहअ लआ समझ़ी की ज़ै घरे मालका का इहअ थोघ हंदअ कि च़ोर केऊ पहरै एछणअ, तै रहणअ त तेऊ बिऊंतै और आपणैं घरै निं दैणीं ती तेऊ च़ोरी हणैं। "
MAT,24,44,"ठीक इहअ ई तम्हैं बी रहा हर बगत तैर। किल्हैकि ज़हा घल़ी तम्हैं सोठी बी निं सकदै, तेसा ई घल़ी एछणअ हुंह मणछो शोहरू बी। "
MAT,24,45,"“इहअ भरोस्सै करनै जोगी और समझ़कार मणछ कुंण आसा ज़सरै मालकै सह होरी टैहलू लै कामां ढेऊंदअ और कामां कराऊंदअ शैहण बणांअ, ताकि तिन्नां लै रोटी पाणीं करे दैई? "
MAT,24,46,मालक हआ तेऊ टैहलू करै खुश ज़हा तेऊओ मालक इहअ ई करदै भाल़े। 
MAT,24,47,हुंह खोज़ा तम्हां का सत्त कि तेऊ बणांणअ सह आपणीं सारी ज़ैदातो भढारी। 
MAT,24,48,“पर ज़ै सह कदुष्ट टैहलू इहअ सोठे कि मेरै मालका एछणा लै आसा अज़ी देर। 
MAT,24,49,"संघा लागे सह होरी टैहलू च़िकदअ मारदअ और आप्पू शूर-शराबा झुटदअ, "
MAT,24,50,"ता तेऊ टैहलूओ मालक एछणअ तेसा धैल़ी फिरी, ज़ेभै सह न्हैल़अ बी निं होए लागअ द। ज़ेभै तेऊओ मालक एछणअ तेऊ का निं थोघ बी लागणअ। "
MAT,24,51,तेऊ लै भेटणीं एही घोर सज़ा ज़ेही कपटी मणछा भेटा और तिधी हणैं लोग सिधै लेरा लांदै और दाहे झोशा दी तिन्नां लै सिधअ दांदा पिशणैंओ काम।” 
MAT,25,1,"तेखअ बोलअ ईशू आपणैं च़ेल्लै लै,  “ज़ेभै हुंह मणछो शोहरू फिरी एछणअ तेभै हणअ स्वर्गो राज़ तिन्नां दस कुंआरी शोहरी ज़िहअ ज़ुंण आपणैं मसालै ज़ाल़ी करै बैहा लै लाल़ी संघै साथणीं लाल़ै का मिलदी निखल़ी। "
MAT,25,2,तिन्नां मांझ़ै ती पांज़ ऐडी पर पांज़ ती समझ़कार। 
MAT,25,3,तिन्नैं ऐडी आपणैं-आपणैं मसालै ज़ाल़ी करै ता निंयैं पर आपणैं हाथै निं होर तेल संघा निंयं। 
MAT,25,4,पर तिन्नैं समझ़कार शोहरी पाई आप्पू संघै तेले कुप्पी बी भरी करै। 
MAT,25,5,"ज़ांऊं लाल़ै एछणा लै देरी पल़ी ता तिन्नां लागी राची निंजा करै उंघी, और तिंयां सुत्ती। "
MAT,25,6,"“आधी राची शूणीं गाज़ै-बाज़ेए छ़ेल़, कि ‘हेरा लाल़अ आअ और सोभ साथणीं च़ाल्ला लाल़ी संघै लाल़ै का मिलदी।’ "
MAT,25,7,तेखअ लागी तिंयां दस कुंआरी आपणैं-आपणैं मसालै ठीक करदी। 
MAT,25,8,"ता तिन्नैं ऐडी बोलअ तिन्नां समझ़कार साथणीं का इहअ कि ‘आपणैं तेला का दैआ थोल़अ-थोल़अ हाम्हां लै बी, किल्हैकि म्हारै मसालै च़ाल्लै हिशी।’ "
MAT,25,9,"तिन्नैं समझ़कार शोहरी दैनअ तिन्नां लै ज़बाब, ‘इहअ निं हआ कि अह तेल नां हाम्हां लै पूरअ हआ और नां तम्हां लै, एता का आसा भलअ इहअ कि तम्हैं आणा हाट्टी का आप्पू लै होर तेल मोलै लई।’ "
MAT,25,10,“ज़ांऊं तिंयां हाट्टी लै तेला मोल लंदी नाठी ता तेतरी गअ लाल़अ एछी और ज़ुंण तैर ती तिंयां ता नाठी लाल़ी पिछ़ू बैहे पांडा लै। तेखअ हुअ दुआर बंद। 
MAT,25,11,"पिछ़ू लागी दुआरा बागै खल़्हुई तिंयां दुजी कुंआरी शोहरी बी बोलदी, ‘हे मालक, हे मालक, हाम्हां लै बी खोल्ह पोर्ही दुआर।’ "
MAT,25,12,"“तेऊ दैनअ तिन्नां लै ज़बाब, ‘हुंह खोज़ा तम्हां का सत्त हुंह निं तम्हां बछ़ैणदअ कि तम्हैं कुंण आसा?’ "
MAT,25,13,“बिऊंतै रहा किल्हैकि तम्हां का निं एसा गल्लो थोघ आथी कि सह साईत केभै हणीं ज़ेभै हुंह फिरी एछणअ। 
MAT,25,14,“अह आसा तेऊ मणछे दशा ज़िहअ ज़ुंणी परदेसा लै डेऊंदी बारी आपणीं सारी ज़ैदात आपणैं टैहलू का डाही सभाल़ी। 
MAT,25,15,"तेऊ दैनी एकी टैहलू का पांज़ सुन्नें सिक्कै करै भरी दी पांज़ थैली, दुजै लै दैनी दूई थैली और चिऊथै लै दैनी सुन्नें सिक्कै करै भरी एक थैली। मतलब तेऊ दैनअ हरेकी लै ज़ेतरअ ज़ुंण सभाल़ी सका त तेते साबै सोभी लै बांडी और आप्पू नाठअ सह परदेसा लै। "
MAT,25,16,"“तेखअ ज़हा का तेऊ सुन्नें सिक्कै करै भरी दी पांज़ थैली दैनी, तेऊ किअ तेभी तेता करै लैण-दैण शुरू और तिहअ करै खटै तेऊ तेता करै पांज़ सुन्नें सिक्कै करै भरी पांज़ थैली होर। "
MAT,25,17,"इहअ करै ज़हा लै दूई सुन्नें सिक्कै करै भरी थैली आसा ती दैनी दी, तेऊ बी खटै तेते दुगणैं सिक्कै होर। "
MAT,25,18,"पर ज़हा लै सुन्नें सिक्कै करै भरी दी एक्कै थैली आसा ती दैनी दी, तेऊ खण्हीं माटै दी एक डुघी खात्ती, संघा ज़ुंण तेऊए मालकै सह सुन्नें सिक्कै करै भरी थैली आसा ती दैनी दी, सह डाही तेऊ तेथ दाबी। "
MAT,25,19,“तेखअ हुअ इहअ कि बडै भारी खास्सै धैल़ै बाद आअ तिन्नां टैहलूओ मालक घरा लै बापस। संघा लागअ सह तिन्नां का साबा कताबा पुछ़दअ ताकि इहअ थोघ लागे कि तिन्नैं लैण-दैण करी करै तिन्नैं कै खटअ। 
MAT,25,20,"ज़हा लै सुन्नें सिक्कै करै भरी दी पांज़ थैली आसा ती दैनी दी, तेऊ आणी सुन्नें सिक्कै करै भरी पांज़ थैली मालका सेटा लै होर, संघा बोलअ तेऊ इहअ, ‘हे मालक तंऐं ज़ुंण मुल्है सुन्नें सिक्कै करै भरी पांज़ थैली आसा ती सभाल़ी दी, भाल़, तेता करै खटी मंऐं पांज़ थैली भरी सुन्नें सिक्कै होर।’ "
MAT,25,21,"“तेऊए मालकै बोलअ तेऊ लै, ‘शाबाश, हुंह हुअ ताह करै खुश तूह आसा राम्बल़अ और भरोस्सै करनै जोगी टैहलू। किल्हैकि तंऐं किअ थोल़ै दी विश्वास। मुंह बणांणअ तूह खास्सी च़िज़ो मालक और तूह हणअ मुंह संघै मेरी खुशी दी साझ़ू।’ "
MAT,25,22,"“इहअ ई ज़हा लै सुन्नें सिक्कै करै भरी दी दूई थैली आसा ती दैनी दी, तेऊ बी आणी सुन्नें सिक्कै करै भरी दी दूई होर थैली, संघा बोलअ इहअ, ‘हे मालक तंऐं ज़ुंण मुखा सुन्नें सिक्कै करै भरी दी दूई थैली आसा ती सभाल़ी दी, भाल़ मंऐं खटी तेता करै सुन्नें सिक्कै करै भरी दूई थैली होर।’ "
MAT,25,23,"“तेऊ मालकै बोलअ तेऊ लै, ‘शाबाश, तूह आसा मेरअ भरोस्सै जोगी टैहलू तुबी रहअ थोल़ै दी विश्वासी, तुबी बणांणअ मुंह ऐबै खास्सी गल्लो मालक, और तुबी हणअ मुंह संघै मेरी खुशी दी साझ़ू।’ "
MAT,25,24,"“खिरी आअ सह ज़हा सुन्नें सिक्कै करै भरी एक्कै हांडअ भेटअ त, तेऊ बी बोलअ मालका सेटा एछी करै, ‘हे मालक, मुखा त तेरअ थोघ कि तूह आसा बडअ काठअ मणछ। तूह करा होरीए कामां का बी आप्पू लै कमाई ज़िधी नांईं बऊंदअ तिधा का लऊआ और ज़िधी नांईं छिंगदअ तिधा का झाल़ा।’ "
MAT,25,25,"तैही लागी मुंह ताखा डौर कि तेरी ज़ैदात निं लोल़ी मेरै भलै बरैबाद हुई! तेता का डाही मंऐं सह तंऐं दैनी दी सुन्नें सिक्कै करै भरी थैली माटै जैंदरी खात्ती दाबी। भाल़, अह आसा सह ई सुन्नें सिक्कै करै भरी दी थैली ज़ुंण तंऐं आसा ती मुखा सभाल़ी दी। "
MAT,25,26,"“तेऊए मालकै दैनअ तेऊ लै ज़बाब, ‘हे कदुष्ट, नज़ाहणै टैहलूआ, ज़ै ताखा इहअ थोघ त कि ज़िधी हुंह नांईं बऊंदअ तिधा का लऊआ और ज़िधी हुंह नांईं छिंगदअ; तिधा का झाल़ा। "
MAT,25,27,तै तंऐं मेरै ढबै कसा बपारी लै बैज़ा दी किल्है निं दैनै ताकि हुंह तिन्नां का बैज़ा सुत्ता संघी ता लंदअ बापस?’ 
MAT,25,28,"“तेखअ बोलअ तेऊ मालकै होरी टैहलू लै, ‘एऊ का मांगा ऐहा सुन्नें सिक्कै करै भरी दी थैली ओर्ही और एता दैआ तेऊ लै ज़हा का सुन्नें सिक्कै करै भरी दस थैली आसा। "
MAT,25,29,"किल्हैकि सह हेरेक मणछ, ज़ुंण तेऊ का आसा, सह तेता करै बधिया बर्ताअ करी ज़ाणें तेऊ लै दैणअ होर और ज़ेतरी तेऊ ज़रुरत आसा तेऊ का हणअ तेता का खास्सअ। ज़ुंणी मणछै बधिया बर्ताअ नांईं किअ; तेऊ का मांगणअ सह बी पोर्ही ज़ुंण धख ज़िहअ तेऊ का होए बी। "
MAT,25,30,ता एऊ नकाम्मैं टैहलू पाआ न्हैरी खुडी दी। ज़िधी सिधअ लेरा लाणैं और दाहे झोशा दी दांदा पिशणैंओ काम आसा।’  
MAT,25,31,"“ज़ांऊं हुंह मणछो शोहरू आपणीं महिमां दी फिरी एछणअ, और सारै स्वर्ग दूत मुंह संघै एछणैं, तेभै हणअ हुंह आपणीं महिमां दी आपणीं राज़गादी दी सोभी लोगे न्याय करदअ बेठअ द। "
MAT,25,32,तेभै करनी मुंह सोभै ज़ाती कठा। ज़िहअ फुआल बाकरी का भेडा ज़ुदी करा तिहै ई करनै धर्मीं और पापी मणछ एकी-दुजै का ज़ुदै। 
MAT,25,33,भेडा करनी मुंह आपणीं दैहणीं पाशल़ी और बाकरी करनी तेऊ आपणीं बाऊंईं पाशल़ी खल़ी। 
MAT,25,34,"“तेभै बोल़णअ मुंह राज़ै आपणीं दैहणीं पाशल़ी आल़ै लै, ‘हे लोगो ज़हा लै मेरै बाप्पू बर्गत दैनी, तम्हैं एछा, तेसा राईसीए हाकम बणां। ज़ुंण तम्हां लै तधू आसा बणांअ द ज़धू संसार बणांअ। "
MAT,25,35,किल्हैकि हुंह त भुखअ और तम्हैं दैनअ मुल्है खाणां लै। हुंह त नचिशअ और तम्हैं पणैंऊंअ मुखा पाणीं। हुंह त परदेसी और तम्हैं दैनी मुल्है आपणैं घरै रहणा लै ज़ैगा। 
MAT,25,36,हुंह त नांगअ और तम्हैं दैनै मुल्है बान्हणां लै झिकल़ै। हुंह त बमार और तम्हैं की मेरी हेर सभाल़। हुंह त कैद खानै दी बंद किअ द और तम्हैं आऐ मुंह सेटा लै हेरा सभाल़ा।’ 
MAT,25,37,"“तेभै दैणअ धर्मीं मणछा तेऊ लै इहअ ज़बाब ‘हे प्रभू, हाम्हैं कधू भाल़अ तूह भुखअ कि हाम्हैं खैऊअ? और तूह कधू त नचिशअ कि ताखा पणैंऊंअ हाम्हैं पाणीं? "
MAT,25,38,हाम्हैं कधू भाल़अ तूह परदेसी कि घरै डाहअ और कधू त नांगअ कि हाम्हैं ताखा झिकल़ै बन्हैऊंऐं? 
MAT,25,39,कधू त तूह बमार? कधू त तूह कैद खानै दी और कधू आऐ हाम्हैं ताह सेटा लै हेरा सभाल़ा?’ 
MAT,25,40,"तेभै दैणअ मुंह धर्मीं राज़ै तिन्नां लै ज़बाब, ‘हुंह खोज़ा तम्हां का सत्त कि ज़ुंण तम्हैं मुंह दी विश्वास करनै आल़ै होछ़ै का होछ़ै भाई-बैहणी मांझ़ै कसा एकी संघै बी किअ, सह किअ तम्हैं मुल्है।’ "
MAT,25,41,"“तेखअ बोल़णअ मुंह आपणीं बाऊंईं पाशल़ी आल़ै लै, ‘हे शापा दी पल़ै दै लोगो, मुंह सेटा का डेओआ सदा रहणैं आल़ी आगीए घैनै जैंदरी ज़ुंण शैताना और तेऊए दूता लै आसा परमेशरै बणांईं दी। "
MAT,25,42,किल्हैकि ज़ेभै हुंह भुखअ त तेभै निं तम्हैं मुल्है रोटी दैनी। हुंह त नचिशअ और तम्हैं निं मुखा पाणीं बी पणैंऊंअ! 
MAT,25,43,हुंह त परदेसी पर तेभै निं तम्हैं मुल्है आपणैं घरै रहणा लै ज़ैगा दैनी। हुंह त नांगअ और तम्हैं निं मुल्है झिकल़ै दैनै। हुंह त बमार और कैद खानै दी पर तम्हैं निं मेरी हेर सभाल़ की!’ 
MAT,25,44,"“तेभै दैणअ तिन्नां मुल्है ज़बाब, ‘हे प्रभू हाम्हैं कधू भाल़अ तूह भुखअ, नचिशअ, नांगअ, परदेसी बमार या कैद खानै दी, और कधू निं हाम्हैं तेरी सेऊआ टैहल की?’ "
MAT,25,45,"“तेभै दैणअ मुंह तिन्नां लै ज़बाब, ‘हुंह खोज़ा तम्हां का सत्त कि ज़ुंण तम्हैं मेरै इना होछ़ै का होछ़ै बैहणी और विश्वासी भाईए मज़त करना लै हुधूऐ, तिंयां हुधूऐ तम्हैं मुल्है!’ "
MAT,25,46,“एते तैणीं आसा अह सदा रहणैं आल़ी सज़ा तम्हां बाऊंईं पाशल़ी आल़ै लै। दैहणीं पाशल़ी आल़ै धर्मीं मणछा भेटणीं सदा रहणैं आल़ी लै ज़िन्दगी।” 
MAT,26,1,"ज़ांऊं ईशू इना गल्ला बोली मुक्कअ, ता तेखअ लागअ सह आपणैं च़ेल्लै लै बोलदअ, "
MAT,26,2,“तम्हां का आसा थोघ कि दूई धैल़ै बाद आसा फसहेओ थैर। हुंह मणछो शोहरू ढाकणअ क्रूसा दी मारना लै।” 
MAT,26,3,तेखअ प्रधान परोहित और मुखियै की काईफा नांओंए माहा परोहिते खोल़ै कठा हई एक पांच़ी। 
MAT,26,4,तिधी तिंयां लागै आप्पू मांझ़ै जोगा करदै कि ईशू ढाकणअ हाम्हां छ़ल़-कपट करी करै बी और सह पाणअ मारी। 
MAT,26,5,"तेखअ तिंयां इहअ बी लागै बोलदै कि जाचे धैल़ी निं हाम्हां इहअ करनी, इहअ निं हआ कि लोग करे हाल्लअ-गोल्लअ। "
MAT,26,6,"ज़ांऊं ईशू बेतनियाह गराऊंऐं शमौन कोल़्हे बमारी आल़े घरै त, "
MAT,26,7,"ता एक बेटल़ी आई और संगमरमरे एकी भांडै दी एक खुशबूदार किम्मती तेल आणअ और ज़ांऊं ईशू रोटी खांदअ त बेठअ द, ता तेसा तरैल़अ तेऊए मुंडै। "
MAT,26,8,एता भाल़ी बोलअ रोशै मारै च़ेल्लै इहअ कि अह एतरी किम्मती तेल किल्है किअ एसा बरैबाद? 
MAT,26,9,अह सका त खास्सी किम्मती बिकी और तिन्नां ढबै सका तै दुखी दल़िदरा लै बांडी। 
MAT,26,10,"अह गल्ल हेरी ईशू समझ़ी और तेऊ बोलअ तिन्नां लै इहअ,  “एसा छ़ाडा, एसा किल्है करा तम्हैं तंग? ऐहा किअ मुल्है भलअ। "
MAT,26,11,"गरीब रहणैं कबल्लै तम्हां ई संघै तम्हैं ज़ेभै च़ाहे तेभै सका तिन्नां लै दैई, पर हुंह निं तम्हां संघै कबल्लअ च़ाल्लअ रहई। "
MAT,26,12,"एसा ज़ुंण अह मेरी देही दी खुशबूदार किम्मती तेल तरैल़अ, अह की एसा मेरी देही दाबणा लै तैरी। "
MAT,26,13,हुंह खोज़ा तम्हां का सत्त कि सारै संसारै ज़िधी बी मेरै बारै खुशीओ समाद प्रच़ार होए तिन्नां लोगा खोज़णअ एसरै बारै बी कि एसा मुल्है किज़ै किअ।” 
MAT,26,14,"तेखअ बोलअ यहूदा इसकरोती नांओंए च़ेल्लै तिन्नां बारा मांझ़ै एकी प्रधान परोहिता सेटा डेऊई करै, "
MAT,26,15,"“ज़ै हुंह ईशू थारै हाथै ढाकणैं दैंऊं, ता तम्हां मुल्है कै दैणअ?” तिन्नैं बोलअ इहअ कि ताल्है दैणैं तिह च़ंदीए सिक्कै तोली करै। "
MAT,26,16,ताऊं तेभी पोर्ही लागअ सह ईशू ढाकणें मोक्कै भाल़अ। 
MAT,26,17,"फसहे रोटीए थैरा का पैहली धैल़ी लागै च़ेल्लै ईशू का पुछ़दै, “हे प्रभू, तूह किधी च़ाहा कि हाम्हैं ताल्है फसहे थैरे रोटी बणांणें तैरी करे?” "
MAT,26,18,"ईशू बोलअ तिन्नां लै,  “तम्हैं डेओआ नगरी लै। तिधी भेटणअ तम्हां एक मणछ। तेऊ लै बोलै कि गूरू बोला इहअ कि मेरअ बगत आसा नेल़, और मुंह मनाऊंणअ तेरै घरै च़ेल्लै संघै एछी अह फसहेओ थैर।” "
MAT,26,19,इहअ करै च़ेल्लै बी किअ ज़िहअ ईशू बोलअ तिहअ ई और फसहे थैरो भोज़ तैर किअ। 
MAT,26,20,ज़ांऊं सान्ह पल़ी ता ईशू बेठअ तिन्नां बारा च़ेल्लै संघै रोटी खांदअ। 
MAT,26,21,"ज़ांऊं तिंयां खांदै लागै, ता ईशू बोलअ तिन्नां लै,  “हुंह खोज़ा तम्हां का सत्त कि तम्हां मांझ़ै बझ़ैल़णअ हुंह कसा एकी ज़ण्हैं ढाकणैं।” "
MAT,26,22,"एसा गल्ला शूणीं हुऐ तिंयां हुऐ बडै भारी दुखी, और तिंयां लागै एक-एक करी करै बारी-बारी तेऊ का पुछ़दै, “हे गूरू सह हुंह किनी आसा?” "
MAT,26,23,"ईशू दैनअ तिन्नां लै ज़बाब,  “ज़ुंणी मुंह संघै एभै मेरै थाल़ू का खाअ, तेऊ ई बझ़ैल़णअ हुंह ढाकणैं। "
MAT,26,24,हुंह मणछो शोहरू ता मरनअ तेऊ ई साबै ज़िहअ मेरै बारै लिखअ द आसा। पर तेऊ मणछा लै एछणी बडी भारी खरी ज़हा हुंह ढाकणैं बझ़ैल़णअ। तेऊ लै त भलअ इहअ ई कि तेऊओ ज़ल्म ई नांईं हंदअ।” 
MAT,26,25,"तेखअ यहूदा इसकरोती ज़ुंणी ईशू ढाकणैं लाअ त बझ़ैल़ी तेऊ बोलअ ईशू लै, “हे गूरू सह हुंह किनी आसा?” ईशू बोलअ तेऊ लै,  “तंऐं हेरअ एभै बोली।” "
MAT,26,26,"ज़ांऊं तिंयां रोटी खांदै बेठै ता ईशू परमेशरो शूकर करी करै रोटी चोल़ी और तिन्नां च़ेल्लै लै दैई करै बोलअ,  “हुंज़ा, खाआ अह आसा मेरी देही।” "
MAT,26,27,"तेखअ ईशू अंगूरे रसा करै भरअ द कटोरअ हाथै च़कअ और परमेशरो शूकर करी करै आपणैं च़ेल्लै लै दैई बोलअ,  “एता का झुटा तम्हैं सोभै। "
MAT,26,28,"किल्हैकि अह आसा मेरअ लोहू, अह आसा परमेशरे मणछा नऊंईं करार। अह बहाऊंणअ तम्हां मांझ़ै कईए पाप माफ करना लै बल़ीदान करी करै। "
MAT,26,29,हुंह बोला तम्हां लै इहअ कि अह अंगूरो रस निं मुंह तेभै तैणीं झुटणअ ज़ेभै तैणीं तम्हां सोभी संघै बेशी आपणैं बाप्पूए राज़ा दी नऊंअ अंगूरो रस निं झुटूं।” 
MAT,26,30,तेखअ नाठै तिंयां भज़न बोलदी करै बागै जैतून धारा लै। 
MAT,26,31,"तेखअ बोलअ ईशू तिन्नां लै,  “तम्हैं हणैं आझ़ राची ई मुखा दूर किल्हैकि शास्त्रा दी आसा लिखअ द ‘मुंह पाणअ फुआल मारी और छ़ुंडे भेडा छिंघणीं ओरी-पोरी।’ "
MAT,26,32,“पर मुंह डेऊणअ ज़िऊंदै हई करै तम्हां का पैहलै गलील लाक्कै लै।” 
MAT,26,33,"एसा गल्ला शूणीं बोलअ पतरसै, “होर लागे ताह छ़ाडी करै डेऊंदै पर हुंह निं ताखा दूर डेऊंदअ।” "
MAT,26,34,"ईशू बोलअ तेऊ लै,  “हुंह खोज़ा ताखा सत्त कि आझ़ एसा ई राची मुर्गै दूई बारी बाशणैं का पैहलै हुधणअ तूह मेरै बारै चिई बारी।” "
MAT,26,35,"पतरसै दैनअ ईशू लै ज़बाब, “ज़ै मुंह ता संघै मरनअ बी पल़े, तैबी निं हुंह तेरै बारै हुधदअ।” और इहअ ई बोलअ तिन्नैं होरी च़ेल्लै बी। "
MAT,26,36,"तेखअ नाठअ ईशू गतसमनीं नांओंए ज़ैगा दी संघा बोलअ आपणैं च़ेल्लै लै,  “इधी रहै तेभै तैणीं बेशी ज़ेभै तैणीं कि हुंह प्राथणां करी फिरी नां एछूं।” "
MAT,26,37,"तेऊ निंयैं पतरस और जबदीओ शोहरू दुहै आप्पू संघा, और ईशूए भर्हुऐ गल़ दुखा दी। "
MAT,26,38,"तेखअ बोलअ ईशू,  “मेरअ ज़िऊ आसा बडअ दुखी इहअ कि मेरै च़ाल्लै ज़िहै प्राण निखल़ी, तम्हैं खल़्हिया इधी और बिहुदै रहा।” "
MAT,26,39,"तेखअ नाठअ ईशू धख आजू संघा लागअ उटी बाखा प्राथणां करदअ,  “हे परमेशर ज़ै हई सके ता तै कर मुखा एसा घल़ी एऊ दुखा दूर। तैबी ज़िहअ हुंह च़ाहा तिहअ निं पर ज़िहअ तूह च़ाहा तिहअ लोल़ी हुअ।” "
MAT,26,40,"तेखअ आअ ईशू तिन्नां चिई च़ेल्लै सेटा और तिंयां सुत्तै दै भाल़ी करै बोलअ तेऊ पतरसा लै,  “तम्हैं एकी घल़ी बी निं बिहुदै रही सकै? "
MAT,26,41,बिहुदै रहा और प्राथणां करदै रहा लागी कि तम्हैं परिक्षा दी पल़ी करै पाप नां करे। आत्मां ता आसा तैर पर अह देही आसा दुबल़ी।” 
MAT,26,42,"तेखअ नाठअ ईशू दुजी बारी प्राथणां करदअ और तेऊ की एही प्राथणां,  “हे मेरै बाप्पू, ज़ै मेरै झुटै बाझ़ी अह दुखो कटोरअ नांईं हटी सकदअ तै लोल़ी तेरी मरज़ी पूरी हुई।” "
MAT,26,43,तेखअ आअ सह भी आपणैं च़ेल्लै सेटा लै और तेऊ भाल़ै तिंयां घणीं निंजा सुत्तै दै। 
MAT,26,44,ईशू नाठअ तिन्नां छ़ाडी भी प्राथणां करदअ और सह ई गल्ल बोली प्राथणां दी चिऊथी बारी। 
MAT,26,45,"तेखअ आअ भी ईशू आपणैं च़ेल्लै सेटा और तिन्नां लै बोलअ,  “तम्हैं रहा सुत्ती! बतेर्है सुत्तै ऐबै! भाल़ा, सह घल़ी गई एछी। हुंह मणछो शोहरू लाअ पापी मणछे हाथै ढाकी। "
MAT,26,46,"खल़ै उझ़िआ, च़ाल्ला, हेरा, ज़ुंणी हुंह ढाकी आसा लाअ द सह गअ एछी।” "
MAT,26,47,"ईशू त इहअ बोलदअ ई लागअ द कि यहूदा ज़ुंण बारा च़ेल्लै मांझ़ै एक त, सह आअ और तेऊ संघै आऐ प्रधान परोहिता और मुखियै छ़ाडै खास्सै लोग हाथै तलबारा और शोठै पाई। "
MAT,26,48,"यहूदा इसकरोती त तिन्नां लै इहअ डाहअ द बोली कि ज़हा लै हुंह माख्खी दैंऊं, सह ई आसा ईशू तेऊ करै तम्हैं कैद। "
MAT,26,49,"तिधी पुजधी सह तेभी ईशू सेटा लै आअ और बोलअ, “हे गूरू, नमस्ते” संघा तेऊ दैनी ईशू लै च़ुंज़ी माख्खी। "
MAT,26,50,"ईशू बोलअ तेऊ लै,  “हे साथी, ज़ेऊ कामां लै तूह आअ द आसा तेऊ कर।” तेखअ तिंयां होर ईशू सेटा लै आऐ और तिन्नैं किअ ईशू कैद। "
MAT,26,51,ईशू नेल़ खल़्हुऐ दै च़ेल्लै मांझ़ै काढी एकी आपणीं तलबार और तेऊ बाही माहा परोहिते टैहलू लै ता तेऊओ कान शोटअ धरनीं। 
MAT,26,52,"तेखअ बोलअ ईशू तेऊ लै,  “आपणीं तलबार डाह काठी भितरी। किल्हैकि ज़ुंण होरी तलबारा करै मारा, तिंयां पाणै कसा होरी तलबारा ई करै मारी। "
MAT,26,53,"तूह एसा गल्ला निं समझ़दअ आथी कि हुंह सका आपणैं बाप्पू का एही अरज़ बी करी कि स्वर्ग दूते छ़ाड बारा दला का बी खास्सै मुंह सेटा लै, ता सह सका एभी छ़ाडी? "
MAT,26,54,पर इहअ हणअ आसा ज़रूरी नांईं ता पबित्र शास्त्रे गल्ला किहअ करै हणीं पूरी?” 
MAT,26,55,"तेखअ तेसा ई घल़ी ईशू तिन्नां लोगा लै बोलअ,  “तम्हैं कै हुंह डाकू समझ़अ कि मुंह ढाकदै आसा तलबारा और शोठै पाई निखल़ै दै? हुंह ता हर धैल़ै तम्हां संघा मांदरै शिक्षा दैआ त, तेभै किल्है निं हुंह तम्हैं ढाकअ? "
MAT,26,56,पर ईंयां सोभै गल्ला हुई एते तैणीं कि परमेशरे गूरै बोली दी गल्ला पूरी होए।” तेखअ ठुर्है तिधा का सारै च़ेल्लै और ईशू डाहअ तिधी कल्ही। 
MAT,26,57,ईशू ढाकणैं आल़ै निंयं सह काईफा माहा परोहिता सेटा लै और तिधी तै शास्त्री और मुखियै कठा हुऐ दै। 
MAT,26,58,पतरस बी नाठअ तिन्नां पिछ़ू-पिछ़ू माहा परोहिते खोल़ै तैणीं और तिन्नें टैहलू संघै रहअ फैंसलै न्हैल़अ बेठी। 
MAT,26,59,प्रधान परोहित और सारी सभा ती ईशू मारना लै इहै लोगा लोल़ै लागै दै ज़ुंण तेऊए खलाफ झ़ुठी गवाही दैए। 
MAT,26,60,पर बडै भारी झ़ुठै गवाह आणै पर तेखअ बी निं तिन्नां ईशू मारना लै दोश भेटी निस्सअ। 
MAT,26,61,"खिरी बोलअ दूई ज़ण्हैं इहअ, “एऊ बोलअ इहअ कि अह सका एऊ परमेशरे मांदरा ढोल़ी और चिई धैल़ै भितरी सका भी बणांईं।” "
MAT,26,62,"तेखअ माहा परोहितै खल़ै हई करै बोलअ, “तूह बोलदअ किल्है निं आथी? ईंयां लोग भाल़ तेरै खलाफ कै किज़ै बोला?” "
MAT,26,63,"पर ईशू रहअ च़ुप्पी और तेखअ बोलअ माहा परोहितै, “हुंह दैआ ताल्है पबित्र ज़िऊंदै परमेशरे सोह कि ज़ै तूह परमेशरो शोहरू मसीहा आसा; तै खोज़ हाम्हां का।” "
MAT,26,64,"तेखअ बोलअ ईशू तेऊ लै,  “तंऐं हेरअ आप्पै बोली, पर हुंह बोला तम्हां का इहअ बी कि एभा पोर्ही भाल़णअ तम्हां हुंह मणछो शोहरू सर्वशक्तिमान परमेशरे दैहणै बेठअ द और सरगे बादल़ा दी भाल़णअ तम्हां एछदअ।” "
MAT,26,65,"तेखअ माहा परोहितै रोशै आपणअ च़ोल़अ धैल़ी करै बोलअ, “एऊ की परमेशरे निंदा, ऐबै निं हाम्हां कोही गवाहीए ज़रुरत आथी? तम्हैं सोभी बी हेरी अह गल्ला शूणीं कि अह बोला आप्पू लै परमेशर और इहअ करै की एऊ परमेशरे निंदा! "
MAT,26,66,"तम्हां होरीए कै राऐ आसा?” तिन्नैं होरी बोलअ, “अह आसा मारनै ई जोगी!” "
MAT,26,67,"तेखअ थुकअ तिन्नैं ईशूए मुंहां लै, संघा कोई लागै तेऊ लै धमुक्कै बाहंदै। होरी ढोपी तेऊए आछी संघा लागै तेऊ लै च़ैंडै बाही करै इहअ बोलदै, "
MAT,26,68,“ज़ै तूह मसीहा आसा तै खोज़ हाम्हां का कि ताल्है कुंणी बाही?” 
MAT,26,69,"पतरस त बागै खोल़ै बेठअ द, तेऊ का लागी तिधी एक बेटल़ी इहअ पुछ़दी, “तुबी त एऊ गलीली ईशू संघै भाल़ी?” "
MAT,26,70,"पतरसै किअ तिन्नां सोभी सम्हनै इहअ बोली करै नांईं, “तूह किज़ै बोला मुखा निं किछ़ी गल्लो थोघ आथी?” "
MAT,26,71,"तेखअ नाठअ पतरस डेहल़ा बागै, तिधी बी बोलअ एकी होरी पतरसा भाल़ी करै तिन्नां होरी का, “अह बी त नासरत गराऊंए ईशू संघै।” "
MAT,26,72,पतरसै किअ सोह काढी करै नांईं कि हुंह निं तेऊ मणछा बछ़ैणदअ बी आथी। 
MAT,26,73,"थोल़ी घल़ी बाद ज़ुंण तिधी तै, तिन्नैं बोलअ पतरसा सेटा एछी करै, “तेरअ बोल च़ाल खोल्हा तेरअ इहअ भेद कि तूह आसा ज़रूर तिन्नां ई मांझ़ै एक।” "
MAT,26,74,"तेखअ लागअ पतरस भी सफाई दैंदअ और सोह काढदअ कि हुंह निं तेऊ मणछा बछ़ैणदअ ई आथी, और तेभी बाशअ मुर्गअ बी। "
MAT,26,75,"पतरसा फिरी सह गल्ल आद ज़ुंण ईशू तेऊ लै बोली ती,  “मुर्गै दुजी बारी बाशणैं का पैहलै हुधणअ ताह मेरै बारै चिई बारी।” सह नाठअ तिधा का बागै और सह लागअ हिंह करै लेरा लांदअ। "
MAT,27,1,"दोती दोथी सोभै प्रधान परोहित, मुखियै, शास्त्री और सारी माहा सभा दी बेठै दै सोभी किअ ईशू लै मौते सज़ा दैणा लै जोग। "
MAT,27,2,तेखअ निंयं ईशू तिन्नैं बान्हीं करै राजपाल पिलातुसा सेटा लै। 
MAT,27,3,ज़ांऊं यहूदा इसकरोती का थोघ लागअ कि ईशू लै लाअ तिन्नैं झ़ुठअ दोश और तिंयां च़ाहा तेऊ मारनअ ता सह पछ़ताअ तेखअ बडअ भारी और तेऊ दैनै तिंयां तिह च़ंदीए सिक्कै प्रधान परोहिता और मुखियै लै बापस। 
MAT,27,4,"तेखअ बोलअ तेऊ तिन्नां लै इहअ बी, “मंऐं किअ अह पाप कि नर्दोश मणछ दैनअ थारै हाथै मारना लै?” तिन्नैं बोलअ इहअ, “हाम्हां किज़ै आसा एता ज़ाण तूह?” "
MAT,27,5,तेखअ शोटै तेऊ तिंयां सिक्कै मांदरे खोल़ै और आप्पू लै दैनी फांसी। 
MAT,27,6,"प्रधान परोहितै बोलअ तिन्नां सिक्कै लै इहअ, “म्हारै बधाने साबै निं इना सिक्कै हाम्हैं मांदरे भढारै डाही सकदै। किल्हैकि ईंयां ढबै दैनै तै हाम्हैं कसा मणछा मारना लै किम्मत।” "
MAT,27,7,ता तिन्नैं किअ आप्पू मांझ़ै जोग और तिन्नां सिक्कै करै लअ परदेसी दाबणा लै एकी खमारो खेच मोलै। 
MAT,27,8,इहअ करै आसा तेऊ खेचा नांअ आझ़ तैणीं लोहूओ खेच पल़अ द। 
MAT,27,9,"इहअ करै हुअ परमेशरे गूर यिर्मयाह बोलअ द बैण पूरअ, “तिन्नैं च़कै तिंयां तिह सिक्कै, मतलब पैहलै ई दैनै दै मोलै-इस्राएली लोगे पित्तरै त हेरअ द पैहलै ई बोली कि तेऊओ ज़ल्म हणअ, "
MAT,27,10,और ज़िहअ प्रभू मुल्है हुकम दैनअ त तिहअ ई दैनअ तिन्नैं खमारे खेचो मोल।” 
MAT,27,11,"ज़ांऊं ईशू राजपाल पिलातुस सम्हनै खल़अ त, ता तेऊ पुछ़अ ईशू का, “तूह कै यहूदी लोगो राज़अ आसा?” ईशू बोलअ,  “तंऐं हेरअ आप्पै बोली।” "
MAT,27,12,"ज़ेभै प्रधान परोहित और मुखियै ईशू लै दोशा लांदै तै लागै दै, तेभै निं ईशू तिन्नां लै किछ़ बी ज़बाब दैनअ। "
MAT,27,13,"एता लै बोलअ पिलातुसै, “ताखा कै शुण्हदअ निं आथी कि ईंयां लोग ताल्है केतरी गल्ले दोशा आसा लांदै लागै दै?” "
MAT,27,14,"पर ईशू निं तेऊए गल्लो बी किछ़ै ज़बाब दैनअ, इधी तैणीं कि पिलातुस बी हुअ रहैन। "
MAT,27,15,पिलातुसो त इहअ रबाज़ कि सह करा त तेऊ फसहे थैरे धैल़ी एकी कैदी आज़ाद ज़ुंण कैद खानै दी होए और ज़हा लै लोग आज़ाद करने अरज़ करे। 
MAT,27,16,तेऊ ज़मानैं त बरोबा नांओं एक मशूर कैदी कैद खानै दी बंद किअ द। 
MAT,27,17,"ता ज़ांऊं तिंयां कठा हुऐ, पिलातुसै बोलअ तिन्नां लै, “तम्हैं कसा च़ाहा कि हुंह छ़ाडूं तम्हां लै? बरोबा छ़ाडूं, कि ईशू, ज़हा लै मसीहा बोला?” "
MAT,27,18,तेऊ का आसा त थोघ कि ईशू आसा तिन्नैं ज़िदै मारै बाझ़ी दोशै ढाकअ द। 
MAT,27,19,"ज़ांऊं सह न्याय आसना दी बेठअ द त, ता तेऊए लाल़ी दैनअ तेऊ लै समाद “तूह धर्मीं मणछे मांमलै दी निं हाथ पाई आथी; किल्हैकि मुंह आसा हुअ द सुपनै करै बडअ भारी दुख।” "
MAT,27,20,प्रधान परोहितै और मुखियै होर लोग इहै शकाऊऐ कि तम्हैं मांगै बरोबा और ईशू लै बोलै इहअ कि एऊ पाआ मारी। 
MAT,27,21,"पिलातुसै ज़ांऊं इहअ पुछ़अ कि इना दूई मांझ़ै तम्हां कुंण लोल़ी कि तम्हां लै हुंह छ़ाडूं? ता तिन्नैं सोभी बोलअ इहअ, “हाम्हां लै छ़ाड बरोबा।” "
MAT,27,22,"पिलातुसै पुछ़अ तिन्नां का, “तै ईशूओ ज़हा लै मसीहा बोला, एऊओ कै करूं?” तिन्नैं सोभी बोलअ इहअ कि एऊ पाआ क्रूसा दी मारी। "
MAT,27,23,"पिलातुसै बोलअ तिन्नां लै, “किल्है, एऊ किज़ै बूरअ काम किअ?” पर तिन्नैं लाई होर भी ज़ोरै-ज़ोरै लैल़ा, “एऊ छ़ड़ाऊआ क्रूसा दी।” "
MAT,27,24,"ज़ांऊं पिलातुसै भाल़अ कि अह गल्ल निं हणैं आल़ी आथी और इनै लाअ होर बी हाल्लअ-गोल्लअ करी, ता तेऊ पाणींओ कटोरअ मांगअ और तिन्नां सम्हनै धोऐ आपणैं हाथ तेखअ बोलअ तिन्नां लै, “हुंह आसा एऊ धर्मीं मणछे लोहू का नर्दोश; और एता ज़ाणा तम्हैं ई।” "
MAT,27,25,"तेखअ दैनअ तिन्नैं सोभी लोगै ज़बाब, “एऊ मारनैओ दोश लोल़ी हाम्हां और म्हारै शोहरू लै लागअ।” "
MAT,27,26,"इहअ शूणीं करै किअ पिलातुसै लोगा खुश करनै तैणीं बरोबा कैद खानै का आज़ाद, और ईशू दैनअ कोल़ै करै च़िकी क्रूसा दी छ़ड़ाऊंणा लै। "
MAT,27,27,तेखअ निंयं मुखिये सपाही ईशू कैद खानै भितरा लै और सपाहीओ दल किऐ तेऊ फेर खल़ै। 
MAT,27,28,तेखअ बन्हैऊंअ तेऊए झिकल़ै खोल्ही करै तेऊ लै लाल च़ोल़अ 
MAT,27,29,"और झ़रीलै कांडैओ मुगट डाहअ गुंदी करै तेऊए मुंडा प्रैंदै और हाथै दैनी एक शोठी और तेऊ सम्हनै ज़ान्हूं दी बेशी लागै ठठै करदै, “हे यहूदी लोगे राज़ैआ, नमस्ते।” "
MAT,27,30,तिन्नैं ईशूए मुंहां दी थुकअ और तेऊ ई शोठै करै लागै तेऊए मुंडै बाहंदै। 
MAT,27,31,"ज़ांऊं तिंयां ठठअ-मखौल करी मुक्कै, तेखअ खोल्हअ तिन्नैं तेऊ का बैंज़णीं रंगो च़ोल़अ पोर्ही और तेऊ का बन्हैऊंऐं तेऊए ई झिकल़ै, तेखअ निंयं क्रूसा दी मारना लै येरुशलेम नगरी बागै। "
MAT,27,32,बागै डेऊंदी बारी भेटअ तिन्नां एक शमौन नांओं कुरेन नगरी का आअ द मणछ और तिन्नैं सह नभैऊशै ढाकअ और तेऊ लै बोलअ ज़ोरा-ज़ोरी कि क्रूस च़क। 
MAT,27,33,"तेखअ तेसा ज़ैगा ज़हा लै गुलगुता बोला, मतलब खोपल़ीए ज़ैगा, पुजी करै "
MAT,27,34,दैनअ तिन्नैं मुर्र नांओंए दुआई राल़अ द अंगूरो मिल्लअ रस झुटणा लै पर ईशू निं सह च़ाखी करै झुटणअ च़ाहअ। 
MAT,27,35,तेखअ छ़ड़ाऊअ तिन्नैं ईशू क्रूसा दी और तिन्नैं सपाही आप्पू मांझ़ै परच़ी पाई करै तेऊए झिकल़ै बांडै 
MAT,27,36,और तिंयां रहै तिधी पहरी बेशी। 
MAT,27,37,"पिलातुसै लिखअ एकी तगती दी ईशूओ दोश और सह टोकी क्रूसे च़ुंडी, तेथ त लिखअ द, “नासरत नगरीओ ईशू यहूदी लोगो राज़अ।” "
MAT,27,38,तिन्नैं छ़ड़ाऊऐ क्रूसा दी दूई डाकू बी एक ईशूए दैहणीं बाखा और एक बाऊंईं बाखा। 
MAT,27,39,तेसी बाती एछदै-डेऊंदै करा तै आपणैं मूंड झ़ल़ाऊई करै तिन्नें निंदा; 
MAT,27,40,"संघा करा तै तिंयां इहअ बोली “हे मांदरा ढोल़णैं आल़ैआ, और चिऐ धैल़ै बणांणैं आल़ैआ, तूह आप्पू ता बच़, ज़ै तूह परमेशरो शोहरू आसा, तै होथ क्रूसा का धरनीं।” "
MAT,27,41,इहअ ई प्रधान परोहित बी शास्त्री मुखियै लागै सोभ ठठै करदै और तिंयां बोला तै इहअ कि 
MAT,27,42,"“होर हेरै एऊ बच़ाऊई पर आप्पू निं अह बच़ी सकदअ! अह ता इस्राएलो राज़अ आसा। ऐबै ज़ै अह क्रूसा का धरनीं होथे, तै करनअ हाम्हां बी एऊ दी विश्वास।” "
MAT,27,43,"अह ता परमेशरा दी भरोस्सअ डाहा, ज़ै सह च़ाहा; तै ऐबै छ़ड़ैऊऐ एऊ, किल्हैकि अह बोला त इहअ, “हुंह आसा परमेशरो शोहरू।” "
MAT,27,44,"इहअ ई ज़ुंण तिंयां ईशू संघै डाकू बी तै क्रूसा दी छ़ड़ाऊऐ दै, तिंयां बी लागै ईशूए निंदा करदै। "
MAT,27,45,दपहरा पोर्ही चिऊथै पहरै तैणीं रहअ तेऊ देशै घोर न्हैरअ हई और उडै तैणीं रही ज़ेही राच पल़ी। 
MAT,27,46,"चिऊथै पहरै नेल़ ईशू आपणीं बोली दी ज़ोरै-ज़ोरै बोलअ,  “इलोई, इलोई, लम्मा शबक्तनी?” मतलब  “हे मेरै परमेशर, हे मेरै परमेशर, तंऐं हुंह किल्है छ़ाडअ?” "
MAT,27,47,"ता ज़ुंण तिधी खल़्हुऐ दै तै तिन्नां मांझ़ै बोलअ कई लोगै इहअ, “अह आसा एलियाह लै हाक्का लांदअ लागअ द।” "
MAT,27,48,एक आअ ठुर्ही करै और मिल्लै अंगूरे रसा दी चुशू डबेऊअ और नगाल़ीए च़ुंडी दी चैल़ी करै दैनअ तेऊए खाखा च़ाखणा लै। 
MAT,27,49,"ता होरी बोलअ इहअ कि खल़्हिया, भाल़ा हैनूं कि एलियाह एछा बी एऊ बच़ाऊंदअ। "
MAT,27,50,तेखअ शोटै ईशू ज़ोरै लैल़ पाई आपणैं प्राण। 
MAT,27,51,"तै हेरा, परमेशरे मांदरै लाअ द परदअ धेल़्हुअ प्रैंदा का थाल्लै तैणीं दूई बाखा लै और सारी पृथूई हुई ज़ाज़री और भिल़ी दी लागै पात्थर चटकारदै। "
MAT,27,52,घोरी खुल्ही और मूंऐं दै पबित्र लोगे ल्हासा हुई ज़िऊंदी 
MAT,27,53,और ज़िऊई करै नाठै तिंयां पबित्र नगरी लै और बडै भारी लोगा का तिंयां शुझुऐ बी। 
MAT,27,54,"तेखअ एकी सुबैदारै ज़ुंण तिधी ईशू नेल़ पहरी त, ज़ुंण सह ज़ाज़री तिधी हुई ती, तेता भाल़ी डरअ और बोलअ, “अह आसा सच्च़ी परमेशरो शोहरू।” "
MAT,27,55,तिधी ती बडी भारी बेटल़ी बी गलील लाक्कै का ईशूए सेऊआ करदी आई दी और तिंयां ती लागी दी इना सोभी गल्ला भाल़ी। 
MAT,27,56,"ता तिन्नां मांझ़ै ती मगदल़ गराऊंए मरिअम, याकूब और योसेसे आम्मां मरिअम और जबदीए शोहरूए आम्मां बी। "
MAT,27,57,"ज़ांऊं सान्ह च़ाल्ली ती पल़ी, ता एक युसुफ नांओं अरमतियाह गराऊंओ सेठ मणछ, सह त आप्पू बी ईशूओ च़ेल्लअ। सह आअ राजपाल पिलातुसा सेटा संघा मांगी तेऊ का ईशूए ल्हास। "
MAT,27,58,राजपाल पिलातुसै दैनी तेऊ लै ईशूए ल्हासा निंणे ज़ाज़त। 
MAT,27,59,युसुफै पल़ेटी ल्हास निंईं करै शेतै झिकल़ै दी 
MAT,27,60,संघा डाही तेऊ सह ल्हास नऊंईं घोरी दी ज़ुंण तेऊ शाफल़ा दी मज़दूरा लाई करै ती खण्हीं दी। संघा डाही तेसा घोरी प्रैंदै एक बडी टोल्ह तेखअ लागअ आपणैं घरा लै हांढदअ। 
MAT,27,61,तिधी ती मगदल़ गराऊंए मरिअम और दुजी मरिअम घोरी सम्हनै बेठी भाल़ी लागी दी। 
MAT,27,62,"दुजै धैल़ै हुऐ बशैघे धैल़ी प्रधान परोहित और फरीसी लोग राजपाल पिलातुसा सेटा कठा संघा बोलअ तिन्नैं राजपाला लै, "
MAT,27,63,"“हे श्रीमान, हाम्हां का आसा थोघ कि तेऊ झ़ुठै मणछै बोलअ त आपणीं ज़िऊंदी ज़िता इहअ, ‘मेरै मरनै का बाद हणअ मुंह चिई धैल़ै बाद भी ज़िऊंदै।’ "
MAT,27,64,ता तूह दै इहअ हुकम कि चिई धैल़ै तैणीं डाहणअ हाम्हां तेसा घोरी बागै राची-धैल़ी पहरअ पाई ज़िधी सह दाबी आसा डाहअ द। इहअ निं हआ कि तेऊए च़ेल्लै तेऊए ल्हास च़ोरी पाए और लोगा का लागे इहअ बोलदै कि सह हुअ मरी करै ज़िऊंदअ। अह हणअ हाम्हां लै पिछ़लै धोखै का बी खास्सअ बूरअ।” 
MAT,27,65,"राजपाल पिलातुसै बोलअ तिन्नां लै, “तम्हां का पहरी ता बतेर्है आसा, और तम्हैं डेओआ, संघा पाआ आपणैं साबै तिधी पहरअ।” "
MAT,27,66,तिन्नैं बी पहरी निंयैं और घोरी बागै टोल्हा दी लाई रोम राज़ैए मोहर ताकि सरकारी मोहरा लाई दी टोल्हा पोर्ही नां काढे। संघा पाअ तिधी सपाही करै पहरअ। 
MAT,28,1,"बशैघे धैल़ी बाद, हबते पैहली धैल़ी दोती दोथी आई मगदल़ गराऊंए मरिअम और दुजी मरिअम घोरी सेटा ईशू भाल़ी। "
MAT,28,2,"ता हेरा तिधी हुई एक बडी ज़ाज़री, किल्हैकि प्रभूओ एक स्वर्ग दूत सरगा का होथअ, और घोरीए मोहरै दी लाई दी बडी टोल्ह बदल़ी पोर्ही और आप्पू बेठअ तेता प्रैंदै। "
MAT,28,3,तेऊए झिकल़ै तै शेतै और तेथ त ज़िहअ पाल़अ पल़अ द और च़मकदअ लागअ द और तेऊओ रूप त बिज़ल़ी ज़िहअ। 
MAT,28,4,तेखअ लागै तेऊए डरै तिंयां पहरी काम्बदै और तिंयां हुऐ ज़िहै मूंऐं दै मणछा ज़िहै। 
MAT,28,5,"स्वर्ग दूतै बोलअ तिन्नां बेटल़ी लै, “तम्हैं निं डरा आथी, मुखा आसा थोघ कि तम्हैं आसा लागी दी ईशू लोल़ी ज़ुंण क्रूसा दी मारअ त। "
MAT,28,6,"सह निं इधी आथी, पर ज़िहअ तेऊ बोलअ त; तिहअ ई हुअ सह ज़िऊंदअ। एछा, एसा ज़ैगा भाल़ा ज़िधी ईशू त डाहअ द। "
MAT,28,7,"तम्हैं करा इहअ एभी डेओआ तेऊए च़ेल्लै का खोज़ै इहअ कि सह हुअ मरी करै ज़िऊंदअ; और हेरे, सह गअ तम्हां का पैहलै गलील लाक्कै लै डेऊई। तिधी हणैं तम्हां तेऊए दर्शण, हेरे, मंऐं हेरअ तम्हां का खोज़ी।” "
MAT,28,8,तिंयां बेटल़ी लागी डरै काम्बदी पर बडै नंदा दी खुशी-खुशी घोरी सेटा का ठुर्ही घरा लै और च़ेल्लै का समादा खोज़दी। 
MAT,28,9,तेखअ भेटअ तिन्नां ईशू और तिन्नां संघै की गल्ला-बाता और च़ेल्लै बी टेक्कअ ईशू सेटा एछी करै माथअ। 
MAT,28,10,"तेखअ बोलअ ईशू तिन्नां लै,  “डरा निं आथी, मेरै होरी भाई लै बोला कि गलील लाक्कै लै डेओआ, हुंह शुझणअ तिन्नां का तिधी।” "
MAT,28,11,तिंयां बेटल़ी ती होरी च़ेल्लै सेटा लै समादा खोज़दी डेऊंदी ई लागी दी कि तिन्नां पहरी मांझ़ै नाठै कई ज़ण्हैं नगरी लै तिन्नैं खोज़अ प्रधान परोहिता का पूरअ हाल। 
MAT,28,12,"तेखअ किअ तिन्नैं मुखियै संघै कठा हई करै जोग, और तिन्नां सपाही लै बोलअ खास्सी च़ंदी रिशपत दैई करै, "
MAT,28,13,“एसा गल्ला निं कोही का खोज़ी। पर लोगा का बोलै इहअ कि राची तै हाम्हैं सुत्तै दै और तेऊए च़ेल्लै पाई राची सह ल्हास च़ोरी। 
MAT,28,14,"ज़ै थारी अह गल्ल कि तम्हैं तै राची सुत्तै दै पिलातुस मुखिये कानै पुजे, ता तेऊ समझ़ाऊंमै हाम्हैं और तम्हैं बच़ाऊंणै हाम्हां तेऊ खातरै का।” "
MAT,28,15,ता तिन्नैं ढबै निंयैं और ज़िहअ तिन्नैं बोलअ त तिहअ ई बोलअ तिन्नैं सपाही सोभी का। अह गल्ल आसा आझ़ तैणीं बी यहूदी मांझ़ै सोभी एही ई समझ़ी दी। 
MAT,28,16,तिंयां गैरा च़ेल्लै नाठै गलील लाक्के तेसा धारा प्रैंदै ज़ुंण ईशू तिन्नां का खोज़अ त। 
MAT,28,17,तिधी डेऊई भेटअ तिन्नां ईशू और तेऊ सेटा टेक्कअ माथअ। पर कई ज़ण्हैं त अज़ी बी मनैं बैहम कि अह सच्च़ी हुअ भी ज़िऊंदअ! 
MAT,28,18,"ईशू आअ तिन्नां सेटा और बोलअ,  “स्वर्ग और पृथूईओ सारअ हक दैनअ मुल्है। "
MAT,28,19,"एता लै डेओआ तम्हैं संसारे सोभी ज़ातीए लोगा सेटा लै और तिन्नां बणांआ मेरै च़ेल्लै। संघा दैआ तिन्नां लै बाप्पू परमेशर, परमेशर शोहरू और परमेशर पबित्र आत्में नांओंऐं डुबकी। "
MAT,28,20,तिन्नां का सखाऊआ तम्हैं तिन्नां सोभी गल्ला मनणी ज़ुंण मंऐं तम्हां का आसा खोज़ी दी। एसा गल्ला लै रहै तम्हैं निहंचै दी: हुंह आसा संसार खतम हणैं तैणीं सदा तम्हां संघै।” 
MRK,1,1,अह खुशीओ समाद आसा ईशू मसीहे बारै ज़ुंण परमेशरो शोहरू आसा। एते शुरूआत हुई इहअ करै 
MRK,1,2,"ज़िहअ परमेशरे गूर याशायाहे कताबा दी आसा लिखअ द, “भाल़, मुंह छ़ाडणअ आपणअ दूत ताह आजू ज़हा ताल्है बात दैणीं बणांईं। "
MRK,1,3,दूर उज़ल़ ज़ैगा का आसा लागअ द एकी हाक्का लाणैं आल़ैओ बोल शुण्हदअ कि ‘प्रभूए सल़का करा सरली और तेऊए सुआगत करना लै रहा तैर्हुई।’” 
MRK,1,4,अह दूत त युहन्ना डुबकी दैणैं आल़अ। सह रहा त उज़ल़ कराहणीं ज़ैगा दी और सह त इहअ प्रच़ार करदअ लागअ द कि आपणअ मन बदल़ा और पाप करनअ छ़ाडा ताकि परमेशर तम्हां माफ करे और तेखअ दैंऊं हुंह तम्हां लै डुबकी। 
MRK,1,5,यहूदा लाक्के और येरुशलेम नगरी रहणैं आल़ै बडै भारी लोग नाठै तेऊ सेटा लै और तिन्नैं लई आपणैं-आपणैं पाप मनी करै जरदण नदी दी तेऊ का डुबकी। 
MRK,1,6,युहन्ना बान्हां त घेरी ऊँटे ऊने झिकल़ै और आपणीं कुछी दी बान्हां त च़ाम्भल़ेओ गाचू और खाणां लै खाआ त रैट्टै और मखीर। ( ) 
MRK,1,7,"संघा करा त सह इहअ प्रच़ार “ज़ुंण मुंह बाद एछणैं आल़अ आसा, सह आसा सोभी का महान। इधी तैणीं कि हुंह निं तेऊ सेटा एता जोगी बी आथी कि हुंह तेऊए पोलल़ै खोल्हणैं च़ाकरी करनै आल़अ टैहलू बणीं सकूं। "
MRK,1,8,“मंऐं ता दैनी तम्हां लै पाणीं दी डुबकी पर तेऊ दैणीं तम्हां लै पबित्र आत्मां दी डुबकी।” 
MRK,1,9,तिन्नां धैल़ै आअ ईशू बी गलील लाक्के नासरत गराऊंआं का युहन्ना सेटा लै और जरदण नदी दी तेऊ का डुबकी लई। 
MRK,1,10,ईशू निखल़अ पाणीं जैंदरा का डुबकी दैई करै उझै। ता तेभी खुल्हअ तेऊ लै सरग। सरगा का भाल़ी तेऊ पबित्र आत्मां कबूतरा ज़ेही आप्पू प्रैंदै एछदी। 
MRK,1,11,"परमेशरै बोलअ स्वर्गा का इहअ, “तूह आसा मेरअ शोहरू ज़हा लै हुंह खास्सअ झ़ूरा। हुंह आसा ताखा खुश।” "
MRK,1,12,पबित्र आत्मां निंयं तेभी ईशू कराहणीं उज़ल़ ज़ैगा लै। 
MRK,1,13,तिधी रहअ शैतान च़ाल़्ही धैल़ी तैणीं तेऊ परखदअ लागी और सह रहअ उज़ल़ ज़ैगा दी बणें ज़ीबा संघै और स्वर्ग दूत रहै तेऊए सेऊआ-च़ाकरी करदै लागी। 
MRK,1,14,"युहन्ना कैद करनै का बाद आअ ईशू गलील लाक्कै लै। तिधी खोज़अ लोगा का तेऊ परमेशरो खुशीओ समाद इहअ बोली कि, "
MRK,1,15,“ज़ेते बारै परमेशरै बोलअ त सह बगत गअ पुजी; स्वर्गो राज़ गअ नेल़ एछी। पाप करनअ छ़ाडा आपणअ मन बदल़ा और एऊ खुशीए समादा दी करा विश्वास।”  
MRK,1,16,"गलील समुंदरे बाढै हांढदी-फिरदी भाल़ै ईशू शमौन और तेऊओ भाऊ आन्दरू समुंदरा दी माह्छ़ली ढाकणा लै ज़ाल़ा पांदै, किल्हैकि तिंयां तै माह्छ़ली ढाकणैं आल़ै। "
MRK,1,17,"ईशू बोलअ तिन्नां लै,  “ज़ेही तम्हैं माह्छ़ली कठा करदै आसा लागै दै, मुंह संघै च़ाल्ला हुंह सखाऊं तम्हां मेरै च़ेल्लै हणां लै मणछ कठा करनै।”  "
MRK,1,18,तिंयां बी लागै तेभी ज़ाल़ा छ़ाडी करै तेऊ संघै हांढदै। 
MRK,1,19,"थोल़ै आजू डेऊई करै भाल़ै ईशू दूई होर भाई, याकूब और तेऊओ भाऊ युहन्ना। तिंयां तै लागै दै आपणैं बाप्पू जबदी संघै किश्ती प्रैंदै बेशी ज़ाल़ा सोहरदै। "
MRK,1,20,तेऊ शादै तेभी तिंयां बी और तिंयां लागै आपणैं बाप्पू जबदी होरी मज़दूरा संघै किश्ती दी छ़ाडी करै तेऊ संघै हांढदै। 
MRK,1,21,तिधा का पुजै तिंयां कफरनहूम नगरी और ईशू लागअ तेभी पोर्ही बशैघे धैल़ी आराधना कोठी दी शिक्षा दैंदअ। 
MRK,1,22,सोभ लोग हुऐ तिधी तेऊए शिक्षा शूणीं रहैन। किल्हैकि सह निं शास्त्री फरीसी लोगा ज़ेही शिक्षा दैंदअ त ज़ुंण लोगा का बधाने तिन्नां गल्ला भी-भी खोज़ा तै ज़ुंण पैहलै होरी आसा बोली दी। पर सह दैआ त इहै गूरू ज़ेही शिक्षा ज़ेतो तेऊ हक और आप्पू का थोघ हआ त। 
MRK,1,23,तिधी त तिन्नें आराधना कोठी दी एक मणछ तेऊ दी त भूत शाचअ द। 
MRK,1,24,"तेऊ पाई ज़ोरै-ज़ोरै हाक्का। सह लागअ बोलदअ, “हे ईशू नासरी, हाम्हां भूता निं ताह संघै किछ़ै काम आथी! तूह कै हाम्हां खतम करदअ आसा आअ द? मुखा आसा थोघ कि तूह कुंण आसा, तूह आसा परमेशरै छ़ाडअ द पबित्र।” "
MRK,1,25,"ईशू लागअ तेऊ नैरदअ,  “च़ुप्पी रह; और एऊ मणछा का निखल़ पोर्ही।”  "
MRK,1,26,तिंयां भूत निखल़ै तेभी तेऊ मणछा मरोक्की करै और लैल़ा-पकारा लांदी दूर। 
MRK,1,27,"एसा गल्ला भाल़ी हूई सोभी लोगा रहैनी और आप्पू मांझ़ै लागै गल्ला करदै, “अह किज़ै गल्ल आसा? अह ता कोई नऊंईं शिक्षा आसा! एऊ ता एतरअ हक आसा कि भूता लै बी दैआ पोर्ही निखल़णेंओ हुकम! और तिंयां बी मना ज़िहअ एऊ बोलअ तिहअ ई!” "
MRK,1,28,ता इहअ करै लागअ ईशूए बारै ओरी-पोरी गलील लाक्कै सारै दी कई ज़ैगा थोघ। 
MRK,1,29,तेखअ नाठअ ईशू आराधना कोठी का याकूब और युहन्ना संघै शमौन और आन्दरू च़ेल्ले घरा लै। 
MRK,1,30,शमौन पतरसे शाशुई त ज़ौर आअ द और तिन्नैं खोज़अ तेभी तेसे बारै ईशू का। 
MRK,1,31,तेखअ तेऊ नेल़ डेऊई करै तेसो हाथ ढाकअ और सह झ़ैऊई खल़ी; और तेसो ज़ौर बेठअ तेभी और सह लागी तिन्नां लै बैल़ी चाणदी। 
MRK,1,32,ज़ांऊं सान्ह पल़ी ता तेऊ सेटा लै आणै कई बमार और भूत शाचै दै मणछ। 
MRK,1,33,तेसा नगरीए बडै भारी लोग हुऐ तिधी दुआरा आजू कठा। 
MRK,1,34,तेऊ किऐ बडै भारी कई रंगे बमारी दी पल़ै दै दुखी लोग ठीक और बडै भारी भूत बी काढै। ईशू निं तिन्नां भूता बोल़णैं ई दैनअ त कि तिंयां तेऊए बारै लोगा का खोज़े किल्हैकि तिन्नां का त तेऊओ थोघ कि सह आसा परमेशरै छ़ाडअ द पबित्र। 
MRK,1,35,ईशू उझ़ुअ राची भैणै का पैहलै और तिधा का नाठअ एक कांगनरांगी ज़ैगा लै प्राथणां करदअ। 
MRK,1,36,ता पिछ़ू आऐ शमौन और तेऊए होर साथी तेऊ लोल़ै। 
MRK,1,37,"ज़ांऊं तिन्नां सह भेटअ, ता तिन्नैं बोलअ तेऊ लै, “कई लोग आसा नगरी ताह भाल़ै लागै दै।” "
MRK,1,38,"ईशू बोलअ तिन्नां लै,  “च़ाल्ला, हाम्हां डेऊणअ किधी ओरी-पोरी गराऊंआं दी ताकि हुंह प्रच़ार करी सकूं; किल्हैकि हुंह आसा एते ई तैणीं आअ द।” "
MRK,1,39,"तेखअ नाठअ ईशू गलील लाक्कै कई ज़ैगा, संघा रहअ आराधना कोठी दी प्रच़ार करदअ लागी और भूत शाचै दै लोगा बी रहअ ठीक करदअ लागी। "
MRK,1,40,"तिधी आअ एक कोल़्हे बमारी आल़अ और तेऊ ईशू सेटा माथअ टेकी करै अरज़ की, “ज़ै तूह च़ाहे तै सका तूह मुंह एसा कोल़्हे बमारी का ठीक करी।” "
MRK,1,41,"ईशू फिरी तेऊए बडी भारी झींण संघा लाअ तेऊ दी हाथ और तेऊ लै बोलअ इहअ,  “हुंबी च़ाहा” “ठीक हअ।”  "
MRK,1,42,सह मणछ हुअ तेभी कोल़्हे बमारी का ठीक। 
MRK,1,43,ईशू छ़ाडअ सह एही चतैनगी दैई परोहिता सेटा लै कि 
MRK,1,44,"“हेरे, एसा गल्ला निं होरी कोही का खोज़ी। हाँ, परोहिता सेटा डेऊई एछ आप्पू रहैऊई और कोल़्हे बमारी का शुचै हणें बारै ज़ुंण बधान परमेशरे गूर मुसा आसा खोज़अ द तेऊ साबै दै भैंट, ताकि तिंयां भाल़े कि तूह गअ कोल़्हे बमारी का शुचअ हई।” ( ) "
MRK,1,45,पर सह नाठअ तिधा का मांदरै परोहिता सेटा और तिधा का बागै एछी खोज़ी तेऊ तिंयां सारी गल्ला कई लोगा का कि ईशू सह किहअ करै किअ राम्बल़अ। इहअ करै पुजी तिंयां गल्ला कई ज़ैगा और ईशू बी निं लोगा सम्हनै नगरी दी डेऊई सकअ सह रहअ नगरी बागै कांगनरांगै दी; पर तेथ बी लागै च़ऊ बाखा हर लाक्कै का लोग ईशू सेटा लै एछदै। 
MRK,2,1,खास्सै धैल़ै बाद आअ ईशू बी कफरनहूम नगरी लै और लोगै शूणअ कि सह आसा एऊ घरै। 
MRK,2,2,तेखअ तिधी हुऐ एतरै लोग कठा कि दुआरा आजू बी निं सिऊंणी सहरना लै ज़ैगा रही और ईशू त तिन्नां का परमेशरे बैणा खोज़दअ लागअ द। 
MRK,2,3,तिधी आणअ लोगै एक दरंगे बमारी आल़अ मरीज़ च़ऊ मणछा करै ईशू सेटा लै च़की। 
MRK,2,4,"तिधी दुआरा सेटा तै बडै भारी खास्सै लोग कठा हुऐ दै। खास्सै लोगा हणें बज़्हा निं तिंयां ईशू सेटा पुजी सकै। तिन्नैं पेच़अ तेऊ घरो छ़ाप्पर तैहा सिधा ज़ेथ हेठै ईशू त बेठअ द। ज़ेथ दी सह दरंगो मरीज़ सताऊअ द त, सह बछ़ाऊणअ छ़ड़ाऊअ तिन्नैं छ़ाप्परा बाती च़ऊ कूणैं राशी बान्हीं करै उंधै। "
MRK,2,5,"ईशू बोलअ तिन्नों विश्वास भाल़ी करै तेऊ दरंगे बमारी आल़ै मरीज़ा का, “मेरै शोहरूआ, तेरै पाप हुऐ माफ।” "
MRK,2,6,तेखअ कई शास्त्री ज़ुंण तिधी तै बेठै दै तिंयां लागै सोठदै कि 
MRK,2,7,"“अह मणछ इहअ किल्है बोला? अह ता परमेशरे कदर बी निं करदअ, परमेशरा छ़ाडी होर कुंण सका पाप माफ करी?” ( ) "
MRK,2,8,"ईशू हेरअ तेभी आपणीं आत्मां दी तिन्नें मनें गल्ला भुझ़ी कि ईंयां किज़ै सोठा और तेऊ तिन्नां लै बोलअ, “तम्हैं आपणैं मना दी इहअ किल्है आसा लागै दै सोठदै? "
MRK,2,9,“सान किज़ै आसा? एऊ दरंगे मरीज़ा लै इहअ बोल़णअ कि तेरै पाप हुऐ माफ या इहअ बोल़णअ उझ़ू आपणैं बछ़ाऊणैं च़क और हांढदअ फिरदअ लाग?  
MRK,2,10,"ज़िहअ करै तम्हां का थोघ लागे कि मुंह मणछे शोहरू लै आसा पृथूई दी पाप माफ करनैओ हक।” तेखअ बोलअ ईशू तेऊ दरंगे मरीज़ा लै, "
MRK,2,11,"“हुंह बोला ताल्है, उझ़ू आपणैं एऊ बछ़ाऊणैं च़क संघा डेऊ आपणैं घरा लै।” "
MRK,2,12,सह मरीज़ उझ़ुअ तेभी सोभी सम्हनै खल़अ और आपणैं बछ़ाऊणैं च़की नाठअ सह आपणीं ज़ांघा हांढी घरा लै। एसा गल्ला भाल़ी हुऐ सोभ लोग रहैन और तिंयां लागै परमेशरे बड़ाई करदै कि हाम्हैं निं इहअ च़मत्कार आझ़ तैणीं कधि हेरअ। 
MRK,2,13,ईशू बी तिधा का उझ़ुअ और सह नाठअ समुंदरे बाढै ता तिधी आऐ बडै भारी लोग तेऊ सेटा और सह लागअ तिन्नां लै शिक्षा दैंदअ। 
MRK,2,14,"तिधा का डेऊंदी बारी भाल़अ ईशू हलफीओ शोहरू लेबी नांओं मणछ कारै गराहणें थल़्ही दी बेठअ द और तेऊ लै बोलअ,  “मुंह पिछ़ू एछ।” ता सह बी तिधा का उझ़ुअ और सह नाठअ ईशू संघै। "
MRK,2,15,"ज़ांऊं सह तेऊए घरै रोटी खांदअ बेठअ, ता तिधी बेठै कई साबा का बाधू कारै गराहणै आल़ै और पापी मणछ ईशू और तेऊए च़ेल्लै संघै रोटी खांदै किल्हैकि तिधी तै इहै खास्सै लोग ज़ुंण ईशू संघा हआ तै। "
MRK,2,16,"बधाना सखाऊंणै आल़ै शास्त्री ज़ुंण फरीसी मणछ तै, तिन्नैं बोलअ एता भाल़ी करै कि अह आसा लागअ द कारै गराहणै आल़ै और पापी मणछा संघै रोटी खांदअ। तेखअ बोलअ तिन्नैं ईशूए च़ेल्लै लै, “अह साबा का बाधू कारै गराहणै आल़ै और पापी मणछा संघै किल्है खाआ-पिआ?” "
MRK,2,17,"इना गल्ला शूणीं करै बोलअ ईशू तिन्नां लै,  “ज़हा कोई दाह-खीज़ नांईं हंदी; तेऊ निं बैईदे ज़रुरत हंदी पर बमारा हआ बैईदे ज़रुरत; हुंह निं धर्मीं लै आथी पर हुंह आसा पापी शधाणूं आअ द।” "
MRK,2,18,"युहन्ना डुबकी दैणैं आल़े च़ेल्लै और फरीसी लोग करा तै ब्रत; ता तिन्नैं बोलअ ईशू सेटा एछी करै, “युहन्ने च़ेल्लै और फरीसी लोगे च़ेल्लै करा ब्रत; पर तेरै च़ेल्लै किल्है निं ब्रत करदै?” "
MRK,2,19,"ईशू दैनअ तिन्नां लै ज़बाब,  “ज़ेभै तैणीं लाल़अ बरातू संघै रहा, तेभै निं तिंयां ब्रत करदै। "
MRK,2,20,एक बगत एछणअ इहअ बी कि लाल़अ करनअ तिन्नां का ज़ुदअ और तेभै करनअ तिन्नां ब्रत।” 
MRK,2,21,"“नऊंऐं झिकल़ैओ शाटअ निं पराणैं झिकल़ै दी कोहै लांदअ, किल्हैकि झिकल़ै धोंदी बारी धेल़ा सह नऊंअ शाटअ तेऊ पराणैं झिकल़ै होर बी खास्सअ। "
MRK,2,22,"“नऊंऐं अंगूरे रसा बी निं पराणैं खाल्हल़ै दी कोहै डाहंदै, नांईं ता पराणैं खाल्हल़ै फुटा तेता करै और अंगूरो रस और तिंयां खाल्हल़ै हआ इहअ करै दुहै गल्ला बरैबाद। पर नऊंअ अंगूरो रस सका नऊंऐं खाल्हल़ै दी भरी।” "
MRK,2,23,"एकी धैल़ै त ईशू बशैघे धैल़ी खेचा बाती लागअ द डेऊंदअ, और तेऊए च़ेल्लै लागै बाता हांढदी खाणां लै गिंहूंए सीला चोल़दै। ( ) "
MRK,2,24,"फरीसी लोगै बोलअ तेऊ लै, “हेर, ईंयां बशैघे धैल़ी तेऊ कामां किल्है करा ज़ुंण तेसा धैल़ी करनअ मुसा गूरे बधाने साबै ठीक निं आथी?” "
MRK,2,25,"ईशू दैनअ तिन्नां लै ज़बाब,  “तम्हैं कै कधू इहअ निं पहल़अ कि ज़धू दाबेद राज़ै ज़रुरत पल़ी और ज़ांऊं सह और तेऊए साथी भुखै तै तेभै तेऊ किज़ै किअ? "
MRK,2,26,"तेऊ किहअ करै खाई अबियातार माहा परोहिते ज़मानैं परमेशरे ताम्बू भितरी डेऊई करै भैंट दैनी दी रोटी। ज़ेता मुसा गूरे बधाने साबै परोहिता छ़ाडी होर कोहै निं खाई सकदअ त, और तेऊ दैनी तिंयां आपणैं साथी लै बी?” "
MRK,2,27,"तेखअ बोलअ ईशू तिन्नां लै,  “बशैघो धैल़अ आसा मणछा लै बणांअ द, मणछ निं बशैघे धैल़ै लै आथी। "
MRK,2,28,तैही आसा हुंह मणछो शोहरू बशैघे धैल़ीओ बी मालक।” 
MRK,3,1,तेखअ नाठअ भी ईशू आराधना कोठी लै। तिधी त एक मणछ इहअ कि तेऊओ हाथ त मछैंअ द। 
MRK,3,2,फरीसी तै ईशू लै दोशा लाणें तैणीं ताखुऐ दै कि हाम्हां भाल़णअ कि अह बशैघे धैल़ी एऊ मणछा राम्बल़अ करा कि नांईं ज़ुंण मुसा गूरे बधाने साबै ठीक निं आथी। 
MRK,3,3,"ईशू बोलअ तेऊ मछैंऐं दै हाथे मणछा लै,  “इधी खल़्हू सोभी सम्हनै।” "
MRK,3,4,"तेखअ पुछ़अ ईशू तिन्नां का,  “बधाना दी किज़ै आसा लिखअ द? बशैघे धैल़ी भलअ करनअ ठीक आसा कि बूरअ करनअ? प्राण बच़ाऊंणै कि मारनअ?” पर तिंयां सोभ रहै च़ुप्पी। "
MRK,3,5,"ईशू भाल़अ फेर संघा बोलअ तेऊ तिन्नें काठै मना का दुखी हई करै रोशा संघै तेऊ मणछा लै,  “आपणअ हाथ कर आजू।” तेऊ बी किअ आपणअ हाथ आजू और तेऊओ हाथ हुअ राम्बल़अ। "
MRK,3,6,"तेखअ लागै फरीसी तिधा का बागै डेऊई करै तेभी हेरोदेस राज़े पक्ष लणै आल़ै लोगा संघै ईशूए खलाफ इहै जोगा करदै, “अह पाणअ त हाम्हां किहअ करै मारी।” "
MRK,3,7,कफरनहूम नगरी का नाठअ ईशू आपणैं च़ेल्लै संघै गलील समुंदरा बाखा लै। 
MRK,3,8,"गलील, यहूदा लाक्कै, इदूमिआ लाक्कै, येरुशलेम नगरी और जरदण नदी पार और सूर और सैदा नगरी ओरी-पोरी का आऐ बडै भारी लोग ईशू पिछ़ू। तिन्नैं शूणअ कि ईशू करा बडै-बडै नुआहरै काम और तेता भाल़ै आऐ तिंयां सोभ ईशू सेटा लै। "
MRK,3,9,"ईशू बोलअ आपणैं च़ेल्लै का, “इधी हुअ लोगो खास्सअ झाल़अ एता लै करा तम्हैं मुल्है एक होछ़ी किश्ती तैर ताकि तेथ प्रैंदै बेशी करै हुंह इना लोगा संघै गल्ला करूं।” "
MRK,3,10,किल्हैकि ईशू किऐ तै तधू कई बमार मणछ ठीक और ज़ेतरै बी बमार आऐ तै; तिंयां पल़ै तेऊ छ़ुंहदै एकी दुजै प्रैंदा बाती चुटी। 
MRK,3,11,"भूता आल़ै मणछ बी ज़ांऊं ईशू भाल़ा तै, तिंयां बी पल़ा तै ईशू सेटा उटी बाखा और लैल़ा-पकारा लाई करै बोला तै तिंयां इहअ, “तूह आसा परमेशरो शोहरू।” "
MRK,3,12,"ईशू बोलअ तिन्नां भूता लै चतैनगी दैई करै इहअ, “मेरै बारै निं कोही का खोज़ी कि हुंह कुंण आसा।” "
MRK,3,13,तेखअ नाठअ ईशू धारा प्रैंदा लै और ज़ुंण तेऊ आप्पू संघै निंणै च़ाहै तिंयां शादै तेऊ आप्पू सेटा और तिंयां नाठै तेऊ संघै। 
MRK,3,14,"तेखअ छ़ांटै तेऊ बारा ज़ण्हैं और तिन्नां लै बोलअ तेऊ शधाणूं कि तिंयां तेऊ संघा-संघा रहे और सह तिन्नां प्रच़ार करदै छ़ाडी सके, "
MRK,3,15,संघा लोगा का भूता काढणेंओ हक बी तिन्नां का होए। 
MRK,3,16,"तिंयां बारा ज़ण्हैं आसा ईंयां, शमौन ज़सरअ नांअ ईशू पतरस डाहअ, "
MRK,3,17,"जबदीए शोहरू याकूब, याकूबो भाऊ युहन्ना ज़हा नांअ ईशू गुल़ूबिज़ल़ूओ शोहरू डाहअ त। "
MRK,3,18,"आन्दरू, फिलिप्पुस, बरतुल्मैं, मत्ती, थोमा, हलफीओ शोहरू याकूब, तदैई शमौन कनानी, "
MRK,3,19,यहूदा इसकरोती ज़ुंणी ईशू ढाकणैं बी बझ़ैल़अ त। 
MRK,3,20,तेखअ आऐ ईशू और तेऊए च़ेल्लै कफरनहूम नगरी एकी घरै और तिधी हुऐ एतरै खास्सै लोग कठा कि तिन्नां निं रोटी खाणेंओ बगत बी भेटअ। 
MRK,3,21,"ज़ांऊं तेऊए घरा आल़ै इहअ शूणअ, ता तिंयां आऐ तेऊ घरा लै निंदै; किल्हैकि कई लोगै बोलअ तिन्नां का कि “सह आसा बेगरअ हुअ द।” "
MRK,3,22,"येरुशलेम नगरी का तै शास्त्री बी आऐ दै और तिंयां बी बोला तै इहअ कि एऊ दी आसा, “शैतान” और, “अह काढा भूते राज़ै शैताने शगती करै भूत।” "
MRK,3,23,"एसा गल्ला लै शादै ईशू तिंयां आप्पू सेटा लै और तिंयां समझ़ाऊऐ इहअ उदाहरण बोली,  “शैतान किहअ करै सका भूत बागै काढी तिंयां ता तेऊए आपणैं आसा? "
MRK,3,24,“ज़ै कसरी राईसी दी फूट पल़े; ता सह राईसी हआ बरैबाद। 
MRK,3,25,"ठीक इहअ ई ज़ै कसा घरे टबरा मांझ़ै फूट पल़े, ता सह घर बी हआ बरैबाद। "
MRK,3,26,"इहअ करै ज़ै शैतान आपणअ ई बरोधी हई करै आप्पू ई मांझ़ै फूट पाए, ता तेऊओ राज़ किहअ करै सका बणीं रही? तेऊओ राज़ हआ खतम। "
MRK,3,27,“पर कोहै निं शैताना ज़िहै जोधै मणछे घरै पेशी करै तेऊओ धन तेभै तैणीं लुटी सकदअ ज़ेभै तैणीं की सह तेऊ जोधै बान्हीं नां लऐ। तेखअ सका सह तेऊओ धन लुटी। 
MRK,3,28,"“हुंह खोज़ा तम्हां का सत्त कि मणछे सोभ पाप और निंदा हणैं माफ, "
MRK,3,29,पर ज़ुंण बी पबित्र आत्में खलाफ निंदा करे सह निं कधि माफ हणअ। सह हणअ सदा लै पापो ज़ुल्म करने आल़अ।” 
MRK,3,30,ईशू बोलअ तिन्नां लै इहअ तै कि तिंयां बोला तै तेऊ लै इहअ कि “एऊ दी आसा भूत शाचअ द।” 
MRK,3,31,तेखअ आऐ ईशूए आम्मां और भाऊ तेऊ भाल़ै तिंयां खल़्हुऐ बागै और तिन्नैं दैनअ ईशू लै समाद कि बागै एछी कर हाम्हां संघै गल्ला। 
MRK,3,32,"ईशू फेर तै बडै भारी खास्सै लोग कठा हुऐ दै ता तिन्नां मांझ़ै बोलअ एकी ईशू लै, “भाल़, तेरी आम्मां, भाई और बैहण आसा बागै ताह न्हैल़ै लागै दै तिंयां च़ाहा ताह संघै गल्ला-बाता करनी।” "
MRK,3,33,"ईशू तिन्नां लै ज़बाब दैनअ,  “मेरी आम्मां और मेरै भाई और बैहण कुंण आसा?” "
MRK,3,34,"तेखअ भाल़अ ईशू आप्पू फेर और ज़ुंण तिधी तै तिन्नां लै बोलअ,  “भाल़ा, मेरी आम्मां और मेरै भाई और बैहण आसा ईंयां। "
MRK,3,35,किल्हैकि ज़ुंण परमेशरो बैण शूणां और मना तिंयां ई आसा मेरै भाई-बैहण और आम्मां।” 
MRK,4,1,"तेखअ लागअ भी ईशू समुंदरे बाढै लोगा लै शिक्षा दैंदअ; ता तिधी हुऐ बडै भारी खास्सै लोग कठा और ईशू समुंदरा दी नाठअ और एकी किश्ती भितरी बेठअ, ता सारै लोग रहै समुंदरे बाढै शुक्की ज़ैगा खल़्हुई। "
MRK,4,2,"ता ईशू तिन्नां का उदाहरणा दी कई गल्ला सखाऊंदअ लागअ और आपणैं शिक्षा दी ईशू बोलअ, "
MRK,4,3,"“शूणां, एक बेज़ै बऊंणैं आल़अ निखल़अ बेज़ै बऊंदअ। "
MRK,4,4,"बेज़ै बऊंदी बारी पल़अ धख बेज़अ बाते बाढै, ता सह च़ुंघअ च़ेल्लू पखीरू। "
MRK,4,5,"“धख बेज़अ पल़अ शकरीली ज़िम्मीं दी, तिधी निं तेता खास्सअ माटअ भेटअ इहअ करै टिप्पअ सह जाऊअ। "
MRK,4,6,तिन्नां टिपरूए ज़लैल़ै निं डुघै माटै दी आथी तै और ज़ांऊं चटाक धुपअ लागअ ता तिंयां टिपरू दझ़ै संघा शुक्कै। 
MRK,4,7,“धख बेज़अ पल़अ झ़ाकल़ै। ज़ांऊं कांडै बझ़ै ता सह दाभूअ तेथ संघा तेथ निं फल़ लागै। 
MRK,4,8,"“पर धख बेज़अ पल़अ रज़दी-पज़दी ज़िम्मीं दी, ता तिन्नां दी लागी खास्सी फसल। कोई दी शौ गुणा, कोई दी शाठ गुणा और कोई तिह गुणा पज़ैआ।” "
MRK,4,9,"तेखअ बोलअ ईशू तिन्नां लै,  “ज़ै तम्हैं एता समझ़णअ च़ाहा, तै दै एसा गल्ला दी धैन कि मंऐं एभै तम्हां का किज़ै बोलअ।” "
MRK,4,10,"तेखअ ज़ांऊं ईशू आपणैं बारा च़ेल्लै और तिधी होरी कठा हुऐ दै लोगा संघै त, च़ेल्लै आऐ ईशू सेटा संघा पुछ़अ तिन्नैं उदाहरणे बारै। "
MRK,4,11,"ईशू दैनअ तिन्नां लै ज़बाब,  “तम्हैं ज़ुंण परमेशरे राज़ा दी आसा, हुंह खोज़ा तम्हां का खुल्ही करै। पर होरी लै ज़ुंण परमेशरे राज़ा दी नांईं आथी तिन्नां का खोज़ा हुंह उदाहरणा दी। "
MRK,4,12,"किल्हैकि ( ) ‘तिंयां निं मेरै मुंह भाल़ी करै शिखल़दै, और मेरी गल्ला शूणीं करै निं समझ़दै। ज़ै तिंयां समझ़ी जाए तै मांगणीं ती तिन्नां तेता लै माफी, संघा मुंह करनै तै तिन्नें तिंयां पाप माफ ज़ुंण तिन्नैं किऐ।’” "
MRK,4,13,"तेखअ बोलअ ईशू तिन्नां लै,  “तम्हैं कै एता समझ़ै निं? तै ईंयां होर उदाहरण किहअ करै समझ़णैं? "
MRK,4,14,बेज़ै बऊंणैं आल़अ ज़िम्मींदार आसा परमेशरे बैणा खोज़णैं आल़ै ज़िहअ। 
MRK,4,15,"“ज़ुंण बेज़अ बाते बाढै पल़अ, अह आसा तिन्नां लोगे बारै ज़ुंण परमेशरो बैण ता शूणां पर शैतान करा तिन्नां का तेता तेभी दूर। "
MRK,4,16,“तिहअ ई शकरीली ज़िम्मीं दी पल़अ द बेज़अ आसा तिन्नां लोगे बारै ज़ुंण परमेशरो बैण शूणां और तेभी खुशी-खुशी संघै मना। 
MRK,4,17,पर आप्पू पाक्कअ विश्वास नांईं हणें बज़्हा रहा तिंयां थोल़ै ई धैल़ै लै। बैण मनणें बज़्हा ज़ांऊं तिन्नां लै मसीबता एछा ता तिंयां छ़ाडा तेभै परमेशरा दी विश्वास करनअ। 
MRK,4,18,"“ज़ुंण बेज़अ झ़ाकल़ै पल़अ सह आसा तिन्नां मणछे बारै ज़ुंण बैण ता शूणां, "
MRK,4,19,"पर संसारै फिकर, धन-माया, लाल़च़ ज़ेही संसारे गल्ला दी लाआ तिंयां आपणअ सारअ धैन मन। परमेशरे बैणा पाआ तिंयां बिसरी। तिंयां निं तिहअ करदै ज़िहअ परमेशर च़ाहा कि तिंयां करे। "
MRK,4,20,"“ज़ुंण बेज़अ रज़दी-पज़दी ज़िम्मीं दी पल़अ अह आसा तिन्नां लोगे बारै ज़ुंणी परमेशरो बैण शूणअ, मनअ और विश्वास किअ। तिन्नैं किअ तिहअ ई ज़िहअ परमेशर च़ाहा कि तिंयां करे। तिंयां आसा एही बधिया फसला ज़िहै ज़ेथ तिह गुणा, शाठ गुणा ता कोई दी शौ गुणा फसल हुई।” "
MRK,4,21,"ईशू बोलअ तिन्नां लै,  “लोग निं लाटू ज़ाल़ी करै च़ठै हेठै या पाटल़ै हेठै दाबी डाहंदै। तेता डाहा उछ़टै दी ताकि सारै घरै प्रैशअ होए। "
MRK,4,22,किल्हैकि ढोपी डाही दी च़ीज़ शुझणीं सोभी का और गुप्त च़ीज़ हणीं सोभी सम्हनै प्रगट। 
MRK,4,23,"“ज़ै तम्हैं एता समझ़णअ च़ाहा, तै दै एसा गल्ला दी धैन कि मंऐं एभै तम्हां का किज़ै बोलअ।” "
MRK,4,24,"तेखअ बोलअ ईशू तिन्नां लै,  “ज़ुंण हुंह तम्हां लै बोला तेता शूणां धैन लाई, ज़ेऊ ढाल़ै तम्हैं होरी संघै बर्ताअ करा; तेऊ ढाल़ै हणअ तम्हां संघै बी बर्ताअ और तम्हां भेटणअ होर बी खास्सअ। "
MRK,4,25,"“ज़ुंण मेरी शिक्षा शूणां, तिन्नां लै दैणीं होर बी खास्सी समझ़। पर ज़ुंण मेरी शिक्षा नांईं शूणां, तिन्नां का निंणअ सह बी पोर्ही ज़ुंण तिन्नां का धख समझ़ होए बी।” "
MRK,4,26,"ईशू बोलअ तिन्नां लै भी इहअ,  “परमेशरो राज़ आसा इहअ, ज़िहअ ज़िम्मींदार ज़िम्मीं दी बेज़अ बऊआ। "
MRK,4,27,तेखअ रहा सह धैल़ आपणैं कामां लागी सह निं तेऊ बऊऐ दै बेज़ै बारै फिकर करदअ। बेज़ै का लागा टिपरू और बझ़ा तेतो निं तेऊ का थोघै हंदअ। 
MRK,4,28,"“अह ज़िम्मीं दैआ आप्पै फसल। पैहलै लागा टिपरू, तेखअ लागा सील, और एता बाद हआ सीला दी दाणअ तैर। "
MRK,4,29,"पर ज़ेभै फसल लऊंणा लै जा हई, तेभै छ़ाडा सह तेता लऊंदै, किल्हैकि तेऊए फसला लऊंणेओ बगत गअ हई।” "
MRK,4,30,"तेखअ बोलअ ईशू तिन्नां लै,  “हुंह परमेशरो राज़ किज़ू ज़िहअ खोज़ूं कि किहअ आसा? एता किज़ै उदाहरण खोज़ी करै समझ़ाऊंणअ? "
MRK,4,31,"“शूणां, परमेशरो राज़ आसा शाऊईए दाणैं ज़िहअ। शाऊईओ दाणअ आसा पृथूईए सोभी बेज़ै का होछ़अ बेज़अ। "
MRK,4,32,"सह आसा ता पृथूईए सोभी बेज़ै का होछ़अ, पर ज़ेभै तेऊ बऊआ, ता सह हआ सोभी शाग-पाचा का बडअ। ज़ांऊं तेते शाण्हीं बडी हआ; ता सरगे डैऊणै आल़ै च़ेल्लू पखीरू बी सका तेते छ़ैल्ली दी बसेरअ करी।” "
MRK,4,33,ईशू खोज़ै तिन्नां लै इहै ई कई उदाहरण और तिन्नें समझ़े साबै खोज़ा त तिन्नां का बैण। 
MRK,4,34,"एही गल्ला समझ़ाऊंणा लै करा त सह लोगा मांझ़ै उदाहरणा ई दी गल्ला, पर कांगनरांगै डेऊई करै खोज़ा त ईशू आपणैं च़ेल्लै का तिन्नां सारी गल्लो सारअ भेद। "
MRK,4,35,"तेऊ ई धैल़ै ज़ांऊं सान्ह च़ाल्ली ती पल़ी ता ईशू बोलअ आपणैं च़ेल्लै लै,  “च़ाल्ला हाम्हां डेऊणअ गलील समुंदरा पारा लै।” "
MRK,4,36,ईशू त किश्ती का ई लागअ द लोगा संघै गल्ला करदअ और च़ेल्लै नाठै ईशू संघा निंईं लोगा छ़ाडी तिधा का पारा बाखा लै। होर बी नाठै पिछ़ू तिन्नें आपणीं किश्ती दी बेठी संघा ती तेऊ संघै होर बी किश्ती। 
MRK,4,37,"तेखअ हुअ इहअ कि बडअ भारी ढिश बागर आअ, और छ़ाली लागी एतरी कि किश्ती लागी पाणीं करै भरदी। "
MRK,4,38,"पर आप्पू त ईशू किश्तीए पिछ़लै पास्सै दी सुत्तअ द। च़ेल्लै झ़ैऊअ ईशू खल़अ और बोलअ, “हे गूरू, ताह हैल़अ-फिकर निं आथी कि हाम्हैं सोभै च़ाल्लै पाणीं जैंदरी डुबी खतम हई?” "
MRK,4,39,"ईशू उझ़ुअ खल़अ और ढिश बागरी लै एक ज़ोरै झ़ाहल़ काढी, और समुंदरे छ़ाली लै बोलअ,  “शांत हअ, इधी रुक।” ता ढिश बागर रुकअ तेभी और समुंदर हुअ शांत, तैबै जाई करै हुअ चैन। "
MRK,4,40,"तैबै बोलअ ईशू तिन्नां लै,  “तम्हैं किल्है डरा? तम्हां कै अज़ी बी विश्वास निं हुअ?” ( ) "
MRK,4,41,"तिन्नां सोभी फिरअ बडअ भारी हैल़अ और तिंयां लागै आप्पू मांझ़ै इहअ बोलदै, “अह कुंण आसा, एऊए हर गल्ला मना ढिश बागर और समुंदरे छ़ाली बी?” "
MRK,5,1,तिंयां पुजै समुंदरा पार गरासेनी लाक्कै दी 
MRK,5,2,"और ज़ांऊं ईशू किश्ती का होथअ, ता तेभी आअ एक मणछ तेऊ मणछा दी त भूत शाचअ द, सह आअ मल्थाना का ईशू सेटा लै ठुर्ही करै। "
MRK,5,3,सह रहा त मल्थाना ई दी और तेऊ निं शांघल़ी करै बी बान्हीं सकदै तै। 
MRK,5,4,किल्हैकि लोगै बान्हअ त सह शांघल़ी करै बी पर सह पाआ त तेता बी चोल़ी और तेऊ निं कोहै बश करी सकदअ त। 
MRK,5,5,सह रहा त धैल़ी राची मल्थाना दी और नाल़ै-धारा ज़ोरै-ज़ोरै हाक्का लैल़ा लांदी रिंगदअ और आपणीं घेरी करा त सह तिछै पात्थरा करै क्रिंज़ा पाई छ़िन्ह बिन्ह। 
MRK,5,6,ईशू भाल़ी करै आअ सह दूरा का ठुर्ही करै और माथअ टेकी करै बोलअ तेऊ लैल़ा पाई इहअ 
MRK,5,7,"“हे ईशू परम प्रधान परमेशरे शोहरूआ, मेरअ ताह संघै कै मेल़-ज़ोल़? हुंह दैआ ताल्है परमेशरे सोह कि तूह निं मुल्है दुख दैई।” ( ) "
MRK,5,8,"किल्हैकि ईशू बोलअ तेऊ लै इहअ,  “भूता, एऊ मणछा का निखल़ पोर्ही।” "
MRK,5,9,"ईशू तेऊ का पुछ़अ,  “ताह नांअ कै आसा?” तेऊ दैनअ ईशू लै ज़बाब, “मुंह नांअ आसा सैना, किल्हैकि हाम्हैं आसा खास्सै।” "
MRK,5,10,तेऊ की ईशू का बडी भारी अरज़ कि हाम्हां निं एऊ लाक्कै का बागै काढी। 
MRK,5,11,तिधी त धारठी लागअ द खास्सै सुंगरो एक छ़ुंड च़रदअ; 
MRK,5,12,"तिन्नैं भूतै की ईशू का एही अरज़, “हाम्हां दै इना सुंगरा मांझ़ा लै डेऊणैं, ताकि हाम्हैं इना भितरी पेशी सके।” "
MRK,5,13,तेखअ दैनअ ईशू तिन्नां लै सुंगरा दी पेशणैंओ हुकम। तिंयां भूत पेठै तेऊ मणछा का निखल़ी करै सुंगरा भितरी। तिन्नां सुंगरे छ़ुंडा दी तै खास्सै नांईं ता कोई दूई हज़ार सुंगर। तिंयां सुंगर पल़ै बेगरै हई करै धारठी प्रैंदा का समुंदरा भितरी। इहअ करै हुऐ तिंयां सुंगर सोभ खतम। 
MRK,5,14,तिंयां सुंगरा गुआल़ै ठुर्है तिधा का गराऊंआं नगरी लै और तिन्नैं खोज़अ इना गल्लो सारअ समाद तिन्नां का और खास्सै लोग आऐ तिधी भाल़ै। 
MRK,5,15,ईशू सेटा पुजी करै ज़ांऊं सह भूत शाचअ द मणछ होशा-बाशा दी झिकल़ै बान्हीं बेठअ द भाल़ी करै डरै तिंयां सोभ। 
MRK,5,16,तिधी ज़ुंणी तिंयां गल्ला आपणीं आछी भाल़ी ती तिन्नैं खोज़अ तिन्नां होरी का तेऊ भूत शाचै दै मणछो और तिन्नां सुंगरो पूरअ हाल। 
MRK,5,17,तिंयां सोभ लोग लागै ईशू का एही अरज़ करदै “म्हारै एऊ लाक्कै का डेऊ बागै।” 
MRK,5,18,ज़ांऊं ईशू किश्ती दी बेशी च़ाल्लअ ता ज़हा मणछा का भूत निखल़अ त सह लागअ ईशू का अरज़ करदअ कि मुंबी दै ताह संघै एछणैं। 
MRK,5,19,"पर ईशू निं तेऊए अह गल्ल मनी और तेऊ लै बोलअ,  “आपणैं घरै डेऊ और लोगा का खोज़ इना गल्ला कि प्रभू ताल्है केही झींण की और ताल्है किहै बडै-बडै च़मत्कारे का किऐ।” "
MRK,5,20,सह मणछ बी तिधा का डेऊई करै दिकापुलिस लाक्कै दी लागअ इना गल्लो प्रच़ार करदअ कि ईशू मुल्है किहै बडै-बडै च़मत्कारे का किऐ; और सोभ लोग हआ तै रहैन। 
MRK,5,21,ईशू नाठअ भी किश्ती दी बेशी समुंदरा पार। ता तिधी हुऐ तेऊ सेटा बडै भारी लोग कठा। 
MRK,5,22,तिधी ज़ेतरी सह पुजअ ता तेभी आअ याईर नांओं एक आराधना कोठीओ कारदार। ईशू भाल़ी करै टेक्कअ तेऊ ईशू सेटा माथअ। 
MRK,5,23,"तेऊ की ईशू सेटा एही अरज़, “मेरी होछ़ी शोहरी आसा मरनै आल़ी। तूह एछ और तेसा छ़ुंह आपणैं हाथा करै ताकि सह मरनै का बच़े।” "
MRK,5,24,ईशू लागअ तेखअ तेऊए अरज़ शूणीं करै तेऊ संघै हांढदअ। होर बी नाठै पिछ़ू खास्सै लोग। 
MRK,5,25,"बाता हांढदी ती एक बेटल़ी, तेसा ती बारा साला ओर्ही लोहू बगणें बमारी। "
MRK,5,26,तेसा कराऊअ त बडै भारी बैईदा का आपणअ लाज़ बी पर सह निस्सी ती किछ़ू गल्ला करै ठीक हई। तेसा की आपणीं सारी ज़िन्दगीए कमाई बी तेसा बमारी पिछ़ू खतम; पर बमारी का ठीक हणें ज़ैगा हुई सह होर बी खास्सी बमार। 
MRK,5,27,ईशूए गल्ला शूणीं करै नाठी सह खास्सै लोगा जैंदरी ईशू पिछ़ू और तेसा छ़ुंअ पिछ़ू का ईशूए झिकल़ैओ पाल्लअ। 
MRK,5,28,"किल्हैकि सह सोठा ती आपणैं मनैं इहअ, “ज़ै हुंह ईशूए झिकल़ै बी छुंए ता तेता करै जाणीं हुंह एसा बमारी का छ़ुटी।” "
MRK,5,29,ज़ांऊं तेसा ईशूए झिकल़ै छ़ूंऐं ता तेभी हुअ तेसो लोहू बगणअ बंद। 
MRK,5,30,"ईशू का ज़ाण्हूंअ आप्पू बी कि मुखा निखल़ी शगती; ता ईशू तेतरै लोगा जैंदरी पिछ़ू फिरी करै बोलअ,  “मेरै झिकल़ै कुंणी छ़ूंऐं?” "
MRK,5,31,"तेऊए च़ेल्लै बोलअ तेऊ लै, “तूह इना केही गल्ला करा, तूह भाल़ा बी हैनूं ताह पिछ़ू भाल़ केतरै लोग आसा हांढदै लागै दै, और तूह बोला कि कुंणी हुंह छ़ुंअ!” "
MRK,5,32,ईशू भाल़अ फेर तेऊ भाल़णा ज़ुंणी अह काम किअ त। 
MRK,5,33,"तेखअ सोठअ तेसा बेटल़ी इहअ कि मेरी भाल़ केही भलाई हुई, तेसा डरदी-काम्बदी ईशू सेटा माथअ टेकी करै खोज़ी सारी गल्ला शुची-शुची। "
MRK,5,34,"ईशू बोलअ तेसा लै,  “शोहरी, तंऐं किअ विश्वास कि हुंह सका ताह ठीक करी और मंऐं हेरी तूह एसा बमारी का राम्बल़ी करी। सुलै करै डेऊ आपणैं घरा लै ऐबै गई तूह एसा बमारी का छ़ुटी।” "
MRK,5,35,"ईशू त इहअ बोलदअ ई लागअ द कि आराधना कोठीए कारदारे घरा का दैनअ लोगै समाद, “तेरी शोहरी ता मरी गई, ऐबै तंऐं गूरू लै किल्है लाअ थोघै बाझ़ी इधा लै एछणेंओ कष्ट दैई?” "
MRK,5,36,"ज़िना गल्ला करदै तिंयां तै लागै दै, तिंयां गल्ला की ईशू शूणीं नां शूणीं; और आराधना कोठीए कारदारा लै ईशू बोलअ,  “हैल़अ निं करी, तूह डाह सिधअ विश्वास।” "
MRK,5,37,"ईशू निं पतरस, याकूब और तेऊए भाऊ युहन्ना छ़ाडी होरी कोही आप्पू संघै एछणैं दैनअ। "
MRK,5,38,आराधना कोठीए कारदारे घरै पुजी करै भाल़ै ईशू तिंयां लोग लेरदै-पकारदै। 
MRK,5,39,"तेखअ तेऊ भितरी डेऊई करै तिन्नां लै बोलअ,  “तम्हैं किल्है आसा लागै दै लेरदै-पकारदै? शोहरी निं मूंईं दी आथी अह आसा सुत्ती दी।” "
MRK,5,40,"तिंयां सोभ लागै एसा गल्ला शूणीं करै ठठै करदै, पर ईशू काढै तिधा का तिंयां सोभ लोग बागा लै और शोहरीए आम्मां-बाप्पू और आपणैं चअन च़ेल्लै डाहै भितरी ज़िधी शोहरी ती डाही दी। "
MRK,5,41,"तेखअ ईशू शोहरीओ हाथ ढाकी करै बोलअ तेऊए आपणीं बोली दी,  “तलीता कूम्मीं” एतो मतलब हआ,  “लान्हीऐ खल़ी उझ़ू।” "
MRK,5,42,ज़ांऊं ईशू इहअ बोलअ ता सह शोहरी उझ़ुई तेभी खल़ी और सह लागी हांढदी-फिरदी; किल्हैकि सह ती बारा साले। एसा गल्ला भाल़ी हुऐ तिंयां रहैन। 
MRK,5,43,"तेखअ ईशू तिन्नां लै चतैनगी दैनी कि एसा गल्लो थोघ निं लोल़ी कोही का लागअ, तेखअ बोलअ तेऊ तिन्नां लै इहअ,  “एसा शोहरी लै दैआ किज़ै खाणां लै।” "
MRK,6,1,कफरनहूम नगरी का नाठअ ईशू आपणैं घर नासरत नगरी लै और तेऊए च़ेल्लै बी नाठै तेऊ संघा। 
MRK,6,2,"तिधी लागअ बशैघे धैल़ी ईशू आराधना कोठी दी शिक्षा दैंदअ। बडै भारी लोग हुऐ तेऊए गल्ला शूणीं रहैन, तिंयां लागै इहअ बोलदै, “एऊ ईंयां गल्ला किधा का शिखल़ी? अह कुंण ज़िहअ ज्ञैन आसा ज़ुंण सिधअ एऊ लै आसा दैनअ द? ता हेरे; अह भाल़ किहै-किहै च़मत्कारे काम करा! "
MRK,6,3,"एऊ बछ़ैणा हाम्हैं सोभै! अह कै सह ई मिस्त्री निं आथी ज़ुंण मरिअमो शोहरू आसा? याकूब, योसेस, यहूदा, और शमौनो आसा अह ज़ेठअ भाई और एऊए बैहणी कै हाम्हां मांझ़ै निं रहंदी?” इना गल्ला पिछ़ू निं तिन्नैं सह मनअ आथी। "
MRK,6,4,"ईशू बोलअ तिन्नां लै,  “परमेशरे गूरो हआ होरी सोभी ज़ैगा अदर पर आपणैं देशै, रिश्तैदारा और टबरा मांझ़ै निं तेऊओ अदर हंदअ।” "
MRK,6,5,"ईशू निं तिधी किछ़ै खास्सै च़मत्कारे काम किऐ, तेऊ किऐ तिधी सिधै थोल़ै ज़िहै बमारा दी आपणैं हाथा करै छ़ुंईं राम्बल़ै। "
MRK,6,6,ईशू हुई एसा गल्ले रहैनी कि तिन्नैं निं विश्वास किअ! ईशू रहअ आपणैं च़ेल्लै संघै नगरी और गराऊंऐं हांढी शिक्षा दैंदअ लागी। 
MRK,6,7,तेखअ शादै एकी धैल़ी ईशू आपणैं बारा च़ेल्लै आप्पू सेटा लै और तेऊ छ़ाडै तिंयां दूई-दूई करै नगरी गराऊंऐं और तिन्नां लै दैनअ भूता काढणेंओ हक। 
MRK,6,8,"संघा दैनअ तिन्नां लै इहअ हुकम, “बाता हांढणा लै शोठै का सुआई निं आप्पू संघा किछ़ पाई, नां रोटी, नां झ़ोल़ी नां ढबैओ थैलू। "
MRK,6,9,खूरै बान्हां पोलल़ै और दूई कुर्तै बी निं संघा निंईं।” 
MRK,6,10,"होर बोलअ तेऊ तिन्नां लै इहअ,  “ज़ै तम्हां कुंण आपणैं घरा लै पाहुंणैं शादे, ता तम्हैं डेओऐ तेऊ घरा लै और रोटी खाई सुत्तै तेऊ ई घरै ज़ेभै तैणीं तम्हैं तेसा नगरी का बागै निं डेओए। "
MRK,6,11,"“ज़िधी लोग तम्हां नांईं मनें और थारी गल्ला नांईं शुणें, तैहा ज़ैगा ठुल़्हकै आपणैं खूरा का धूल़अ पोर्ही, ताकि तिन्नां लै गवाही होए कि तिन्नैं निं थारअ सुआगत किअ।” "
MRK,6,12,ईशूए च़ेल्लै बी नाठै और तिन्नैं बी किअ इहअ प्रच़ार कि मन बदल़ा और पाप करनअ छ़ाडा। 
MRK,6,13,संघा काढै तिन्नैं कई मणछा का भूत पोर्ही और कई बमार लोगा लै मल़अ प्राथणां करी तेल और तिंयां किऐ ठीक। 
MRK,6,14,"ईशूए बारै लागअ हर ज़ैगा थोघ और ईंयां गल्ला पुजी हेरोदेस राज़ै सेटा बी कई लोग बोला तै इहअ, “युहन्ना डुबकी दैणैं आल़अ हुअ मरी करै ज़िऊंदअ, तैहीता तेऊ का ईंयां शगती और च़मत्कारे काम हआ प्रगट।” "
MRK,6,15,"ता कई होरी लोगै बोलअ इहअ बी, “अह आसा एलियाह।” पर कोई लोगै बोलअ इहअ, “अह आसा आजू हणैं आल़ी गल्ला प्रगट करनै आल़अ; या तिन्नां परमेशरे गूरा मांझ़ै कोई एक ज़ण्हअ।” "
MRK,6,16,"हेरोदेस राज़ै बोलअ इना गल्ला शूणीं करै इहअ, “ज़ुंण युहन्ना डुबकी दैणैं आल़अ मंऐं मारी पाअ त, मेरै खैलै हुअ सह ई ज़िऊंदअ।” "
MRK,6,17,ईंयां गल्ला हुई ती एही कि ज़धू युहन्ना ज़िऊंदअ त ता हेरोदेस राज़ै किअ आपणैं भाई फिलिप्पुसे ज़िऊंदी ज़िता तेऊए लाल़ी हेरोदियासा संघै नज़ायज़ बैह। 
MRK,6,18,"युहन्ना बोलअ त हेरोदेस राज़ै लै इहअ, “आपणैं भाईए ज़िऊंदी ज़िता तेऊए लाल़ी डाही करै किअ तंऐं पाप।” हेरोदेस राज़ै छ़ाडै युहन्ना ढाकणा लै सपाही और सह पाअ कैद खानै दी। ( ) "
MRK,6,19,एता पिछ़ू डाहा ती हेरोदियास युहन्ना संघै ज़ीद और सह च़ाहा ती तेऊ किहअ करै मारनअ; पर इहअ निं हई सकअ। 
MRK,6,20,किल्हैकि हेरोदेस राज़ै लागा ती युहन्ना का डौर किल्हैकि तेऊ का आसा त थोघ कि युहन्ना आसा धर्मीं और पबित्र मर्ध। सह करा त तेऊए हेर सभाल़ बी और तेऊ लागा ती तेऊए गल्ला शूणीं डौर पर तैबी बी हआ त सह तेऊए गल्ला शुणना लै खुशी। 
MRK,6,21,"ता ज़ेऊ मोक्कै लोल़ी हेरोदियास लागी दी ती; सह मोक्कअ भेटअ तेसा तेभै ज़ांऊं हेरोदेस राज़ै आपणीं ज़ल्म धैल़ी दी आपणैं प्रधाना, सैनापति और गलील लाक्के बडै-बडै लोगा लै भोज़ दैनअ। "
MRK,6,22,"ता हेरोदियासे शोहरी आई भितरा लै, और आपणअ नाच़ रहैऊई करै किऐ हेरोदेस और तेऊ संघै बेठै दै सोभ खुश, तेसा का खुश हई करै बोलअ राज़ै तेसा शोहरी लै, “तूह ज़ुंण बी मुखा मांगे, मुंह दैणअ ताल्है खुशी-खुशी।” "
MRK,6,23,"होर ता होर राज़ै बोलअ तेसा लै बैण दैई करै सोभी सम्हनै इहअ, “ज़ुंण बी तूह मुखा मांगे सह लाअ मंऐं ताल्है दैई; इधी तैणीं कि, ज़ै तूह मुखा आधअ राज़ बी मांगे; तेता बी दैंऊं हुंह ताल्है।” ( ) "
MRK,6,24,"सह शोहरी नाठी बागै आपणीं आम्मां सेटा पुछ़दी, “हुंह किज़ै मांगूं?” तेसरी आम्मां बोलअ तेसा लै, “युहन्ना डुबकी दैणैं आल़ैओ मूंड मांग।” "
MRK,6,25,"सह आई तेभी राज़ै सेटा भितरा लै और तेसा बोलअ राज़ै लै, “हुंह च़ाहा कि तूह दै मुल्है एभी युहन्ना डुबकी दैणैं आल़ैओ मूंड काटी थाल़ा भितरी आणी।” "
MRK,6,26,एसा गल्ला शूणीं करै हुअ राज़अ बडअ भारी दुखी पर तिधी बेठै दै सोभी पाहुंणैं बी शूणीं तेऊए तिंयां गल्ला और तेता लै निं सह हुधणअ च़ाहंदअ त। 
MRK,6,27,"इहअ करै दैनअ राज़ै बी तेभी आपणैं सपाही लै हुकम कि डेओआ, तेऊओ मूंड आणा काटी करै एभी। "
MRK,6,28,सपाही बी नाठै और थाल़ा भितरी दैनअ युहन्ना डुबकी दैणैं आल़ैओ मूंड काटी करै तेसा शोहरी लै आणी और तेसा शोहरी निंयं सह आपणीं आम्मां लै। 
MRK,6,29,इहअ शूणीं करै आऐ युहन्ने च़ेल्लै और तेऊए ल्हास निंईं करै डाही तिन्नैं सह घोरी दाबी। 
MRK,6,30,बारा शधाणूं हुऐ सोभ ईशू सेटा कठा और ज़िहअ-ज़िहअ तिन्नैं किअ और ज़िहअ लोगा का सखाऊअ त; तिन्नैं खोज़ी तेऊ सेटा पुजी करै तिंयां सारी गल्ला बाढै। 
MRK,6,31,"ईशू बोलअ तिन्नां लै,  “हाम्हां डेऊणअ किधी कांगनरांगी ज़ैगा लै थोल़ी घल़ी करनअ राआम।” किल्हैकि तिधी रहा तै बडै भारी लोग एछदै लागी और तिन्नां निं रोटी खाणेंओ बगत बी भेटदअ त। "
MRK,6,32,तेखअ नाठै तिंयां किश्ती दी बेशी करै एकी कांगनरांगी ज़ैगा लै। 
MRK,6,33,"लोगै हेरै तिंयां डेऊंदै भाल़ी और बछ़ैणीं, ता लोग ठुर्है पिछ़ू आपणीं ज़ांघा हांढी और तिंयां गऐ तेसा ज़ैगा पैहलै पुजी ज़िधा लै ईशू और तेऊए च़ेल्लै पुजै। "
MRK,6,34,ईशू तिधी पुजी करै किश्ती का होथअ और तिधी आऐ बडै भारी खास्सै लोग और ईशू फिरी तिन्नां भाल़ी झींण। किल्हैकि तिंयां तै एही भेडा ज़िहै ज़हा फुआल कोहै निं हंदअ। तेखअ लागअ ईशू कई गल्ले शिक्षा दैंदअ। ( ) 
MRK,6,35,"ज़ांऊं सान्ह च़ाल्ली पल़ी ता तेऊए च़ेल्लै आऐ तेऊ सेटा लै और तिंयां लागै इहअ बोलदै, “अह आसा बडी कराहणीं ज़ैगा, ता धैल़अ बी गअ उडी। "
MRK,6,36,इना लोगा लै बोल घरा डेऊणा लै ताकि ओरी-पोरी गराऊंऐं डेऊई करै ईंयां आप्पू लै खाणैं-पिणैंओ इंतज़ाम करी सके।” 
MRK,6,37,"पर ईशू बोलअ तिन्नां लै,  “तम्हैं दैआ इना लै खाणां लै।” तिन्नैं ईशू लै बोलअ, “हाम्हां कै इना सोभी लै दूई शौआ च़ंदीए सिक्कै दैई करै लाई रोटी आणी लई और तेखअ खैऊंणी?” "
MRK,6,38,"ईशू बोलअ तिन्नां लै,  “डेओआ, और भाल़णीं दैआ हेरुं तम्हां सेटा केतरी रोटी आसा?” तिन्नैं भाल़ी करै बोलअ, “हाम्हां का आसा सिधी पांज़ रोटी, और दूई माह्छ़ली।” "
MRK,6,39,"तेखअ बोलअ ईशू तिन्नां लै, “सोभी बशैल़ा धरनीं हरी घाहा प्रैंदै घेहल़ी दी।” "
MRK,6,40,तिंयां सोभ बेठै शौ-शौ और पज़ाह-पज़ाह करै एकी-एकी घेहल़ी दी। 
MRK,6,41,"ईशू ढाकी तिंयां पांज़ रोटी और दूई माह्छ़ली हाथै और सरगा बाखा लै भाल़ी किअ परमेशरो शूकर। तेखअ लागअ रोटी चोल़ी-चोल़ी करै च़ेल्लै का दैंदअ और तिंयां लागै लोगा लै बांडदै, और तिंयां दूई माह्छ़ली बी दैनी सोभी लै बांडी करै। "
MRK,6,42,इहअ करै खैऊई सोभी लोगा का रोटी और तिंयां सोभ लोग रज़ै। 
MRK,6,43,ता बारा च़ठै भर्हुऐ तिन्नां रोटीए ज़ुंण पिछ़ू बच़ी और माह्छ़लीए बी बच़ै कई च़ठै। 
MRK,6,44,ज़ेतरै ज़ण्हैं रोटी खाई तिंयां तै गिणती दी कोई पांज़ हज़ार मर्ध ई मर्ध। बेटल़ी और माठै निं तिन्नैं गिणैं आथी। 
MRK,6,45,तेखअ बोलअ तेभी ईशू आपणैं च़ेल्लै लै किश्ती दी बेशणा लै इहअ कि तम्हैं डेओआ आजू समुंदरा पार बैतसैदा लै हुंह एछूं इना सोभी लोगा घरा लै छ़ाडणैं का बाद। 
MRK,6,46,तिन्नां लोगा घरा लै छ़ाडी करै नाठअ ईशू प्राथणां करदअ धारठी प्रैंदा लै। 
MRK,6,47,ज़ांऊं सान्ह पल़ी ता किश्ती ती समुंदरा मांझ़ै और ईशू त कल्ही समुंदरे बाढै। 
MRK,6,48,ज़ांऊं तेऊ भाल़अ कि तिंयां च़ेल्लै डरै किश्ती च़लाऊंदी किल्हैकि समुंदरै आअ ढिश बागर इहअ कि; तिंयां आणै हारी मारी। ता ईशू बी आअ राचकै च़ौथै पहरै समुंदरे पाणीं प्रैंदै च़ेल्लै सेटा लै और तिन्नां का च़ाहा ती ईशू आजू निखल़णअ। 
MRK,6,49,तिन्नैं च़ेल्लै भाल़अ सह समुंदरे पाणीं प्रैंदै हांढदअ। तिन्नैं सोठअ इहअ कि अह आसा भूत। ता तिन्नैं पाई डरै मारै ज़ोरै-ज़ोरै लैल़ा-पकारा। 
MRK,6,50,"तिंयां सोभै ज़ण्हैं डरै तेऊ भाल़ी करै। पर ईशू की तेभी तिन्नां संघै गल्ला और तिन्नां लै बोलअ,  “हैअ डाहा, डरा निं आथी हुंह आसा।” "
MRK,6,51,ईशू उखल़अ तिन्नें किश्ती दी और ढिश बागर मुक्की तेभी। तिंयां सोभ हुऐ रहैन। 
MRK,6,52,तिन्नें मन तै एतरै काठै हुऐ दै कि तिंयां निं पांज़ हज़ारा लोगा का रोटी खैऊणेंओ मतलब बी समझ़ै कि ईशू का केतरी शगती आसा। 
MRK,6,53,तिंयां सोभ पुजै गलील समुंदरा पार डेऊई करै गन्नेसरत और किश्ती लाई बाढै दी। 
MRK,6,54,"ज़ांऊं तिंयां किश्ती का होथै, ता लोगै हेरअ ईशू तेभी बछ़ैणीं। "
MRK,6,55,संघा ठुर्है तिंयां लोग ओरी-पोरीए गराऊंआं दी और कई बमार मणछ आणै मांज़ै प्रैंदै च़की। ज़िधी तिन्नां का थोघ लागअ कि ईशू आसा; तिधा लै रहै तिंयां निंदै लागी। 
MRK,6,56,"ता ज़िधी बी ईशू घरै, नगरी, च़ाऐ गराऊंआं दी डेओआ त, लोग निंयां तै बमार मणछ तेऊ सेटा लै। तिंयां करा तै एही अरज़ कि हे ईशू हाम्हां दै तेरै झिकल़ैओ पाल्लअ छुंहणैं ताकि हाम्हैं इना बमारी का बच़े। ता ज़ेतरै तेऊ छुंआं तै तिंयां छ़ुटै हर बमारी का। "
MRK,7,1,एकी धैल़ै तै फरीसी और कई शास्त्री येरुशलेम नगरी का आऐ दै; तिंयां सोभ ज़ण्हैं हुऐ ईशू सेटा कठा। 
MRK,7,2,तिन्नैं भाल़ै ईशूए च़ेल्लै नधोऐ हाथै रोटी खांदै। 
MRK,7,3,किल्हैकि सारै फरीसी और यहूदी धोआ तै आपणैं पित्तरै खोज़ै दै रिती-रबाज़े साबै रोटी खाणैं का पैहलै हाथ ज़रूरी ताऊं तैणीं निं तिंयां रोटी खांदै तै। 
MRK,7,4,"ओरी-पोरी हाटा का मोलै आणी दी च़िज़ा बी नांईं तै तिंयां रबाज़े साबै हाथ बाझ़ी धोऐ खांदै तै और एही आसा होर बी कई गल्ला ज़ेता तिंयां ज़रूरी मना तै; ज़िहअ कटोरअ, गलास और भांडै धोणैं। "
MRK,7,5,"तैहीता फरीसी और शास्त्री ईशू का पुछ़अ, “तेरै च़ेल्लै किल्है निं पित्तरे रिती-रबाज़ा मंदै? म्हारै रबाज़े साबै रोटी खाणैं का पैहलै नधोऐ हाथै किल्है खाआ तिंयां रोटी?” "
MRK,7,6,"ईशू बोलअ तिन्नां लै इहअ,  “याशायाह गूरै आसा तम्हां कपटी मणछे बारै बधाना दी पैहलै ई ठीक बोलअ द, ( ) ‘ईंयां लोग होठा का ता करा मेरअ अदर, पर इनो मन आसा मुखा दूर। "
MRK,7,7,"ईंयां करा मेरी भगती फज़ूल ई, किल्हैकि ईंयां सखाऊआ होरी लोगा का मणछे रिती-रबाज़ धर्में शिक्षा बणांईं करै।’ "
MRK,7,8,“किल्हैकि तम्हैं मना परमेशरे हुकमा का ज़ादै मणछै बणांऐं दै रिती-रबाज़ा।” 
MRK,7,9,"तेखअ बोलअ ईशू तिन्नां लै,  “तम्हैं आपणैं रिती-रबाज़ा मनणें तैणीं भाल़ा किहै राम्बल़ै करै करा परमेशरे हुकमा दूर! "
MRK,7,10,किल्हैकि मुसा गूरै आसा बोलअ द इहअ ‘आपणैं आम्मां-बाप्पूओ करै अदर। ज़ुंण आपणैं आम्मां-बाप्पू लै बूरअ बोले तेऊ पाऐ मारी।’ ( ) 
MRK,7,11,“पर तम्हैं बोला इहअ कि ज़ै कुंण मणछ आपणैं आम्मां-बाप्पू लै इहअ बोले कि ज़ुंण किछ़ हाम्हां तम्हां लै दैणअ त सह हेरअ हाम्हैं परमेशरा लै सकल़्प करी दैई। ऐबै निं हाम्हैं थारी मज़त करी सकदै। 
MRK,7,12,“इहअ करै निं तम्हैं तेऊ मणछा आपणैं आम्मां-बाप्पूए सेऊआ टैहल करनै दैंदै। 
MRK,7,13,इहअ करै ज़ुंण तम्हैं आपणैं रिती-रबाज़ आसा बणांऐं दै तेता करै छ़ाडा तम्हैं परमेशरो हुकम मनणअ और तम्हैं करा इहै कई काम।” 
MRK,7,14,"तेखअ शादै ईशू तिंयां लोग आप्पू सेटा लै और बोलअ,  “तम्हैं सोभ शूणां मेरी गल्ला और समझ़ा। "
MRK,7,15,एही निं किछ़ै च़ीज़ आथी ज़ुंण बागा का मणछे पेटै पेशी करै छ़ोत लाआ; पर ज़ुंण मणछे मना का बागै निखल़ा तेता करै लागा तेऊ छ़ोत। 
MRK,7,16,“ज़ै कुंण समझ़णअ च़ाहे सह शूणैं मेरी एसा गल्ला धैन लाई कि मंऐं एभै किज़ै बोलअ।” 
MRK,7,17,"ज़ांऊं ईशू लोगा जैंदरा का घरा लै नाठअ, ता तेऊए च़ेल्लै पुछ़अ तेऊ का एऊ उदाहरणे बारै ज़ुंण तेऊ तेभै थोल़ी घल़ी पैहलै खोज़अ त। "
MRK,7,18,"ईशू बोलअ तिन्नां लै,  “तम्हैं बी अज़ी समझ़ै निं आथी? तम्हां का थोघ निं आथी कि ज़ुंण च़ीज़ बागा का मणछा भितरी डेओआ, तेता करै निं तेऊ छ़ोत लागदी? "
MRK,7,19,"किल्हैकि तिंयां निं तेऊए मनैं डेऊंदी, तिंयां डेओआ तेऊए पेटा भितरा लै और दोती दिशा डेऊई करै निखल़ा बागा लै।” इहअ बोली करै की तेऊ सारी खाणैं पिणें च़िज़ा शुची। "
MRK,7,20,"तेखअ बोलअ ईशू,  “ज़ुंण मणछे भितरा का निखल़ा तेता करै लागा मणछा छ़ोत। "
MRK,7,21,"किल्हैकि भितरा का मतलब ज़ुंण मणछे मना का निखल़ा। ज़िहै “बूरै बच़ार, कंज़रैई, च़ोरी, हत्या, पराई बेटल़ी संघै डेऊणअ। "
MRK,7,22,"लाल़च़, निक्की सोठ, कपट, धोखअ दैणअ। होरी बेटल़ी लै कंज़री सोठ। निंदा करनी, घमंड, और ऐडी गल्ला। "
MRK,7,23,ईंयां सारी बूरी गल्ला निखल़ा भितरा का और एता ई करै लागा मणछा छ़ोत।” 
MRK,7,24,ईशू लागअ तेखअ गलील लाक्कै का हांढदअ और तेखअ पुजअ सह सूर सैदा लाक्कै। तिधी एकी घरै पुजी करै च़ाहअ त ईशू इहअ कि मेरअ थोघ निं लोल़ी होरी कोही का लागअ कि इधी आसा; पर लोगा का गअ थोघ लागी। 
MRK,7,25,"तिधी गई तेभी एक बेटल़ी एछी; तेसरी होछ़ी शोहरी दी त भूत शाचअ द, सह आई ईशूए बारै शूणीं करै तिधी और सह पल़ी ईशूए च़रणैं। "
MRK,7,26,सह ती यूनानी और सिरीया लाक्के सुरूफिनीकी नगरी का। तेसा की ईशू सेटा अरज़ कि मेरी शोहरी आसा भूत शाचअ द तेऊ भूता काढ तेसा का पोर्ही। 
MRK,7,27,"ईशू बोलअ तेसा बेटल़ी लै,  “पैहलै दै लान्हैं रज़ी लणै, किल्हैकि अह निं ठीक हणअ कि ज़ुंण रोटी लान्हैं लै आसा डाही दी बणांईं; तेता कुंण कुत्तै आजू शोटे” (किल्हैकि यहूदी लोग समझ़ा तै आप्पू छ़ाडी होरी लोगा कुत्तै ज़िहै)। "
MRK,7,28,"तेसा बोलअ ईशू लै, “अह गल्ल आसा ठीक, पर हे प्रभू; कुत्तै बी हआ लान्हैं खोल़ै शोटै दै ठोर म्हारा न्हैल़ै लागै दै।” "
MRK,7,29,"तैबै ईशू तेसा लै बोलअ,  “तंऐं दैनअ ठीक ज़बाब” “तूह डेऊ आपणैं घरा लै, भूत गअ तेरी शोहरी का निखल़ी।” "
MRK,7,30,तेसा भाल़अ आपणैं घरै पुजी करै कि भूत गअ तेसा शोहरी का निखल़ी शोहरी ती राम्बल़ी गई दी हई। 
MRK,7,31,तेखअ नाठअ ईशू सूर और सैदा लाक्कै का दिकापुलिस बाती हांढदी गलील समुंदरा सेटा। 
MRK,7,32,"ता, लोगै आणअ ईशू सेटा लै एक टौणअ और सह करा त गल्ला बी थाभल़ी, संघा की तिन्नैं लोगै ईशू सेटा एही अरज़ कि एऊ छ़ुंह आपणैं हाथा करै। "
MRK,7,33,ईशू निंयं सह मणछ लोगे जेल्ह-मरेल्ही जैंदरा का दूर ज़िहअ। तेऊ पाई आपणीं गुंठी तेऊए कानै। तेखअ आपणीं गुंठी दी धख ज़िहअ थूक लाई करै छ़ुंईं तेऊए ज़िभ। 
MRK,7,34,"तेखअ सरगा बाखा लै भाल़ी लाम्मअ शाह काढी करै बोलअ तेऊ मणछा लै आपणीं बोली दी,  “इप्फतह” मतलब,  “खुल्ह” "
MRK,7,35,तेऊए काना का लागअ तेभी राम्बल़अ शुण्हदअ ता तेऊए ज़िभ बी हुई ठीक और सह लागअ गल्ला करदअ। 
MRK,7,36,ईशू बोलअ तिन्नां लोगा लै इहअ कि एसा गल्ला निं कोही का खोज़ी। तेऊ किअ तिन्नां लै नांईं पर तिन्नैं खोज़ी तिंयां गल्ला सारै दी। 
MRK,7,37,"तिंयां लागै रहैन हई करै बोलदै, “ज़ुंण बी तेऊ किअ सह किअ बधिया; सह दैआ टौणैं लै शुणने और टाट्टै लै दैआ बोल़णें शगती।” "
MRK,8,1,"तिन्नां धैल़ी ज़ांऊं भी बडै भारी खास्सै लोग कठा हुऐ ता तिन्नां हज़ारो लोगा का नांईं त तिधी खाणां लै बच़अ। ईशू शादै आपणैं च़ेल्लै आप्पू सेटा लै और तिन्नां लै बोलअ, "
MRK,8,2,“मुंह लागी इना लोगे बडी भारी झींण। किल्हैकि ईंयां आसा मुंह संघै चिई धैल़ी ओर्ही। ऐबै निं इना का खाणां लै बी किछ़ै बच़अ। 
MRK,8,3,"ज़ै हुंह इना भुखै घरा लै छ़ाडूं, ता ईंयां थकणैं बाता। किल्हैकि इना मांझ़ै आसा कई दूरा-दूरा का आऐ दै।” "
MRK,8,4,"तेऊए च़ेल्लै बोलअ तेऊ लै, “इधी दूर बणैं हाम्हैं किधा का लाई एतरी रोटी आणी कि ईंयां एतरै लोग रज़े।” "
MRK,8,5,"ईशू पुछ़अ तिन्नां का,  “तम्हां का केतरी रोटी आसा?” तिन्नैं बोलअ, “सात”। "
MRK,8,6,"तेखअ बोलअ ईशू तिन्नां च़ेल्लै लै इहअ कि इना लोगा बशैल़ा धरनीं घेहल़ी दी। ईशू तिंयां सात रोटी ढाकी और परमेशरो शूकर करी करै चोल़ी। तेखअ रहअ आपणैं च़ेल्लै हाथै दैंदअ लागी, ता च़ेल्लै लागै लोगा लै घेहल़ी बांडदै। "
MRK,8,7,तिन्नां सेटा ती धख ज़ेही होछ़ी माह्छ़ली बी; ईशू शूकर करी करै तिन्नां माह्छ़ली बी बोलअ बांडणां लै। 
MRK,8,8,"खाई करै रज़ै तिंयां सोभ लोग, ता च़ेल्लै भरै पिछ़ू बच़ी दी रोटीए सात च़ठै। "
MRK,8,9,"तिधी खाणैं आल़ै लोग तै कोई च़ार हज़ार मर्ध ई मर्ध, और तेखअ छ़ाडै तेऊ तिंयां सोभ घरा लै। "
MRK,8,10,तेखअ नाठअ सह तेभी किश्ती दी बेशी करै आपणैं च़ेल्लै संघै दलमनूता नांओंए लाक्कै लै। 
MRK,8,11,"तिधी आऐ फरीसी और शास्त्री ता तिंयां लागै तेऊ संघा इहै हठल़दै और तेऊ परखणैं तैणीं इहअ बोलदै कि, ज़ै तूह हाम्हां सेटा लै परमेशरै आसा छ़ाडअ द, तै रहैऊ हाम्हां का सरगै कोई नछ़ैण। "
MRK,8,12,"तेऊ बोलअ आपणीं आत्मां दी लाम्मअ शाह काढी करै तिन्नां लै,  “एऊ ज़मानें लोग किल्है लोल़ा नछ़ैण? हुंह खोज़ा तम्हां का सत्त कि एऊ ज़मानें लोगा निं कोई बी नछ़ैण भेटणअ।” "
MRK,8,13,तेखअ नाठअ सह तिन्नां छ़ाडी आपणैं च़ेल्लै संघै किश्ती दी बेशी करै गलील समुंदरा पार। 
MRK,8,14,"ता च़ेल्लै बिसरूऐ रोटी संघा निंणै और किश्ती दी ती तिन्नां का एक्कै रोटी, "
MRK,8,15,"तेऊ बोलअ तिन्नां लै चतैनगी दैई,  “हेरे, फरीसी लोगे और हेरोदेस राज़े सज़ेल़ै का रहै दूर।” "
MRK,8,16,"तिंयां लागै आप्पू मांझ़ै सोठदै और इहअ बोलदै, “हाम्हां का निं सोभी लै रोटी आथी तै आसा अह लागअ द हाम्हां लै एही गल्ला बोलदअ।” "
MRK,8,17,"ईशू हेरी तिन्नें मनें गल्ल भुझ़ी और तेऊ तिन्नां लै बोलअ,  “तम्हैं आप्पू मांझ़ै इहअ किल्है सोठा कि हाम्हां सेटा निं रोटी आथी? कै तम्हां अज़ी बी थोघ निं लागअ और अज़ी बी निं समझ़ै आथी? थारअ मन कै काठअ हुअ? "
MRK,8,18,"कै तम्हां आछी करै बी निं शुझदअ, और कान हंदी बी निं शुण्हदअ? तम्हां किछ़ै गल्ला निं रही आद? "
MRK,8,19,“ज़ेभै मंऐं पांज़ा हज़ारा मणछा लै रोटी चोल़ी करै दैनी ती ता तम्हैं पिछ़ू बच़ी दी रोटीए केतरै च़ठै च़कै तै?” तिन्नैं बोलअ “बारा च़ठै” 
MRK,8,20,"“और ज़धू मंऐं च़ार हज़ार मणछा लै सात रोटी चोल़ी करै दैनी ती, ता तम्हैं पिछ़ू बच़ी दी रोटीए केतरै च़ठै च़कै तै भरी करै?” तिन्नैं बोलअ, “सात च़ठै।” "
MRK,8,21,"तैबै तेऊ तिन्नां का बोलअ, “तम्हैं कै अज़ी बी निं समझ़ै?” "
MRK,8,22,तेखअ आऐ तिंयां बैतसैदा नगरी दी; ता लोगै आणअ एक कांणअ मणछ तेऊ सेटा लै और तिन्नैं की तेऊ का अरज़ कि एऊ छ़ुंह। 
MRK,8,23,"तेऊ निंयं सह कांणअ मणछ हाथा का ढाकी करै नगरी का बागा लै और तेऊए आछी दी थूक लाई हाथ डाहै, और तेऊ का पुछ़अ,  “ऐबै लागअ ताखा शुझदअ ऐ?” "
MRK,8,24,"तेऊ मणछै बोलअ आछी घुआल़ी करै, “मुखा लागै लोग शुझदै पर राम्बल़अ निस्सअ शुझुई तिंयां शुझिआ मुखा ज़िहै मुंह फेर आसा डाल़ बूट लागै दै हांढदै।” "
MRK,8,25,तेखअ लाऐ भी ईशू तेऊए आछी दी हाथ और कांणै का लागअ राम्बल़अ शुझदअ और सह हुअ ज़ाथी राम्बल़अ। 
MRK,8,26,"ईशू छ़ाडअ सह इहअ बोली करै घरा लै,  “एसा नगरी दी निं बापस डेऊई।” "
MRK,8,27,"बैतसैदा नगरी का नाठै ईशू और तेऊए च़ेल्लै कैसरिया लाक्कै और फिलिप्पी नेल़ गराऊंआं लै, बाता हांढदी पुछ़अ तेऊ आपणैं च़ेल्लै का इहअ,  “लोग मुल्है किज़ै बोला कि हुंह कुंण आसा?” "
MRK,8,28,"तिन्नैं बोलअ इहअ, “कई लोग बोला ताल्है कि तूह आसा युहन्ना डुबकी दैणैं आल़अ; पर कई लोग बोला ताल्है एलियाह गूर और कई बोला ताल्है इहअ कि अह आसा परमेशरे गूरा मांझ़ै ई कोई एक।” "
MRK,8,29,"तेऊ पुछ़अ तिन्नां का,  “तम्हैं किज़ै बोला? हुंह कुंण आसा?” पतरसै बोलअ, “तूह आसा मसीहा।” "
MRK,8,30,ईशू बोलअ तिन्नां लै कि हेरे धैन डाहै मेरै बारै एसा गल्ला निं कोही का खोज़ी। 
MRK,8,31,"तेखअ लागअ सह तिन्नां का एही गल्ला समझ़ाऊंदअ कि मुंह मणछे शोहरू लै आसा ज़रूरी की हुंह बडै भारी दुख ज़िरे और मुखियै, प्रधान परोहित और शास्त्री मुंह नकाम्मअ समझ़ी करै मारी पाए, और हुंह चिऊथै धैल़ै ज़िऊंदअ होए। "
MRK,8,32,ईंयां गल्ला खोज़ी तेऊ तिन्नां का साफ-साफ। एसा गल्ला लै निंयं पतरसै सह ज़ुदअ ज़िहअ और सह लागअ तेऊ लै इहअ बोलदअ कि “ताह निं लागा इहअ बोल़णअ मसीहा निं मरी सकदअ।” 
MRK,8,33,"पर ईशू पिछ़ू फिरी करै आपणैं च़ेल्लै बाखा भाल़अ और पतरसा लै झ़ाहल़ काढी करै बोलअ,  “शैतान, मुंह सम्हनै का हट दूर। किल्हैकि तूह लाआ परमेशरे गल्ला छ़ाडी मणछे गल्ला दी मन।” "
MRK,8,34,"ईशू शादै तिंयां लोग और आपणैं च़ेल्लै, सोभै ज़ण्हैं आप्पू सेटा लै। तेऊ बोलअ तिन्नां लै,  “ज़ुंण बी मेरअ च़ेल्लअ हणअ च़ाहे, सह निं तिन्नां गल्ला करी सकदअ ज़ुंण तेऊओ दिल च़ाहा। तेऊ लागणअ अपराधी ज़िहअ दाह-दुख ज़िरी आपणअ क्रूस आपणीं कान्हा आप्पै च़कणअ। "
MRK,8,35,"“किल्हैकि ज़ुंण बी आपणअ प्राण बच़ाऊंणअ च़ाहे, सह पाआ तेता बरैबाद। पर ज़ुंण मेरै खुशीए समादा और मुंह पिछ़ू आपणैं प्राण शोटे, सह बच़ाऊंणअ तेऊ। "
MRK,8,36,“ज़ुंण मणछ सारै संसारा आपणैं बशै करी करै सेठ बणें पर आपणैं प्राण बरैबाद पाए ता तेऊ किज़ै फाईदअ हणअ? 
MRK,8,37,एसा गल्ले बारै सोठा कि मणछा लै आपणीं ज़ानीं का ज़ादै किम्मती किज़ै आसा? 
MRK,8,38,"“ज़ुंण बी इना कंज़रै और पापी ज़ाती सम्हनै मुखा और मेरी गल्ला खोज़णैं का शरम च़ेते, मुंह मणछे शोहरू बी च़ेतणीं तेभै तेऊ लै शरम ज़ेभै हुंह आपणैं पबित्र स्वर्ग दूता संघै और आपणैं बाप्पूए महिमां संघै एछणअ।” "
MRK,9,1,"ईशू बोलअ तिन्नां लै,  “हुंह खोज़ा तम्हां का सत्त कि इधी ज़ेतरै खल़्हुऐ दै आसा, तिन्नां मांझ़ै आसा कोऐ इहै बी, कि ज़ेभै तैणीं परमेशरो राज़ पूरी शगती संघै नांईं एछे, तेभै तैणीं निं तिन्नां लै मौत एछणी।” "
MRK,9,2,छ़हा धैल़ी बाद निंयैं ईशू पतरस और याकूब और युहन्ना सोभै ज़ण्हैं कांगनरांगै दी एकी धारा प्रैंदा लै संघा। तिधी बधल़ूई ईशूए काया तिन्नें सम्हनै एही कि 
MRK,9,3,तेऊए झिकल़ै हुऐ इहै शेतै कि एसा पृथूईओ कोई बी धोबी निं तिहै झिकल़ै धोई सकदअ। 
MRK,9,4,ता तिधी शुझुऐ तिन्नां का परमेशरो गूर मुसा और एलियाह और तिंयां दुहै लागै ईशू संघै गल्ला करदै। 
MRK,9,5,"एता लै बोलअ पतरसै ईशू लै, “हे गूरू, अह हुअ ठीक कि हाम्हैं आसा ताह संघै इधी। हाम्हां बणांणैं इधी चअन मंडप; एक ताल्है, एक परमेशरे गूर मुसा लै और एक एलियाह लै।” "
MRK,9,6,"तिन्नां का निं थोघै त कि किज़ै बोल़णअ, और तिंयां तै बडै भारी डरै दै। "
MRK,9,7,"तैबै एक बादल़ घोर्हुअ तिन्नां प्रैंदै, बादल़ा पिछ़ू का शूणअ तिन्नैं कि परमेशर इहअ बोलदअ, “अह आसा मेरअ शोहरू हुंह करा एऊए बडी झ़ूरी एऊए शूणां ज़िहअ तम्हां लै बोले तिहअ।” ( ) "
MRK,9,8,तिन्नैं भाल़अ फेर और ईशू छ़ाडी निं तिन्नां आप्पू संघै होर कोहै शुझुअ। 
MRK,9,9,"धारा का उंधै होथदी ईशू बोलअ तिन्नां लै, “ज़ेभै तैणीं मुंह मणछे शोहरू परमेशर मरी करै भी ज़िऊंदै निं करी हेरे, तेभै तैणीं निं इना गल्ला कोही का खोज़ी ज़ुंण तम्हैं आझ़ धारा प्रैंदै भाल़ी।” "
MRK,9,10,तिन्नैं डाही ईंयां गल्ला आद और आप्पू मांझ़ै लागै छफल़दै कि मूंऐं दै मणछो ज़िऊंदै हणैंओ मतलब किज़ै आसा होए? 
MRK,9,11,"तिन्नैं पुछ़अ ईशू का कि “ईंयां शास्त्री ता इहअ बोला, कि एलियाह गूरो आसा मसीहा का पैहलै एछणअ ज़रूरी?” "
MRK,9,12,"ईशू बोलअ तिन्नां लै,  “ईंयां गल्ला ता आसा सच्च़ी, परमेशरै आसा आप्पै बोलअ द कि एलियाह एछणअ। तेऊ करनै कई लोग मसीहा एछणें धैल़ी लै तैर। पर मुंह मणछे शोहरू लै इहअ किल्है आसा लिखअ द कि तेऊ लै हणैं बडै भारी दुख और सह निं तिन्नां किछ़ू कामों समझ़णअ? "
MRK,9,13,“पर हुंह खोज़ा तम्हां का सत्त कि एलियाह आसा मुक्कअ द एछी! ज़िहअ तिन्नें दिलै बोलअ तिहै किऐ तिन्नैं तेऊ लै दी ज़ुल्म ज़िहअ पबित्र शास्त्रा दी पैहलै ई आसा लिखअ द।” 
MRK,9,14,तैबै ईशू आपणैं होरी च़ेल्लै सेटा लै आअ और तेऊ भाल़अ कि तिन्नां फेर आसा बडै भारी खास्सै लोग कठा हुऐ दै और शास्त्री आसा लागै दै तिन्नां संघै हठल़दै। 
MRK,9,15,"और ईशू भाल़ी करै हुई सोभी बडी रहैनी, और तेऊ सेटा लै ठुर्ही करै एछी करै किअ नमस्ते। "
MRK,9,16,"ईशू पुछ़अ तिन्नां का,  “तम्हैं इना संघै किज़ू आसा हठल़दै लागै दै?” "
MRK,9,17,"तिधी कठा हुऐ दै खास्सै लोगा मांझ़ा का बोलअ एकी ईशू लै, “हे गूरू, मंऐं आसा आपणअ शोहरू ताह सेटा लै आणअ द तेऊ दी आसा टाट्टअ भूत शाचअ द। "
MRK,9,18,"ज़िधी बी एऊ अह भूत एछा अह पल़ा तेभै धरनीं लाम्मअ, संघा निखल़ा एऊए खाखा का शेफा, अह किला आपणैं दांद और तेखअ फिरा अह ल़ेल़अ। “मंऐं बोलअ तेरै च़ेल्लै का बी कि एऊ भूता काढा एऊ का पोर्ही पर इने भलै निस्सअ अह निखल़ी।” "
MRK,9,19,"इहअ शूणीं करै बोलअ ईशू तिन्नां लै,  “हे बैहम करनै आल़ै लोगो, मुंह कधू तैणीं रहणअ तम्हां संघा? मुंह केभै तैणीं रहणअ थारी ज़िरदै लागी? ओर्ही आणा तेऊ मुंह सेटा लै!” "
MRK,9,20,"तिन्नैं आणअ सह ईशू सेटा लै और ज़ांऊं ईशू सह भाल़अ, ता तेऊ भूतै मरोक्कअ सह मणछ धरनीं माटै जैंदरी बदल़ी और तेऊए खाखा का निखल़ी शेफा। "
MRK,9,21,"तिन्नैं पुछ़अ तेऊए बाप्पू का,  “एऊए अह एही हालत कधू ओर्ही आसा?” "
MRK,9,22,"तेऊए बाप्पू बोलअ, “एऊओ आसा अह हाल होछ़ी उझै; एऊ भूतै ता अह हारी मारी आणअ, केभै शोटअ अह तेऊ भूतै पाणीं जैंदरी, ता केभै शोटअ आगी जैंदरी, ज़ै तूह किज़ै करी सका, हाम्हां लै कर झींण और एऊ कर ठीक।” "
MRK,9,23,"ईशू पुछ़अ,  “ज़ै तूह करी सका; अह कै गल्ल हुई? विश्वास करनै आल़ै लै सका सोभ गल्ला हई।” "
MRK,9,24,"शोहरुए बाप्पू का छ़ुटै तेभी लेरा लाई आशू और तेऊ बोलअ, “हे ईशू, मुंह आसा विश्वास कि तूह सका मेरी मज़त करी पर मेरअ विश्वास निं मज़बूत आथी। तूह कर मेरी मज़त ताकि मेरअ विश्वास पाक्कअ होए।” "
MRK,9,25,"ज़ांऊं ईशू भाल़अ कि बडै भारी लोग हूऐ तिधी कठा, ता, ईशू तेऊ भूता लै झ़ाहल़ काढी करै बोलअ,  “टाट्टै और टौणैं भूता, हुंह बोला ताल्है एऊए देही का निखल़ पोर्ही और भी निं लागी एऊए देही दी हटी एछी।” "
MRK,9,26,"तेखअ पाई तेऊ भूतै ज़ोरै-ज़ोरै लैल़ा-क्रुंगा, और तेऊ मरोक्की करै निखल़अ पोर्ही और सह शोहरू पल़अ ज़िहअ धरनीं नर्तान। लोग लागै इहअ बोलदै कि अह शोहरू मूंअ। "
MRK,9,27,पर ईशू तेऊ शोहरूओ हाथ ढाकअ और सह उझ़ुअ खल़अ। 
MRK,9,28,"ज़ांऊं ईशू और तेऊए च़ेल्लै घरा लै आऐ ता तिंयां लागै ईशू का कांगनरांगै दी पुछ़दै, “हाम्हैं तेऊ भूता किल्है निं काढी सकै?” "
MRK,9,29,"ईशू बोलअ तिन्नां लै,  “इहै भूता सका तम्हैं सिधी प्राथणां करै काढी एतो निं होर किछ़ै लाज़ आथी।” "
MRK,9,30,तेखअ नाठै तिंयां तिधा का गलील लाक्कै बाती आजू। ईशू च़ाहा त इहअ कि एसा गल्लो थोघ निं लोल़ी कोही का लागअ। 
MRK,9,31,किल्हैकि ईशू करा त आपणैं च़ेल्लै लै एही शिक्षा दैई और इहअ बोली  “हुंह मणछो शोहरू पाणअ तिन्नां कैद और तेखअ पाणअ तिन्नां हुंह मारी पर हुंह हणअ मरी करै चिऊथै धैल़ै भी ज़िऊंदअ।” 
MRK,9,32,"पर ईशूए ईंयां गल्ला निं तिन्नां समझ़ आई, इना गल्लो भेद पुछ़णै का बी लागा ती तिन्नां डौर। "
MRK,9,33,"तेखअ आऐ तिंयां कफरनहूम नगरी और एकी मणछे घरै पुजी करै ईशू तिन्नां का पुछ़अ,  “बाता तम्हैं किज़ू गल्ला पिछ़ू तै हठल़दै लागै दै?” "
MRK,9,34,"तिंयां सोभ हुऐ च़ुप्पी, किल्हैकि तिंयां तै बाता हांढदी इहअ हठल़दै लागै दै कि हाम्हां मांझ़ै बडअ कुंण आसा? "
MRK,9,35,"तेखअ बेठअ ईशू धरनीं और तिंयां बारा च़ेल्लै आप्पू सेटा लै शादी करै तिन्नां लै बोलअ,  “ज़ै तम्हां मांझ़ै कुंण बडअ हणअ च़ाहा, ता तेऊ लागा पैहलै सोभी का होछ़अ हणअ।” "
MRK,9,36,"तेखअ किअ ईशू तिन्नां मांझ़ा का एक लान्हअ खल़अ। सह आपणीं कल़टी दी बशैल़ी करै तिन्नां लै बोलअ, "
MRK,9,37,“ज़ुंण बी मेरै नांओंऐं इहै शोहरूए कदर करे सह करा मेरी कदर। ज़ुंण मेरी कदर करा सह निं सिधी मेरी कदर करदअ पर सह करा तेऊए कदर ज़ुंणी हुंह संसारा लै आसा छ़ाडअ द।” 
MRK,9,38,"तेखअ बोलअ युहन्ना ईशू लै, “हे गूरू, हाम्हैं भाल़अ तेरै नांओंऐं एक मणछ भूता काढदअ हाम्हैं लागै तै तेऊ लै नांईं करदै बी कि इहअ निं करै; किल्हैकि सह हाम्हां संघै ता एछदअ निं आथी।” "
MRK,9,39,"ईशू बोलअ तिन्नां लै,  “तेऊ रोकदै निं लागी किल्हैकि इहअ निं कोहै बी आथी ज़ुंण मेरै नांओंऐं च़मत्कारे काम करा और तेभी बोले मुल्है बूरअ। "
MRK,9,40,“ज़ुंण म्हारै खलाफ निं आथी सह आसा म्हारै पक्षा दी। 
MRK,9,41,ज़ुंण बी मसीहे समझ़ी करै तम्हां लै एक गलास पाणींओ पणैंऊंए तेऊ भेटणअ परमेशरा का तेतो फल।” 
MRK,9,42,“ज़ुंण मुंह दी विश्वास करनै आल़ै का पाप कराऊआ तेऊ लै दैणीं परमेशरा सज़ा। च़ाऐ सह मणछ इना लान्हैं ज़िहअ किल्है निं होए। तेऊ लै हणअ त इहअ ठीक कि तेऊए गल़ै बडी टोल्ह बान्हीं करै पाणअ त सह समुंदरै। 
MRK,9,43,"“ज़ै तूह आपणैं हाथा करै पाप करा, ता तेता करै पाप करने पाआ छ़ाड, च़ाऐ ताह सह काटणअ किल्है निं पल़े। टुंडअ हई करै सदा रहणैं आल़ी ज़िन्दगी दी डेऊणअ आसा ताल्है एता का भलअ कि दुही हाथा संघै तूह नरके आगी दी पल़े ज़ुंण आग कधि निं हिशदी। "
MRK,9,44,ज़िधी तिन्नों किल़अ निं मरदअ और आग निं हिशदी। 
MRK,9,45,"“ज़ै तूह आपणैं खूरा करै पाप करा, ता तेता बी कर आप्पू का दूर। च़ाऐ ताह सह काटणअ किल्है निं पल़े। किल्हैकि लाट्टअ हई करै सदा रहणैं आल़ी ज़िन्दगी दी डेऊणअ आसा ताल्है एता का भलअ कि तूह दुही खूरा संघै नरके आगी दी पल़े। "
MRK,9,46,‘ज़िधी तिन्नों किल़अ निं मरदअ और आग निं हिशदी।’ 
MRK,9,47,"“ज़ै तेरी आछी का कई गल्ला भाल़ी तूह पाप करा, ता तिन्नां पापा दी पाणै आल़ी गल्ला भाल़णैं छ़ाड। च़ाऐ ताह सह आछ पोर्ही किल्है निं पल़े काढणीं। कांणअ हई करै ई परमेशरे राज़ा दी डेऊणअ आसा ताल्है भलअ कि तूह दूई आछी संघै नरका दी पल़े। "
MRK,9,48,‘ज़िधी तिन्नों किल़अ निं मरदअ और आग निं हिशदी।’ ( ) 
MRK,9,49,“परमेशरा करनअ हरेक मणछ आगी करै शुचअ ज़िहअ बल़ीदान की दी च़िज़ा लूंण पाई शुचै करा तै। 
MRK,9,50,लूंण आसा ठीक पर ज़ै लूंणो सुआद लूंणअ नांईं होए ता सह किज़ू करै करनअ लूंणअ? आप्पू मांझ़ै रहा लूंणा ज़ेही साथ डाही करै मिल़ी-ज़ुल़ी।” 
MRK,10,1,तेखअ आअ सह तिधा का जरदण नदी पार यहूदा लाक्कै और तेऊ सेटा हूऐ बडै भारी लोग कठा। ईशू लागअ आपणैं साबै तिन्नां लै शिक्षा दैंदअ। 
MRK,10,2,"तैबै फरीसी तेऊ सेटा एछी करै परखणां लै पुछ़अ, “अह गल्ल ठीक आसा कि मर्ध सका आपणीं बेटल़ी छ़ाडी?” "
MRK,10,3,"ईशू बोलअ तिन्नां लै,  “परमेशरे गूर मुसा तम्हां लै एते बारै किज़ै आसा लिखअ द?” "
MRK,10,4,"तिन्नैं बोलअ, “मुसा आसा बैईदाऊअ लिखी करै छ़ाडी दैणा लै बोलअ द।” ( ) "
MRK,10,5,"ईशू बोलअ तिन्नां लै,  “मुसा पल़अ एते तैणीं लिखणअ कि थारै मन तै काठै हुऐ दै। "
MRK,10,6,मणछ आसा पैहलै ई का परमेशरै मर्ध और बेटल़ी ई बणांऐं दै। ( ) 
MRK,10,7,एते ई बज़्हा रहणअ मर्ध आपणैं आम्मां-बाप्पू का ज़ुदअ आपणीं बेटल़ी संघै और तिंयां हणैं दुहै एक। 
MRK,10,8,“तैही निं तिंयां ऐबै दूई देही आथी पर तिंयां रहा एक देही बणीं। ( ) 
MRK,10,9,ज़ुंण परमेशरै ज़ोल़ै दै आसा तिन्नां ज़ुदै करदै निं तम्हैं लागा।” 
MRK,10,10,च़ेल्लै लागै घरै पुजी करै इना गल्ले बारै पुछ़दै। 
MRK,10,11,"ईशू बोलअ तिन्नां का,  “ज़ुंण आपणीं बेटल़ी छ़ाडी करै दुजी संघै बैह करा, ता सह करा तेसा छ़ाडी दी बेटल़ीए खलाफ कंज़रैई। "
MRK,10,12,ज़ै कुंण बेटल़ी आपणैं मर्धा छ़ाडी करै कसा होरी संघै बैह करे ता सह बी करा कंज़रैई।” 
MRK,10,13,तेखअ लागै तिंयां लोग ईशू सेटा लै लान्हैं आणदै कि सह तिन्नां दी छ़ुंईं करै बर्गत दैए पर च़ेल्लै लागै तिन्नां लै इहअ बोलदै कि गूरू निं तंग करा। 
MRK,10,14,"इहअ भाल़ी करै आई ईशू तिन्नां च़ेल्लै लै रोशै और तिन्नां लै बोलअ,  “इना लान्हैं दैआ मुंह सेटा लै एछणैं इना निं रोक्का! इना लान्हैं ज़िहै लोगो ई आसा परमेशरो राज़। "
MRK,10,15,"हुंह खोज़ा तम्हां का सत्त कि ज़ुंण बी परमेशरे राज़ा इना शोहरू ज़िहअ ग्रैहण निं करे, सह निं तेथ कधि डेऊई सकदअ” "
MRK,10,16,ईशू बशैल़ै तिंयां लान्हैं आपणीं कल़टी दी और तिन्नें मुंडै हाथ फेरी करै दैनी तिन्नां लै बर्गत। 
MRK,10,17,"तेखअ ज़ांऊं ईशू बाता हांढदअ त लागअ द, एक मणछ आअ ठुर्ही करै और तेऊ टेकै ईशू सेटा ज़ान्हूं संघा लागअ इहअ पुछ़दअ, “हे भलै गूरू, सदा रहणैं आल़ी ज़िन्दगी लै हुंह किज़ै करूं?” "
MRK,10,18,"ईशू बोलअ तेऊ लै,  “तूह मुल्है भलअ किल्है बोला? परमेशरा सुआई निं होर कोहै बी भलअ आथी। "
MRK,10,19,"तूह इना हुकमा ता ज़ाणा होए कि हत्या निं करनी, कंज़रै निं हणअ, च़ोरी निं करनी, झ़ुठी गवाही निं दैणीं, धोखअ निं दैणअ और आपणैं आम्मां-बाप्पूए करनी सेऊआ-च़ाकरी।” ( ) "
MRK,10,20,"तेऊ मणछै बोलअ ईशू लै, “हे गूरू, इना गल्ला मना हुंह होछ़ी उझै!” "
MRK,10,21,"ईशू भाल़अ तेऊ बाखा लै संघा बोलअ तेऊ लै बडी झ़ूरी करै,  “ताह दी आसा एकी गल्ले कामीं; डेऊ, ज़ुंण तेरअ आसा, तेऊ बांड गरीब लोगा लै और ताल्है भेटणअ तेरअ धन स्वर्गै, और तेखअ एछ तूह मुंह पिछ़ू।” "
MRK,10,22,"ज़ांऊं ईशू तेऊ लै ईंयां गल्ला बोली ता सह हुअ बडअ दुखी,और सह लागअ तिधा का हांढदअ किल्हैकि सह त बडअ भारी सेठ। "
MRK,10,23,"ईशू भाल़अ फेर संघा बोलअ आपणैं च़ेल्लै लै,  “सेठा मणछो परमेशरे राज़ा दी डेऊणअ आसा बडअ भारी कठण।” "
MRK,10,24,"च़ेल्लै हुऐ तेऊए गल्ला शूणीं रहैन। ईशू बोलअ तिन्नां लै बी,  “मेरै लान्हैंओ, ज़ुंण धन-माया दी विश्वास डाहा, तिन्नां आसा परमेशरे राज़ा दी डेऊणअ कठण। "
MRK,10,25,"“परमेशरे राज़ा दी सेठा मणछो डेऊणअ आसा इहअ, ज़िहअ ऊँटो सिऊंणीए पाशी बाती निखल़णअ। ऊँट सका सिऊंणीए पाशी बाती निखल़ी पर सेठ मणछ निं स्वर्गै डेऊई सकदअ।” "
MRK,10,26,"च़ेल्लै हुऐ बडै भारी रहैन और तिंयां लागै आप्पू मांझ़ै गल्ला करदै, “एऊ साबै निं च़ाल्लअ कोहिओ उद्धार हई या तै कुंण सका स्वर्गै डेऊई?” "
MRK,10,27,"ईशू बोलअ तिन्नां बाखा भाल़ी करै,  “ज़ुंण मणछे भलै नांईं हई सकदअ, सह सका परमेशरे भलै हई।” ( ) "
MRK,10,28,"पतरसै बोलअ ईशू लै, “भाल़, हाम्हैं ता आसा सोभ गल्ला छ़ाडी करै ताह पिछ़ू आऐ दै।” "
MRK,10,29,"ईशू बोलअ तिन्नां लै,  “हुंह खोज़ा तम्हां का सत्त कि तिंयां सोभ ज़ुंणी मेरै और खुशीए समादे तैणीं आपणैं भाई-बैहणी, आपणैं आम्मां-बाप्पू और आपणैं घरा, खेचा-खहल़ा छ़ाडी मुंह पिछ़ू आअ द होए "
MRK,10,30,"“तिन्नां भेटणअ एसा ज़िन्दगी दी शौ गुणा फल। ज़ुंण तिन्नैं मुंह पिछ़ू टबर, भाई-बैहणी, आम्मां-बाप्पू, शोहरू-माठै आल़ै और खेचा-खहल़ा दी मुंह पिछ़ू दाह-दुख ज़िरे, काल्ला धैल़ी भेटणीं तिन्नां सदा रहणैं आल़ी ज़िन्दगी। "
MRK,10,31,“पर ज़ुंण एभै आप्पू बडै समझ़ा तिंयां हणैं काल्ला धैल़ी होछ़ै और ज़ुंण एभै होछ़ै नकदरै आसा तिंयां करनै काल्ला धैल़ी बडै।” 
MRK,10,32,येरुशलेम नगरी लै डेऊंदी त बाता ईशू तिन्नां का आजू हांढदअ लागअ द। तेऊए च़ेल्लै तै रहैन हूऐ दै। ज़ुंण तेऊ संघै होर तै हांढदै लागै दै तिंयां तै डरै दै। तेखअ निंयैं तेऊ आपणैं तिंयां बारा च़ेल्लै आप्पू संघै। तेऊ खोज़ी तिन्नां का तिंयां गल्ला ज़ुंण आजू ती हणैं आल़ी कि 
MRK,10,33,"“शूणां, हाम्हैं आसा च़ाल्लै दै येरुशलेम नगरी लै। हुंह मणछो शोहरू ढाकणअ प्रधान परोहित और शास्त्री लोगे हाथै। तिन्नां लाणअ मुल्है मारी पाणै जोगी दोश और तेखअ दैणअ तिन्नां होरी ज़ातीए हाथै। "
MRK,10,34,तिन्नां करनअ मेरअ ठठअ-मखौल। मुल्है पाणअ तिन्नां थुकी और तेखअ च़िकणअ कोल़ै करै। खिरी पाणअ तिन्नां हुंह मारी। पर हुंह हणअ चिऊथै धैल़ै मरी करै ज़िऊंदअ।” 
MRK,10,35,"तेखअ आऐ जबदीए शोहरू याकूब और युहन्ना तेऊ सेटा संघा लागै इहअ बोलदै, “हे गूरू हाम्हैं च़ाहा तै इहअ कि ज़ुंण हाम्हैं ताखा मांगे तूह करै तेता हाम्हां लै।” "
MRK,10,36,"तेऊ बोलअ तिन्नां लै,  “तम्हैं किज़ै च़ाहा, हुंह तम्हां लै कै करूं?” "
MRK,10,37,"तिन्नैं बोलअ तेऊ लै, “हाम्हैं च़ाहा तेरै राज़ा दी तेरी महान राज़गादी दी तेरी दैहणीं और बाऊंईं कुछी बेशणअ।” "
MRK,10,38,"ईशू बोलअ तिन्नां लै,  “तम्हां का निं थोघै कि तम्हैं किज़ै मांगा? ज़ुंण दुखो कटोरअ मुंह लागणअ झुटणअ तेता कै तम्हैं झुटी सका? तम्हां कै होरीए हाथै आपणीं मौत हणें डुबकी दैई सका ज़िहअ तिन्नां हुंह पाणअ मारी?” "
MRK,10,39,"तिन्नैं ईशू लै बोलअ, “हाम्हैं सका इहअ करी।” ईशू बोलअ तिन्नां लै,  “हाँ अह आसा सच्च़ी कि तम्हां हेरनी मुंह ज़िहअ दुखो कटोरअ बी झुटी और होरीए हाथै मौत हणें डुबकी बी हेरनी तम्हां दैई। "
MRK,10,40,"पर ज़ुंण तेसा ज़ैगा लै छ़ांटै दै आसा, तिन्नां छ़ाडी निं होरी आपणैं दैहणै और बाऊंऐं बशैल़णअ मेरअ काम आथी।” "
MRK,10,41,इहअ शूणीं करै आई तिन्नां होरी दस च़ेल्लै याकूब और युहन्ना लै रोशै। 
MRK,10,42,"ईशू शादै तिंयां आप्पू सेटा लै और तिन्नां लै बोलअ,  “तम्हां का आसा एसा गल्लो थोघ कि ज़ुंण होरी ज़ातीए मुखियै हआ, तिंयां करा तिन्नां दी राज़ और तिन्नां मांझ़ै ज़ुंण बडै हआ तिंयां डाहा तिन्नां दी हक। "
MRK,10,43,"पर तम्हां मांझ़ै निं इहअ आथी, ज़ै तम्हां मांझ़ै कुंण बडअ हणअ च़ाहे, ता सह करे पैहलै थारी सेऊआ। "
MRK,10,44,ज़ुंण तम्हां मांझ़ै प्रधान हणअ च़ाहे; ता सह लोल़ी पैहलै सोभिओ टैहलू बणअ। 
MRK,10,45,“हुंह मणछो शोहरू निं एते तैणीं आथी आअ द कि कुंण मेरी सेऊआ करे पर हुंह आसा एते तैणीं आअ द कि हुंह होरीए सेऊआ करे और सोभी लोगे छ़ुटकारै लै आपणैं प्राण दैए।” 
MRK,10,46,येरुशलेम नगरी लै डेऊंदी पुजै तिंयां येरिहो नगरी। ईशू और तेऊए च़ेल्लै लागै येरिहो का आजू हांढदै। तिधी आऐ बडै भारी खास्सै लोग। तिमांई नांओंए मणछो शोहरू बरतिमांई त एक कांणअ भिख मांगणैं आल़अ बाते बाढै बेठअ द। 
MRK,10,47,"ज़ांऊं तेऊ कांणै मणछै शूणअ कि अह आसा नासरत नगरीओ ईशू ता तेऊ बोलअ, “हे राज़ै दाबेदे लुआद ईशू, मुल्है कर झींण।” "
MRK,10,48,"सोभ लागै तेऊ कांणै मणछा लै नैरदै कि च़ुप्पी रह। पर सह रहअ तेतरअ खास्सअ बोलदअ ई लागी, “हे राज़ै दाबेदे लुआद, ईशू मुल्है कर झींण।” "
MRK,10,49,"तेखअ उझ़ुअ ईशू खल़अ संघा बोलअ तिन्नां लै,  “एऊ कांणै मणछा आणा ओर्ही मुंह सेटा लै।” तिन्नैं लोगै शादअ सह कांणअ मणछ संघा लागै इहअ बोलदै, “हिम्मत डाह, खल़अ उझ़ू, ईशू शादा ताह आप्पू सेटा लै।” "
MRK,10,50,तेऊ शोटै आपणैं झिकल़ै तिधी और सह आअ तेभी ईशू सेटा लै। 
MRK,10,51,"ईशू बोलअ तेऊ लै,  “तूह किज़ै च़ाहा कि हुंह ताल्है करूं?” कांणै बोलअ ईशू लै, “हे गूरू, मेरी आछी कर ठीक मुखा लोल़ी शुझुअ।” "
MRK,10,52,"ईशू बोलअ तेऊ लै,  “डेऊ, तेरै विश्वासै हेरअ तूह बच़ाऊई।” तेऊ का लागअ तेभी शुझदअ और सह लागअ बातै ईशू पिछ़ू हांढदअ। "
MRK,11,1,"तेखअ पुजै तिंयां येरुशलेम नगरी नेल़ जैतून धारा दी। सह ज़ैगा ती बेतफगे और बेतनियाह गराऊंआं सेटा। तिधी शादै ईशू आपणैं च़ेल्लै मांझ़ै दूई ज़ण्हैं, संघा बोलअ तेऊ तिन्नां लै इहअ, "
MRK,11,2,“एऊ सम्हनें घरा लै डेओआ। तिधा का आणा एक गाधू ज़हा दी आझ़ तैणीं कोहै निं बेठअ द आथी। सह भेटणअ तिधी तम्हां बान्हअ द। तेऊ आणा खोल्ही। 
MRK,11,3,ज़ै तम्हां का कुंण पुछ़े कि तम्हैं अह किल्है लाअ निंईं? ता तम्हैं बोलै तिन्नां लै इहअ कि प्रभू पल़ी एते गरज़ तेखअ हेरनअ सह तेऊ तेभी तम्हां लै दैई।” 
MRK,11,4,तिंयां बी नाठै और तिन्नैं भाल़अ गाधू आसा खोल़ै बान्हअ द; तिंयां लागै तेऊ खोल्हदै। 
MRK,11,5,"ता ज़ुंण तिधी खल़्हुऐ दै तै, कई लागै तिन्नां मांझ़ै तिन्नां लै इहअ बोलदै, “तम्हैं किल्है लाअ अह गाधू खोल्ही?” "
MRK,11,6,"ज़िहअ ईशू तिन्नां का बोली त डाहअ द, तिहअ ई खोज़अ तिन्नैं च़ेल्लै बी तिन्नां का, इना गल्ला शूणीं दैनअ तिन्नैं लोगै तिन्नां सह गाधू निंणै। "
MRK,11,7,च़ेल्लै पजैल़अ सह गाधू ईशू सेटा और तेऊ प्रैंदै पाऐ आपणैं झिकल़ै और ईशू हुअ तेऊ गाधू प्रैंदै शुंआर। 
MRK,11,8,ता कई लोगै छ़ैऐ आपणैं झिकल़ै तेऊए सुआगत करना लै धरनीं बाता और कई छ़ैई आपणैं खेचा का नरम डाल़ी आणी करै बाता। 
MRK,11,9,"ता ज़ुंण बडै भारी खास्सै लोग तेऊ आजू-पिछ़ू हांढणै आल़ै आसा तै तिंयां लागै ज़ोरै-ज़ोरै बोलदै, ( ) “परमेशरे ज़ै-ज़ैकार परमेशर दैआ तेऊ लै बर्गत ज़ुंण तेऊए नांओंऐं एछा। "
MRK,11,10,परमेशरा दैणीं ताल्है बर्गत ज़ेभै ताह म्हारै पित्तर दाबेद राज़ै ज़िहअ राज़ करनअ। स्वर्गा दी रहणैं आल़ै परमेशरे ज़ै-ज़ैकार।” 
MRK,11,11,"ईशू पुजअ येरुशलेम और तिधी नाठअ सह परमेशरे मांदरै तेखअ सारी नगरी फेर भाल़ी सारी च़िज़ा भाल़ी नाठअ आपणैं बारा च़ेल्लै संघै बेतनियाह गराऊंआं लै, किल्हैकि सान्ह गई ती पल़ी। "
MRK,11,12,दुजी धैल़ी ज़ांऊं तिंयां बेतनियाह गराऊंआं का नाठै ता ईशू आई भुखै। 
MRK,11,13,ता सह नाठअ दूरा का एकी फेडूए हरै बूटा भाल़ी करै तेता सेटा इहअ सोठी करै कि एथ भेटणअ किज़ै खाणां लै; पर तेथ निं पाचा छ़ाडी होर किछ़ भेटअ; किल्हैकि तिंयां धैल़ै नांईं तै फल़ा लागणें आथी। 
MRK,11,14,"एता लै बोलअ ईशू इहअ,  “ताह निं आझ़ा पोर्ही कधि फल़ दैणअ।” ता तेऊए च़ेल्लै तै शूणैं लागै दै। "
MRK,11,15,"तेखअ आऐ तिंयां येरुशलेम नगरी। ईशू नाठअ मांदरा भितरी और ज़ुंण तिंयां तिधी ढबै-धेल्लै बदल़ी लैण-दैण करदै तै लागै दै, तिंयां सोभ काढै बागा लै। सुन्नैं-च़ंदी और कबूतरा बेच़णैं आल़े थल़्ही पाई तेऊ ढोल़ी। "
MRK,11,16,मांदरे खोल़ै बाती निं तेऊ कोही किछ़ी च़िज़ा आणनैं और निंणै दैनअ। 
MRK,11,17,"ईशू बोलअ तिन्नां लै,  “तम्हां का थोघ निं आथी कि बधाना दी आसा लिखअ द, ‘मेरअ मांदर हणअ सोभी ज़ातीए लोगा लै प्राथणां करने ज़ैगा?’ पर तम्हैं आसा अह च़ोरा-डाकू लुक्की रहणें खोख बणांईं दी।” ( ) "
MRK,11,18,"इहअ शूणीं करै लागै प्रधान परोहित, शास्त्री तेऊ मारनें मोक्कै लोल़ै; किल्हैकि तिंयां डरा तै तेऊ का इहअ करै कि तेऊए शिक्षा पाआ ती सोभी लोगा मांझ़ै असर। "
MRK,11,19,धैल़अ उडी करै नाठै तिंयां नगरी का बागै। 
MRK,11,20,ज़ेभै तिंयां दोती तेसी बाती नाठै ता तिन्नैं भाल़अ सह फेडूओ बूट च़ुंडी का गोधै तैणीं शुक्कअ द। 
MRK,11,21,"तैबै फिरी पतरसा सह गल्ल आद संघा बोलअ तेऊ ईशू लै, “हे गूरू, अह फेडूओ बूट ज़हा लै तंऐं शाप दैनअ त सह शुक्कअ!” "
MRK,11,22,"ईशू बोलअ पतरसा लै,  “तूह किल्है हुअ रहैन? परमेशरा दी डाहा विश्वास। "
MRK,11,23,"“हुंह खोज़ा तम्हां का सत्त कि ज़ुंण विश्वास करी करै बोले और बैहम नां करे कि अह धार लोल़ी पेछ़ुई करै समुंदरै पल़ी, ता सह पल़णीं समुंदरै। आपणैं मना दी बैहम निं करी विश्वासा संघै बोलै, तै ज़ुंण तूह बोले सह जाणअ हई। "
MRK,11,24,"“हुंह बोला तम्हां लै इहअ, ज़ेभै बी तम्हैं किज़ै प्राथणां करी परमेशरा का मांगे, तम्हैं करै इहअ विश्वास कि ज़ुंण मंऐं मांगअ सह गअ मुंह भेटी। ज़ै तम्हैं इहअ विश्वास करे ता परमेशरा हेरनअ सह काम तम्हां लै करी। "
MRK,11,25,"“ज़ेभै तम्हैं प्राथणां करे और थारै मना दी कसरै बारै ज़ीद होए ता तिन्नां लै करै माफ, तै करनै थारै बाप्पू परमेशरा ज़ुंण स्वर्गा दी आसा, थारै पाप बी माफ।” "
MRK,11,26,"“ज़ै तम्हैं कसरै ज़ुल्म माफ नांईं करे, ता थारअ बाप्पू परमेशर ज़ुंण स्वर्गा दी आसा, तेऊ बी निं थारै पाप माफ करनै।” "
MRK,11,27,"ज़ांऊं तिंयां येरुशलेम नगरी दी आऐ, और तिंयां तै मांदरे खोल़ै हांढदै-फिरदै लागै दै, ता प्रधान परोहित, शास्त्री और मुखियै लागै ईशू का पुछ़दै, "
MRK,11,28,“ताल्है इना कामां करना लै कुंणी बोलअ? और अह हक ताल्है कुंणी दैनअ?” 
MRK,11,29,"ईशू बोलअ तिन्नां लै,  “हुंबी पुछ़ा तम्हां का एक गल्ल; ज़ै तम्हैं मेरी गल्लो ज़बाब दैए, तै खोज़णअ मुंबी तम्हां का कि मुल्है इना कामां करनैओ हक कुंणी दैनअ। "
MRK,11,30,युहन्ने डुबकी कसा बाखा का ती? स्वर्गा बाखा का कि संसारे मणछा बाखा का? मेरी गल्लो ज़बाब दैआ!” 
MRK,11,31,"तिंयां लागै तेखअ आप्पू मांझ़ै इहै हठल़दै, “ज़ै हाम्हैं इहअ बोले कि स्वर्गा का, तै एऊ बोल़णअ हाम्हां लै इहअ कि तै तम्हैं तेऊओ विश्वास किल्है निं किअ? "
MRK,11,32,"“ज़ै हाम्हैं इहअ बोले कि संसारे मणछा बाखा का, मणछे बोलै ता लोगा का लागी डौर “किल्हैकि सोभ लोग मना तै इहअ कि युहन्ना त परमेशरो असली गूर। "
MRK,11,33,"हाम्हां का निं थोघै कि युहन्ना कसा का भेटअ तेतो हक।” ईशू दैनअ तिन्नां लै ज़बाब,  “तम्हैं निं मेरै सुआलो ज़बाब दैनअ आथी! हुंबी निं तम्हां लै एसा गल्ला खोज़दअ कि मुल्है हिझ़ इना कामां करनैओ हक कुंणी दैनअ।” "
MRK,12,1,तेखअ खोज़अ ईशू तिन्नां का एक उदाहरण कि  “एकी मणछै लाअ एक अंगूरो बगिच़अ और तेता फेर लाऐ बाल़। एक बणांईं अंगूरे रसा लै कोफर। बगिच़ै पहरी लै बणांईं तिधी उछ़टै दी एक छ़ान। “तेखअ डाहअ होरी ज़िम्मींदारा का सह बगिच़अ ठेकै दी दैई और आप्पू नाठअ सह परदेसा लै। 
MRK,12,2,“तेखअ फल़ा दैणें सिज़नै छ़ाडअ तेऊ ज़िम्मींदारा सेटा आपणअ एक टैहलू इहअ बोली कि अंगूरे बगिच़ै दी ज़ुंण फसल लागी दी होए तेतो हेस्सअ आणै मांगी। 
MRK,12,3,पर तिन्नैं ज़िम्मींदारै ढाकअ सह संघा छ़ाडअ च़िकी-फणाटी करै बापस। 
MRK,12,4,“तेखअ छ़ाडअ तिन्नां सेटा तेऊ एक होर टैहलू पर तिन्नैं फाल़अ तेऊओ मूंड और तेऊए निं कोई कदर की। 
MRK,12,5,"संघा तेऊ एक होर टैहलू बी छ़ाडअ, पर तिन्नैं पाअ सह बी मारी। इहै ई छ़ाडै तेऊ मालकै तिन्नां सेटा लै होर बी कई; पर तिन्नैं ज़िम्मींदारै पाऐ तिंयां कोई च़िकी-फणाटी और कई पाए तिन्नां मांझ़ै मारी। "
MRK,12,6,“ऐबै त तेऊओ एक्कै शोहरू रहअ द ज़हा लै सह सोभी का खास्सी झ़ूरी करा त। खिरी छ़ाडअ तेऊ सह आपणअ शोहरू बी। तेऊ सोठअ इहअ कि ‘मेरै शोहरूए ता हेरनी तिन्नां कदर करी।’ 
MRK,12,7,“तिन्नैं ज़िम्मींदारै बोलअ आप्पू मांझ़ै जोग करी कि ‘अहैई ता आजू तेऊए लुआद आसा; एछा अह पाणअ हाम्हां मारी और फसल हणीं सोभ म्हारी।’ 
MRK,12,8,तिन्नैं पाअ सह मारी और सह डाहअ अंगूरे बगिच़ै बागै शोटी।” 
MRK,12,9,"ईशू पुछ़अ,  “तेखअ ऐबै तेऊ बगिच़ेए मालका तिन्नां संघै किज़ै करनअ होए? हुंह खोज़ा तम्हां का कि तेऊ एछणअ और तिंयां ज़िम्मींदार निं तेऊ ज़िऊंदै छ़ाडणैं। अंगूरो बगिच़अ दैणअ होरी लै।” ( ) "
MRK,12,10,"“तम्हैं कै पबित्र शास्त्रा दी पहल़अ द निं आथी? ‘ज़ुंण पात्थर राज़ मिस्त्री नकाम्मअ समझ़अ त, सह ई बणांईं तेऊ कूणींए ज़ान। "
MRK,12,11,ईंयां गल्ला हुई प्रभूए तरफा का और ईंयां आसा म्हारी आछी दी नुआहरी।’” 
MRK,12,12,"तिन्नैं च़ाहअ सह ढाकणअ, किल्हैकि तिंयां गऐ तै समझ़ी कि एऊ बोली ईंयां गल्ला हाम्हां लै। पर तिंयां डरै लोगा का कि इहअ निं हआ कि लोग म्हारअ बरोध करे और तिन्नैं निं सह ढाकअ आथी और तिंयां लागै तिधा का हांढदै। "
MRK,12,13,यहूदी छ़ाडै ईशू लै दोश लोल़णें तैणीं किछ़ फरीसी और हेरोदेस राज़े पक्ष लणै आल़ै लोग तेऊ सेटा लै तेऊ परखदै। 
MRK,12,14,"तिन्नैं बोलअ तेऊ लै, “हे गूरू, हाम्हां का आसा थोघ कि तूह आसा शुचअ, और तूह निं कोहिए परबाह करदअ; और नां तूह मणछे मुंहां भाल़ी गल्ला करदअ, पर तूह खोज़ा परमेशरा सेटा डेऊणे बात बडी सत्त संघै। पर हाम्हां का खोज़ इहअ, माहा राज़ै लै कारअ दैणअ ठीक आसा कि गलत आसा? "
MRK,12,15,"हाम्हां कारअ दैणअ लागा कि नांईं?” ईशू हेरअ तिन्नें दिलो कपट समझ़ी और तिन्नां लै बोलअ,  “तम्हैं मुंह परखदै किल्है आसा लागै दै? एक च़ंदीओ सिक्कअ आणा मुंह सेटा लै, मुंह भाल़णअ सह।” "
MRK,12,16,"तिन्नैं आणअ एक च़ंदीओ सिक्कअ, तेखअ बोलअ ईशू तिन्नां लै,  “एथ कसरी मुर्ति और नांअ आसा।” तिन्नैं बोलअ, “माहा राज़ैओ नांअ और मुर्ति।” "
MRK,12,17,"ईशू बोलअ तिन्नां लै,  “ज़ुंण माहा राज़ैओ आसा, तेऊ दैआ माहा राज़ै लै, ज़ुंण आसा परमेशरो तेऊ दैआ परमेशरा लै।” तिंयां हुऐ तेऊए गल्ला शूणीं रहैन। "
MRK,12,18,"तेखअ आऐ तिधी सदुकी लोग। तिंयां मना तै इहअ कि “मूंऐं दै मणछो ज़िऊंदै हणैं आल़ी गल्ल आसा झ़ुठी।” तिन्नैं ईशू का पुछ़अ, "
MRK,12,19,"“हे गूरू, परमेशरे गूर मुसा आसा हाम्हां लै इहअ लिखअ द कि, ज़ै कसरअ भाई बाझ़ी लुआदी मरे और तेऊए लाल़ी पिछ़ू कल्ही छ़ुटे, ता तेऊओ भाऊ सका तैहा संघै बैह करी। सह आपणैं भाई लै लुआद बी सका पैईदा करी। ( ) "
MRK,12,20,"“एकी ज़मानें गल्ल आसा एही कि एकी बारी तै सात भाई, पैहलअ भाई मूंअ बैहा बाद और तेऊए निं आजू लुआद हुई, "
MRK,12,21,"और दुजै भाई किअ तेऊए बेटल़ी संघै बैह और सह बी मूंअ तेऊए बी निं लुआद हुई, इहअ ई चिऐ भाई बी किअ और सह बी मूंअ। "
MRK,12,22,“इहअ करै मूंऐं तिंयां सात भाई और लुआद निं तिन्नां कोहिए हुई खिरी मूंईं सह बेटल़ी बी। 
MRK,12,23,"ता, ऐबै ज़ेभै सह भी ज़िऊंदी हणीं ता सह तिन्नां साता भाई मांझ़ै कसरी बेटल़ी हणीं? किल्हैकि सह ता पैहलै साता ज़ण्हे बेटल़ी ती?” "
MRK,12,24,"ईशू बोलअ तिन्नां लै,  “तम्हां का नांईं ता पबित्र शास्त्रो थोघ आथी, और नां परमेशरे शगतीओ थोघ आथी? "
MRK,12,25,ज़ेभै तिंयां मूंऐं दै मांझ़ै ज़िऊई उझ़णै; तेभै नां ता तिन्नां बैह करनअ। नां तिंयां बैहा लै दैणैं। पर स्वर्गै हणैं तिंयां स्वर्ग दूता ज़िहै। 
MRK,12,26,"“मरी करै ज़िऊंदै हणें बारै कै तम्हैं, मुसा गूरे कताबा दी ज़ल़दै झ़ाकल़ा आल़ी कथैया निं शूणीं आथी कि परमेशरै आपणैं गूर मुसा लै किज़ै बोलअ, ‘हुंह आसा तेरै पित्तर आबराम, इसहाक और याकूबो परमेशर!’  "
MRK,12,27,"“इहअ बी बोलअ ‘परमेशर निं मूंऐं दै मणछो आथी, परमेशर आसा ज़िऊंदै मणछो।’ पर तम्हैं आसा बडी भूला दी पल़ै दै।” "
MRK,12,28,"शास्त्री मांझ़ै शुणें एकी तिंयां आप्पू मांझ़ै छफल़दै कि एऊ ता ईंयां बडै बधिया करै समझ़ाऊऐ और तेऊ पुछ़अ ईशू का, “सोभी का खास हुकम किज़ै आसा?” "
MRK,12,29,"ईशू बोलअ तेऊ लै,  “सोभी का खास हुकम आसा अह, हे इस्राएली लोगो शूणां, म्हारअ परमेशर ई आसा परमेशर। "
MRK,12,30,"“तूह झ़ूरै आपणैं परमेशरा लै सारै दिला, मना, प्राणा और आपणैं सारै कामां करै। "
MRK,12,31,दुजअ हुकम आसा अह कि तूह करै आप्पू फेर रहणैं आल़ै होरी मणछा लै बी तेही झ़ूरी ज़िहअ तूह आप्पू लै झ़ूरा। एता का बडअ निं होर कोहै हुकम आथी।” 
MRK,12,32,"शास्त्री बोलअ ईशू लै, “हे गूरू, तंऐं बोलअ ठीक कि सह आसा एक्कै, और तेऊ छ़ाडी निं होर कोहै परमेशर आथी। ( ) "
MRK,12,33,"तेऊ संघै डाहणीं सारै दिला, मन, प्राण और सारै कामां करै झ़ूरी। “ता ज़ुंण ताह संघै होर लोग बी आसा तिन्नां लै बी करै आप्पू ज़ेही झ़ूरी, ईंयां गल्ला आसा सारी भैंट और सारै बल़ीदाना का बी खास।” ( ) "
MRK,12,34,"ज़ांऊं ईशू भाल़अ कि तेऊ दैनअ बडी समझ़ा संघै ज़बाब, ता ईशू बोलअ तेऊ लै,  “तूह आसा परमेशरे राज़ा नेल़।” तेखअ निं कोही बी तेऊ का पुछ़णें हिम्मत हुई। "
MRK,12,35,"तेखअ बोलअ ईशू मांदरा दी शिक्षा दैंदी बारी इहअ,  “शास्त्री किल्है बोला इहअ कि मसीहा आसा दाबेद राज़ैओ शोहरू? "
MRK,12,36,"दाबेद राज़ै आसा आप्पै ई पबित्र आत्मां दी भर्हुई करै बोलअ  ( ) ‘प्रभू परमेशरै बोलअ मेरै प्रभू का, मेरी दैहणै बेश, ज़ेभै तैणीं हुंह तेरै दुशमणा तेरै खूरा हेठै निं करूं।’ "
MRK,12,37,“राज़अ दाबेद ता आप्पू बी तेऊ लै प्रभू बोला त! तेखअ मसीहा तेऊओ शोहरू केऊ साबै हुअ? और लोग शूणां तै तेऊए गल्ला बडै धैन दैई करै।” 
MRK,12,38,"ईशू दैनी तिन्नां लै शिक्षा,  “इना शास्त्री का रहै चतैन, ज़ुंणी ईंयां लोगा रहैऊंणा लै लाम्मै च़ोल़ै हआ बान्हैं दै। कि तिंयां किहै महान आसा। ईंयां च़ाहा कि लोगै लोल़ी तिन्नां सेटा हाथ ज़ोल़ै। "
MRK,12,39,आराधना कोठी दी लोल़ी इना खास-खास ज़ैगा बेशणा लै। धामा दी च़ाहा तिंयां ज़ुदै ज़िहै खास ज़ैगा बेशणअ। 
MRK,12,40,ईंयां लुटा च़लाकी करै बिधबा बेटल़ीए घर। होरी का रहैऊंणा लै फिरा ईंयां खास्सी घल़ी प्राथणां करदै। इना लै भेटणीं सोभी का खास्सी सज़ा।” 
MRK,12,41,ईशू लागअ मांदरे भढारा सेटा भाल़अ कि ईंयां मांदरै भढारा दी ढबै-धेल्लै केऊ साबै पाआ; बडै-बडै सेठ मणछै पाऐ आपणैं साबै बडै भारी ढबै। 
MRK,12,42,"तेतरी आई एक गरीब बिधबा, सह भाल़ी ईशू दूई चाम्बे सिक्कै पांदी ज़ेते खास्सी किम्मत निं हंदी। "
MRK,12,43,"तेखअ शादै ईशू आपणैं च़ेल्लै आप्पू सेटा लै। तेऊ बोलअ तिन्नां लै इहअ,  “हुंह खोज़ा तम्हां लै सत्त कि मांदरे भढारा दी दान दैणैं आल़ै मांझ़ै दैनअ एसा गरीब बिधबा सोभी का खास्सअ दान। "
MRK,12,44,“किल्हैकि सोभी दैनअ आपणैं खास्सै ढबै मांझ़ै आपणीं खास्सी कमाई मांझ़ा का। पर एसा गरीब बिधबा दैनअ आपणीं काम्मी-पेशी का आपणीं सारी कमाई।” 
MRK,13,1,"ज़ांऊं ईशू मांदरा का डेऊई च़ाल्लअ त, ता तेऊए च़ेल्लै मांझ़ै बोलअ एकी तेऊ लै, “हे गूरू, भाल़, केही बडी-बडी कोठी और पात्थर आसा।” "
MRK,13,2,"ईशू बोलअ तिन्नां लै,  “ज़ुंण तम्हैं इना बडै कोठी भाल़ा एक बगत एछणअ इहअ बी कि ईंयां सोभ पाणै ढोल़ी। एथ निं पात्थरा प्रैंदै पात्थर बी टेक्कअ द रहणअ।” "
MRK,13,3,"ज़ांऊं ईशू मांदरा सम्हनै जैतून धारा दी त बेठअ द, ता पतरस, याकूब, युहन्ना और आन्दरू, तिन्नैं सोभी ईशू का पुछ़अ, "
MRK,13,4,"“हाम्हां का खोज़ कि ईंयां गल्ला केभै हणीं, ज़ेभै सह बगत एछणअ तेतो कै नछ़ैण हणअ?” "
MRK,13,5,"ईशू बोलअ तिन्नां लै,  “भाल़ै तम्हैं रहै चतैन कि कोई हेरे तम्हां धोखै दी नां पाए। "
MRK,13,6,कई लोगा एछणअ मेरै नांओंऐं और तिन्नां बोल़णअ इहअ कि ‘हाम्हैं आसा परमेशरै छ़ाडै दै मसीहा।’ तिन्नां पाणै इहअ करै कई लोग कबाता। 
MRK,13,7,"कि ईंयां गल्ला हणीं आसा ज़रूरी, पर तेसा बेला बी निं अंत हणअ। "
MRK,13,8,“एकी ज़ाती करनअ दुजी ज़ाती संघै जुध और एकी राईसी करनअ दुजी राईसी संघै जुध। देशै हणीं कई ज़ैगा ज़ाज़री और कई ज़ैगा पल़णै नकाल़। अह हणीं दुखे शुरूआत ज़ेही एकी बेटल़ी सूंणें दाह उझ़िआ।” ( ) 
MRK,13,9,"“पर तम्हैं रहै आपणैं बारै दी चतैन। किल्हैकि लोगा निंणै तम्हैं आराधना सभा दी और तेथ च़िकणैं तम्हैं सोभी सम्हनै, और मेरी बज़्हा करनै तम्हैं मुखियै और राज़ै सेटा बी खल़ै। पर अह हणअ तम्हां का मेरै बारै खोज़णेंओ मोक्कअ। "
MRK,13,10,“अह आसा ज़रूरी कि पैहलै लोल़ी खुशीओ समाद सोभी ज़ाती सेटा पुजअ। 
MRK,13,11,"ज़ेभै तिंयां तम्हां कैद करे और पेशी लै खल़ै करे, तेभै निं तम्हैं फिकर करी की हाम्हां किज़ै बोल़णअ। तेसा घल़ी परमेशर ज़िहअ तम्हां का खोज़े तेभै बोलै तिहअ। किल्हैकि तैहा घल़ी निं बोल़णैं आल़ै तम्हैं हणैं, पर तेभै बोल़णैं आल़ी हणीं पबित्र आत्मां।” "
MRK,13,12,“कई भाई-बैहणी पाणै आपणैं भाई-बैहण धोखै करै मारी और बाप्पू दैणैं शोहरू मारना लै। शोहरू हणैं आपणैं आम्मां-बाप्पूए खलाफ खल़ै ताकि लोग तिन्नां मारी पाए। ( ) 
MRK,13,13,"मेरै नांओंए बज़्हा हणैं बडै भारी लोग थारै दुशमण, पर ज़ुंण आपणीं मौत हणैं तैणीं सबर करे तेऊओ हणअ उद्धार।” "
MRK,13,14,(पहल़णैं आल़अ दै एसा गल्ला लै धैन)  “एकी धैल़ै भाल़णीं तम्हां सह बरैबाद करनै आल़ी छ़ोतली च़ीज़ मांदरै खल़ी ज़ेते बारै खास्सी साला पैहलै परमेशरो गूर दानिएल बी बोलअ त। तेतो तिधी हणअ निं राम्बल़ी गल्ल आथी। तेभै समझ़ै तम्हैं कि सह बगत गअ एछी। “तेभै ज़ुंण यहूदा लाक्कै दी होए तिंयां ठुर्है उझै धारा लै। ( ) 
MRK,13,15,"ज़ुंण तेभै छ़ाप्परै होए, तिंयां निं घरा भितरा का किछ़ी गल्ला निंणे तैणीं उंधै होथी और नां घरा भितरा लै डेऊई करै बगत बरैबाद करी। "
MRK,13,16,“ज़ुंण खेचै होए ता सह बी निं आपणैं झिकल़ै निंणे तैणीं पिछ़ू हटी।” 
MRK,13,17,“तिन्नां धैल़ी ज़ुंण सुंदी बेटल़ी और आपणैं शोहरू लै दुधा पणैंऊंदी होए तैहा लै हणअ ठुहर्नअ बडअ कठण! 
MRK,13,18,तम्हैं रहा एसा गल्ला लै प्राथणां करदै लागी कि ईंयां गल्ला निं हिंऊंदे धैल़ै लोल़ी हुई। 
MRK,13,19,“किल्हैकि ईंयां धैल़ै हणैं इहै दुखा सांगटे कि परमेशरे सृष्टी बणांणैं ओर्ही निं आझ़ तैणीं कधि हुऐ और नां कधि हणैं। ( ) 
MRK,13,20,"“परमेशरै आसा आपणैं विश्वास करने आल़े बारै सोठी करै ईंयां सांगटे धैल़ी घटाऊई दी, नांईं ता संसारै निं कोहै मणछ बच़णअ त। "
MRK,13,21,"“ज़ै कुंण तिन्नां धैल़ी तम्हां लै इहअ बोले, ‘भाल़ा मसीहा आसा इधी, और मसीहा आसा तिधी,’ ता तिन्नां दी निं विश्वास करी। "
MRK,13,22,“किल्हैकि झ़ुठै मसीहा और झ़ुठै गूर निखल़णैं और तिन्नां पाणै ज़ादू करी करै बडै-बडै नछ़ैण और च़मत्कार रहैऊई कबाता। ज़ै तिन्नों बश च़ले ता तिन्नां पाणै परमेशरे छ़ांटै दै लोग बी कबाता। ( ) 
MRK,13,23,“पर तम्हैं रहै चतैन और इना गल्ला डाहै आद किल्हैकि मंऐं हेरी ईंयां गल्ला तम्हां का पैहलै ई खोज़ी।” 
MRK,13,24,“इना दुख-सांगटे धैल़ी बाद हणअ इहअ कि ( ) सुरज़ फिरनअ न्हैरअ और ज़ोथ हणीं काल़ी। 
MRK,13,25,सरगा का अल़णैं तारै धरनीं और सरगे सारी शगती बी सिकणीं आजू-पिछ़ू।” 
MRK,13,26,तेखअ भाल़णअ लोगा हुंह मणछो शोहरू महान शगती और महिमां संघै बादल़ा दी एछदअ। ( ) 
MRK,13,27,तेसा बेला छ़ाडणैं मुंह आपणैं स्वर्ग दूत। पृथूई दी हर ज़ैगा का करनै आपणैं छ़ांटै दै लोग कठा। ( ) 
MRK,13,28,फेडूए बूटा का शिखल़ा एसा गल्ला ज़ेभै तेते शाण्हटी नरम फिरा और ज़ांऊं तेथ प्लीर एछा; ता तेता करै लागा तम्हां का थोघ कि बसंते ऋत आसा नेल़। 
MRK,13,29,"ठीक इहअ ई ज़ांऊं तम्हां ईंयां गल्ला हंदी हेरनी, ता तम्हैं समझ़ै कि तिंयां धैल़ै आसा नेल़। मतलब तिंयां गई डेहल़ा बागै पुजी। "
MRK,13,30,"“हुंह खोज़ा तम्हां का सत्त कि ज़ेभै तैणीं ईंयां गल्ला हई निं मुक्के, तेभै तैणीं निं एसा पोस्तीए लोग मरनै आथी। "
MRK,13,31,सरग और पृथूई टल़णीं पर मंऐं ज़ुंण गल्ला बोली ईंयां हणीं सोभ पूरी।” ( ) 
MRK,13,32,“एसा गल्लो निं कोही का थोघ आथी कि ईंयां केभै हणीं। नां एतो थोघ स्वर्ग दूता का आथी और नां शोहरू का। पर एसा गल्लो थोघ आसा सिधअ परमेशर बाप्पू का। 
MRK,13,33,"भाल़ा, बिऊंतै रहा और प्राथणां करदै रहा लागी। किल्हैकि तम्हां का निं एसा गल्लो थोघ आथी कि सह साईत केभै हणीं।  "
MRK,13,34,"“अह आसा तेऊ मणछा ज़ेही गल्ल ज़ुंण परदेसा लै नाठअ, और आपणअ घर डाहअ सभाल़ी आपणैं टैहलू का। संघा डाहअ सोभी टैहलू का तिन्नां लै काम सभाल़ी। दुआरे पहरी लै डाहअ इहअ बोली कि बिऊंतअ रहै। "
MRK,13,35,“तैही बोला हुंह तम्हां लै बी कि बिऊंतै रहा। किल्हैकि तम्हां का निं इहअ थोघ आथी कि थारअ प्रभू कसा धैल़ी एछणअ। सह उडै एछणअ कि आधी राची। कि सह दोती न्हैर प्रैशै एछे कि राच भैई करै एछे। 
MRK,13,36,“इहअ निं हआ कि तम्हैं होए सुत्तै दै और मालक एछे तेसा ई बेला। 
MRK,13,37,ज़िहअ हुंह तम्हां लै बोला तिहअ ई बोला हुंह सोभी लै कि बिऊंतै रहा।” 
MRK,14,1,"दूई धैल़ै बाद आसा त फसहेओ थैर और साज़ी रोटीओ थैर हणैं आल़अ, और प्रधान परोहित और शास्त्री तै एसा गल्ला लोल़ै लागै दै कि किहअ करै छ़ल़-कपट करी करै पाणअ त ईशू मारी। "
MRK,14,2,"पर तिंयां बोला तै इहअ बी कि थैरे धैल़ी निं हाम्हां इहअ करनअ, इहअ निं हआ कि लोगा मांझ़ै होए च़िक-फणाटी। "
MRK,14,3,ईशू त बेतनियाह गराऊंऐं शमौने घरै ज़ुंण ईशू कोल़्हे बमारी का ठीक किअ त। ज़ांऊं सह रोटी खांदअ बेठअ ता तिधी आई एक बेटल़ी। तेसा आणअ संगमरमरे भांडै दी जटामांसीओ किम्मती खुशबूदार तेल और सह तरैल़अ ईशूए मुंडै। 
MRK,14,4,पर कई लागै आपणैं मनें रोशै मारै बोलदै कि अह एतरअ किम्मती तेल किल्है किअ एसा बरैबाद? 
MRK,14,5,किल्हैकि एऊ खुशबूदार किम्मती तेला सका तै चिई शौआ च़ंदीए सिक्कै का बी खास्सी किम्मती बेच़ी गरीबा लै बांडी। तिंयां लागै तेसे बारै इहअ बोलदै कि एसा किअ अह गलत। 
MRK,14,6,"ईशू दैनअ ज़बाब,  “एसा छ़ाडा, एसा किल्है करा तम्हैं तंग? ऐहा किअ मुल्है भलअ। "
MRK,14,7,"“गरीब रहणैं कबल्लै तम्हां ई संघै तम्हैं ज़ेभै च़ाहे तेभै सका तिन्नां लै दैई, पर हुंह निं तम्हां संघै कबल्लअ च़ाल्लअ रहई। ( ) "
MRK,14,8,"ज़ुंण बी अह करी सका ती और ज़ुंण एसा किअ, एसा मल़अ मुंह दाबणा लै पैहलै ई मेरी देही लै तेल। "
MRK,14,9,“हुंह खोज़ा तम्हां का सत्त कि सारै संसारै ज़िधी बी मेरै बारै खुशीओ समाद प्रच़ार होए तिन्नां लोगा खोज़णअ एसरै बारै बी कि एसा मुल्है किज़ै किअ।”  
MRK,14,10,"तैबै यहूदा इसकरोती ज़ुंण तिन्नां बारा च़ेल्लै मांझ़ै एक त, सह नाठअ प्रधान परोहिता सेटा लै इहअ बोलदअ कि हुंह करूं थारी ईशू ढाकणा लै मज़त। "
MRK,14,11,इहअ शूणीं करै हुऐ तिंयां बडै भारी खुश और तेऊ लै मनैं तिन्नैं खास्सै ढबै दैणैं ता सह रहअ तेऊ ढाकणें मोक्कै न्हैल़अ लागी। 
MRK,14,12,"थैरे पैहली धैल़ी ज़ेता लै तिंयां साज़अ बोला तै, एसा धैल़ी करा तै तिंयां गाभू काटी बल़ीदान, ईशूए च़ेल्लै तेऊ का पुछ़अ, “तूह किधी च़ाहा कि हाम्हैं ताल्है फसहे थैरो भोज़ बणांए?” ( ) "
MRK,14,13,"तेऊ छ़ाडै आपणैं च़ेल्लै मांझ़ै दूई ज़ण्हैं इहअ बोली करै,  “नगरी लै डेओआ तिधी भेटणअ तम्हां एक मणछ तेऊ हणअ पाणींओ घल़अ च़कअ द, तम्हैं लागै तेऊ पिछ़ू हांढदै। "
MRK,14,14,“तेखअ सह ज़हा घरा लै डेओए तेऊ घरे मालका लै बोलै तम्हैं कि गूरू बोला इहअ कि तेरी पाहुंणेंए पांड किधी आसा? ज़िधी हुंह आपणैं च़ेल्लै संघै फसहे थैरो भोज़ खाई सकूं। 
MRK,14,15,"तेऊ रहैऊंणीं तम्हां का एक सज़ाऊई दी पांड, तिधी बणांऐं तम्हैं फसहे थैरो भोज़।” "
MRK,14,16,ता च़ेल्लै बी पुजै नगरी और ज़िहअ ईशू तिन्नां का बोलअ त तिन्नां भेटअ तिहअ ई और तिन्नैं बणांअ फसहे थैरो भोज़। 
MRK,14,17,ज़ांऊं सान्ह पल़ी ता ईशू आअ तिधा लै आपणैं बारा च़ेल्लै संघै। 
MRK,14,18,"ज़ांऊं तिंयां रोटी खांदै बेठै ता ईशू बोलअ तिन्नां लै,  “हुंह खोज़ा तम्हां का सत्त कि तम्हां मांझ़ै आसा एक इहअ ज़ुंण मुंह संघा इधी रोटी खांदअ बी आसा बेठअ द, तेऊ बझ़ैल़णअ हुंह ढाकणैं।” ( ) "
MRK,14,19,"तिंयां हुऐ बडै भारी दुखी, और तिंयां लागै एक-एक करी करै बारी-बारी तेऊ का पुछ़दै, “हे गूरू सह हुंह किनी आसा?” "
MRK,14,20,"ईशू दैनअ तिन्नां लै ज़बाब,  “सह आसा तम्हां बारा मांझ़ै एक, ज़ुंण मुंह संघै म्हार थाल़ू का डबेऊई करै खाआ। "
MRK,14,21,“किल्हैकि हुंह मणछो शोहरू ता मरनअ तेऊ ई साबै ज़िहअ मेरै बारै पैहलै ई आसा लिखअ द; पर तेऊ मणछा लै आसा घोर सज़ा ज़हा हुंह ढाकणैं बझ़ैल़णअ। तेऊ लै त भलअ इहअ ई कि तेऊओ ज़ल्म ई नांईं हंदअ।” 
MRK,14,22,"ज़ांऊं तिंयां रोटी खांदै बेठै ता ईशू परमेशरो शूकर करी करै रोटी चोल़ी और तिन्नां लै दैई करै बोलअ, “हुंज़ा, अह आसा मेरी देही।” "
MRK,14,23,तेखअ ईशू अंगूरे रसा करै भरअ द कटोरअ हाथै लई करै परमेशरो शूकर किअ और तिन्नां लै दैनअ और तिन्नैं सोभी झुटअ तेता का। 
MRK,14,24,"तेखअ बोलअ ईशू तिन्नां लै,  “अह आसा मेरअ लोहू, ज़ुंण खास्सै लै बहाऊंणअ अह आसा परमेशरे मणछा लै करार। ( ) "
MRK,14,25,"हुंह खोज़ा तम्हां का सत्त कि अह अंगूरो रस निं मुंह तेभै तैणीं झुटणअ, ज़ेभै तैणीं हुंह परमेशरे राज़ा दी नऊंअ अंगूरो रस निं झुटूं।” "
MRK,14,26,तेखअ नाठै तिंयां भज़न बोलदी बागै जैतून धारा लै। 
MRK,14,27,"तैबै बोलअ ईशू तिन्नां लै, “तम्हैं ठुहर्नै सोभ मुंह छ़ाडी, किल्हैकि शास्त्रा दी आसा मेरै बारै इहअ लिखअ द कि ‘मुंह पाणअ फुआल मारी और भेडा छिंघणीं ओरी-पोरी।’ "
MRK,14,28,“पर हुंह डेऊणअ ज़िऊंदअ हई करै तम्हां का पैहलै गलील लाक्कै लै।” 
MRK,14,29,"पतरसै बोलअ ईशू का, “होर लागे ताह छ़ाडी ठुहर्दै पर हुंह निं ताह छ़ाडदअ।” "
MRK,14,30,"ईशू बोलअ तेऊ लै,  “हुंह खोज़ा ताखा सत्त कि आझ़ एसा ई राची मुर्गै दूई बारी बाशणैं का पैहलै हुधणअ तूह मेरै बारै चिई बारी।” "
MRK,14,31,"पर पतरसै बोलअ होर बी ज़ोर दैई करै कि, ज़ै मुंह ताह संघै मरनअ बी लागे, ता तैबी बी निं हुंह तेरै बारै हुधदअ। इहअ ई बोलअ तिन्नैं होरी सोभी ज़ण्हैं। "
MRK,14,32,"तेखअ आऐ तिंयां गतसमनीं नांओंए एकी ज़ैगा लै और ईशू बोलअ आपणैं च़ेल्लै लै,  “इधी रहा बेशी, ज़ेभै तैणीं हुंह प्राथणां करूं।” "
MRK,14,33,तेऊ निंयैं पतरस याकूब और युहन्ना आप्पू संघा और सह हुअ बडअ भारी दुखी और नर्तान। 
MRK,14,34,"तेऊ बोलअ इहअ,  “मेरअ ज़िऊ आसा बडअ दुखी इहअ कि मेरै च़ाल्लै ज़िहै प्राण निखल़ी, तम्हैं खल़्हिया इधी और बिहुदै रहा।” ( ) "
MRK,14,35,"तेखअ नाठअ ईशू धख आजू ज़िहअ। तिधी लागअ सह धरनीं उटी बाखा पल़ी करै एही प्राथणां करदअ, “हे परमेशर ज़ै हई सके ता तै कर मुखा एसा घल़ी एऊ दुखा दूर। "
MRK,14,36,"हे मेरै बाप्पू ताखा सका सोभै गल्ला हई, एऊ दुखे कटोरै च़क मुंह सेटा का पोर्ही। पर तैबी बी ज़िहअ हुंह च़ाहा तिहअ निं लोल़ी हुअ। पर ज़िहअ तूह च़ाहा तिहअ लोल़ी हुअ।” "
MRK,14,37,"तेखअ आअ ईशू तिन्नां चिई च़ेल्लै सेटा और तिंयां सुत्तै दै भाल़ी करै, पतरसा लै बोलअ,  “शमौन, तूह सुत्तअ द आसा? तूह एकी घल़ी बी निं बिहुदअ रही सकअ?” "
MRK,14,38,"बिहुदै रहा और प्राथणां करदै रहा लागी, कि तम्हैं परिक्षा दी पल़ी करै पाप नां करे, आत्मां ता आसा तैर पर देही आसा दुबल़ी। "
MRK,14,39,तेखअ नाठअ सह भी प्राथणां करदअ तेऊ की तेही ई प्राथणां ज़ेही तेऊ पैहलै की ती। 
MRK,14,40,तेखअ आअ सह भी आपणैं च़ेल्लै सेटा लै और तेऊ भाल़ै तिंयां घणीं निंजा सुत्तै दै ज़ांऊं तेऊ तिंयां झ़ैऊऐ ता तिन्नां निं समझ़ पल़ी कि तेऊ लै कै ज़बाब दैणअ। 
MRK,14,41,"तेखअ आअ ईशू चिऊथी बारी प्राथणां करी तिन्नां सेटा लै और बोलअ; अज़ी बी तम्हैं सुत्तै दै आसा? बतेर्है सुत्तै ऐबै! भाल़ा, सह घल़ी गई एछी; हुंह मणछो शोहरू लाअ पापी मणछे हाथै ढाकी। "
MRK,14,42,"खल़ै उझ़िआ, च़ाल्ला, हेरा, ज़ुंणी हुंह ढाकी आसा लाअ द सह गअ एछी। "
MRK,14,43,"ईशू त इहअ बोलदअ ई लागअ द कि यहूदा, ज़ुंण तिन्नां बारा मांझ़ै एक त, सह गअ आप्पू संघा प्रधान परोहित, शास्त्री, मुखियै संघै खास्सै लोग तलबारा और शोठै पाई तेभी तिधी पुजी। "
MRK,14,44,"यहूदा इसकरोती त तिन्नां लै इहअ डाहअ द बोली कि ज़हा लै हुंह माख्खी दैंऊं, सह ई आसा ईशू तेऊ करै तम्हैं कैद। "
MRK,14,45,"सह आअ तेभी और तेऊ बोलअ ईशू सेटा डेऊई तेऊ लै, “हे गूरू,” और तेऊ लै दैनी माख्खी। "
MRK,14,46,तिन्नैं होरी किअ ईशू कैद। 
MRK,14,47,ईशू नेल़ खल़्हुऐ दै च़ेल्लै मांझ़ै काढी एकी आपणीं तलबार और तेऊ बाही माहा परोहिते टैहलू लै ता तेऊओ कान शोटअ धरनीं। 
MRK,14,48,"ईशू बोलअ तिन्नां लै,  “तम्हैं कै हुंह डाकू समझ़अ कि मुंह ढाकदै आसा तलबारा और शोठै पाई निखल़ै दै?” "
MRK,14,49,"हुंह ता हर धैल़ै तम्हां संघा मांदरै शिक्षा दैआ त, तेभै किल्है निं हुंह तम्हैं ढाकअ? पर अह हुअ तै कि पबित्र शास्त्रा दी लिखी दी गल्ला पूरी होए। "
MRK,14,50,ज़ुंण तिधी ईशू संघै तै तिंयां सोभ च़ेल्लै ठुर्है तिधा तेऊ छ़ाडी ओर्ही-पोर्ही। 
MRK,14,51,ता एक ज़ुआन मणछ लागअ आपणीं घेरी दी सिधअ च़ादरू पल़ेटी करै तेऊ पिछ़ू हांढदअ और लोगै ढाकअ सह। 
MRK,14,52,पर सह छ़ुटअ तिन्नां का और सह ठुर्हअ च़ादरू तिधी छ़ाडी करै नांगअ ई। 
MRK,14,53,"तेखअ निंयं तिन्नैं ईशू माहा परोहिता सेटा लै, और होर प्रधान परोहित, शास्त्री और मुखियै बी हूऐ तिधी सोभै ज़ण्हैं कठा। "
MRK,14,54,पतरस नाठअ तिन्नां पिछ़ू-पिछ़ू माहा परोहिते खोल़ै तैणीं और लोगा मांझ़ै बेठअ माहा परोहिते घरे पहरी संघै आगी नैथदअ। 
MRK,14,55,प्रधान परोहित और सारी यहूदी सभा आल़ै तै पैहलै ई इहै लोगा लोल़ै लागै दै ज़ुंण ईशूए खलाफ झ़ुठी गवाही दैए। ताकि तिंयां तेऊ मारी पाए पर तिंयां निं इहअ करी सकै। 
MRK,14,56,"किल्हैकि कई तै लागै दै तेऊए खलाफ झ़ुठी गवाही दैंदै, पर तिन्नें गवाही बी नांईं ती एकी रंगे आथी। "
MRK,14,57,तैबै दैनी कई खल़ै उझ़ुई करै एही झ़ुठी गवाही कि 
MRK,14,58,"“हाम्हैं शूणअ अह इहअ बोलदअ कि मुंह पाणअ अह हाथा करै बणांअ द मांदर ढोल़ी और चिई धैल़ै बाद बणांणअ दुजअ मांदर, ज़ुंण हाथा करै नांईं होए बणांअ द।” "
MRK,14,59,एसा गल्ला लै बी नांईं ती तिन्नें गवाही एकी रंगे ती। 
MRK,14,60,"तैबै माहा परोहितै मांझ़ै खल़ै हई करै ईशू का पुछ़अ, “तूह ज़बाब किल्है निं दैंदअ? ईंयां लोग भाल़ तेरै खलाफ किज़ै बोला?” "
MRK,14,61,"पर ईशू रहअ च़ुप्पी, और तेऊ निं किछ़ै ज़बाब दैनअ; माहा परोहितै पुछ़अ तेऊ का एकी बारी भी, “तूह कै परमेशरो शोहरू मसीहा आसा?” "
MRK,14,62,"ईशू बोलअ,  “हाँ, हुंह आसा, तम्हां भाल़णअ हुंह मणछो शोहरू सर्वशक्तिमान परमेशरे दैहणै बेठअ द और सरगै बादल़ा संघै एछदअ।” ( ) "
MRK,14,63,"तैबै माहा परोहितै आपणैं च़ोल़अ धैल़ी करै बोलअ, “ऐबै निं हाम्हां कोही गवाहीए ज़रुरत आथी? ( ) "
MRK,14,64,"तम्हैं सोभी बी हेरी अह गल्ला शूणीं कि अह बोला आप्पू लै परमेशर और इहअ करै की एऊ परमेशरे निंदा! तम्हां होरीए कै राऐ आसा?” ( ) तिन्नैं होरी बोलअ, “अह आसा मारनै ई जोगी।” "
MRK,14,65,"तैबै कई पाअ तेऊए मुंहैं थुकी, संघा लागै कोऐ तेऊए आछी ढोपी करै धमुक्कै बाहंदै। तेखअ लागै तेऊ लै इहअ बोलदै, “ऐबै कर आजू हणैं आल़ी गल्ला प्रगट!” ज़ुंण तिधी जोधै मणछ तै, तिन्नैं बाही तेऊ लै च़ैंडै। "
MRK,14,66,"पतरस त खोल़ै बेठअ द, तिधी आई माहा परोहिते टैहलू मांझ़े एक बेटल़ी। "
MRK,14,67,"पतरसा आगी सेटा नैथदअ भाल़ी करै लागी सह तेऊ कोहरी भाल़ी संघा बोलअ तेऊ लै, “तुबी त तेऊ नासरत गराऊंए ईशू संघै भाल़ी?” "
MRK,14,68,"पतरस हुधूअ संघा लागअ इहअ बोलदअ, “मुखा निं थोघै और मुंह निस्सी समझ़ पल़ी कि तूह किज़ै बोला?” तेखअ नाठअ सह बागै डेहल़ा सेटा और मुर्गअ बी बाशअ। "
MRK,14,69,"तेखअ लागी सह टैहलू बेटल़ी तेऊ भाल़ी करै तिन्नां का बोलदी ज़ुंण तिधी नेल़ तै, “अह आसा तिन्नां मांझ़ै कोई एक ज़ण्हअ।” "
MRK,14,70,"पर पतरस हुधूअ भी। थोल़ी घल़ी बाद बोलअ तिन्नैं बी ज़ुंण तेऊ नेल़ तै खल़्हुऐ दै, “तूह आसा पाक्कै दी तिन्नां ई मांझ़ै कुंण एक किल्हैकि तेरी गल्ला का ज़ाण्हिंआं कि तूह आसा गलील लाक्कै का?” "
MRK,14,71,"ता पतरस लागअ हुधदअ और सोह काढी करै बोलदअ कि, “तम्हैं ज़हा मणछे गल्ला करा, हुंह निं तेऊ बछ़ैणदअ बी आथी।” "
MRK,14,72,"तेभी बाशअ दुजी बारी मुर्गअ और पतरसा फिरी सह गल्ल आद ज़ुंण ईशू तेऊ लै बोली ती,  “मुर्गै दुजी बारी बाशणैं का पैहलै हुधणअ ताह मेरै बारै चिई बारी।” एसा गल्ला सोठी करै लागअ सह लेरा लांदअ। "
MRK,15,1,"दोती दोथी सोभै प्रधान परोहितै, मुखियै, और शास्त्री और सारी माहा सभा दी बेठै दै लोगै आप्पू मांझ़ै जोग किअ और ईशू निंयं बान्हीं करै राजपाल पिलातुसा सेटा लै। "
MRK,15,2,"पिलातुसै पुछ़अ ईशू का, “कै तूह यहूदी लोगो राज़अ आसा?” ईशू बोलअ तेऊ लै,  “तंऐं हेरअ आप्पै बोली।” "
MRK,15,3,प्रधान परोहितै लाऐ ईशू लै बडै भारी दोश। 
MRK,15,4,"पिलातुसै पुछ़अ ईशू का भी, “तूह ज़बाब किल्है निं दैंदअ, भाल़ ईंयां लोग ताल्है केतरी गल्ले दोशा आसा लांदै लागै दै?” "
MRK,15,5,ईशू निं तिन्नां लै किछ़ ज़बाब दैनअ; पिलातुस हुअ बडअ रहैन। 
MRK,15,6,राजपाल पिलातुसो त इहअ रबाज़ कि सह करा त तेऊ फसहे थैरे धैल़ी एकी कैदी आज़ाद ज़ुंण कैद खानै दी होए और ज़हा लै लोग आज़ाद करने अरज़ करे। 
MRK,15,7,बरोबा नांओं एक मणछ बी त तिधी कैद। सह त रोम राज़े खलाफ खल़अ हुअ द और सह त राज़ द्रोह और हत्या करनै पिछ़ू कैद किअ द। 
MRK,15,8,खास्सै लोग नाठै उझै और राजपाला का अरज़ करदै कि ज़िहअ तूह हाम्हां लै आझ़ तैणीं करदअ आसा आअ द तिहअ ई कर। 
MRK,15,9,"राजपाल पिलातुसै बोलअ तिन्नां लै, “कै तम्हैं इहअ च़ाहा कि तम्हां लै ‘यहूदी लोगे राज़ै’ करूं आज़ाद?” "
MRK,15,10,पिलातुसा का त थोघ कि प्रधान परोहित करा ईशू लै मिश और तै आसा अह इनै ढाकअ द। 
MRK,15,11,पर प्रधान परोहितै तै तिंयां लोग शकाऊई डाहै दै। लोगै बोलअ ईशूए बदल़ै तेऊ बरोबा आज़ाद करना लै। 
MRK,15,12,"ज़ांऊं पिलातुसै इहअ शूणअ, ता तेऊ पुछ़अ तिन्नां का एकी बारी भी, “ज़ै हुंह एऊ बरोबा आज़ाद करूं ता हुंह एऊ लै कै करूं ज़हा लै तम्हैं यहूदी लोगो राज़अ बोला?” "
MRK,15,13,"तिंयां लोग लागै ज़ोरै-ज़ोरै बोलदै, “एऊ छ़ड़ाऊआ क्रूसा दी।” "
MRK,15,14,"पिलातुसै बोलअ तिन्नां लै, “किल्है, एऊ किज़ै बूरअ काम किअ?” पर तिन्नैं लाई होर भी ज़ोरै-ज़ोरै लैल़ा, “एऊ छ़ड़ाऊआ क्रूसा दी।” "
MRK,15,15,"तेखअ किअ पिलातुसै लोगा खुश करनै तैणीं बरोबा आज़ाद, और ईशू दैनअ कोल़ै करै च़िकी क्रूसा दी छ़ड़ाऊंणा लै। "
MRK,15,16,सपाही निंयं ईशू गहल़ा भितरी खोल़ै लै और सारै सपाही शादै तिधा लै। 
MRK,15,17,तेखअ बन्हैऊंअ तिन्नैं ईशू लै बैंज़णीं रंगो च़ोल़अ और तेऊए मुंडै लाअ झ़रीलै कांडैओ मुगट। 
MRK,15,18,"तेखअ लागै इहअ बोली ठठै करदै, “हे यहूदी लोगे राज़ैआ नमस्ते।” "
MRK,15,19,तिन्नैं पाअ तेऊए मुंहां लै थुकी और शोठै करै बाही तेऊए मुंडै और तेऊ सम्हनै माथअ टेकी करै लागै तिंयां तेऊए ठठै करदै। 
MRK,15,20,"तेखअ खोल्हअ तिन्नैं तेऊ का बैंज़णीं रंगो च़ोल़अ पोर्ही और तेऊ का बन्हैऊंऐं तेऊए ई झिकल़ै, तेखअ निंयं क्रूसा दी मारना लै येरुशलेम नगरी बागै। "
MRK,15,21,सिकंदर और रुपसो बाप्पू शमौन नांओं मणछ और एक कुरेन नगरी का आअ द मणछ त लागअ द गराऊंआं का तेसी बाती एछदअ; तिन्नैं ढाकअ सह ज़ोरा-ज़ोरी और तेऊए कान्हा दैनअ क्रूस च़कणैं लै। 
MRK,15,22,तिन्नैं निंयं ईशू गुलगुता नांओंए ज़ैगा लै ज़ेता लै खोपल़ीए ज़ैगा हआ। 
MRK,15,23,तिधी लागै तिंयां तेऊ लै मुर्र नांओंए दुआई राल़अ द अंगूरे मिल्लै रसा दैंदै ज़ेता करै दाह का राआम हआ पर ईशू निं सह झ़ुठअ। 
MRK,15,24,तेखअ छ़ड़ाऊअ तिन्नैं सपाही ईशू क्रूसा दी और तेऊए झिकल़ै बांडणां लै पाई आप्पू मांझ़ै परच़ी कि कसा लै कै लोल़ी भेटअ और तिंयां बांडै। ( ) 
MRK,15,25,दोती पैहलै पहरै छ़ड़ाऊअ तिन्नैं सह क्रूसा दी। 
MRK,15,26,"क्रूसे च़ुंडी टोकी तिन्नैं एक तगती, और तेथ त तेऊओ दोश लिखअ द, “यहूदी लोगो राज़अ”। "
MRK,15,27,तिन्नैं छ़ड़ाऊऐ क्रूसा दी दूई डाकू बी एक ईशूए दैहणीं बाखा और एक बाऊंईं बाखा। 
MRK,15,28,"इहअ करै हुअ पबित्र शास्त्रा दी लिखअ द बैण बी पूरअ, “सह गिणअ ज़ुल्म करनै आल़ै संघै।” ( ) "
MRK,15,29,"तेसी बाती एछदै-डेऊंदै करा तै आपणैं मूंड झ़ल़ाऊई करै तेऊए इहअ बोली करै निंदा, “शाबाश! मांदरा ढोल़णैं आल़ैआ और चिई धैल़ी भितरी बणांणैं आल़ैआ, "
MRK,15,30,एऊ क्रूसा का होथ धरनीं और आप्पू ता बच़ हेरुं!” ( ) 
MRK,15,31,प्रधान परोहित और शास्त्री मुखियै बी लागै सोभ ठठअ करी इहअ बोलदै “होर ता बच़ाऊऐ एऊ पर आप्पू निं बच़ी सकअ। 
MRK,15,32,"ज़ै तूह मसीहा और इस्राएली लोगो राज़अ आसा तै होथ एऊ क्रूसा का धरनीं, तै करनअ हाम्हां बी तेरअ विश्वास।” इहअ ई ज़ुंण तिंयां ईशू संघै डाकू बी तै क्रूसा दी छ़ड़ाऊऐ दै, तिंयां बी लागै ईशूए निंदा करदै। "
MRK,15,33,दपहरा पोर्ही चिऊथै पहरै तैणीं रहअ तेऊ देशै घोर न्हैरअ हई और उडै तैणीं रही ज़ेही राच पल़ी। 
MRK,15,34,"चिऊथै पहरै ईशू बडै ज़ोरै एक बोल बोलअ,  “इलोई, इलोई, लम्मा शबक्तनी?” मतलब,  “हे मेरै परमेशरा, हे मेरै परमेशर, तंऐं हुंह किल्है छ़ाडअ?” "
MRK,15,35,"ज़ुंण तिधी नेल़ तै खल़्हुऐ दै तिन्नां मांझ़ै बोलअ कई लोगै इहअ, “भाल़ा, अह आसा एलियाह गूरा लै हाक्का लांदअ लागअ द।” "
MRK,15,36,"एक आअ ठुर्ही करै, और मिल्लै अंगूरे रसा दी डबेऊअ चुशू और नगाल़ीए च़ुंडी दी चैल़ी करै दैनअ तेऊ का च़ाखणा लै, ता होरी बोलअ इहअ बी कि खल़्हिया, “भाल़ा हेरुं, एलियाह गूर एऊ बच़ाऊंदअ एछणअ कि नांईं।” "
MRK,15,37,तेखअ शोटै ईशू ज़ोरै लैल़ पाई आपणैं प्राण। 
MRK,15,38,परमेशरे मांदरै लाअ द परदअ धेल़्हुअ प्रैंदा का थाल्लै तैणीं दूई बाखा लै। 
MRK,15,39,"तैबै एकी सुबैदारै ज़ुंण तिधी ईशू नेल़ पहरी त, ज़ांऊं तेऊ सह ज़ोरा संघै प्राणा शोटदअ भाल़अ ता तेऊ बोलअ, “अह मणछ ता सच्च़ी परमेशरो शोहरू आसा त।” "
MRK,15,40,"कई बेटल़ी बी आसा ती दूर खल़्हुई करै भाल़ी लागी दी, तिन्नां मांझ़ै तै मगदल़ गराऊंए मरिअम, दुजी मरिअम होछ़ै याकूब और योसेसे आम्मां और सलोमी आसा तै तिधी। "
MRK,15,41,"ज़धू ईशू गलील लाक्कै दी हआ त, ईंयां बी हआ ती ईशू संघै, और तिंयां बी करा तै तेऊए सेऊआ-च़ाकरी; होर बी आसा ती बडी भारी बेटल़ी ज़ुंण ईशू संघै येरुशलेम नगरी लै ती आई दी। "
MRK,15,42,तेतरी च़ाल्ली ती सान्ह पल़ी और बशैघो धैल़अ त शुरू हणैं आल़अ। 
MRK,15,43,"अरमतियाह गराऊंओ रहणैं आल़अ युसुफ आअ और सह त माहा सभा दी सदस्य, और सह त आप्पू बी परमेशरे राज़ एछणैं न्हैल़अ लागअ द। सह नाठअ हिम्मत करी करै राजपाल पिलातुसा सेटा लै संघा मांगी तेऊ ईशूए ल्हास। "
MRK,15,44,"पिलातुस हुअ रहैन कि सह एतरअ छ़ेकै गअ मरी! पिलातुसै शादअ सुबैदार संघा पुछ़अ तेऊ का, “तेऊ मरी कै खास्सअ बगत गअ हई?” "
MRK,15,45,"ज़ांऊं पिलातुसा का इहअ थोघ लागअ कि ईशू हेरै प्राण शोटी, तेखअ दैनी तेऊ युसुफा लै तिधा का ल्हासा निंणे ज़ाज़त। "
MRK,15,46,तेखअ पल़ेटी युसुफै ल्हास एकी मलमले च़ादरा दी संघा डाही सह तेसा घोरी दी ज़ुंण शाफल़ा दी आसा ती कोती दी। 
MRK,15,47,मगदल़ गराऊंए मरिअम और योसेसे आम्मां मरिअम ती लागी दी भाल़ी कि ईशू किधी आसा डाहअ द। 
MRK,16,1,ज़ांऊं बशैघे धैल़ी बिती ता मगदल़ गराऊंए मरिअम और याकूबै आम्मां मरिअम और सलोमी आणी बडी खुशबूदार च़िज़ा ताकि ईशूए ल्हासा दी मल़ी सके। 
MRK,16,2,हबते पैहली धैल़ी दोती दोथी धुपै लागदी पुजी तिंयां तेसा घोरी सेटा ज़िधी ईशू त डाहअ द। 
MRK,16,3,"तिंयां ती लागी दी आप्पू मांझ़ै गल्ला करदी, “हाम्हां लै घोरीए मोहरै लाई दी बडी टोल्ह कसा दैणीं बदल़ी?” "
MRK,16,4,"ज़ांऊं तिन्नैं भाल़अ कि घोरी का आसा टोल्ह पोर्ही बदल़ी दी, और सह ती खास्सी बडी टोल्ह। "
MRK,16,5,ज़ांऊं तिंयां घोरी भितरी नाठी ता तिन्नां का शुझुअ एक शेतै झिकल़ै आल़अ ज़ुआन मणछ दैहणीं बाखा बेठअ द और तिंयां हुई बडी रहैन। 
MRK,16,6,"तेऊ ज़ुआन मणछै बोलअ तिन्नां लै, “तम्हैं किल्है हुई रहैन! तम्हैं ईशू नासरी लोल़ी आसा लागी दी ज़ुंण क्रूसा दी छ़ड़ाऊअ त? भाल़ा, सह हुअ ज़िऊंदअ और सह निं इधी आथी। भाल़ा, अह आसा सह ई ज़ैगा, ज़िधी तेऊए ल्हास ती डाही दी। "
MRK,16,7,“पर तम्हैं डेओआ पतरसा सेटा लै तेऊ का खोज़ै और होरी च़ेल्लै का बी खोज़ै इहअ कि सह डेऊणअ तम्हां का पैहलै गलील लाक्कै लै। ज़िहअ तेऊ तम्हां लै बोलअ त तम्हां भेटणअ सह तिधी।” 
MRK,16,8,तिंयां बेटल़ी लागी डरै काम्बदी और तिंयां ठुर्ही घोरी सेटा का और तिन्नैं निं डरै कोही का खोज़अ। 
MRK,16,9,"हबते पैहलै धैल़ै दोती दोथी शुझुअ ईशू ज़िऊंदै हणैं का बाद सोभी का पैहलै मगदल़ गराऊंए मरिअम का, ज़हा का ईशू सात भूत काढै तै। "
MRK,16,10,"सह नाठी ईशूए च़ेल्लै सेटा लै, तिंयां तै शोगा दी पल़ी लेरदै-पकारदै लागै दै। तेसा खोज़ी तिन्नां का सारी गल्ला। "
MRK,16,11,"ज़ांऊं तेसा तिन्नां का खोज़अ कि ईशू हुअ ज़िऊंदअ और मंऐं भाल़अ सह आपणीं आछी, पर तिन्नैं निं तेसे गल्लो विश्वास किअ। "
MRK,16,12,तेखअ शुझुअ सह तिन्नां होरी रुपा दी तिन्नां मांझ़ै दूई ज़ण्हैं का गराऊंआं लै डेऊंदी बारी। 
MRK,16,13,तिन्नैं बी खोज़अ होरी सोभी का एसा गल्लो समाद पर तिन्नैं होरी च़ेल्लै निं तिन्नें गल्ला दी बी विश्वास किअ। 
MRK,16,14,"तेखअ शुझुअ सह तिन्नां गैरा च़ेल्लै का बी, ज़ांऊं तिंयां रोटी खांदै तै बेठै दै। ईशू नैरै तिंयां किल्हैकि तिन्नैं मन तै एतरै काठै हुऐ दै कि ज़ुंणी ज़िऊंदअ हई करै ईशू भाल़अ त तिन्नैं निं तिन्नें गल्ला दी विश्वास किअ। "
MRK,16,15,"ईशू बोलअ तिन्नां लै,  “तम्हैं डेओआ सारै संसारा दी, और सारै संसारे सोभी ज़ातीए लोगा का खोज़ा खुशीओ समाद। "
MRK,16,16,"ज़ुंण विश्वास करे और डुबकी लए, उद्धार भेटणअ तेऊ ई और ज़ुंण बिश्वास निं करे सह हणअ दोशी। "
MRK,16,17,"“विश्वासा करनै आल़े हणैं ईंयां नछ़ैण, कि तिन्नां काढणैं मेरै नांओंआं करै मणछा का भूत पोर्ही और तिन्नां बोल़णीं नऊंईं-नऊंईं भाषा। "
MRK,16,18,"तिन्नां च़कणीं दानुईं बी हाथै और नज़ाणै दी तिंयां ज़ैहर बी झुटे ता तैबी निं तिन्नां किछ़ हणअ, और बमार मणछा लै बी ज़ै तिंयां आपणैं हाथा करै छुंए तिंयां हणैं ठीक।” "
MRK,16,19,तिन्नां च़ेल्लै संघै गल्ला करनै का बाद च़कअ परमेशरै ईशू तिन्नें आछी सम्हनै उझै स्वर्गा लै। संघा बशैल़अ सह आपणीं दैहणीं बाखा सोभी का बडी पदबी दी। ( ) 
MRK,16,20,"एता बाद लागै तिंयां येरुशलेम नगरी का हांढदै और तिन्नैं खोज़ी ईंयां गल्ला सारै दी और ज़िधी बी तिंयां नाठै, ईशू रहअ तिन्नां करै नछ़ैण और च़मत्कार करदअ लागी। एता करै रहैऊअ तेऊ लोगा का कि परमेशरो खुशीओ समाद आसा शुचअ। तथास्तू। "
LUK,1,1,"हे श्रीमान थियुफिलुस, ज़ुंण गल्ला हाम्हां मांझ़ै आसा हुई बिती दी, तिन्नां गल्ला कठा करना और लिखणा लै आसा हाम्हां मांझ़ै कई लोगै मैन्थ की दी। "
LUK,1,2,ईंयां गल्ला पजैल़ी तिन्नैं हाम्हां सेटा ज़ुंण पैहलै ई का तिन्नां गल्ला आपणीं आछी भाल़णैं आल़ै और ईशूए खुशीए समाद प्रच़ार करनै आल़ै तै। 
LUK,1,3,तै समझ़अ मंऐं इहअ ठीक कि हुंह लिखूं ताल्है हेरी-भाल़ी करै शुरू ओर्ही बाढै इना गल्लो पूरअ हाल। 
LUK,1,4,ताकि ताखा एसा गल्लो थोघ लागे कि ज़ुंण गल्ला ताखा आसा खोज़ी दी तिंयां आसा शुची और अटल़। 
LUK,1,5,"ज़धू यहूदा लाक्कै हेरोदेस राज़ैओ राज़ त, तधू त अबियाहे दला दी एक जकरयाह नांओं परोहित और तेऊए लाल़ी इलीशिबा ती हारूणें खांनदानी का। "
LUK,1,6,तिंयां दुहै ज़ण्हैं तै परमेशरा सम्हनै धर्मीं और प्रभूए सारै हुकम और बधाने बिधी मनणा लै निं तिन्नां लै कोई दोश आथी त। 
LUK,1,7,पर तिन्नें निं कोई आद लुआद आथी ती। किल्हैकि इलीशिबा ती बांढी और तिंयां दुहै ज़ण्हैं गऐ तै खास्सै प्रोढै बी हई। 
LUK,1,8,"एकी धैल़ै ज़ांऊं जकरयाह आपणीं मंडल़ीए बारी दी परमेशरे सम्हनै परोहितो काम करा त, "
LUK,1,9,ता तेऊए नांओंए निखल़ी परोहिते रबाज़े साबै परच़ी कि प्रभूए मांदरै डेऊई करै ज़ाल़ै धूप। ( ) 
LUK,1,10,"ज़ांऊं सह भितरी धूपा ज़ाल़दअ त लागअ द, तेभै तै बागै मांदरे खोल़ै बडै भारी लोग प्राथणां करदै लागै दै। "
LUK,1,11,तेऊ का शुझुअ नभैऊशै कि एक परमेशरो स्वर्ग दूत हुअ धूप बेदीए दैहणीं बाखा प्रगट। 
LUK,1,12,जकरयाह झशकुअ तेऊ भाल़ी करै और तेऊ फिरअ बडअ भारी हैल़अ। 
LUK,1,13,"पर स्वर्ग दूतै बोलअ तेऊ लै, “हे जकरयाह डरै निं आथी, प्रभू हेरी तेरी प्राथणां शूणीं और तेरी बेटल़ी इलीशिबा का हणअ तेरअ एक शोहरू और तूह डाहै तेऊओ नांअ युहन्ना।” "
LUK,1,14,ताह हणीं तेऊ करै नंद और खुशी; संघा होरी बी भेटणीं बडै भारी लोगा तेऊए ज़ल्मां करै खुशी। 
LUK,1,15,किल्हैकि सह हणअ प्रभूए सम्हनै महान। तेऊ निं कधि अंगूर रस और शराब झुटणअ और सह हणअ आपणीं आम्में गर्भा ई का पबित्र आत्मां करै भर्हुअ द। ( ) 
LUK,1,16,तेऊ फरेऊंणै इस्राएला का बडै भारी लोग प्रभू परमेशरा बाखा लै। 
LUK,1,17,सह डेऊणअ प्रभू आजू-आजू शगती और पबित्र आत्मां दी एलियाह गूरा ज़िहअ ताकि सह मुखियेओ मन तिन्नें लान्हैं बाखा लै फरेओए और परमेशरे हुकम नांईं मनणै आल़ै धर्में समझ़ एछे और प्रभू लै एक धर्मीं परज़ा बणांईं सके। ( ) 
LUK,1,18,"जकरयाह पुछ़अ स्वर्ग दूता का, “हुंह किहअ करै करूं एसा गल्लो भरोस्सअ? आप्पू ता हुंह प्रोढअ आसा और मेरी लाल़ी बी गई प्रोढी हई?” "
LUK,1,19,"स्वर्ग दूतै बोलअ तेऊ लै इहअ, “हुंह आसा जिबराईल स्वर्ग दूत; और हुंह रहा सदा परमेशरे सम्हनै खल़्हुई। हुंह आसा परमेशरै ताह सेटा लै गल्ला करदअ और एसा खुशीए समादा खोज़दअ छ़ाडअ द। ( ) "
LUK,1,20,"पर ऐबै शुण, ज़ेभै तैणीं ईंयां गल्ला पूरी निं हई मुक्के, तेभै तैणीं रहणअ तूह च़ुप्पी (टाट्टै ज़िहअ) और तूह निं किछ़ै बोली सकदअ। इहअ हणअ तै किल्हैकि तंऐं निं मेरी इना गल्लो विश्वास किअ ज़ुंण ठीक बगती पूरी हणीं।” "
LUK,1,21,ता लोग तै बागै जकरयाह न्हैल़ै-भाल़ै लागै दै और तिंयां हुऐ रहैन कि जकरयाह मांदरा भितरी एतरी देर किल्है पाई? 
LUK,1,22,"ज़ांऊं जकरयाह बागै निखल़अ; ता सह निं किछ़ै बोली सकअ, जकरयाह लागअ तिन्नां लै शारै करदअ और सह रहअ टाट्टअ ई। तै गऐ तिंयां समझ़ी कि एऊ हुऐ मांदरै किज़ै दर्शण। "
LUK,1,23,"ज़ांऊं तेऊए सेऊआ-च़ाकरीए धैल़ै पूरै हुऐ, ता सह नाठअ आपणैं घरा लै। "
LUK,1,24,इना धैल़ै बाद हुई तेऊए लाल़ी इलीशिबा पैरभारी। पर सह निं पांज़ा भिन्नैं तैणीं आपणैं घरा का ओर्ही-पोर्ही दूर नाठी। 
LUK,1,25,सह लागी आपणैं मनैं बोलदी कि इना धैल़ै की अह क्रिप्पा प्रभू मुंह संघै मणछा मांझ़ै इज़त डाहणें तैणीं। ( ) 
LUK,1,26,इलीशिबा पैरभारी हणें छ़हा भिन्नैं बाद छ़ाडअ परमेशरै जिबराईल नांओं स्वर्ग दूत गलील लाक्कै नासरत नांओंऐं नगरी एकी कुंआरी सेटा। 
LUK,1,27,तेसा कुंआरी नांअ त मरिअम और तेसरी बरनीं ती दाबेदे राज़े खांनदानीए एकी युसुफा नांओंऐं मर्धा संघै हुई दी। 
LUK,1,28,"स्वर्ग दूत आअ तेसा सेटा भितरी संघा बोलअ तेसा लै, “तेरी हणीं बधाई, परमेशरै दैनअ ताल्है जश और प्रभू आसा ताह संघै।” "
LUK,1,29,एऊ बैणा शूणीं करै पल़अ मरिअमे मनैं झाख और सह लागी इहअ सोठदी कि इना गल्लो किज़ै मतलब आसा। 
LUK,1,30,"तेखअ बोलअ स्वर्ग दूतै तेसा लै, “हे मरिअम, तूह निं फिकर करी ताल्है की परमेशरै झींण। "
LUK,1,31,"भाल़, तूह हणीं पैरभारी और तेरअ हणअ एक शोहरू और तूह डाहै तेऊ नांअ ‘ईशू।’ ( ) "
LUK,1,32,सह हणअ महान; और सह हणअ परम प्रधान परमेशरो शोहरू। प्रभू परमेशरा बणांणअ सह तेरै पित्तर दाबेद राज़ै ज़िहअ राज़अ। ( ) 
LUK,1,33,"तेऊ करनअ याकूबे घरानै दी सदा राज़, और सह हणअ सदा लै राज़अ।” ( ) "
LUK,1,34,"मरिअमै बोलअ स्वर्ग दूता लै, “इहअ किहै करै सका हई? हुंह ता कुंआरी आसा?” "
LUK,1,35,"स्वर्ग दूतै बोलअ तेसा लै, “ताल्है एछणअ पबित्र आत्मां और परम प्रधान परमेशरे शगती रहणीं ताह संघै।” “ज़ुंण सह पबित्र शोहरू पैईदा हणैं आल़अ आसा, तेऊ लै बोल़णअ परमेशरो शोहरू।” "
LUK,1,36,"शुण, तेरी मसेरी बैहण इलीशिबे बारै आसा सोभी का थोघ कि सह आसा बांढी; एभै आसा तेसो छ़ऊअ भिन्नअ लागअ द। "
LUK,1,37,परमेशरे भलै सका सोभै गल्ला हई। ( ) 
LUK,1,38,"मरिअमै बोलअ तेऊ स्वर्ग दूता लै, “भाल़, हुंह आसा प्रभूए सेऊआ च़ाकरी करनै आल़ी, ज़िहअ तूह बोला तिहअ ई लोल़ी मुल्है हुअ।” सह स्वर्ग दूत नाठअ तेखअ तिधा का। "
LUK,1,39,संघा नाठी तिन्नां ई धैल़ै बाद मरिअम उझै सराज़ा दी यहूदा लाक्कै एकी नगरी लै ज़िधी जकरयाह परोहित रहा त। 
LUK,1,40,"ज़ांऊं सह जकरयाहे घरै पुजी ता तेसा पुछ़ी इलीशिबा का राज़ी-खुशी, "
LUK,1,41,"ज़हा घल़ी इलीशिबा मरिअमे राज़ी-खुशी शूणीं, ता तेसा ई घल़ी लागअ तेसे पेटै शोहरू च़ुकदअ और इलीशिबा भर्हुई पबित्र आत्मां करै। "
LUK,1,42,"इलीशिबा बोलअ ज़ोरै हाक पाई करै, “परमेशरै बणांईं तूह सोभी बेटल़ी दी बडी अदर करनै जोगी और ज़हा शोहरू लै ताह ज़ल्म दैणअ, तेऊ लै बी दैनी परमेशरै बर्गत। "
LUK,1,43,मेरै ईंयां भाग किधा का खुल्है कि मेरै प्रभूए आम्मां आई मुंह सेटा लै? 
LUK,1,44,"भाल़ मरिअम, ज़ांऊं तंऐं मुल्है राज़ी-खुशी पुछ़ी और सह बोल ज़ांऊं मेरै कानै पुजअ ता तेसा ई घल़ी लागअ मेरै पेटै शोहरू खुशी-खुशी च़ुकदअ। "
LUK,1,45,"परमेशर आसा ताह करै खुश। किल्हैकि तंऐं किअ विश्वास कि ज़ुंण गल्ला प्रभू बाखा का ताल्है बोली ती, तिंयां हणीं पूरी।” "
LUK,1,46,"तेखअ बोलअ मरिअमै, ( ) “हुंह करा प्रभूए ज़ै-ज़ैकार "
LUK,1,47,और हुंह हुई उद्धार दैणैं आल़ै परमेशरा करै खुश। 
LUK,1,48,"किल्हैकि तेऊ भाल़ी हुंह ज़ुंण तेऊए सेऊआ च़ाकरी करा और तैहीता भाल़ा, एभा पोर्ही जुगे-जुगे लोगा बोल़णअ इहअ कि परमेशरै दैनी मुल्है बर्गत। "
LUK,1,49,किल्हैकि तेऊ सर्वशक्तिमान परमेशरै किऐ मुल्है बडै-बडै काम और तेऊओ नांअ आसा पबित्र 
LUK,1,50,"और तेऊए झींण हआ तिन्नां लै ज़ुंण तेऊए डरा हेठै रहा, और सह झींण रहा पोस्ती दर पोस्ती बणीं। "
LUK,1,51,“तेऊ रहैऊअ आपणीं बाहो बल ( ) और ज़ुंण आप्पू बडअ समझ़ा तै तिंयां दरल़ाऊऐ तेऊ सातै-बातै। 
LUK,1,52,"तेऊ किअ बडै-बडै राज़ैओ राज़ खतम, और दुखी-दल़िदर किऐ बडै। "
LUK,1,53,भुखै दैनै तेऊ बधिया गल्ला करै रज़ैऊई और सेठ काढै रित्तै हाथै दरल़ाऊई। 
LUK,1,54,“आपणैं सेऊआ करनै आल़ै इस्राएली लोगे की तेऊ हेर सभाल़ कि तिंयां तेऊए झींण आद डाहे; 
LUK,1,55,ज़ुंण आबरामा और तेऊए खांनदानी दी सदा रहणीं। “ज़िहअ तेऊ म्हारै पित्तरा का बोलअ त।” ( ) 
LUK,1,56,मरिअम रही चिई भिन्नैं तेसा सेटा और तेखअ आई सह घरा लै फिरी। 
LUK,1,57,तेखअ आऐ इलीशिबे सूंणें धैल़ै और तेसो हुअ एक शोहरू। 
LUK,1,58,ज़ांऊं तेसे संघी-साथी शूणअ कि परमेशरै की तेसा लै झींण और तेसो हुअ शोहरू; ता तिंयां बी हुऐ बडै भारी खुशी। 
LUK,1,59,तेखअ हुअ इहअ कि आठुऐ धैल़ै निंयं आपणअ शोहरू तिन्नैं खतैर करना लै; ता तिन्नैं लाअ त तेऊओ नांअ तेऊए बाप्पू ज़िहअ जकरयाह डाही। ( ) 
LUK,1,60,"पर तेऊए आम्मां बोलअ इहअ, “एऊ शोहरूओ नांअ डाहंणअ युहन्ना।” "
LUK,1,61,तिन्नैं होरी बोलअ तेसा लै इहअ तेरी खांनदानी निं इहअ नांअ कोहिओ आथी? 
LUK,1,62,"तेखअ पुछ़अ तिन्नैं तेऊ शोहरूए बाप्पू का शारै करै, “किहअ करनअ? कि तूह एऊओ नांअ कै च़ाहा डाहंणअ?” "
LUK,1,63,"तेखअ मांगी तेऊ तिन्नां का लिखणे तगती और तेथ लिखअ, “एऊओ नांअ आसा युहन्ना।” ता तिंयां सोभ हुऐ रहैन। "
LUK,1,64,ता तेऊओ खाख और ज़िभ खुल्ही तेभी ता सह लागअ गल्ला-बाता करदअ और परमेशरो शूकर करदअ। 
LUK,1,65,ता तेऊ ओरी-पोरी रहणैं आल़ै डरै सोभ और तिंयां गल्ला पुजी तेसी बाती तेसी कई ज़ैगा यहूदा लाक्कै सारै सराज़ै। 
LUK,1,66,ईंयां गल्ला ज़ुंणी बी शूणीं तिंयां लागै आपणैं मनैं सोठी बोलदै कि अह शोहरू किहअ हणअ? किल्हैकि प्रभूए शगती आसा तेऊ संघै। 
LUK,1,67,"ता तेऊ शोहरूओ बाप्पू जकरयाह भर्हुअ पबित्र आत्मां करै और सह लागअ आजू हणैं आल़ी गल्ला प्रगट करदअ, ( ) "
LUK,1,68,"“प्रभू, इस्राएले परमेशरे ज़ै-ज़ैकार ( ) तेऊ भाल़ै आपणैं लोग और तिन्नां लै दैनअ छ़ुटकारअ "
LUK,1,69,"और आपणैं टैहलू राज़ै दाबेदे खांनदानी दी दैनअ आजू एक इहअ शगती आल़अ, ज़हा हाम्हां लै उद्धार दैणअ। "
LUK,1,70,ज़िहअ परमेशरै खास्सी साला पैहलै आपणैं पबित्र गूरा का खोज़अ ज़ुंण एऊ संसारे शुरू ई का आसा तै बोलदै लागै दै। 
LUK,1,71,म्हारै तिन्नां दुशमणे हाथा का दैनअ हाम्हां लै उद्धार ज़ुंण हाम्हां संघै ज़ीद डाहा तै। 
LUK,1,72,परमेशरै डाही म्हारै पित्तरा लै झींण करी करै आपणीं पबित्र करार आद। 
LUK,1,73,"“ता सह करार ज़ुंण तेऊ म्हारै पित्तर आबरामा संघै की ती, ( ) "
LUK,1,74,कि तेऊ दैणअ हाम्हां लै इहअ कि हाम्हैं आपणैं दुशमणे हाथा का बच़ी करै 
LUK,1,75,तेऊ सम्हनै पबित्र धर्मीं और बाझ़ी फिकर करी सारी ज़िन्दगी तेऊए भगती करदै रहे। 
LUK,1,76,"“ओ शोहरूआ, ( ) तूह हणअ परम प्रधान परमेशरो गूर, किल्हैकि तूह हांढणअ आजू-आजू ताकि प्रभू एछणें धैल़ी लै लोगा तैर करी सके; "
LUK,1,77,"ताकि तूह तेऊए लोगा लै उद्धारो ज्ञैन दैई सके, ज़ुंण तिन्नें पाप माफ हई करै भेटणअ। "
LUK,1,78,"किल्हैकि परमेशर आसा हाम्हां लै झणैल़ू तेऊ करनै हाम्हैं माफ इहअ करै अह उद्धार करनै आल़अ ज़ुंण दोती सुरज़ा ज़िहअ आसा, अह एछणअ स्वर्गा का म्हारी मज़त करदअ ताकि "
LUK,1,79,न्हैरै और मौते छ़ैल्ली दी बेशणै आल़ै लै प्रैशअ होए। “तेऊ खोज़णीं हाम्हां का सुंबल़ी बात ताकि हाम्हैं शांती दी ज़िऊई सके।” ( ) 
LUK,1,80,इहअ करै लागअ सह शोहरू युहन्ना बढदअ और आत्मां दी जोधअ हंदअ और इस्राएल देशे लोगा मांझ़ै प्रच़ार करनै का पैहलै तैणीं रहअ सह बणैं बूटै उज़ल़ ज़ैगा। 
LUK,2,1,"तिन्नां धैल़ै दैनअ रोम राज़ा दी अगस्तुस माहा राज़ै इहअ हुकम कि ज़ेतरै देशै रोम राज़ैओ राज़ आसा, तिन्नां सारै देशे लोगे नांअ करा दर्ज़ ज़ेथ। "
LUK,2,2,"अह ती संसारा दी पैहली नांअ लखाई ज़ुंण तेऊ ज़मानैं हूई, ज़धू क्बिरिनिउस सिरीया लाक्कैओ राजपाल त। "
LUK,2,3,सोभ लोग नाठै नांओंआं दर्ज़ करदै आपणीं-आपणीं नगरी लै ज़ुंण तिन्नें मूल़ ज़ैगा आसा। 
LUK,2,4,एता लै नाठअ युसुफ बी किल्हैकि सह बी आसा त राज़ै दाबेदे खांनदानी का। सह नाठअ गलील लाक्के नासरत नगरी का यहूदा लाक्कै बेतलेहम राज़ै दाबेदे नगरी लै। 
LUK,2,5,"युसुफ बी नाठअ मरिअमा संघै आपणीं हणैं आल़ी लाल़ी मरिअम ज़ुंण पैरभारी ती, ज़हा संघै तेऊ बरनीं ती लाई दी ताकि सह नांअ दर्ज़ करी सके। "
LUK,2,6,तेखअ तिन्नें बेतलेहम नगरी रहंदी हुऐ मरिअमे सूंणें धैल़ै पूरै। 
LUK,2,7,तेसा दैनअ आपणैं ज़ेठै शोहरू लै ज़ल्म और तेसा पल़ेटअ सह झिकल़ै दी और तेखअ डाहअ सह च़राठी भितरी। किल्हैकि तिन्नां निं सराईं भितरी रहणा लै ज़ैगा भेटी ती। 
LUK,2,8,तेऊ देशै तै कई फुआल और तिंयां हआ तै राची आपणीं भेडा बाकरीए छ़ुंडा पहरी दहल़ै सुत्तै दै। 
LUK,2,9,प्रभूओ स्वर्ग दूत आअ तिधी और सह खल़्हुअ तिन्नां सेटा और प्रभूओ झ़ामण च़मकअ तिन्नां फेर और तिन्नां फिरअ बडअ भारी हैल़अ। 
LUK,2,10,"तेखअ स्वर्ग दूतै तिन्नां लै बोलअ, “डरा निं आथी, भाल़ा, तम्हां का लाअ मंऐं खुशीओ समाद खोज़ी। अह खुशीओ समाद हणअ सारै संसारे लोगा लै खुशी दैणैं आल़अ। "
LUK,2,11,"आझ़ आसा हुअ राज़ै दाबेदे नगरी बेतलेहम तम्हां लै उद्धार दैणैं आल़ैओ ज़ल्म, और अहैई आसा मसीहा पबित्र प्रभू। "
LUK,2,12,तेऊए बछ़ैण आसा एही कि सह भेटणअ तम्हां धणा लै घाहा खैऊंणेए च़राठी भितरी झिकल़ै दी पल़ेटअ द।” 
LUK,2,13,"तेसा ई घल़ी हेरा-हेरी शुझुअ तिधी तिन्नां खास्सै स्वर्ग दूतो एक छुंड परमेशरे ज़ै-ज़ैकारा करदी इहअ बोलदअ, "
LUK,2,14,"“स्वर्गै हुई परमेशरे महिमां पृथूई दी ज़हा मणछा लै परमेशर खुश आसा, तिन्नां शांती होए।” "
LUK,2,15,"ज़ांऊं स्वर्ग दूत तिन्नां सेटा का बापस स्वर्गा लै नाठै; ता तिन्नैं गुआल़ै फुआलै की आप्पू मांझ़ै एही गल्ला, “च़ाल्ला हाम्हां सोभी डेऊणअ बेतलेहम नगरी लै और ज़ुंण खुशीओ समाद हाम्हां का प्रभू खोज़अ, तेता एछूंमै हाम्हैं भाल़ी।” "
LUK,2,16,तेखअ नाठै तिंयां तेभी तिधा लै और मरिअम युसुफा संघै भाल़अ तिन्नैं सह शोहरू च़राठी दी डाहअ द। 
LUK,2,17,तिन्नां भाल़ी करै की तिन्नैं सह गल्ल प्रगट ज़ुंण तिन्नां का स्वर्ग दूतै तेऊ शोहरूए बारै बोली ती। 
LUK,2,18,सोभी ज़ुंणी ईंयां गल्ला शूणीं तिंयां हुऐ इना गल्ला शूणीं रहैन ज़ुंण तिन्नैं फुआलै तिन्नां सोभी का खोज़ी। 
LUK,2,19,पर मरिअमै डाही ईंयां गल्ला आपणैं मनैं और सह लागी आपणैं मनैं सोठदी। 
LUK,2,20,तिंयां फुआल फिरै तिहअ ई शूणीं और भाल़ी करै परमेशरे भज़न और ज़ै-ज़ैकार करदी बापस। 
LUK,2,21,"ज़ांऊं शोहरूए पैईदा हणें आठ धैल़ै पूरै हुऐ और तेऊए खतैर करनैओ धैल़अ आअ, ता तिन्नैं डाहअ तेऊ नांअ ईशू, ज़ुंण स्वर्ग दूते तेसा का शोहरू पेटै एछणैं का पैहलै खोज़अ त। ( ) "
LUK,2,22,तेखअ ज़ांऊं मुसा गूरे बधाने साबै च़ाल़्ही धैल़ै बाद शुचै हणें धैल़ै पूरै हुऐ ता तेखअ निंयं तिन्नैं ईशू येरुशलेम नगरी मांदरा लै परमेशरा सम्हनै शुचै हणें बधान पूरै करना लै। ( ) 
LUK,2,23,"ज़िहअ कि प्रभूए बधाना दी आसा लिखअ द, “हरेक ज़ेठअ शोहरू हणअ प्रभू लै पबित्र।” ( ) "
LUK,2,24,"तै आऐ तिंयां ताकि तिंयां प्रभूए बधाने साबै एक पालल़ीओ ज़ोल़अ, नांईं ता पालल़ीए दूई बच़ै आणी करै शुचै हणां लै बल़ीदान करे। ( ) "
LUK,2,25,"तधू त तिधी येरुशलेम नगरी एक शमौन नांओं मणछ और सह त बडअ धर्मीं और भलअ भगत मणछ, और सह हआ त इस्राएले शांती न्हैल़अ लागअ द और पबित्र आत्मां त तेऊ संघै। "
LUK,2,26,"तेऊ लै त पबित्र आत्मां का इहअ भेद खोज़अ द, “ज़ेभै तैणीं तूह प्रभूए मसीहा भाल़ी निं लए, तेभै तैणीं निं तूह मरनअ आथी।” "
LUK,2,27,सह आअ आत्मां दी भर्हुई करै मांदरा लै। ज़ांऊं मरिअम और युसुफै सह होछ़अ लान्हअ ईशू भितरा लै आणअ कि बधाने साबै तेऊ लै तिंयां करे। 
LUK,2,28,"तेऊ ढाकअ सह शोहरू “ईशू” आपणीं कल़टी दी और परमेशरो शूकर करी करै बोलअ, ( ) "
LUK,2,29,“हे परमेशर ऐबै सका हुंह तेरअ टैहलू तेरै बाहिदे साबै शांती संघै मरी। 
LUK,2,30,"किल्हैकि मेरी आछी हेरअ तेरअ उद्धार भाल़ी, "
LUK,2,31,ज़ुंण तंऐं सोभी देशे लोगा लै आसा तैर किअ द कि 
LUK,2,32,सह आसा होरी सोभी ज़ातीए लोगा लै परमेशरा प्रगट करनै आल़अ प्रैशअ और तेरी आपणीं परज़ा इस्राएली लोगे महिमां।” 
LUK,2,33,तेऊ शोहरूए आम्मां-बाप्पू बी हुऐ रहैन ज़ुंण शमौनै तेऊ शोहरूए बारै बोली ती। 
LUK,2,34,"तेखअ दैनी शमौनै तिन्नां लै बर्गत और शोहरूए आम्मां मरिअमा लै बोलअ, “हेर, अह शोहरू आसा इस्राएले कई लोगा लै बरैबाद हणैं और उद्धार दैणा लै टांकअ द। अह हणअ परमेशरो एक नछ़ैण और कई लोगा करनी एऊए बरोधा दी कई गल्ला।” ( ) "
LUK,2,35,इधी तैणीं कि कईए गुप्त सोठ बी हणीं प्रगट और तिछी तलबारा ज़िहै दुखा करै बिन्हणअ तेरअ आपणअ दिल। 
LUK,2,36,अशेरे खांनदानी का ती एक हनन्याह नांओंए फनुएले शोहरी परमेशरे गूर और सह ती खास्सी प्रोढी बी गई दी हई और सह रही ती तेसे बैहा हणैं का बाद साता ई साला आपणैं लाल़ै संघै। 
LUK,2,37,सह ती चरैसी साला ओर्ही बिधबा और सह रहा ती मांदरै ई। सह रहा ती ब्रत और प्राथणां करी करै तिधी एछी राची धैल़ी भगती करदी लागी। 
LUK,2,38,सह बी लागी तेसा घल़ी तिधी एछी करै परमेशरे शूकर करदी और तिन्नां सोभिए बारै बोली करै तेऊ शोहरूए बारै गल्ला करदी ज़ुंण येरुशलेम नगरीए छ़ुटकारै लै मसीहा न्हैल़ै तै लागै दै। ( ) 
LUK,2,39,ज़ांऊं मरिअम और युसुफ प्रभूए बधाने साबै सोभ गल्ला करी मुक्कै ता तेखअ नाठै तिंयां गलील लाक्के आपणीं नगरी नासरत नगरी लै। 
LUK,2,40,शोहरू लागअ बढदअ और जोधअ हंदअ और बुधि दी लागअ भरपूर हंदअ और परमेशरे झींण ती तेऊ दी। 
LUK,2,41,तेऊए आम्मां-बाप्पू करा तै हर साल फसहे थैरा लै येरुशलेम नगरी लै डेऊई। ( ) 
LUK,2,42,"ज़ांऊं ईशू बारा सालो हुअ, और तिंयां नाठै थैरे रिती रबाज़े साबै येरुशलेम नगरी लै और "
LUK,2,43,तिंयां तिन्नां धैल़ै पूरै करी करै बापस फिरदै लागै ता सह होछ़अ लान्हअ ईशू रहअ येरुशलेम नगरी ई और तेऊए आम्मां-बाप्पू का निं थोघै त कि सह किधी आसा। 
LUK,2,44,"तिन्नैं ज़ाणअ इहअ कि सह हणअ होरी मसाफरा संघै आजू-आजू, पर एकी धैल़ीए डेरै पाणै का बाद लागै तिंयां सोभी ज़ाणैं-बछ़ैणैं और टबरा पुछ़दै और तेऊ लोल़ै। "
LUK,2,45,पर ज़ांऊं सह नांईं भेटअ ता तिंयां आऐ तेऊ लोल़दी-पुछ़दी येरुशलेम नगरी लै बापस फिरी और 
LUK,2,46,चिई धैल़ै बाद भेटअ तिन्नां सह मांदरे खोल़ै शिक्षा दैणैं आल़ै संघै बेठअ द और सह त तिन्नें गल्ला शूणअ और तिन्नां का सुआल पुछ़दअ लागअ द। 
LUK,2,47,"संघा ज़ेतरै बी तेऊ शूणैं तै लागै दै, तिंयां हुऐ तेऊए समझ़ और तेऊए ज़बाबा शूणीं रहैन। "
LUK,2,48,"इहअ भाल़ी करै हुऐ तेऊए आम्मां-बाप्पू बी रहैन और तेऊए आम्मां मरिअमे बोलअ, “आरा शोहरूआ, तंऐं किल्है किअ हाम्हां संघै इहअ? हुंह और तेरअ बाप्पू थकै ताह लोल़ी-लोल़ी?” "
LUK,2,49,"तेऊ पुछ़अ तिन्नां का,  “तम्हैं मुंह लोल़ै किल्है लागै? तम्हां का इहअ निं थोघै कि मुंह आसा आपणैं बाप्पूए घरै रहणअ ज़रूरी?” "
LUK,2,50,"पर ज़ुंण अह गल्ल तेऊ तिन्नां का बोली, तिंयां निं एसा गल्ला समझ़ै। "
LUK,2,51,तेखअ नाठअ सह तिन्नां संघै और नासरत नगरी पुजै और सह रहअ तिन्नें साबै तिधी और तेऊए आम्मां डाही ईंयां गल्ला आपणैं दिलै। 
LUK,2,52,"इहअ करै लागअ ईशू बुधि, कद-काठी, परमेशरे और मणछे शोभा दी बढदअ। ( ) "
LUK,3,1,तिबरिउस माहा राज़े राज़ा दी पंद्रुई साला दी त पुंतिउस पिलातुस यहूदा लाक्कैओ राजपाल। तधू त हेरोदेस तेसा राईसीए च़ऊ लाक्कै मांझ़ै गलील लाक्कैओ राज़अ और तेऊओ भाई फिलिप्पुस त इतूरैईआ और तरखोनिसिस इना दुही लाक्कैओ राज़अ। अबिलेना लाक्कै दी त लिसानियास राज़अ। 
LUK,3,2,तधू तै हन्ना और काईफा माहा परोहिते पदबी दी। तिन्नां ई धैल़ै की परमेशरै जकरयाहे शोहरू युहन्ना संघै गल्ला-बाता ज़धू सह दूर उज़ल़ ज़ैगा दी रहा त। 
LUK,3,3,युहन्ना लागअ जरदण नदी नेल़ सारै लाक्कै दी लोगा लै प्रच़ारा करदअ कि सह त इहअ प्रच़ार करदअ लागअ द कि आपणअ मन बदल़ा और पाप करनअ छ़ाडा ताकि परमेशर तम्हां माफ करे और पाणीं दी लआ डुबकी। 
LUK,3,4,ज़िहअ परमेशरे गूरै याशायाह बोलै दै बैणे कताबा दी आसा लिखअ द कि “उज़ल़ ज़ैगा दी आसा लागअ द एक हाक्का लांदअ कि प्रभू लै बणांआ बात तेऊए बात करा आज़री। 
LUK,3,5,हरेक नाल़ खोहल़ भरनै और सोभ धारा-धारठी पाणीं ढोल़ी गोधै; कुंगल़ी बाता करनी सिधी। ज़ुंण उछ़टअ-निहंटअ आसा सह बणांणी च़कोर बात। 
LUK,3,6,परमेशरा करनअ उद्धार सोभ मणछा लै प्रगट।” 
LUK,3,7,"लोगे छ़ुंड ई छ़ुंड एछा तै तेऊ सेटा लै डुबकी लंदै और सह बोला त तिन्नां का इहअ, “तम्हैं लोग आसा झ़रीली दानुईंए शोहरू ज़िहै! तम्हां का कोही निं खोज़अ कि ज़ुंण तम्हैं पाप किऐ परमेशरा दैणीं तम्हां सोभी लै तेते सज़ा? इहअ निं सोठा कि तम्हैं जाणैं तेऊ का बच़ी?” "
LUK,3,8,"इहै काम ता करा ज़ेता करै थोघ लागे कि तम्हैं हेरअ पाप करनअ छ़ाडी और आपणैं-आपणैं मनैं निं इहअ सोठा कि हाम्हैं आसा आबरामे खांनदानी का, तै निं हाम्हां लै परमेशरा सज़ा दैणीं। हुंह बोला तम्हां का इहअ कि परमेशर सका इना पात्थरा का बी आबरामा लै लुआद पैईदा करी। "
LUK,3,9,"परमेशर आसा तम्हां लै सज़ा दैणें ताका बेठअ द ज़िहअ एक मणछ राम्बल़ै फल़ नांईं दैणैं आल़ै बूटा ज़लैल़ै संघी गोधी का पेच़ा, तिहै ई पाणै तेऊ बी तिंयां सारै बूट गोधी का पेच़ी करै आगी जैंदरी। "
LUK,3,10,तेखअ लोगै युहन्ना का पुछ़अ कि तै हाम्हां किज़ै लागणअ करनअ? 
LUK,3,11,तेऊ दैनअ तिन्नां लै ज़बाब कि ज़हा का दूई कुर्तै आसा सह दैआ एक कुर्तअ तेऊ लै ज़हा का नांईं आथी और ज़हा का रोटी आसा सह बी करा इहअ ई। 
LUK,3,12,"कारै गराहणै आल़ै बी आऐ तेऊ सेटा लै डुबकी लंदै और तेऊ का पुछ़अ कि हे गूरू, हाम्हैं कै करूं? "
LUK,3,13,"तेऊ बोलअ तिन्नां लै, “लोगा का ज़ेतरै कारै लणा लै रोम राज़ै बधान आसा बणांअ द तेता का खास्सअ निं लोगा का लुटी।” "
LUK,3,14,"ता सपाही बी पुछ़अ तेऊ सेटा एछी करै “हाम्हैं कै करूं?” युहन्ना बोलअ तिन्नां लै, “थोघै बाझ़ी कूट-मार निं कोही लै करी और नां कसा लै झ़ुठअ दोश लाई और आपणीं मज़दूरी दी रहै खुश।” "
LUK,3,15,सोभी लोगा ती मसीहा एछणें आशा और तिंयां सोभ तै आपणैं-आपणैं मनैं युहन्ने बारै सोठदै लागै दै कि अहैई किनी आसा मसीहा? 
LUK,3,16,"और युहन्ना तिन्नां लै ज़बाब दैनअ, “हुंह ता दैआ तम्हां लै पाणीं दी डुबकी; पर सह आसा एछणैं आल़अ ज़ुंण मुंह बाद एछणैं आल़अ आसा, सह आसा सोभी का महान और इधी तैणीं कि हुंह निं तेऊ सेटा एता जोगी बी आथी कि हुंह तेऊए पोलल़ै खोल्हणैं च़ाकरी करनै आल़अ टैहलू बणीं सकूं। तेऊ दैणअ तम्हां लै पबित्र आत्मां और आगी दी डुबकी। "
LUK,3,17,"तेऊओ शूप आसा तेऊए हाथै, तेऊ करनी आपणैं खहल़े राम्बल़ै करै सफाई और धर्मीं मणछ करनै तेऊ ज़ुदै ज़िहअ ज़िम्मींदार नाज़ खुडी करा कठा, बूरै मणछ पाणै तेऊ भुखलै ज़िहै एही आगी जैंदरी दहई, ज़ुंण आग कधि निं हिशदी आथी।” "
LUK,3,18,सह रहअ कई शिक्षा दैई करै लोगा समझ़ाऊंदअ लागी और लोगा लै खुशीए समादा खोज़दअ लागी। 
LUK,3,19,"पर युहन्ना नैरअ चौथाई देशो राज़अ हेरोदेस तेऊए भाई फिलिप्पुसे बेटल़ी हेरोदियासा डाहणें पिछ़ू और सोभ बूरै काम ज़ुंण तेऊ राज़ै किऐ तै, तेता लै बोलअ, ईंयां आसा गलत। "
LUK,3,20,और हेरोदेस राज़ै किअ तेता का बी खास्सअ बूरअ काम कि युहन्ना पाअ कैद खानै दी। 
LUK,3,21,ज़ांऊं सोभी लोगै डुबकी लई ता ईशू बी त डुबकी का बाद प्राथणां करदअ लागअ द। ता तेखअ हुअ इहअ कि हेरा-हेरी खुल्हअ सरग और 
LUK,3,22,"पबित्र आत्मां होथी कबूतरा ज़ेही तेऊ दी और परमेशरै की स्वर्गा का ईशू संघै एही गल्ला, “तूह आसा मेरअ शोहरू ज़हा संघै हुंह खास्सी झ़ूरी करा। हुंह आसा ताखा खुश।” "
LUK,3,23,"ज़ांऊं ईशू आप्पू बी शिक्षा दैंदअ लागअ, ता तेऊए अमर ती कोई तिहा साले ज़िहअ लोग समझ़ा तै, ईशू त युसुफो शोहरू। युसुफो बाप्पू त एली। "
LUK,3,24,"एली त मत्तातो शोहरू, मत्तात त लेबीओ शोहरू और लेबीओ बाप्पू त मलकी। मलकी त यन्ना और यन्ना त युसुफो शोहरू। "
LUK,3,25,युसुफ त मतियाहो शोहरू। मतियाह त आमोसो शोहरू। आमोस त नहूम और नहूम त अस्ल्याहो शोहरू और सह त नोगहो शोहरू। 
LUK,3,26,नोगह त मातो और सह त मतियाहो शोहरू। मतियाह त शिमिओ और सह त योसेखो शोहरू। योसेख त योदाहो शोहरू। 
LUK,3,27,योदाह त युहन्नो शोहरू। युहन्ना त रेसा और सह त जरूबाबिलो शोहरू। जरूबाबिल त शालतिएल और तेऊओ बाप्पू त नेरी। ( ) 
LUK,3,28,नेरी त मलकीओ शोहरू। मलकीओ बाप्पू आसा त आदी और सह त कोसामो शोहरू। कोसामो बाप्पू आसा त इलमोदाम और तेऊओ बाप्पू त एर। 
LUK,3,29,एर त येशूओ और येशूओ बाप्पू त इलाजार। इलाजार त योरीमो और सह त मत्तातो शोहरू और मत्तातो बाप्पू आसा त लेबी। 
LUK,3,30,लेबी त शमौनो और शमौन आसा त यहूदो शोहरू। यहूदा त युसुफो शोहरू और युसुफ त योनानो शोहरू। योनान त इल्याकिमो शोहरू। 
LUK,3,31,इल्याकिम आसा त मलेआह और मलेआह त भिन्नाहो शोहरू। भिन्नाह त मत्तातो और मत्तातो बाप्पू आसा त नातान और सह आसा त दाबेद राज़ैओ शोहरू। ( ) 
LUK,3,32,राज़अ दाबेद त यिशै और सह आसा त ओबेदो शोहरू। ओबेद त बोअज़ो और बोअज़ आसा त सलमोनो शोहरू और सलमोनो बाप्पू त नहशोन। (  ) 
LUK,3,33,"नहशोन त अमीनादाबो शोहरू और तेऊओ बाप्पू त अरनी और सह आसा त हिरोनो शोहरू और सह आसा त फिरिसो शोहरू, ता फिरिसो बाप्पू त यहूदा। ( ) "
LUK,3,34,यहूदा त याकूबो शोहरू और याकूबो बाप्पू त इसहाक। इसहाक त आबरामो शोहरू और आबराम त तिरहो शोहरू। तिरहो बाप्पू त नाहोर। ( ) 
LUK,3,35,नाहोर त सरूग और सह आसा त रऊओ और रऊ आसा त फिलिगो शोहरू। फिलिग त एबिर और एबिर त शिलोहो शोहरू। 
LUK,3,36,शिलोह त कनानो और कनान आसा त अरफक्षदो शोहरू। अरफक्षद आसा त शेमो और शेम त नूहो शोहरू। नूहो बाप्पू आसा त लेमेक। ( ) 
LUK,3,37,लेमेक आसा त मथूशिलोहो और सह त हणोको शोहरू। हणोक आसा त यिरिदो और तेऊओ बाप्पू त महलेल। महलेल आसा त केनानो शोहरू। 
LUK,3,38,केनान आसा त एनोशो और एनोश आसा त शेतो शोहरू। शेतो बाप्पू त आदम और आदम आसा त परमेशरो शोहरू ज़ुंण परमेशरै सोभी का पैहलै बणांअ। ( ) 
LUK,4,1,तेखअ नाठअ ईशू पबित्र आत्मां दी भर्हुई जरदण नदी का फिरी करै कराहणीं उज़ल़ ज़ैगा लै और च़ाल़्ही धैल़ै तैणीं रहअ पबित्र आत्में साबै उज़ल़ ज़ैगा हांढदअ-फिरदअ लागी। 
LUK,4,2,शैतान रहअ तेऊ परखदअ लागी और तिन्नां धैल़ै निं ईशू किछ़ै बी खाअ-पिअ और ज़ांऊं च़ाल़्ही धैल़ै पूरै हुऐ ता तेऊ आई भुखै। 
LUK,4,3,"शैतानै बोलअ ईशू लै, “ज़ै तूह परमेशरो शोहरू आसा, तै बोल एऊ पात्थरा लै कि रोटी बण।” "
LUK,4,4,"ईशू दैनअ तेऊ लै ज़बाब,  “पबित्र शास्त्रा दी आसा लिखअ द कि मणछ निं सिधअ रोटी करै ज़िऊंदअ आथी।” ( ) "
LUK,4,5,"तेखअ निंयं शैतानै सह एकी उछ़टी धारा दी और तेऊ ईशू का सारै संसारो राज़ और सुख रहैऊअ, "
LUK,4,6,"संघा बोलअ शैतानै ईशू लै इहअ, “इना सोभी गल्लो हक और राज़-पाठ दैणअ मुंह ताल्है किल्हैकि अह आसा मुखा सभाल़अ द और ज़हा लै हुंह च़ाहा तेऊ लै दैआ हुंह। "
LUK,4,7,ज़ै तूह मेरी भगती करे तै हणीं ईंयां सोभै गल्ला तेरी।” 
LUK,4,8,"ईशू दैनअ तेऊ लै ज़बाब,  “पबित्र शास्त्रा दी आसा लिखअ द, ( ) ‘तूह निं आपणैं प्रभू परमेशरा छ़ाडी होरी कोही सेटा माथअ टेकी और सिधी तेऊए भगती करै।’” "
LUK,4,9,"तेखअ निंयं शैतानै सह येरुशलेम नगरी लै और मांदरे पुंडरी दी खल़अ करी करै बोलअ तेऊ लै, “ज़ै तूह परमेशरो शोहरू आसा तै पल़ इधा का ढेका! "
LUK,4,10,"किल्हैकि पबित्र शास्त्रा दी आसा इहअ बी लिखअ द, ( ) ‘तेऊ छ़ाडणैं स्वर्ग दूत तेरी सेऊआ टैहली करदै और ताह बच़ाऊंदै। "
LUK,4,11,"तिन्नां च़कणअ तूह हाथो हाथ, ताकि तेरै च़रणैं ठोहल़ नां लागे।’” "
LUK,4,12,"ईशू दैनअ तेऊ लै ज़बाब, पबित्र शास्त्रा दी आसा इहअ बी लिखअ द,  “तूह निं आपणैं प्रभू परमेशरा परखदअ लागी।” ( ) "
LUK,4,13,ज़ांऊं पापी शैतान हर तरिकै दी परखी मुक्कअ तेखअ नाठअ सह थोल़ी घल़ी लै ईशू सेटा का दूर। 
LUK,4,14,ईशू आअ पबित्र आत्में शगती दी भर्हुई करै गलील लाक्कै लै बापस और तेऊए गल्ला पुजी ओरी-पोरी सारै देशै कई ज़ैगा। 
LUK,4,15,और सह रहअ तिन्नां ई आराधना कोठी दी शिक्षा दैंदअ लागी और सोभ करा तै तेऊए सराहणा। 
LUK,4,16,तेखअ आअ ईशू आपणैं घर नासरत नगरी लै फिरी ज़िधी सह धाचअ-पाल़अ त। तेखअ हुअ आपणैं रिती-रबाज़े साबै बशैघे धैल़ी आराधना कोठी दी बैणा पहल़दअ खल़अ। 
LUK,4,17,"तेऊ लै दैनी परमेशरे गूर याशायाहे कताब पहल़णा लै और तेऊ काढअ कताब खोल्ही करै सह भाग ज़िधी इहअ त लिखअ द, "
LUK,4,18,“प्रभूए आत्मां आसा मुंह दी कि तेऊ आसा दुखी दल़िदरा लै खुशीओ समाद खोज़णा लै आसा मेरअ अभिषेक किअ द। हुंह आसा एते तैणीं छ़ाडअ द कि गुलामा लै छ़ुटकारेओ और कांणै लै शरैछै हणैंओ खुशीओ समाद खोज़ूं। “ज़ुंण गुलामीं दी दाभूऐ दै होए तिन्नां लै छ़ुटकारअ दैंऊं ( ) 
LUK,4,19,और प्रभूए खुश हणें सालो प्रच़ार करूं।” 
LUK,4,20,तेखअ दैनी ईशू कताब बंद करी करै टैहलूए हाथै और आप्पू बेठअ। ता आराधना कोठी दी बेठै दै सोभ लोग लागै तेऊ राम्बल़ै करै भाल़ै। 
LUK,4,21,"तेखअ बोलअ तेऊ तिन्नां लै इहअ,  “आझ़ हुअ अह शास्त्रा दी लिखअ द थारै सम्हनै पूरअ।” "
LUK,4,22,"तिधी बेठै दै सोभी ज़ण्हैं सराहअ सह और ज़ुंण जशा आल़ी गल्ला तेऊए मुंहां का निखल़ा ती, तेता शूणीं हुऐ तिंयां रहैन और तिंयां लागै इहअ बोलदै, “अह ता युसुफो शोहरू निं आथी?” ( ) "
LUK,4,23,"तेऊ बोलअ तिन्नां लै इहअ,  “तम्हां बोल़णीं मुल्है अह कहाबत कि ‘बैईद, तूह कर पैहलै आपणअ लाज़’, मतलब ‘ज़ुंण हाम्हैं शूणअ कि कफरनहूम नगरी किअ, तिहअ कर इधी आपणैं देशै बी।’ "
LUK,4,24,पर हुंह खोज़ा तम्हां का सत्त कि परमेशरे गूरो निं आपणैं देशै अदर हंदअ। 
LUK,4,25,“सत्त आसा इहअ कि एलियाह गूरे ज़मानैं ज़धू साढै चिई साला तैणीं सरग नांईं हुअ और इधी तैणीं कि सारै देशै पल़अ त नकाल़ और इस्राएल देशै दी ती कई बिधबा। ( ) 
LUK,4,26,पर परमेशरे गूर एलियाह निं तिन्नां मांझ़ै कोही सेटा लै छ़ाडअ। पर सह छ़ाडअ सैदा नगरीए सारपत गराऊंए होरी ज़ातीए बिधबा बेटल़ी सेटा ( ) 
LUK,4,27,"“परमेशरे गूर एलीशे ज़मानैं तै इस्राएला देशै बडै भारी कोल़्हे बमारी आल़ै। पर नामान नांओंए सिरीया लाक्के राआम राज़ैए सैनापति ज़हा कोल़्हे बमारी ती, तेऊ होरी ज़ातीए मणछा छ़ाडी निं होर कोहै तिन्नां मांझ़ै राम्बल़अ किअ।” ( ) "
LUK,4,28,इना गल्ला शुणदी ई तिधी आराधना कोठी दी बेठै दै हुऐ सोभ रोशै दी लाल-पिंऊंल़ै। 
LUK,4,29,"तिन्नैं काढअ ईशू नगरी बागै और ज़हा धारा दी तिन्नें नगरी ती बस्सी दी, तिन्नैं निंयं सह तेसा धारे प्रैंदै ढेका शोटी मारना लै। "
LUK,4,30,पर ईशू नाठअ तिन्नां मांझ़ा का दूर। 
LUK,4,31,तेखअ नाठअ सह गलील लाक्कै कफरनहूम नगरी लै और बशैघे धैल़ी लागअ लोगा लै शिक्षा दैंदअ। 
LUK,4,32,"लोग हुऐ तेऊए शिक्षा शूणीं रहैन, किल्हैकि तेऊओ बैण त हका संघै। "
LUK,4,33,आराधना कोठी दी त एक इहअ मणछ तेऊ दी त भूत शाचअ द। 
LUK,4,34,"सह लागअ ज़ोरै-ज़ोरै हाक्का लांदअ, “हे ईशू नासरी, हाम्हां भूता निं ताह संघै किछ़ै काम आथी! तूह कै हाम्हां खतम करदअ आसा आअ द? मुखा आसा थोघ कि तूह कुंण आसा? तूह आसा परमेशरै छ़ाडअ द पबित्र मणछ।” "
LUK,4,35,"ईशू लागअ तेऊ नैरदअ, “च़ुप्पी रह, और एऊ मणछा का निखल़ पोर्ही।” तिंयां भूत निखल़ै तेभी तेऊ मणछा धरनीं बदल़ी करै बाझ़ी नकसान करी करै पोर्ही। "
LUK,4,36,"इहअ भाल़ी हुऐ सोभ रहैन और तिंयां लागै आप्पू मांझ़ै बोलदै, “अह किहअ बैण आसा कि अह काढा बडै हक और शगती करै भूता दरल़ाऊई और तिंयां निखल़ा?” "
LUK,4,37,इहअ करै लागी सारै दी कई ज़ैगा तेऊए बारै गल्ला हंदी। 
LUK,4,38,तेखअ नाठअ ईशू आराधना कोठी का उझ़ुई करै शमौने घरा लै और शमौन पतरसे शाशुई त खास्सअ ज़ौर आअ द और तिन्नैं की तेसा लै अरज़ कि हे प्रभू एसरअ ज़ौर कर दूर। 
LUK,4,39,"ईशू दैनअ तेसा सेटा खल़्हुई करै ज़ौरा लै डेऊणेओ हुकम, ज़ौर मुक्कअ तेभी और सह हुई तेभी राम्बल़ी संघा लागी सह सेऊआ टैहली करदी। "
LUK,4,40,ज़ांऊं सान्ह पल़ी ता ज़हा-ज़हा घरै लोग कई बमार तै; तिन्नैं आणै तिंयां सोभ तेऊ सेटा लै और ईशू लाअ तिन्नां सोभी लै एक-एक करी करै तिन्नां दी हाथ और तिंयां सोभ हुऐ राम्बल़ै। 
LUK,4,41,"कई भूत निखल़ै लैल़ा लांदी-लांदी और इहअ बोलदी कि तूह आसा परमेशरो शोहरू। ईशू नैरा त तिन्नां झ़ाहल़ काढी, संघा करा त तिन्नां च़ुप्पी और तिन्नां निं दैंदअ त बोल़णैं, किल्हैकि तिंयां ज़ाणा ती कि अह आसा मसीहा। "
LUK,4,42,ज़ांऊं राच भैई ता ईशू नाठअ तिधा का एक कांगनरांगी ज़ैगा लै और बडै भारी खास्सै लोग आऐ ईशू सेटा लै संघा लागै तिंयां तेऊ रोकदै कि हाम्हां सेटा का निं दूर डेओऐ। 
LUK,4,43,"पर ईशू बोलअ तिन्नां लै,  “मुंह आसा होरी नगरी बी परमेशरे राज़ो खुशीओ समाद खोज़णअ ज़रूरी। किल्हैकि हुंह आसा एते ई तैणीं छ़ाडअ द।” "
LUK,4,44,तेखअ रहअ ईशू यहूदा लाक्कै कई आराधना कोठी दी परमेशरे राज़े बारै खोज़दअ लागी। 
LUK,5,1,"ज़ांऊं लोग परमेशरे बैणा शुणदै तेऊ फेर चुटी पल़ा तै, ईशू त गन्नेसरत समुंदरे बाढै खल़्हुअ द और इहअ हुअ कि; "
LUK,5,2,तेऊ भाल़ी समुंदरे बाढै दूई किश्ती खल़्हुई दी और तिंयां माह्छ़ली ढाकणैं आल़ै तै किश्ती का होथी करै लागै दै माह्छ़ली ढाकणें ज़ाल़ा धोंदै। 
LUK,5,3,तिन्नां किश्ती मांझ़ै बेठअ ईशू एकी किश्ती दी ज़ुंण शमौन नांओंए माह्छ़ली ढाकणैं आल़े ती। संघा बोलअ ईशू शमौन पतरसा लै इहअ कि एसा किश्ती निंऊं बाढै का धख पाणीं मांझ़ा लै और तेखअ लागअ तेसा किश्ती प्रैंदा का तिन्नां लोगा लै शिक्षा दैंदअ। 
LUK,5,4,"ज़ांऊं सह लोगा लै शिक्षा दैई मुक्कअ ता तेखअ बोलअ तेऊ शमौना लै,  “किश्ती निंऊं मांझ़ै ज़ेही ज़िधी पाणीं खास्सअ डुघअ आसा और माह्छ़ली ढाकणा लै पाआ आपणअ ज़ाल़।” "
LUK,5,5,"शमौनै बोलअ ईशू लै, “हे गूरू, हाम्हैं की सारी राची बडी भारी मैन्थ पर हाम्हां निं किछ़ बी भेटअ! पर तेरै बोलै लणअ हाम्हां ज़ाल़ पाई।” "
LUK,5,6,तेखअ तिन्नैं ज़िहअ बोलअ तिहअ ई किअ और तिन्नें ज़ाल़ा दी शाची बडी भारी खास्सी माह्छ़ली और तिन्नें ज़ाल़ च़ाल्लै धेहल़ुई। 
LUK,5,7,तेखअ शादै तिन्नैं आपणैं होर साथी बी ज़ाल़ा खिंच़दै ज़ुंण दुजी किश्ती दी तै। तिन्नैं भरी दूई किश्ती एही कि किश्ती बी च़ाल्ली पाणीं दी डुबी। 
LUK,5,8,"एता भाल़ी पल़अ शमौन पतरस ईशूए च़रणैं संघा लागअ इहअ बोलदअ, “हे प्रभू! हुंह आसा पापी मणछ मुंह सेटा का डेऊ दूर।” "
LUK,5,9,किल्हैकि एतरी माह्छ़ली ढाकणा लै हूऐ तिंयां सोभ ज़ण्हैं रहैन 
LUK,5,10,"तिहअ ई जबदीए शोहरू याकूब और युहन्ना ज़ुंण शमौने साथी तै; तिंयां बी हुऐ रहैन। तेखअ बोलअ ईशू शमौना लै,  “डरै निं आथी, आझ़ तैणीं तै तम्हैं माह्छ़ली कठा करदै, पर आझ़ा पोर्ही बणांणैं तम्हां मणछ कठा करी करै मेरै च़ेल्लै।” "
LUK,5,11,तिन्नैं आणी किश्ती समुंदरे बाढा लै और सोभ गल्ला छ़ाडी करै लागै तेऊ संघै हांढदै। 
LUK,5,12,"ज़ांऊं ईशू एकी नगरी त, तिधी आअ एक कोल़्हे बमारी आल़अ मणछ और तेऊ टेक्कअ ईशू भाल़ी करै तेऊ सेटा माथअ और संघा की एही अरज़, “हे प्रभू, ज़ै तूह च़ाहे, तै सका तूह मुंह ठीक करी।” "
LUK,5,13,"ईशू लाअ तेऊ दी हाथ और तेऊ लै बोलअ,  “हुंह च़ाहा इहअ ई” तेखअ बोलअ तेऊ,  “कोल़्हे बमारी का हअ ठीक” और सह हुअ तेभी ठीक। "
LUK,5,14,"तेखअ बोलअ ईशू तेऊ लै,  “हेरे, एसा गल्ला निं होरी कोही का खोज़ी। हाँ, परोहिता सेटा डेऊई एछ आप्पू रहैऊई और कोल़्हे बमारी का शुचै हणें बारै ज़ुंण बधान परमेशरे गूर मुसा आसा खोज़अ द तेऊ साबै दै भैंट। ताकि तिंयां भाल़े कि तूह गअ कोल़्हे बमारी का शुचअ हई।” ( ) "
LUK,5,15,पर ईशूए बारै गल्ला पुजी सारै दी कई ज़ैगा और लोगे छ़ुंड लागै एछदै ईशूए गल्ला शुणदै और बमारी का ठीक हंदै। 
LUK,5,16,पर ईशू डेओआ त कांगनरांगी ज़ैगा लै तिन्नां का दूर प्राथणां करदअ। 
LUK,5,17,"एकी धैल़ै हुअ इहअ कि ईशू त शिक्षा दैंदअ लागअ द और फरीसी और शास्त्री बी तै तिधी बेठै दै, ज़ुंण गलील लाक्कै और यहूदा लाक्कै का हर गराऊंआं का और येरुशलेम नगरी का तै आऐ दै। बमारी का ठीक करना लै ती परमेशरे शगती तेऊ संघै ई। "
LUK,5,18,तिधी आणअ लोगै एक दरंगे बमारी आल़अ और तिन्नैं आणअ सह बछ़ाऊणैं प्रैंदै च़की। तिंयां लागै ईशू सेटा भितरा लै डेऊणा लै बाता लोल़ै कि तेऊ मरीज़ा ईशूए मुंहां सेटा निंए। 
LUK,5,19,"तिधी दुआरा सेटा तै बडै भारी खास्सै लोग कठा हुऐ दै। तिधी निं सिऊंणी सहरना लै बी ज़ैगा ती। तिन्नैं बी सोठी एक तरकीब और तिन्नैं पेच़अ तेऊ घरो छ़ाप्पर तैहा सिधा का ज़ेथ हेठै ईशू त बेठअ द। ज़ेथ दी सह दरंगो मरीज़ सताऊअ द त, सह बछ़ाऊणअ छ़ड़ाऊअ तिन्नैं छ़ाप्परा बाती च़ऊ कूणैं राशी बान्हीं करै उंधै ईशूए मुंहां सेटा लै। "
LUK,5,20,"ईशू बोलअ तिन्नें विश्वासा भाल़ी तेऊ दरंगे मरीज़ा लै,  “हे साथी तेरै पाप हुऐ माफ।” "
LUK,5,21,"तेखअ लागै शास्त्री और फरीसी हठल़दै, “अह कुंण आसा? अह ता परमेशरे कदर बी निं करदअ? परमेशरा छ़ाडी होर कुंण सका पाप माफ करी?” "
LUK,5,22,"ईशू हेरी तिन्नें मनें गल्ला भुझ़ी और तिन्नां लै बोलअ,  “तम्हैं आपणैं मनैं किल्है आसा लागै दै हठल़दै? "
LUK,5,23,"सान गल्ल किज़ै आसा, एऊ दरंगे मरीज़ा लै इहअ बोल़णअ कि तेरै पाप हुऐ माफ, या एऊ लै इहअ बोल़णअ कि ‘उझ़ू हांढदअ फिरदअ लाग?’ "
LUK,5,24,"ज़िहअ करै तम्हां का थोघ लागे कि मुंह मणछे शोहरू लै आसा पृथूई दी पाप माफ करनैओ हक।” तेखअ बोलअ ईशू तेऊ दरंगे मरीज़ा लै,  “हुंह बोला ताल्है, उझ़ू आपणैं एऊ बछ़ाऊणैं च़क संघा डेऊ आपणैं घरा लै।” "
LUK,5,25,सह मरीज़ उझ़ुअ तेभी सोभी सम्हनै खल़अ और सह नाठअ आपणैं बछ़ाऊणैं च़की परमेशरे ज़ै-ज़ैकारा करदी घरा लै। 
LUK,5,26,"एसा गल्ला भाल़ी हुऐ सोभ लोग रहैन और सोभ लागै परमेशरे ज़ै-ज़ैकारा करदै और कई लागै डरै मारै बोलदै, “आझ़ भाल़ी हाम्हैं नुआहरी गल्ल।” "
LUK,5,27,"तेखअ नाठअ ईशू बागा लै और लेबी नांओं एक कारै गराहणै आल़अ मणछ भाल़अ थल़्ही दी बेठअ द और तेऊ लै बोलअ,  “मुंह पिछ़ू एछ” "
LUK,5,28,सह बी लागअ सोभ गल्ला छ़ाडी ईशू पिछ़ू हांढदअ। 
LUK,5,29,"तेऊ लेबी बणांअ आपणैं घरै ईशू लै खाणां-पिणां लै और ईशू संघै बेठै कारै गराहणै आल़ै बाखा बी कई लोग रोटी खांदै, तेथ तै बडै भारी लोग। "
LUK,5,30,"फरीसी और शास्त्री लागै ईशूए च़ेल्लै लै तान्हैं दैंदै, “तम्हैं कारै गराहणै आल़ै ज़िहै पापी मणछा संघै किल्है खाआ-पिआ?” "
LUK,5,31,"ईशू दैनअ तिन्नां लै ज़बाब,  “बैईद निं भलै-च़ांगै मणछा लै हंदअ पर सह हआ बमारा लै ज़रूरी। "
LUK,5,32,हुंह निं तिन्नां लै आथी आअ द ज़ुंण आप्पू धर्मीं समझ़ा! पर हुंह आसा पापी मणछे मना बदल़णें तैणीं शधाणूं आअ द।” 
LUK,5,33,"एकी धैल़ै हुअ इहअ कि कई लोग लागै ईशू का इहअ पुछ़दै, “युहन्ने च़ेल्लै करा ब्रत और प्राथणां और फरीसी लोगे च़ेल्लै बी करा तिहअ ई। पर तेरै च़ेल्लै किल्है हआ धैल़ खांदै-पिंदै लागै दै?” "
LUK,5,34,"ईशू दैनअ तिन्नां लै ज़बाब,  “ज़ेभै तैणीं लाल़अ बरातू संघै रहा, तेभै निं तिंयां ब्रत करदै। "
LUK,5,35,एक बगत एछणअ इहअ बी कि लाल़अ करनअ तिन्नां का ज़ुदअ और तेभै करनअ तिन्नां ब्रत।” 
LUK,5,36,"तेखअ खोज़अ ईशू तिन्नां का एक होर उदाहरण,  “आपणैं नऊंऐं झिकल़ैओ शाटअ निं पराणैं झिकल़ै दी कोहै लांदअ। किल्हैकि सह निं पराणैं दी ज़ोल़ खांदअ। "
LUK,5,37,नां कुंण नऊंअ अंगूरो रस पराणैं खाल्हल़ै दी भरदअ। नांईं ता नऊंअ अंगूरो रस पोछणअ खाल्हल़ै फाल़ी करै बागै। अंगूरो रस और तिंयां खाल्हल़ै हआ इहअ करै दुहै गल्ला बरैबाद। 
LUK,5,38,पर नऊंअ अंगूरो रस लागा नऊंऐं खाल्हल़ै दी भरनअ। 
LUK,5,39,पराणअ अंगूरो रस झुटी करै निं कोहै नऊंअ अंगूरो रस च़ाहंदअ किल्हैकि तेऊ का हआ थोघ कि पराणअ हआ बधिया।” 
LUK,6,1,एकी धैल़ै त ईशू बशैघे धैल़ी खेचा बाती लागअ द डेऊंदअ। तेऊए च़ेल्लै लागै बाता हांढदी खाणां लै गिंहूंए सीला चोल़दै और हाथै मरोक्की करै खांदै। ( ) 
LUK,6,2,"एता भाल़ी करै लागै फरीसी मांझ़ै कई बोलदै, “तम्हैं करा इहअ काम ज़ुंण बशैघे धैल़ी करनअ ठीक निं आथी।” "
LUK,6,3,"ईशू दैनअ तिन्नां लै ज़बाब,  “तम्हैं कै कधू इहअ निं पहल़अ कि ज़धू दाबेद राज़ै ज़रुरत पल़ी और ज़ांऊं सह और तेऊए साथी भुखै तै तेभै तेऊ किज़ै किअ? "
LUK,6,4,तेऊ किल्है खाई परमेशरे ताम्बू दी डेऊई करै भैंट दैनी दी रोटी; ज़हा परोहिता का छ़ाडी होरी खाणअ ठीक निं हंदअ। तिंयां खैऊई तेऊ आपणैं साथी का बी?” ( ) 
LUK,6,5,"ईशू बोलअ तिन्नां लै,  “हुंह मणछो शोहरू आसा बशैघे धैल़ीओ बी मालक।” "
LUK,6,6,इहअ हुअ कि एकी दुजी बशैघे धैल़ी लागअ आराधना कोठी दी ईशू शिक्षा दैंदअ और तिधी त एक मणछ इहअ कि तेऊओ त दैहणअ हाथ मछैंअ द। 
LUK,6,7,शास्त्री और फरीसी तै ईशू लै दोशा लाणें ताका रहै दै और तिंयां लागै भाल़ै कि हेरा हैनूं अह एऊ बशैघे धैल़ी ठीक करा कि नांईं। 
LUK,6,8,"पर ईशू हेरा त तिन्नें बच़ार ज़ाणीं और ईशू तेऊ मछैंऐं दै हाथे मणछा लै बोलअ,  “उझ़ू, इधी खल़्हू सोभी सम्हनै।” सह हुअ सोभी सम्हनै खल़अ। "
LUK,6,9,"तेखअ पुछ़अ ईशू तिन्नां का,  “मुखा खोज़ा तम्हैं सोभ एसा गल्ला कि बधाना दी किज़ै आसा लिखअ द? बशैघे धैल़ी ठीक कै आसा? भलअ करनअ कि बूरअ? प्राण बच़ाऊंणै कि मारनअ?” "
LUK,6,10,"ईशू भाल़अ फेर, तेखअ बोलअ तेऊ मछैंऐं दै हाथे मणछा लै,  “आपणअ हाथ कर आजू।” तेऊ मणछै बी किअ हाथ आजू और तेऊओ हाथ हुअ राम्बल़अ। "
LUK,6,11,पर शास्त्री और फरीसी हुऐ आपणैं आप्पै ई का बागै और आप्पू मांझ़ै लागै हठल़दै कि ईशू संघै कै करनअ? 
LUK,6,12,और तिन्नां ई धैल़ै नाठअ ईशू धारा प्रैंदा लै प्राथणां करदअ और परमेशरा का प्राथणां दी काटी सारी राच। 
LUK,6,13,ज़ांऊं राच भैई ता ईशू आपणैं च़ेल्लै शादै और तिन्नां मांझ़ै बारा ज़ण्हैं छ़ांटै और तिन्नां लै बोलअ तेऊ शधाणूं। 
LUK,6,14,"तिन्नां च़ेल्ले नांअ तै इहै, शमौन; ज़हा नांअ ईशू पतरस डाहअ, तेऊओ भाऊ आन्दरू, याकूब, युहन्ना, फिलिप्पुस, बरतुल्मैं, "
LUK,6,15,"मत्ती, थोमा, हलफीओ शोहरू याकूब, शमौन ज़हा लै जेलोतेस बी बोला, "
LUK,6,16,याकूबो शोहरू यहूदा और इसकरोती गराऊंओ यहूदा ज़ुंण बादा का ईशू ढाकणैं आल़अ बी हुअ। 
LUK,6,17,"तेखअ होथअ ईशू आपणैं च़ेल्लै संघै उंधै। तेखअ खल़्हुअ एकी च़कोर ज़ैगा दी। तेऊ शूणीं आऐ तिधी येरुशलेम नगरी, सारै यहूदा लाक्कै, और सूर और सैदा लाक्कै का समुंदरे बाढै। "
LUK,6,18,तिंयां तै आऐ दै ईशूए गल्ला शूणैं और आपणीं बमारी का ठीक हणां लै। ईशू करा तै तिन्नां लोगा बी ठीक ज़हा भूत हआ त शाचअ द। 
LUK,6,19,सोभ लोग च़ाहा तै ईशू आपणैं हाथा करै छुंहणअ किल्हैकि ईशू का निखल़ा ती शगती और तेता करै हआ तै तिंयां ठीक। 
LUK,6,20,"तेखअ ईशू आपणैं च़ेल्लै बाखा भाल़ी करै बोलअ, “परमेशर आसा तम्हां लै खुश ज़ुंण दिले भोल़ै आसा, स्वर्गो राज़ आसा थारअ। "
LUK,6,21,"परमेशर आसा तम्हां लै खुश ज़ुंण एभै भुखै आसा, तम्हैं रज़ैऊंणै। परमेशर आसा तम्हां करै खुश ज़ुंण एभै लेरदै आसा लागै दै, परमेशरा दैणीं तम्हां लै एकी धैल़ै खुशी। "
LUK,6,22,"“परमेशर आसा तम्हां लै खुश ज़हा लै लोग मुंह मणछे शोहरूए बज़्हा करै ज़ीद करा, और बागा लै काढा और बेइज़ती करा और थारअ नांअ बूरअ बोली करै टबरच़ारी का दूर करे। "
LUK,6,23,"“तेसा धैल़ी दैऐ खुशी दी छ़ाहल़ा किल्हैकि भाल़ा, तम्हां लै आसा स्वर्गै बडअ फल़; और तिन्नें पित्तरै आसा परमेशरे गूरा लै बी इहअ ई दाह-दुख दैनअ द। "
LUK,6,24,"‘तम्हां लै एछणी बडी भारी खरी! ज़ुंण सेठ आसा, किल्हैकि तम्हैं मुक्कै मौज़ करी। "
LUK,6,25,"तम्हां लै एछणी बडी भारी खरी! ज़ुंण तम्हैं रज़ै-पुज़ै दै आसा और ज़ुंण इहअ सोठा कि हाम्हां का आसा सोभ च़िज़ा बतेर्ही; तम्हैं हणैं भुखै। तम्हां लै एछणी बडी भारी खरी! ज़ुंण दुजैओ ठठअ करा, तम्हां लै एछणी बडी भारी खरी! और तम्हैं हणैं लेरदै। "
LUK,6,26,"तम्हां लै एछणी बडी भारी खरी! ज़ांऊं सोभ मणछ तम्हां लै भलअ बोला, किल्हैकि इने पित्तर बी बोला तै झ़ुठै गूरा लै भलअ।’ "
LUK,6,27,"“पर हुंह बोला तम्हां शुणनै आल़ै लै कि आपणैं दुशमणा संघै बी करा झ़ूरी और ज़ुंण तम्हां संघै ज़ीद करा, तिन्नां लै बी करा भलअ। "
LUK,6,28,"ज़ुंण तम्हां लै शाप दैआ, तिन्नां लै दैआ बर्गत और ज़ुंण थारी बेइज़ती करा, तिन्नां लै करा प्राथणां।  "
LUK,6,29,"ज़ुंण तेरै एकी गलेटै दी च़ैंडै बाहा, तेऊ बाखा लै फरेऊ दुजअ बी और ज़ै कुंण धोखै करै तेरी सुथणीं निंए, तेऊ निं कुर्तै निंणै का बी रोक्की आथी। "
LUK,6,30,"ज़ुंण बी ताखा मांगे, तेऊ लै दैऐ; और ज़ुंण तेरी च़िज़ा छ़ड़ैऊऐ, तेऊ का निं बापस मांगी आथी। "
LUK,6,31,"तम्हैं बी करा लोगा संघै तिहअ ई, ज़िहअ तम्हैं च़ाहा कि लोग तम्हां संघै करे। "
LUK,6,32,“ज़ै तम्हैं आप्पू संघै झ़ूरी डाहणैं आल़ै संघै ई झ़ूरी करे ता तेते कै बड़ाई च़ाल्ली थारी हई? पापी और बूरै लोग बी ता इहअ ई करा। 
LUK,6,33,"ज़ै तम्हैं आपणैं भलाई करनै आल़ै संघै ई भलाई करा, तेते कै बड़ाई च़ाल्ली थारी हई? पापी और बूरै मणछ बी करा इहअ ई। "
LUK,6,34,"ज़ै तम्हैं सट-धुआर या होर गल्ला सिधी तिन्नां लै ई दैए ज़हा का तम्हां बापस फिरनें आशा होए, तेतो निं तम्हां परमेशरा का किछ़ै फल भेटणअ। पापी और बूरै बी दैआ धुआर और तिंयां च़ाहा कि एतरअ ई लोल़ी हाम्हां बापस बी भेटअ। "
LUK,6,35,"“पर तम्हैं करै आपणैं दुशमणा लै बी झ़ूरी, तिन्नां लै बी सोठणअ भलअ। सट-धुआर दैई करै बापस एछणें आशा निं डाहणीं। तै भेटणअ तम्हां तेतो परमेशरा का फल और तै हणैं तम्हैं परम प्रधान परमेशरे शोहरू किल्हैकि सह करा तिन्नां लै बी क्रिप्पा ज़ुंण बूरै आसा और परमेशरो अदर बी निं करदै। ( ) "
LUK,6,36,ज़िहअ थारअ स्वर्गो बाप्पू परमेशर झणैल़ू आसा; तिहै ई बणां तम्हैं बी झणैल़ू। 
LUK,6,37,"“होरी लै दोश निं लाणअ, तै निं तम्हां लै बी दोश लागणअ नां कसरी निंदा करनी तै निं थारी बी निंदा हणीं। माफ करा; तै करनी परमेशरा थारी सज़ा बी माफ। "
LUK,6,38,"ज़ै तम्हैं होरी लै दैई करे; तै दैणअ तम्हां लै बी, ज़ुंण तम्हैं दैनअ द होए सह एछणअ तम्हां लै नापी, ठिंहीं और छ़ूप लाई थारै कल़टी दी बापस फिरी। किल्हैकि ज़ेऊ ढाल़ै तम्हैं होरी संघै बर्ताअ करा; तेऊ ढाल़ै हणअ तम्हां संघै बी बर्ताअ और तम्हां भेटणअ होर बी खास्सअ।” "
LUK,6,39,"तेखअ खोज़अ ईशू तिन्नां लै एक उदाहरण,  “कांणै कै लाई कांणै का बात रहैऊई? कै तिंयां दुहै खात्ती दी निं पल़णै आथी? "
LUK,6,40,"च़ेल्लअ निं आपणैं गूरू का बडअ हंदअ। पर ज़ुंण बी ज्ञैना दी सैणअ होए, सह हणअ आपणैं गूरू बराबर। "
LUK,6,41,“होरी भाईए होछ़ी-होछ़ी गलती लोल़ै निं लागणअ! सह हणीं दुजे आछी दी पल़ी दी धख ज़ेही घाहे कणीं भाल़णें बराबर। पर आप्पू दैणीं भाल़णीं कि मुंह दी केतरी बडी गलती आसा। 
LUK,6,42,"हे कपटी मणछा, ज़ै तेरी आपणीं आछी ई आसा शेटू पल़अ द, तै किहअ करै सका तूह आपणैं भाई लै इहअ बोली कि एछ मेरअ भाई हुंह काढूं तेरी आछी भितरी पल़ी दी घाहे कणीं पोर्ही? "
LUK,6,43,“कोई बी राम्बल़अ बूट निं नकाम्मअ फल़ दैंदअ और नां ता कोई नकाम्मअ बूट राम्बल़अ फल़ दैंदअ। 
LUK,6,44,हरेक बूट बछ़ैणियां तेऊए फल़ा का। किल्हैकि कांडै का फेडू और झ़ाकल़ा का अंगूर निं कोहै चोल़दै। 
LUK,6,45,भलअ मणछ काढा आपणैं मनें भलै भढारा का भली गल्ला और बूरअ काढा बूरी गल्ला। किल्हैकि ज़ुंण मनैं हआ सह ई एछा खाखा दी। 
LUK,6,46,"“ज़ै तम्हैं मेरी गल्ला मंदै ई निं आथी; तै किल्है हआ तम्हैं ‘हे प्रभू, हे प्रभू लाई दी?’ ( ) "
LUK,6,47,"“ज़ुंण मुंह सेटा एछा और मेरी गल्ला शूणीं करै तिन्नां मना, हुंह खोज़ूं तम्हां का कि सह कसा ज़िहअ आसा? "
LUK,6,48,सह आसा इहै मणछा ज़िहअ ज़ुंणी घरा बणांदी बगती डुघी मैद खण्हीं करै शाफल़ा प्रैंदै आथरी पाई। ज़ांऊं बरसाती गाडा-नाल़ी आई पर सह घर निं धख बी च़ुकअ। किल्हैकि सह त पाक्की ज़ैगा बणअ द। 
LUK,6,49,"“पर ज़ुंण शूणीं करै नांईं मंदअ, सह आसा तेऊ ज़िहअ ज़ुंणी पृथूई दी आथरी खण्हैं बाझ़ी घर बणांअ। ज़ांऊं बरसात आई ता सह घर हुअ ढूल़ी करै बरैबाद।” "
LUK,7,1,ज़ांऊं ईशू लोगा संघै सारी गल्ला-बाता करी मुक्कअ ता तेखअ आअ सह कफरनहूम नगरी लै। 
LUK,7,2,एक सुबैदार करा त आपणैं एकी टैहलू संघै बडी भारी झ़ूरी और एकी धैल़ै हुअ सह टैहलू इहअ बमार कि सह त मरदअ तैर। 
LUK,7,3,तेऊ बी आसा ती ईशूए बारै गल्ला शूणीं दी। तेऊ छ़ाडै यहूदी लोगे कई मुखियै ईशू सेटा लै एही अरज़ करी कि हे प्रभू मेरै घरै एछी करै बच़ाऊ मेरै टैहलूए ज़ान। 
LUK,7,4,"तिन्नैं ईशू सेटा एछी करै अरज़ की, “हे प्रभू तेऊ लै कर क्रिप्पा सह आसा एता जोगी, "
LUK,7,5,किल्हैकि सह करा म्हारी ज़ाती लै झ़ूरी और तेऊ ई आसा हाम्हां लै आराधना कोठी बी बणांअ द।” 
LUK,7,6,"ईशू लागअ तिन्नां संघै हांढदअ और ज़ांऊं सह घरा नेल़ पुजअ ता सुबैदारै दैनअ आपणैं कई साथी का समाद, “हे प्रभू, खास्सअ कष्ट निं करी, हुंह निं एता जोगी आथी कि तूह मेरै घरै एछी सके। "
LUK,7,7,"नां हुंह एता जोगी आथी कि ताह सेटा आप्पै एछी सकूं, तैही निं हुंह ताह सेटा लै आअ, पर आपणीं खाखा का बोल एक बोल और मेरअ टैहलू जाणअ ठीक हई। "
LUK,7,8,"किल्हैकि हुंह आसा आप्पू बी सरकारी टैहलू और मुंह आसा आप्पू उंधै काम करनै आल़ै सपाही लै ढेऊआ करनैओ हक। ज़ांऊं हुंह कसा लै पोर्ही डेऊणा लै बोला, सह डेओआ पोर्ही और ज़हा लै ओर्ही एछणा लै बोला, सह एछा ओर्ही और आपणैं टैहलू लै बोला हुंह कि इहअ कर, सह करा तिहअ ई।” "
LUK,7,9,"ईशू बी हुअ तेऊए गल्ला शूणीं रहैन, सह फिरअ पिछ़ू और ज़ुंण तेऊ पिछ़ू हांढदै तै लागै दै तेऊ बोलअ तिन्नां लै,  “हुंह खोज़ा तम्हां का सत्त कि मंऐं निं एतरअ विश्वास पूरै इस्राएला दी भाल़अ”  "
LUK,7,10,सुबैदारै ईशू सेटा लै छ़ाडै दै तिंयां लोग ज़ांऊं बापस घरै पुजै ता तिन्नैं भाल़अ सह टैहलू ठीक-ठाक। 
LUK,7,11,थोल़ै धैल़ै बाद ईशू नाठअ एक नांईंन नांओंऐं नगरी लै और तेऊए च़ेल्लै और पिछ़ू तै बडै भारी लोग संघा लागै दै एछदै। 
LUK,7,12,ईशू पुजअ नगरीए प्रऊल़ी सेटा। तिधी तै लोग एकी ल्हासा बागा लै निंदै लागै दै। ज़ुंण सह मूंअ सह त बिधबा बेटल़ीओ एक्कै शोहरू और नगरीए बडै भारी लोग तै तेऊए ल्हासा पिछ़ू हांढदै लागै दै। 
LUK,7,13,"तेसा बिधबा भाल़ी आई प्रभू ईशू झींण और तेसा लै बोलअ,  “लेरा लांदी निं लागे।” "
LUK,7,14,"तेखअ ईशू ल्हासा सेटा लै नाठअ और सह खाट छ़ुंईं और तिंयां च़कणैं आल़ै खल़्हुऐ और ईशू बोलअ,  “हे ज़ुआन मणछा, हुंह बोला ताल्है खल़अ उझ़ू।” "
LUK,7,15,तेखअ सह मुल्दअ उझ़ुअ खल़अ और सह लागअ गल्ला-बाता करदअ और ईशू सभाल़अ सह तेऊए आम्मां का। 
LUK,7,16,"एसा गल्ला भाल़ी डरै तिंयां सोभ लोग और तिंयां लागै परमेशरे ज़ै-ज़ैकारा करदै और इहअ बोलदै, “हाम्हां मांझ़ै आअ परमेशरो एक महान गूर और परमेशरै की आपणैं लोगा लै क्रिप्पा।” "
LUK,7,17,ईशूए बारै ईंयां गल्ला पुजी सारै यहूदा और ओरी-पोरी सारै लाक्कै कई ज़ैगा। 
LUK,7,18,युहन्ना डुबकी दैणैं आल़ै लै बी दैनअ तेऊए च़ेल्लै इना गल्लो समाद। 
LUK,7,19,"तेखअ शादै युहन्ना आपणैं च़ेल्लै मांझ़ै दूई ज़ण्हैं और तिंयां छ़ाडै प्रभू सेटा इहअ पुछ़दै, “ज़ुंण सह एछणैं आल़अ त; सह मसीहा तूह ई आसा कि अज़ी हाम्हैं कहा होरी न्हैल़ै रहूंमै लागी?” "
LUK,7,20,"और तिन्नैं च़ेल्लै बी ईशू का बोलअ, “युहन्ना डुबकी दैणैं आल़ै आसा छ़ाडै दै हाम्हैं इहअ पुछ़दै कि ज़ुंण सह एछणैं आल़अ त; सह तूह ई आसा कि अज़ी हाम्हैं कहा होरी न्हैल़ै रहूंमै लागी?” "
LUK,7,21,ईशू किऐ तेसा ई घल़ी कई दाह-खिज़ा और भूत शाचै दै मणछ ठीक और कई कांणै किऐ शरैछै। 
LUK,7,22,"ईशू दैनअ तिन्नां लै ज़बाब,  “ज़ुंण बी तम्हैं भाल़अ और शूणअ, तिन्नां गल्ला खोज़ा युहन्ना का कि कांणै लागै भाल़ै, लाट्टै लागै हांढदै-फिरदै। कोल़्हे बमारी आल़ै करा राम्बल़ै और टौणैं लागै शुणदै। मुल्दै लागै ज़िऊंदै हंदै और दुखी दल़िदरा का खोज़ा खुशीओ समाद। ( ) "
LUK,7,23,परमेशरा दैणीं तेऊ लै बर्गत ज़ुंण मेरै काम भाल़ी और शिक्षा शूणीं मुंह दी भरोस्सअ करा और बैहम निं करे।” 
LUK,7,24,"ज़ांऊं युहन्ना छ़ाडै दै दूत तिधा का नाठै ता ईशू लागअ युहन्ने बारै लोगा का बोलदअ,  “तम्हैं बणैं उज़ल़ ज़ैगा किज़ू भाल़ै नाठै तै, बागरी करै च़ुकदी नगाल़ै? "
LUK,7,25,"तै तम्हैं किज़ू भाल़ै नाठै तै? नरम झिकल़ै बान्हैं दै मणछा? शूणां, इहै झिकल़ै ज़ुंण लोगा लोभा तिन्नां बान्हणैं आल़ै और आल-मस्ती दी रहणैं आल़ै रहा राज़ मैहला दी। "
LUK,7,26,"तै तम्हैं किज़ू भाल़ै नाठै तै? कसा परमेशरे गूरा भाल़ै? हाँ, हुंह खोज़ा तम्हां का कि तम्हैं नाठै तै परमेशरे गूरा का बी बडै भाल़ै। "
LUK,7,27,"अह आसा सह ई ज़सरै बारै शास्त्रा दी इहअ आसा लिखअ द, ( ) ‘हेर, मंऐं छ़ाडअ आपणअ दूत ताखा आजू-आजू और तेऊ करनै ताह एछणा लै लोग तैर।’ "
LUK,7,28,"“हुंह खोज़ा तम्हां का ज़ुंण बेटल़ी का ज़ल्मैं दै आसा, तिन्नां मांझ़ै निं युहन्ना का बडअ कोहै आथी। पर ज़ुंण परमेशरे राज़ा दी होछ़ै का होछ़अ आसा, सह आसा तेऊ का बी बडअ।” "
LUK,7,29,"तिन्नैं सोभी लोगै ज़ांऊं ईशूए ईंयां गल्ला शूणीं, तिधी तै कारै गराहणै आल़ै बी ज़ुंणी युहन्ना का डुबकी ती लई दी तिन्नैं मनअ परमेशर शुचअ। "
LUK,7,30,पर फरीसी और शास्त्री समझ़ी परमेशरे सह सोठ नकदरी ज़ुंण तिन्नां लै ती किल्हैकि तिन्नैं निं युहन्ना का डुबकी लई। 
LUK,7,31,“एऊ जुगे लोगा हुंह किहै खोज़ूं कि किहै आसा? 
LUK,7,32,"तिंयां आसा तिन्नां लान्हैं ज़िहै ज़ुंण बज़ारै बेशी करै एकी दुजै लै हाक्का लांदै आसा लागै दै, ‘हाम्हैं बाज़ी तम्हां लै बशूरी पर तम्हैं निं नाच़ै। हाम्हैं किअ हिक्का पटाकी शोग पर तम्हैं निं लेरै।’ "
LUK,7,33,“किल्हैकि युहन्ना डुबकी दैणैं आल़ै नां होरी लोगा ज़ेही भांती-भांतीए रोटी खाई और नां अंगूरो रस झुटअ और तम्हैं बोलअ तेऊ लै इहअ कि एऊ दी आसा भूत? 
LUK,7,34,"हुंह मणछो शोहरू आअ खांदी पिंदी और तम्हैं बोला इहअ कि भाल़ा छ़ाकू, साबा का बाधू अंगूरो रस झुटणैं आल़अ मणछ और कारै गराहणै आल़ै और पापी मणछो साथी। "
LUK,7,35,पर ज्ञैन आसा आपणैं सोभी बच्च़ै का शुचअ किअ द।” 
LUK,7,36,"तेखअ की एकी फरीसी लोगे ईशू का अरज़, “हे प्रभू, मुंह संघै खाआ रोटी, और ईशू नाठअ तेऊए घरै रोटी खांदअ।” "
LUK,7,37,"हेरा, तेसा नगरीए एक कंज़री बेटल़ी का ज़ांऊं इहअ थोघ लागअ कि ईशू बेठअ फरीसी लोगे घरै रोटी खांदअ, ता तेसा आणअ संगमरमरे भांडै दी खुशबूदार किम्मती तेल। "
LUK,7,38,"तेखअ लागी सह ईशूए खूरा सेटा, पिछ़ू खल़्हुई करै लेरदी-लेरदी ईशूए खूरा आछिए आशू करै भेऊंदी और आपणैं मुंडे शराल़ा करै लागी ईशूए खूरा टुशदी और तेसा ईशूए च़रणैं माख्खू दैनै और तेथ मल़अ सह खुशबूदार किम्मती तेल। "
LUK,7,39,"इहअ भाल़ी तेऊ फरीसी ज़ुंणी ईशू आपणैं घरा लै शादअ त, सह लागअ आपणैं मनैं सोठदअ, “ज़ै अह परमेशरो गूर हंदअ, तै लागणअ त एऊ का थोघ कि अह बेटल़ी ज़ुंण एऊ छुंहदी आसा लागी दी अह कुंण आसा और अह केही बेटल़ी आसा? किल्हैकि अह आसा पापी बेटल़ी।” "
LUK,7,40,"ईशू हेरी तेऊए मनें गल्ल भुझ़ी और तेऊ लै बोलअ,  “शमौन, मंऐं लाअ ताखा किज़ै बोली।” तेऊ बोलअ, “हाँ गूरू बोल।” "
LUK,7,41,"तेखअ खोज़ी ईशू तेऊ का एक कथैया,  “एकी सेठे तै दूई दैणदार, एकी तै पांज़ शौ च़ंदीए सिक्कै और दुजै तै पज़ाह च़ंदीए सिक्कै तेऊए दैणा लै। "
LUK,7,42,तिन्नां का निं दैणा लै किछ़ै त और तेऊ सेठै किऐ तिन्नें ढबै माफ। तै तिन्नां दूई मांझ़ै सेठा लै कसा करनी खास्सी झ़ूरी?” 
LUK,7,43,"शमौनै दैनअ ज़बाब, “मेरी समझ़ा दी करनअ तेऊ ज़सरै खास्सै ढबै माफ हुऐ।” ईशू बोलअ,  “तंऐं बोलअ बिलकुल ठीक।”  "
LUK,7,44,"तेखअ तेसा बेटल़ी बाखा फिरी करै ईशू शमौना लै बोलअ,  “एसा बेटल़ी बी भाल़ा तूह? हुंह आअ तेरै घरै पर तंऐं निं मुल्है खूरा धोणा लै पाणीं बी दैनअ पर एसा धोऐ मेरै खूर आशू करै और आपणैं मुंडे शराल़ा करै टुशै। ( ) "
LUK,7,45,तंऐं निं मुल्है च़ुंज़ी माख्खी दैनी पर ज़ेभा ओर्ही हुंह आअ द आसा; तेभा ओर्ही निं एसा मेरै खूरा दी माख्खी दैणीं छ़ाडी। 
LUK,7,46,तंऐं निं मेरै मुंडै तेल मल़अ पर एसा मल़अ मेरै च़रणैं खुशबूदार किम्मती तेल। ( ) 
LUK,7,47,"तैही बोला हुंह ताल्है कि एसरै पाप ज़ुंण खास्सै तै तिंयां हुऐ माफ, किल्हैकि एसा की मुंह संघै खास्सी झ़ूरी पर ज़सरअ थोल़अ माफ हुअ तेऊ करनी थोल़ी झ़ूरी।” "
LUK,7,48,"तेखअ ईशू तेसा बेटल़ी लै बोलअ,  “तेरै पाप हुऐ माफ।” "
LUK,7,49,"तेखअ ज़ुंण लोग ईशू संघै तिधी रोटी खांदै तै बेठै दै तिंयां लागै आपणैं मनैं सोठदै, “अह कुंण आसा कि पाप बी करा माफ?” "
LUK,7,50,"पर ईशू बोलअ तेसा बेटल़ी लै,  “तेरै विश्वासै हेरी तूह बच़ाऊई, सुलै करै डेऊ घरा लै।” "
LUK,8,1,ईशू रहअ नगरी और गराऊंऐं शिक्षा दैंदअ और परमेशरे राज़ो खुशीए समादा प्रच़ार करदअ और तेऊए बारा च़ेल्लै बी हआ तै संघा। 
LUK,8,2,कई बेटल़ी त भूत शाचअ द और बमारी दी पल़ी दी। ईशू की तिंयां सोभ ठीक तिन्नां मांझ़ै ती मगदल़ गराऊंए मरिअम बी और तेसा दी त सतरूपी भूत। 
LUK,8,3,हेरोदेस राज़े खुजा नांओंए भढारीए लाल़ी योआना और सूसना बी आसा ती तिधी और होर बी आसा ती कई बेटल़ी तिधी। ईंयां सोभ करा ती आपणीं-आपणीं ज़ैदात करै ईशू और तेऊए च़ेल्ले सेऊआ। 
LUK,8,4,"ज़ांऊं बडै भारी लोग कठा हुऐ और नगरी-नगरीए लोग ईशू सेटा लै एछा तै, ईशू खोज़अ तिन्नां का उदाहरणा दी, "
LUK,8,5,“एक बऊंणैं आल़अ निखल़अ बेज़ै बऊंदअ। बेज़ै बऊंदी बारी पल़अ धख बेज़अ बाते बाढै और सह जैंटअ कई और सरगै डैऊंदै च़ेल्लू पखीरू लै हुअ तेतो च़ुनण। 
LUK,8,6,"धख बेज़अ पल़अ पात्थरा जैंदरी, सह टिप्पअ ता टिप्पअ पर ज़लैल़ै दी बाच नांईं हणें बज़्हा का शुक्कअ। "
LUK,8,7,धख बेज़अ पल़अ झ़ाकल़ै और सह बझ़अ ता बझ़अ पर दाभूअ कांडै जैंदरी। 
LUK,8,8,"धख बेज़अ पल़अ रज़दी-पज़दी ज़िम्मीं दी और सह बेज़अ टिप्पअ और तेथ लागी बधिया फसल।” तेखअ बोलअ ईशू तिन्नां लै,  “ज़ै तम्हैं एता समझ़णअ च़ाहा, तै दै एसा गल्ला दी धैन कि मंऐं एभै तम्हां का किज़ै बोलअ।” "
LUK,8,9,"च़ेल्लै पुछ़अ ईशू सेटा एछी करै, “अह उदाहरण कै आसा?” ईशू बोलअ तिन्नां लै, "
LUK,8,10,"“तम्हैं सका परमेशरे राज़ो भेद समझ़ी। पर होरी का लागा उदाहरणा दी एते तैणीं समझ़ाऊंणअ, ( ) ‘तिंयां निं मेरै मुंह भाल़ी करै शिखल़दै, नां तिंयां मेरी गल्ला शूणीं करै समझ़दै।’ "
LUK,8,11,“बेज़ै बऊंणैं आल़अ ज़िम्मींदार आसा परमेशरे बैण खोज़णैं आल़ै ज़िहअ। 
LUK,8,12,"कई लोग आसा इहै बेज़ै ज़िहै ज़ुंण बाते बाढै पल़अ, ज़ेतरअ छ़ेकै तिंयां बैण शूणां शैतान एछा तेभी और तेऊए दिला का करा बैण दूर ज़िहअ च़ेल्लू निंयां बेज़ै च़ुंघी कि इहअ निं हआ कि अह विश्वास करी करै तिन्नां उद्धार भेटे। "
LUK,8,13,तिहअ ई शकरीली ज़िम्मीं दी पल़अ द बेज़अ आसा तिन्नां लोगे बारै ज़ुंण परमेशरो बैण शूणां और तेभी खुशी-खुशी संघै मना। पर आप्पू पाक्कअ विश्वास नांईं हणें बज़्हा रहा तिंयां थोल़ै ई धैल़ै लै। बैण मनणें बज़्हा ज़ांऊं तिन्नां लै मसीबता एछा ता तिंयां छ़ाडा तेभै परमेशरा दी विश्वास करनअ। 
LUK,8,14,"ज़ुंण बेज़अ झ़ाकल़ै पल़अ सह आसा तिन्नां मणछे बारै ज़ुंण बैण ता शूणां, पर सुलै-सुलै पल़ा तिन्नां फिकर, धन-माया और ज़िऊंणें सुखा दी और तिन्नें फसल बी निं हंदी। "
LUK,8,15,पर रज़दी-पज़दी ज़िम्मीं दी बेज़अ आसा इहअ ज़ुंण बैण शूणीं करै ठीक और पबित्र मनें सभाल़ी डाहा और सबर करी करै फूला-फल़ा। 
LUK,8,16,“लोग निं लाटू ज़ाल़ी करै च़ठै हेठै या पाटल़ै हेठै दाबी डाहंदै। तेता डाहा उछ़टै दी ताकि सारै घरै प्रैशअ होए। 
LUK,8,17,किल्हैकि ढोपी डाही दी च़ीज़ शुझणीं सोभी का और गुप्त च़ीज़ हणीं सोभी सम्हनै प्रगट। 
LUK,8,18,"एते तैणीं दै एसा गल्ला दी धैन कि तम्हैं केऊ साबै शूणां? ज़ुंण मेरी शिक्षा शूणां, तिन्नां लै दैणीं होर बी खास्सी समझ़। पर ज़ुंण नांईं शूणां, तिन्नां का निंणअ सह बी पोर्ही ज़ेता तिंयां इहअ सोठा कि तिंयां गऐ समझ़ी।”  "
LUK,8,19,ईशूए आम्मां और भाऊ आऐ तेऊ सेटा लै पर लोगे जेल्ह-मरेल्ही जैंदरी निं तिंयां तेऊ का मिली सकै। 
LUK,8,20,तेखअ बोलअ ईशू का कुंणी इहअ कि तेरी आम्मां और भाई आसा बागै खल़्हुऐ दै और तिंयां च़ाहा ताखा मिलणअ। 
LUK,8,21,"ईशू बोलअ इहअ,  “मेरै आम्मां और भाई आसा ईंयां ज़ुंण परमेशरो बैण शूणां और मना।” "
LUK,8,22,"तेखअ एकी धैल़ी ईशू और च़ेल्लै किश्ती दी बेठै और ईशू बोलअ तिन्नां लै,  “च़ाल्ला हाम्हां डेऊणअ समुंदरा पार। तेखअ तिन्नैं बी किश्ती खोल्ही।” "
LUK,8,23,"पर ज़ांऊं किश्ती पाणीं दी च़लदी लागी, ता ईशू सुत्तअ और समुंदरा दी आअ ढिश बागर और किश्ती लागी पाणीं करै भरदी और तिंयां सोभ च़ाल्लै डुबी। "
LUK,8,24,"तेखअ झ़ैऊअ तिन्नैं ईशू खल़अ और तेऊ लै बोलअ, “हे प्रभू, हे मालक हाम्हैं च़ाल्लै खतम हई। तेखअ ईशू झ़ाहल़ काढी करै नैरी और ढिश बागर रुकी, तेखअ जाई करै हुअ चैन।” "
LUK,8,25,"तेखअ बोलअ ईशू तिन्नां लै,  “थारअ विश्वास किधी आसा?” पर तिंयां डरै और तिंयां हुऐ रहैन और आप्पू मांझ़ै लागै गल्ला करदै, “अह कुंण आसा? ज़ुंण ढिश बागर और समुंदरे छ़ाली लै बी दैआ हुकम और तिंयां शूणां एऊए हर गल्ला?” "
LUK,8,26,तेखअ पुजै तिंयां समुंदरा पार गरासेनी लाक्कै दी ज़ुंण समुंदरा पार गलील सम्हनै आसा। 
LUK,8,27,"ज़ांऊं तिंयां पार बाढै होथै ता तिन्नां भेटअ तेसा नगरीओ एक मणछ, तेऊ दी त भूत शाचअ द और सह निं झिकल़ै बी बान्हदअ त और नां ता सह घरै रहंदअ त, सह रहा त मल्थाना दी। "
LUK,8,28,"तेऊ पाई ईशू भाल़ी लैल़ा और ईशू सेटा बधल़ूई करै ज़ोरै-ज़ोरै बोलअ, “हे परम प्रधान परमेशरे शोहरू ईशू, म्हारअ ताह संघै किज़ै मेल़-ज़ोल़? हुंह करा ताखा अरज़ कि मुल्है निं कष्ट दैई।” "
LUK,8,29,"तेऊ बोलअ इहअ तै कि ईशू दैनअ भूता तेऊ का पोर्ही निखल़णेंओ हुकम। किल्हैकि भूत करा त तेभा-तेभी तेऊ करै उपद्रभ, लोग ता डाहा तै तेऊ शांघल़ी करै बान्हीं पर सह पाआ त तिन्नां बी चोल़ी और भूत दरल़ाऊआ त तेऊ सारै बणैं। "
LUK,8,30,"ईशू पुछ़अ तेऊ का,  “ताह नांअ कै आसा?” तेऊ दैनअ ज़बाब, “सैना” किल्हैकि तिंयां तै खास्सै भूत। "
LUK,8,31,"तिन्नैं भूतै की ईशू का अरज़, “हाम्हां निं तेऊ अथाह कूंडा दी पाई ज़ेथ परमेशर भूता लै सज़ा दैआ।” "
LUK,8,32,"तिधी त धारठी लागअ द एक सुंगरो बडअ छ़ुंड च़रदअ और तिन्नैं की ईशू का अरज़, “हाम्हां दै एथ पेशणैं और ईशू बी दैनअ तिन्नां तेथ डेऊणैं।” "
LUK,8,33,तेऊ का निखल़ै भूत पोर्ही और तिंयां पेठै सुंगरे छ़ुंडा दी और सारै सुंगर हुऐ बेगरै और तिंयां पेठै समुंदरे डुघै पाणीं दी और मूंऐं। 
LUK,8,34,इहअ भाल़ी तिंयां सुंगरा गुआल़ै तिधा का ठुर्है और नगरी गराऊंऐं दैनअ एसा गल्लो समाद। 
LUK,8,35,"लोग आऐ एता भाल़ै ता ईशू सेटा एछी करै ज़हा दी सह भूत निखल़अ त, सह भाल़अ तिन्नैं ईशूए खूरा सेटा राम्बल़अ, झिकल़ै बान्हीं बेठअ द तेऊ भाल़ी करै डरै तिंयां सोभ। "
LUK,8,36,तिधी ज़ुंणी तिंयां गल्ला आपणीं आछी भाल़ी ती तिन्नैं खोज़अ तिन्नां होरी का तेऊ भूत शाचै दै मणछो पूरअ हाल कि अह मणछ भूता का किहअ करै बच़अ। 
LUK,8,37,"तेखअ गरासेनी लाक्कै आरी-पारीए सोभी लोगै की ईशू का अरज़, “म्हारै एऊ लाक्कै का डेऊ बागै” किल्हैकि तिन्नां पल़अ बडअ भारी फिकर। ईशू बी किश्ती दी बेठअ और फिरअ बापस। "
LUK,8,38,ज़हा मणछा का भूत निखल़अ त सह लागअ ईशू का अरज़ करदअ कि मुंबी दै ताह संघै एछणैं पर ईशू किअ तेऊ लै इहअ बोली नांईं कि 
LUK,8,39,“आपणैं घरा लै डेऊ और सोभी का खोज़ कि परमेशरै ताल्है किहै बडै-बडै च़मत्कारे काम किऐ।” और सह लागअ सारी नगरी प्रच़ारा करदअ कि ईशू भाल़ा मुल्है किहै बडै-बडै काम किऐ। 
LUK,8,40,"ज़ांऊं ईशू बापस त एछदअ लागअ द ता बडै भारी लोग मिलै तेऊ संघै खुशी-खुशी, किल्हैकि तिंयां तै तेऊ न्हैल़ै भाल़ै लागै दै। "
LUK,8,41,तिधी आअ याईर नांओं एक मणछ। सह त आराधना कोठीओ मुखिय। सह पल़अ ईशूए च़रणैं। सह लागअ ईशू का अरज़ करदअ “मेरै घरा लै च़ाल्ल।” 
LUK,8,42,तेऊए ती बारा साले एक्कै शोहरी और सह ती मरदी तैर। ज़ांऊं ईशू हांढदअ लागअ ता पिछ़ू लागै होर बी खास्सै लोग हांढदै। 
LUK,8,43,"बाता हांढदी आई एक बेटल़ी, तेसा ती बारा साला ओर्ही लोहू बगणें बमारी और तेसा हेरी ती आपणीं सारी ज़ैदात लाज़ा पुआई लै बैईदा पिछ़ू खतम करी और सह निं तज़ी बी ठीक हुई ती। "
LUK,8,44,और तेसा बी पिछ़ू का एछी करै ईशूओ झिकल़ैओ पाल्लअ छ़ुंअ और तेभी हुअ तेसो लोहू बगणअ बंद। 
LUK,8,45,"एता लै बोलअ ईशू,  “हुंह कुंणी छ़ुंअ?” ज़ांऊं सोभी नांईं किअ ता पतरसै और तेऊए होरी साथी बोलअ, “हे मालक, एतरी लोगे जेल्ह-मरेल्ही जैंदरी कसरअ हाथ लागअ होए, कै थोघ?” "
LUK,8,46,"पर ईशू बोलअ तिन्नां लै,  “हुंह छ़ुंअ कुंणी इहअ कि मुखा गअ थोघ लागी कि मुखा निखल़ी शगती।” "
LUK,8,47,"ज़ांऊं तेसा समझ़अ कि हुंह निं ऐबै लुक्की सकदी, तेखअ तेसा डरदी-काम्बदी ईशू सेटा माथअ टेकी करै खोज़ी सारी गल्ला शुची-शुची कि मंऐं तूह किल्है छ़ुंअ और किहै करै हुई तेभी राम्बल़ी। "
LUK,8,48,"ईशू बोलअ तेसा लै,  “शोहरी, तंऐं किअ विश्वास कि हुंह सका ताह ठीक करी और मंऐं हेरी तूह एसा बमारी का राम्बल़ी करी। सुलै करै डेऊ आपणैं घरा लै ऐबै गई तूह एसा बमारी का छ़ुटी।” "
LUK,8,49,"ईशू त तेसा लै इहअ बोलदअ ई लागअ द कि आराधना कोठीए कारदारे घरा का आअ समाद, “तेरी शोहरी गई मरी ऐबै निं प्रभू लै इधी एछणेंओ कष्ट दैई।” "
LUK,8,50,"ईशू दैनअ एसा गल्ला शूणीं तेऊ लै हैअ,  “हैल़अ निं करी, तूह डाह सिधअ विश्वास, तै ज़ाणीं सह बच़ी।” "
LUK,8,51,"घरै पुजी करै ईशू पतरस, युहन्ना, याकूब और तेसा शोहरीए आम्मां-बाप्पू छ़ाडी निं कोहै आप्पू संघै भितरा लै एछणैं दैनअ। "
LUK,8,52,"सोभ तै तेसा लै लेरदै-पकारदै लागै दै, पर ईशू बोलअ तिन्नां लै,  “लेरा-पकारा निं लाआ, अह निं मूंईं आथी अह आसा सुत्ती दी।” "
LUK,8,53,तिंयां लागै एसा गल्ला शूणीं हास्सदै कि अह ता मरी आसा गई दी। 
LUK,8,54,"पर ईशू ढाकअ तेसो हाथ और बोलअ ज़ोरै,  “लान्हीऐ खल़ी उझ़ू।” "
LUK,8,55,तेसा शोहरी फिरअ भी शाह और सह उझ़ुई खल़ी। ईशू बोलअ तिन्नां लै इहअ कि एसा लै दैआ किज़ै खाणां लै। 
LUK,8,56,"तेसे आम्मां-बाप्पू बी हुऐ रहैन। पर ईशू डाहअ तिन्नां लै इहअ बोली कि अह ज़ुंण इधी हुअ, एसा गल्ला निं कोही का खोज़ी। "
LUK,9,1,तेखअ शादै ईशू आपणैं बारा च़ेल्लै और तिन्नां लै दैनी भूत और बमारी दूर करने शगती और हक। 
LUK,9,2,तिंयां च़ेल्लै छ़ाडै परमेशरे राज़े प्रच़ारा करदै और बमारा ठीक करदै। 
LUK,9,3,"ईशू बोलअ तिन्नां लै इहअ,  “बाता लै निं किछ़ै निंईं; नां ता शोठअ, नां झ़ोल़ी, नां रोटी, नां ढबैओ थैलू और नां दूई कुर्तै। "
LUK,9,4,"तेखअ ज़हा घरै बी तम्हैं बेशे, तम्हैं रहै तिधी और तिधी का डेओऐ। "
LUK,9,5,"ज़ुंण तम्हां नांईं मनें, तेसा नगरी का बागै निखल़दी ठुल़्हकै आपणैं खूरा का धूल़अ बी पोर्ही ताकि तिन्नां लै गवाही होए कि तिन्नैं निं थारअ सुआगत किअ।” "
LUK,9,6,तिंयां नाठै गराऊंऐं-गराऊंऐं खुशीए समादा खोज़दै और हर ज़ैगा रहै लोगे बमारी का ठीक करदी-करदी हांढदै लागी। 
LUK,9,7,"तेऊ देशे च़ौथै निसब गलील प्रदेसे राज़ै हेरोदेस राज़ै फिरअ इना गल्ला शूणीं हैल़अ, किल्हैकि कई लोगै बोलअ तेऊ का इहअ कि युहन्ना हुअ मरी करै ज़िऊंदअ। "
LUK,9,8,और कई लोगै बोलअ इहअ बी कि हाम्हां का शुझुअ एलियाह; और कई बोलअ इहअ कि परमेशरे पराणैं गूरा मांझ़ै हुअ कोई एक ज़िऊंदअ। 
LUK,9,9,"पर हेरोदेस राज़ै बोलअ, “युहन्नो ता आसा हेरअ द मंऐं कैल़अ काटी, पर ऐबै अह कुंण आसा? ज़सरै बारै हुंह एही गल्ला शूणां?” और तेऊए हुई ईशू भाल़णें च़ाहा। "
LUK,9,10,शधाणूं बी फिरै बापस और ज़िहअ-ज़िहअ तिन्नैं किअ त तिन्नैं खोज़ी ईशू सेटा पुजी करै तिंयां सारी गल्ला बाढै और सह नाठअ तिन्नां छ़ाडी करै बैतसैदा नगरी लै। 
LUK,9,11,ईशू भाल़ै आप्पू पिछ़ू बडै भारी खास्सै लोग एछदै और सह भेटअ तिन्नां का खुशी-खुशी; और तिन्नां का खोज़ी परमेशरे राज़े गल्ला और ज़ुंण बमारी का ठीक हणअ च़ाहा तै तिंयां किऐ ठीक। 
LUK,9,12,"ज़ांऊं सान्ह च़ाल्ली पल़ी ता तेऊए बारा च़ेल्लै बोलअ, “इना लोगा लै बोल ऐबै आपणैं घरा लै डेओआ; ताकि ईंयां किधी गराऊंऐं आप्पू लै रोटी पाणींओ इंतज़ाम करी सके और तिधी रहे; किल्हैकि हाम्हैं आसा इधी बडी कांगनरांगी ज़ैगा दी।” "
LUK,9,13,"ईशू बोलअ तिन्नां लै,  “तम्हैं ई दैआ इना लै खाणां पिणां लै”, तिन्नैं दैनअ ईशू लै ज़बाब, “हाम्हां का निं पांज़ रोटी और दूई माह्छ़ली छ़ाडी होर किछ़ै आथी। पर हाँ ज़ै हाम्हैं इना लै रोटी मोल आणे लई तै सका हई।” "
LUK,9,14,"तिन्नैं बोलअ तिन्नां लै इहअ तै कि तिधी तै आऐ दै कोई पांज़ हज़ार लोग, पर ईशू बोलअ च़ेल्लै लै,  “इना लोगा बशैल़ा पज़ाह-पज़ाह करै घेहल़ी दी।” "
LUK,9,15,च़ेल्लै बी किअ तिहअ ई और तिंयां सोभ लोग बशैल़ै घेहल़ी। 
LUK,9,16,"ईशू ढाकी तिंयां पांज़ रोटी और दूई माह्छ़ली हाथै, संघा किअ सरगा बाखा भाल़ी करै परमेशरा लै शूकर, संघा दैनी रोटी च़ेल्लै लै और तिन्नैं दैनी लोगा लै बांडी। "
LUK,9,17,"तेखअ ज़ांऊं तिंयां खाई करै रज़ै, ता बच़ी दी रोटीए च़कै तिन्नैं बारा च़ठै। ( ) "
LUK,9,18,"ज़ांऊं ईशू कांगनरांगै ज़ैगा दी प्राथणां करदअ त लागअ द और च़ेल्लै बी तै तेऊ संघा; ता ईशू पुछ़अ तिन्नां का,  “लोग मुल्है किज़ै बोला कि हुंह कुंण आसा?” "
LUK,9,19,"तिन्नैं दैनअ ज़बाब, “युहन्ना डुबकी दैणैं आल़अ, और कई लोग बोला एलियाह, और कई बोला इहअ कि परमेशरे पराणैं गूरा मांझ़ै हुअ कोई एक ज़िऊंदअ।” "
LUK,9,20,"तेऊ पुछ़अ तिन्नां का,  “तम्हैं किज़ै बोला? हुंह कुंण आसा?” पतरसै बोलअ, “परमेशरो मसीहा।” "
LUK,9,21,तेखअ नैरै तिंयां ईशू इहै कि एसा गल्ला निं कोही का खोज़ी। 
LUK,9,22,"तेखअ बोलअ ईशू तिन्नां लै इहअ,  “मुंह मणछे शोहरू लै आसा ज़रूरी की हुंह बडै भारी घोर दुख ज़िरे और मुखियै, प्रधान परोहित और शास्त्री मुंह नकाम्मअ समझ़ी करै मारी पाए, और हुंह चिऊथै धैल़ै ज़िऊंदअ होए।” "
LUK,9,23,"ईशू बोलअ तिन्नां सोभी लोगा लै इहअ,  “ज़ुंण बी मेरअ च़ेल्लअ हणअ च़ाहे, सह निं तिन्नां गल्ला करी सकदअ ज़ुंण तेऊओ दिल च़ाहा। तेऊ लागणअ अपराधी ज़िहअ दाह-दुख ज़िरी करै आपणअ क्रूस आपणीं कान्हा आप्पै च़कणअ। "
LUK,9,24,"“किल्हैकि ज़ुंण आपणैं प्राण बच़ाऊंणै च़ाहे, सह पाआ तेता बरैबाद और ज़ुंण मेरी तैणीं आपणैं प्राण खोए, तेऊए प्राण बच़णैं। "
LUK,9,25,ज़ै मणछ सारै संसारा आपणैं बशै करे और आपणैं प्राण शोटे; या तेऊए आपणैं प्राणें हान्नी होए; ता तेऊ लै किज़ै फाईदअ हणअ? 
LUK,9,26,"“ज़ुंण बी मुखा और मेरी गल्ला खोज़णैं का शरम च़ेते, मुंह मणछे शोहरू बी च़ेतणीं तेभै तेऊ लै शरम ज़ेभै हुंह आपणैं पबित्र स्वर्ग दूता संघै और आपणैं बाप्पूए महिमां संघै एछणअ। "
LUK,9,27,"हुंह खोज़ा तम्हां का सत्त कि ज़ुंण इधी खल़ै आसा, तिन्नां मांझ़ै आसा कई इहै बी; कि ज़ेभै तैणीं परमेशरो राज़ निं भाल़ी हेरे, तेभै तैणीं निं तिन्नां लै मौत एछणी।” "
LUK,9,28,इना गल्ला हणैं का बाद नाठअ कोई आठा धैल़ै बाद पतरस और युहन्ना और याकूबा संघा निंईं करै धारा प्रैंदा लै प्राथणां करदअ। 
LUK,9,29,"ज़ांऊं ईशू प्राथणां करदअ त लागअ द, ता ईशूए मुंहों रूप बधल़ुअ और तेऊए झिकल़ै हुऐ शेतै और तिंयां लागै च़मकदै। "
LUK,9,30,परमेशरो गूर मुसा और एलियाह लागै दुहै ईशू संघै गल्ला करदै। 
LUK,9,31,तिंयां शुझुऐ बडी महिमां संघै और तिंयां लागै ईशूए मरने गल्ला बाता करदै ज़िहअ-ज़िहअ येरुशलेम नगरी दी आजू हणैं आल़अ त। 
LUK,9,32,पतरस और तेऊए होर साथी तै निंजै भर्हुऐ दै और ज़ांऊं तिंयां राम्बल़ै बिऊंछ़ुऐ ता तेखअ शुझुई तिन्नां का ईशू झ़ामण लागअ द और तिन्नां का शुझुअ इहअ बी कि दूई ज़ण्हैं आसा होर ईशू संघै खल़्हुऐ दै। 
LUK,9,33,"ज़ांऊं तिंयां दूई तेऊ सेटा का बापस डेऊंदै लागै; ता पतरसै ईशू का बोलअ, “हे मालक, अह हुअ ठीक कि हाम्हैं आसा इधी, हाम्हां बणांणैं इधी चअन मंडप, एक ताल्है, एक परमेशरे गूर मुसा लै और एक परमेशरे गूर एलियाह लै।” पर पतरसा का निं थोघै त कि सह किज़ै बोला। "
LUK,9,34,सह त बोलदअ ई लागअ द कि एक बादल़ घोर्हुअ तिन्नां प्रैंदै और तिंयां डरै। 
LUK,9,35,"तेऊ बादल़ा पिछ़ू का बोलअ परमेशरै इहअ, “अह आसा मेरअ शोहरू ज़हा लै हुंह सोभी का खास्सअ झ़ूरा और अह आसा मंऐं छ़ांटअ द, एऊए शूणां ज़िहअ अह तम्हां लै बोले तिहअ।” ( ) "
LUK,9,36,स्वर्गा का परमेशरे बोलै दै इहै बैणा शुणनै का बाद दैनी तिन्नैं फेर आछ ता तिधी भाल़अ तिन्नैं ईशू एक्कै; और तिंयां रहै च़ुप्पी और ज़ुंण बी तिन्नैं भाल़अ त; तेते गल्ला निं तिन्नैं तिन्नां धैल़ै कोही का खोज़ी। 
LUK,9,37,और दुजै धैल़ै ज़ांऊं तिंयां धारा का उंधै होथै ता बडै भारी खास्सै लोग आऐ तिन्नां सेटा लै कि कोई गिणती निं करी सकदै। 
LUK,9,38,"और तिन्नां लोगे जेल्ह-मरेल्ही जैंदरा का पाई एकी हाक्का, “हे गूरू,” हुंह करा ताखा अरज़ कि मेरै शोहरू लै कर झींण, मेरअ आसा सह एक्कै शोहरू। "
LUK,9,39,तेऊ दी आसा एक भूत शाचअ द और सह लाआ लैल़ा-पकारा; और सह मरोक्का तेऊ इहै कि तेऊ का निखल़ा शेफा और सह हआ धरनीं चाछल़दअ और तेऊ हआ बडी भारी दाह। 
LUK,9,40,“मंऐं की ती तेरै च़ेल्लै सेटा बी अरज़ कि एऊ भूता काढ पोर्ही पर इने भलै निस्सअ अह निखल़ी।” 
LUK,9,41,"ईशू बोलअ,  “हे बैहम करनै आल़ै और हठी लोगो, मुंह केभै तैणीं रहणअ तम्हां संघै, और केभै तैणीं रहूं हुंह थारी ज़िरदै लागी? आपणैं शोहरू आण ओर्ही।” "
LUK,9,42,"सह त एछदअ ई लागअ द कि भूतै शोटअ सह मरोक्की करै धरनीं और तेभी ईशू तेऊ लै झ़ाहल़ काढी करै नैरअ कि एऊ का निखल़ पोर्ही, और शोहरू हुअ राम्बल़अ और ईशू सभाल़अ सह तेऊए बाप्पू का। "
LUK,9,43,"तेखअ हूऐ सोभ लोग परमेशरे माहा शगती कामां भाल़ी रहैन। पर ज़ांऊं सोभै लोग तेऊ किऐ दै तिन्नां कामां भाल़ी रहैन तै हुऐ दै, तेखअ तेऊ आपणैं च़ेल्लै लै बोलअ, "
LUK,9,44,"“इना गल्ला डाहै तम्हैं शूणीं, किल्हैकि हुंह मणछो शोहरू आसा लाअ द मणछै ई ढाकी।” "
LUK,9,45,"पर ईशूए ईंयां गल्ला निं तिन्नां समझ़ आई, तैहीता ईंयां गल्ला तिन्नां का गुप्त रही; कि तिंयां समझ़ी नां सके और एसा गल्ला पुछ़णा का बी डरा तै तिंयां। "
LUK,9,46,और एकी धैल़ै लागै तिंयां आप्पू मांझ़ै हठल़दै कि हाम्हां मांझ़ै बडअ कुंण आसा? 
LUK,9,47,ईशू हेरी तिन्नें मनें गल्ल भुझ़ी और एक लान्हअ आप्पू सेटा खल़अ किअ और 
LUK,9,48,"संघा बोलअ ईशू तिन्नां लै,  “ज़ुंण बी मेरै नांओंऐं एऊ शोहरूए कदर करे, सह करा मेरी और परमेशरे दुहीए कदर ज़ुंणी हुंह संसारा लै आसा छ़ाडअ द। किल्हैकि ज़ुंण तम्हां मांझ़ै होछ़ै का बी होछ़अ आसा सह आसा सोभी का बडअ।” "
LUK,9,49,"तेखअ बोलअ युहन्ना ईशू लै,  “हे गूरू, हाम्हैं भाल़अ तेरै नांओंऐं एक मणछ भूता काढदअ हाम्हैं लागै तै तेऊ लै नांईं करदै बी कि इहअ निं करै। किल्हैकि सह हाम्हां संघै ता एछदअ निं आथी।” "
LUK,9,50,"ईशू बोलअ तेऊ लै,  “तेऊ रोकदै निं लागी। किल्हैकि ज़ुंण थारै खलाफ निं आथी सह आसा थारै पक्षा दी।” "
LUK,9,51,"ज़ांऊं ईशूए स्वर्गा डेऊणे धैल़ै नेल़ तै, ता ईशू किअ येरुशलेम नगरी लै डेऊणेओ बच़ार पाक्कअ। "
LUK,9,52,और ईशू छ़ाडै आप्पू आजू-आजू दूत कि सामरी गराऊंऐं डेओऐ और तिधी करै मुल्है ज़ैगा तैर। 
LUK,9,53,पर तिन्नैं निं ईशू तिधी एछणैं दैनअ किल्हैकि सह त येरुशलेम नगरी लै च़ाल्लअ द। 
LUK,9,54,"एसा गल्ला भाल़ी तेऊए च़ेल्लै याकूब और युहन्ना बोलअ इहअ, “प्रभू, तेरअ कै बच़ार आसा, हाम्हां इहअ हुकम दैणअ कि सरगा का लोल़ी आग पल़ी और ईंयां लोल़ी सोभ भस्सम हुऐ?” "
LUK,9,55,"पर ईशू नैरै तिंयां, “तम्हां का निं थोघ कि तम्हैं केही आत्में आसा।” "
LUK,9,56,"पर तेऊ काढी तिन्नां लै झांश और बोलअ, “हुंह निं लोगे प्राणा बरैबाद करदअ आथी आअ द, हुंह आसा सोभी बच़ाऊंदअ आअ द।” और तिंयां नाठै कसा होरी गराऊंआं लै। "
LUK,9,57,"ज़ांऊं तिंयां बाता हांढदै तै लागै दै, ता मांझ़ा का बोलअ ईशू लै कुंणी इहअ, “ज़िधा लै बी तूह डेओए, मुंबी लागणअ ताह पिछ़ू हांढदै।” "
LUK,9,58,"ईशू दैनअ तेऊ लै इहअ ज़बाब,  “शैल़ीए हआ जुहल़ी और सरगै डैऊंदै पंछ़ीए हआ बसेरै। पर हुंह मणछो शोहरू ज़ुंण स्वर्गा का आसा आअ द मुल्है निं कोऐ घर आथी ज़िधी हुंह सुत्ती सकूं।” "
LUK,9,59,"तेखअ बोलअ ईशू एकी होरी लै,  “मुंह पिछ़ू एछ।” पर तेऊ दैनअ ज़बाब, “हे प्रभू, मुंह दै पैहलै आपणैं बाप्पूए क्रिया कर्म एछणैं करी।” "
LUK,9,60,"ईशू बोलअ तेऊ लै,  “ज़ुंण आत्मां दी मुल्दै आसा तिन्नां दै मुल्दै दाबणै पर तूह खोज़ लोगा सेटा डेऊई करै परमेशरे राज़ो समाद।” "
LUK,9,61,"तेखअ बोलअ एकी इहअ, “हे प्रभू, हुंह च़ाल्लअ ताह संघै, पर मुंह दै आपणैं घरै टबरा का बिदा हई एछणैं।” ( ) "
LUK,9,62,"ईशू बोलअ तेऊ लै,  “ज़ुंण बी आपणअ हाथ हल़े आल़ी दी डाही करै पिछ़ू भाल़ा, सह निं परमेशरे राज़ा जोगी आथी।” "
LUK,10,1,इना गल्ला हणैं का बाद छ़ांटै प्रभू ईशू भतर होर च़ेल्लै और तेऊ छ़ाडै तिंयां आप्पू का आजू दूई-दूई मणछे ज़ोल़ी बणांईं करै तिन्नां गराऊंआं और नगरी लै ज़िधा लै तेऊ बादा का डेऊणअ त सोठअ द। 
LUK,10,2,"तिन्नां छ़ाडणैं का पैहलै बोलअ तेऊ तिन्नां लै इहअ,  “मुंह दी विश्वास करना लै आसा खास्सै लोग न्हैल़ै लागै दै पर तिन्नां सेटा खुशीए समादा पजैल़णैं आल़ै आसा थोल़ै। तिंयां आसा एही खास्सी फसला ज़िहै ज़ुंण लऊंणा लै गई हई पर लऊंणै आल़ै आसा थोल़ै। एता लै करा खेचे मालका का अरज़ कि होर मज़दूर छ़ाड। "
LUK,10,3,"“डेओआ, मंऐं आसा लाऐ दै तम्हैं भेडा ज़िहै धेल़णै च़िरनैं आल़ै भेड़ियै ज़िहै लोगा मांझ़ा लै छ़ाडी। "
LUK,10,4,"तैहीता नां तम्हैं ढबैओ थैलू निंईं, नां झ़ोल़ी, नां पोलल़ै और नां ता बाता हांढदी राज़ी-खुशी पुछ़णा लै बगत बरैबाद करी। ( ) "
LUK,10,5,"“ज़हा घरै बी तम्हैं डेओए, पैहलै लऐ तेऊ घरे बर्गत दैई। "
LUK,10,6,"ज़ै तिधी कुंण जशा जोगी होए, तै लागणअ थारअ जश तिधी, नांईं ता एछणअ बापस फिरी। "
LUK,10,7,"तेखअ तम्हैं रहै बी तेऊ ई घरै और ज़ुंण बी तिंयां दैए तेता ई खाए-पिए, किल्हैकि मज़दूरा लोल़ी तेऊए मज़दूरी भेटी ज़रूरी। तेखअ नां घरै-घरै ठुल्दै लागी। "
LUK,10,8,"“ज़हा नगरी तम्हैं डेओए, और तिधे लोग तम्हां लै बेशणा लै बोले, ता तम्हैं खाए-पिए तेता ई ज़ुंण तिंयां तम्हां आजू डाहे।  "
LUK,10,9,"तिधे बमारा करै राम्बल़ै और तिन्नां का बोलै इहअ, ‘परमेशरो राज़ आअ तम्हां नेल़।’ "
LUK,10,10,"पर ज़हा नगरी तम्हैं डेओए और तिधे लोग तम्हां नांईं मनें, ता तिधी डेओऐ तम्हैं बज़ारै बोलदै, "
LUK,10,11,"‘थारी नगरीओ धूल़अ बी ज़ुंण म्हारै खूरै शाचअ त, अह ठुल़्हकअ हाम्हैं तम्हां नदरी, तैबी एसा गल्ला लऐ तम्हैं समझ़ी कि परमेशरो राज़ आसा पुजअ द तम्हां नेल़।’ "
LUK,10,12,"“हुंह खोज़ा तम्हां का सत्त कि न्याय हणें धैल़ै हणीं तेसा नगरीए लोगे दशा, सदोम नगरीए लोगा का बी बूरी दशा। ( ) "
LUK,10,13,"“खुराजीन और बैतसैदा नगरीए लोगो तम्हां लै हणीं बडी खरी। ज़ुंण शगतीए काम तम्हां दी किऐ, ज़ै तिंयां काम सूर और सैदा नगरीए होरी ज़ातीए लोगा मांझ़ै किऐ हंदै, तिन्नां छ़ाडणअ त खिंथल़ै पल़ेटी करै छ़ारे रूल़ी प्रैंदै बेशी पाप करनअ। "
LUK,10,14,"ज़ेभै न्याय करने धैल़ी परमेशरा सूर और सैदा देशे पापी लोगा लै ज़ेतरी सज़ा दैणीं, थारी हणीं तेता का बी खास्सी बूरी दशा। किल्हैकि तम्हैं निं नछ़ैण च़मत्कार भाल़ी करै बी नां मेरअ अदर किअ और नां विश्वास किअ। ( ) "
LUK,10,15,"“हे कफरनहूम नगरीए लोगो, तम्हैं निं इहअ सोठा कि थारअ हणअ स्वर्गै होरी लोगा का खास्सअ अदर? पर तम्हैं डेऊणैं उंधै नरका लै ज़िधी तम्हां सज़ा भेटणीं। ( ) "
LUK,10,16,“ज़ुंण थारी गल्ले कदर करे सह करा मेरी गल्ले कदर। ज़ुंण तम्हां नकाम्मअ समझ़ा सह समझ़ा मुंह नकाम्मअ। ज़ुंण मुंह नकाम्मअ समझ़ा सह समझ़ा तेऊ बी नकाम्मअ ज़ुंणी हुंह संसारा लै आसा छ़ाडअ द।” 
LUK,10,17,"तिंयां सत्तर ज़ण्हैं आऐ बडै खुशी-खुशी करै ईशू सेटा लै फिरी और तिन्नैं बोलअ ईशू का, “हे प्रभू, हाम्हैं किऐ भूत काढणैं बी तेरै नांओंआं करै आपणैं बशै।” "
LUK,10,18,"ईशू बोलअ तिन्नां लै,  “हुंह त शैताना भाल़अ लागअ द, सह भाल़अ मंऐं सरगा का बिज़ल़ी ज़िहअ पल़अ धरना लै। ( ) "
LUK,10,19,"भाल़ा, मंऐं दैनअ तम्हां लै दानुईं और बिंच़ू जैंटणेंओ, और दुशमणे सारी शगती दी हक और थारअ निं किछ़ी करै बूरअ हणअ। ( ) "
LUK,10,20,तैबी निं तम्हैं एता करै खास्सै खुशी हई कि भूत काढणैं आसा थारै बशै। पर तम्हैं हऐ एसा गल्ला लै खुशी कि थारै नांअ आसा स्वर्गै लिखै दै।” 
LUK,10,21,"तेसा ई घल़ी भर्हुअ ईशू पबित्र आत्मां करै बडै नंदा दी संघा बोलअ इहअ,  “हे मेरै बाप्पू परमेशर, स्वर्गै और पृथूईए मालक। हुंह करा तेरअ शूकर कि तंऐं डाही ईंयां गल्ला ज्ञैनी और समझ़कार मणछा का च़ोरी और इना लान्हैं दी की तंऐं प्रगट। हाँ मेरै बाप्पू, किल्हैकि ताह भाऊंआ इहअ ई।” "
LUK,10,22,"तेखअ बोलअ ईशू,  “मेरै बाप्पू आसा सभाल़ी दी मुखा सोभ गल्ला। शोहरू निं बाप्पू का सुआई कोहै बछ़ैणदअ। बाप्पू बी निं कोहै बछ़ैणदअ पर शोहरू बछ़ैणा तेऊ और तिंयां बी बछ़ैणा ज़हा दी शोहरू प्रगट करनअ च़ाहे।” "
LUK,10,23,"तेखअ बोलअ ईशू च़ेल्लै बाखा फिरी करै कांगनरांगै दी,  “परमेशरै दैनअ तम्हां लै इना गल्ला आपणीं आछी भाल़णेंओ मोक्कअ ज़ुंण मंऐं की। "
LUK,10,24,"किल्हैकि हुंह खोज़ा तम्हां का कि परमेशरे कई गूरै और राज़ै बी च़ाहअ कि ज़ुंण गल्ला तम्हैं भाल़ा, तिंयां बी भाल़े; पर तिंयां निं भाल़ी सकै, और ज़ुंण गल्ला तम्हैं शूणां; तिंयां बी शुणें, पर तिंयां निं शूणीं सकै।” "
LUK,10,25,"एकी धैल़ै आअ तिधी एक शास्त्री और सह लागअ ईशू लै इहअ बोली करै परखदअ, “हे गूरू, सदा रहणैं आल़ी ज़िन्दगी पाणा लै हुंह कै करूं?” "
LUK,10,26,"ईशू बोलअ तेऊ लै,  “बधाना दी किज़ै आसा लिखअ द? और तूह एता किहअ समझ़ा?” "
LUK,10,27,"तेऊ मणछै दैनअ ज़बाब, “तूह करै आपणैं बाप्पू परमेशरा संघै आपणैं सारै मना और सारै प्राण और सारी बुधि और सारी शगती संघै झ़ूरी। होर आप्पू फेर रहणैं आल़ै होरी संघै बी करै आप्पू ज़ेही झ़ूरी।” ( ) "
LUK,10,28,"ईशू बोलअ तेऊ लै,  “तंऐं बोलअ बिलकुल ठीक, इहअ ई करै, तै रहणअ तूह ज़िऊंदअ।” ( ) "
LUK,10,29,"पर सह बणअ आपणैं-आप इहअ शुचअ कि हुंह आसा पैहलै ई धर्मीं, तेऊ पुछ़अ ईशू का, “तै मुंह नेल़ रहणैं आल़अ कुंण आसा?” "
LUK,10,30,"ईशू दैनअ तेऊ लै एक कथैया खोज़ी ज़बाब,  “एकी बारीए गल्ल आसा एही कि एक मणछ नाठअ येरुशलेम नगरी का येरिहो नगरी लै। बाता गोटअ सह डाकू और सह लुटअ तिन्नैं। तेऊए झिकल़ै बी निंयैं तिन्नैं खोल्ही और च़िकी-मारी करै डाहअ सह मूंअ नां ज़िऊंदअ बाता शोटी। "
LUK,10,31,"“तेखअ हुअ इहअ कि तेसा ई बाता नाठअ एक परोहित, पर सह लागअ तेऊ भाल़ी करै हांढदअ। "
LUK,10,32,इहअ ई एक लेबी बी नाठअ तेसा बाता और सह बी लागअ तेऊ भाल़ी हांढदअ। 
LUK,10,33,पर एक सामरी लाक्कैओ मसाफर आअ तेसा बाता और तेऊ भाल़ी फिरी तेऊ सामरी मणछा झींण। 
LUK,10,34,सह सामरी मणछ आअ तेऊ सेटा लै और तेऊए ज़खमा दी अंगूरो रस और तेल पाई करै बान्हीं शाटी और आपणीं शुंआरी दी बशैल़ी करै निंयं एकी सराईं लै। तेखअ की तेऊए बडी भारी सेऊआ टैहल। 
LUK,10,35,"दुजै धैल़ै दैनै तेऊ सराईंए मालका लै लाज़ा पुआई करना लै च़ंदीए सिक्कै और तेखअ डाहअ तेऊ लै इहअ बोली, ‘एऊ ज़खमी मणछे करै सेऊआ टैहल, होर बी ज़ेतरअ खर्च़अ लागे; तेता दैंऊं हुंह ताल्है बापस फिरदी।’” "
LUK,10,36,"तेखअ पुछ़अ ईशू तिन्नां का,  “ऐबै थारी समझ़ा दी अह ज़ुंण डाकू ज़खमी किअ त; इना चिई मांझ़ै कुंण आसा एऊ नेल़ रहणैं आल़अ शुचअ साथी?” "
LUK,10,37,"तेऊ दैनअ ज़बाब, “सह ई आसा ज़ुंणी तेऊ लै झींण की।” ईशू बोलअ,  “तूह बी कर इहअ ई।” "
LUK,10,38,तेखअ नाठै ईशू और तेऊए च़ेल्लै एकी गराऊंऐं। मार्था नांओंए एकी बेटल़ी बशैल़अ ईशू आपणैं घरै। 
LUK,10,39,"मरिअम नांओंए ती तेसरी एक बैहण, सह लागी प्रभू सेटा बेठी करै शिक्षा शूणीं। "
LUK,10,40,"पर मार्था थकी सेऊआ टैहली करी-करी और सह लागी ईशू सेटा एछी करै बोलदी, “हे प्रभू, तम्हां निं किछ़ै फिकर आथी भाल़ी कि मेरी बैहणी आसा डाही दी हुंह एक्कै ज़ण्हीं सेऊआ टैहली करदी लाई? एसा लै बी बोल हैनूं कि मुंह संघै बी कर धख काम टैहल।” "
LUK,10,41,"पर प्रभू बोलअ तेसा लै,  “हे मार्था, तूह करा खास्सी गल्लो फिकर और तेखअ थका तूह। "
LUK,10,42,"पर एक गल्ल आसा ज़रूरी, और सह बधिया भाग आसा मरिअमै छ़ांटअ द, ज़ुंण एसा का कोहै निं छ़ड़ैऊई सकदअ।” "
LUK,11,1,"ईशू त एकी ज़ैगा प्राथणां करदअ लागअ द और ज़ांऊं सह प्राथणां करी मुक्कअ ता तेऊए च़ेल्लै मांझ़ै बोलअ एकी, “हे प्रभू ज़िहअ युहन्ना आपणैं च़ेल्लै का प्राथणां करनअ सखाऊअ तिहअ ई सखाऊ हाम्हां का बी।” "
LUK,11,2,"ईशू बोलअ तिन्नां लै,  “ज़ेभै तम्हैं प्राथणां करे, तम्हैं करै एऊ साबै प्राथणां, हे बाप्पू, सोभी लोल़ी तेरै पबित्र नांओंए कदर की और तेरअ राज़ लोल़ी आअ। "
LUK,11,3,हर धैल़ै दै हाम्हां लै बैल़ी-क्लारी ज़ेते हाम्हां ज़रुरत आसा। 
LUK,11,4,"म्हारै पाप कर माफ, ज़ेही हाम्हैं बी होरी लै माफी छ़ाडी ज़ुंणी हाम्हां लै ज़ुल्म किऐ। हाम्हां निं परखी आथी।” "
LUK,11,5,"तेखअ बोलअ ईशू तिन्नां लै,  “तम्हां मांझ़ै इहअ कुंण आसा कि ज़सरअ एक साथी आसा और सह आधी राची एछी करै इहअ बोले, ‘आरा साथी, मुल्है दै चअन रोटी।’ "
LUK,11,6,किल्हैकि एक मसाफर आसा आअ द मेरै घरै और तेऊ लै निं मुखा खैऊंणा लै किछ़ै आथी। 
LUK,11,7,"ता सह बोला भितरा का, ‘मुंह तंग करदअ निं लागै, ऐबै हेरअ हाम्हैं दूआर बंद करी और मेरै लान्हैं आसा मुंह संघै च़ैन्नै सुत्तै दै, हुंह निं एभै ताल्है रोटी दैंदअ खल़अ उझ़ुई सकदअ?’ "
LUK,11,8,"पर हुंह बोला तम्हां लै कि, ज़ै सह साथी हई करै बी च़ैन्ना का उझ़ुई करै रोटी नां दैए, ज़ै सह भी-भी दुआर टोके ता तेऊए लाज़ शरम छ़ाडी करै मांगणैं भाल़ी हेरनअ तेऊ लै तेतरअ दैई ज़ेतरी तेऊ ज़रुरत आसा। "
LUK,11,9,“हुंह बोला तम्हां लै कि मांगदै रहा लागी; तै जाणीं तम्हां सह गल्ल भेटी ज़ेता तम्हैं मांगा। दुआरा रहा टोकदै लागी और सह दुआर जाणअ तम्हां लै खुल्ही। 
LUK,11,10,किल्हैकि ज़ुंण मांगा तेऊ लै हेरा दैई और ज़ुंण लोल़ा तेऊ जा भेटी। और ज़ुंण दुआरा टोका तेऊ लै हेरा दुआर खोल्ही। 
LUK,11,11,“तम्हां मांझ़ै इहअ कुंण बाप्पू हणअ कि तेऊओ शोहरू मांगा रोटी और सह दैआ तेऊ लै पात्थर! तेखअ ज़ै माह्छ़ली मांगा ता तेते बदल़ै दैआ तेऊ लै दानअ! 
LUK,11,12,"ज़ै आंडअ मांगे, ता तेऊ लै दैआ बिंच़ू! "
LUK,11,13,"ज़ै तम्हैं बूरै हई करै बी आपणैं शोहरू लै राम्बल़ी च़िज़ा दैई सका, तै थारअ स्वर्गे रहणैं आल़अ बाप्पू परमेशर आपणैं मांगणैं आल़ै लै पबित्र आत्मां किल्है निं दैई सकदअ।” "
LUK,11,14,तेखअ ईशू एकी मणछा का काढअ एक टाट्टअ भूत। ज़ांऊं सह भूत तेऊ का पोर्ही निखल़अ ता सह टाट्टअ मणछ लागअ गल्ला करदअ और लोग हुऐ बडै भारी रहैन। 
LUK,11,15,"पर तिन्नां मांझ़ै बोलअ कई इहअ, “अह काढा भूते राज़ै शैताने शगती करै इना भूता।” "
LUK,11,16,"कई बोलअ तेऊ लै कि, ज़ै तूह असली दी परमेशरै आसा हाम्हां सेटा लै आसा छ़ाडअ द, तै रहैऊ हाम्हां का सरगै एक नछ़ैण। "
LUK,11,17,"ईशू हेरी तिन्नें गल्ला भुझ़ी और ईशू बोलअ तिन्नां लै,  “ज़हा राईसी दी फूट पल़ा, सह हआ बरैबाद ठीक इहअ ई ज़हा घरै फूट पल़ा, सह घर बी हआ बरैबाद। "
LUK,11,18,ज़ै शैतान आपणअ ई बरोधी होए ता तिन्नों राज़ किहअ करै रहणअ बणीं? किल्हैकि तम्हैं बोला मुल्है इहअ कि शैताना करै काढा इना भूता? 
LUK,11,19,ज़ै तम्हैं मुल्है इहअ बोला कि हुंह काढा शैताना करै इना भूता दूर! तै हुई अह गल्ल बी शुची कि थारै च़ेल्लै काढा भूत शैताने शगती करै? मुखा बी आसा इहअ थोघ कि अह गल्ल आसा गलत! एसा गल्लो न्याय हेरअ तिन्नैं करी कि तम्हैं बोला झ़ुठी गल्ला। 
LUK,11,20,"पर ज़ै हुंह परमेशरे शगती करै इना भूता दरल़ाऊआ, तै गअ परमेशरो राज़ तम्हां सेटा पुजी। "
LUK,11,21,शैताना ज़िहै जोधअ मणछ ज़ुंण अस्त्र-शस्त्र संघै आपणैं घरे हेर-सभाल़ करा तेऊओ घर निं कोहै लुटी सकदअ। 
LUK,11,22,"पर ज़ै तेऊ का बडअ जोधअ तेऊ जुधा लै एछे, तै ज़िता तेऊ का सह जोधअ और तिंयां अस्त्र-शस्त्र ज़ेथ दी तेऊ भरोस्सअ त तिन्नां पाआ सह छ़ड़ैऊई और तेखअ सका सह लुटी। "
LUK,11,23,ज़ुंण मुंह संघै नांईं आथी सह आसा मेरअ बरोधी। ज़ुंण मुंह संघै नांईं झाल़दअ सह पाआ पोछी। 
LUK,11,24,"“ज़ांऊं भूत मणछा का बागै निखल़ा, सह लोल़ा शुक्की ज़ैगा दी राआमा करना लै और ज़ांऊं तेऊ नांईं भेटा ता तेखअ बोला सह आप्पू लै इहअ, ‘मुंह डेऊणअ तेऊ ई मणछा दी बस्सणा लै बापस ज़िधा का हुंह पैहलै आसा निखल़अ द।’ "
LUK,11,25,"बापस फिरी करै भाल़ा सह तेऊ मणछा शुन्नैं, धोअ-शोअ और सज़ाऊऐ दै घरा ज़िहै। "
LUK,11,26,तेखअ आणा सह भूत आप्पू का बी बूरै सात होर भूत आप्पू संघै शादी और तिंयां बस्सा सोभ तेऊ दी। तेऊ मणछे हआ तेखअ पैहलै का बी खास्सी बूरी दशा।” 
LUK,11,27,"ज़ांऊं ईशू इना गल्ला बोलदअ त लागअ द ता लोगे झाल़ै मांझ़ा का बोलअ एकी बेटल़ी ज़ोरै-ज़ोरै, “परमेशरे बर्गत आसा तेऊ गर्भा लै ज़ेथ तूह रहअ, और ज़सरअ तंऐं दुध झुटअ।” "
LUK,11,28,"ईशू दैनअ तिन्नां लै ज़बाब,  “हाँ, पर परमेशर हआ तिन्नां लोगा करै खुश ज़ुंण परमेशरो बैण शूणां और तिहअ करा बी।” "
LUK,11,29,"ज़ांऊं तिधी खास्सै लोगो झाल़अ हुअ ता ईशू लागअ बोलदअ,  “एसा पोस्तीए बूरै लोग लोल़ा नछ़ैण, पर योना गूरे नछ़ैणां छ़ाडी निं तिन्नां होर नछ़ैण भेटणअ। "
LUK,11,30,"ज़िहअ परमेशरो गूर योना निनबे नगरीए लोगा लै नछ़ैण हुअ, तिहअ ई हणअ हुंह मणछो शोहरू बी लोगा लै नछ़ैण। "
LUK,11,31,"“दखण देशे राणीं लाणअ न्याय हणें धैल़ी एऊ ज़मानें लोगा संघै उझ़ुई करै तिन्नां लै दोश कि सह आई सुलैमाने ज्ञैना शुणदी पृथूईए दुजै बाढा का पर तम्हैं निं आपणअ मन बदल़अ। हेरा, इधी आसा सुलैमाना का बी बडअ। ( ) "
LUK,11,32,"निनबे नगरीए लोगा बी लाणअ न्याय हणें धैल़ी एऊ ज़मानें लोगा लै दोश। किल्हैकि योना गूरे प्रच़ारा शूणीं छ़ाडी तिन्नैं बूराई करनी पर तम्हैं निं आपणअ मन बदल़अ। हेरा, इधी आसा परमेशरे गूर योना का बी बडअ। ( ) "
LUK,11,33,“लोग निं लाटू ज़ाल़ी करै पाटल़ै हेठै दाबी डाहंदै तेता डाहा उछ़टै दी ताकि सारै घरै प्रैशअ होए। 
LUK,11,34,"“तेरी देहीओ प्रैशअ आसा तेरी आछ। ज़ै तेरी आछ ठीक होए, तै हणीं तेरी सारी देही प्रैशी। पर ज़ै तेरी आछ खोईए तै हणीं तेरी सारी देही न्हैरी। "
LUK,11,35,"एसा गल्लो डाहै धैन कि ज़ुंण प्रैशअ तम्हां भितरी आसा, सह निं लोल़ी न्हैरअ हुअ। "
LUK,11,36,"ज़ै तेरी सारी देही प्रैशी होए और कोऐ बी ज़ैगा तेते न्हैरी नां होए, तै हणीं सोभै गल्ला एही प्रैशी ज़िहअ लाटू ज़ाल़ी करै प्रैशअ हआ।” "
LUK,11,37,"ज़ांऊं ईशू इना गल्ला बोलदअ त लागअ द, ता एकी फरीसी मणछै की ईशू सेटा अरज़ कि हे प्रभू, आझ़ खाआ मेरै घरै रोटी; और ईशू नाठअ भितरा लै रोटी खांदअ। "
LUK,11,38,सह फरीसी लागअ एसा गल्ला सोठदअ कि ईशू रोटी खाणैं का पैहलै म्हारै पित्तरे रिती-रबाज़े साबै न्हैऊअ किल्है निं? 
LUK,11,39,"प्रभू बोलअ तिन्नां लै इहअ,  “हे फरीसी लोगो, तम्हैं कटोरै और थाल़ू बागा का ता धोआ पर भितरा का आसा तम्हैं ऐईबी और बूराई करै भर्हुऐ दै। "
LUK,11,40,"हे नांसमझ़ मणछो, ज़ुंणी बाघलअ भाग बणांअ, तेऊ आसा सह भितरा का बी बणांअ द। "
LUK,11,41,"पर हाँ, भितरे च़िज़ा करा गरीबा दान, तेखअ भाल़ै तम्हैं कि तम्हां लै हणीं सोभै गल्ला शुची। "
LUK,11,42,"“पर हे फरीसी लोगो, तम्हां लै एछणी बडी भारी खरी! तम्हैं सोभी रंगे भाज़ी, पदिनै और शाग-पाचो दसुअ हेस्सअ ता दैआ पर न्याय और परमेशरे झ़ूरी डाहा तम्हैं पिछ़ू। हुअ ता लोल़ी त इहअ कि इना गल्ला बी रहंदै मंदै और तिन्नां बी नांईं छ़ाडदै। ( ) "
LUK,11,43,"“पर हे फरीसी लोगो, तम्हां लै एछणी बडी भारी खरी! आराधना सभा दी झ़ूरा तम्हैं खास ज़ैगा बेशणा लै। बागै भितरी च़ाहा तम्हैं कि लोगै लोल़ी तम्हां सेटा हाथ ज़ोल़ै। "
LUK,11,44,"तम्हां लै एछणी बडी भारी खरी! किल्हैकि तम्हैं आसा ज़िहै घोरी दाबै दै मुल्दै ज़िहै, ज़हा प्रैंदा बाती लोग हांढा पर तिन्नां का निं थोघ हंदअ।” "
LUK,11,45,"तेखअ एकी शास्त्री बोलअ ईशू लै, “हे गूरू, इहअ बोली करै करा तूह म्हारी निंदा।” "
LUK,11,46,"ईशू बोलअ,  “हे शास्त्री लोगो, तम्हां लै भाल़ किहअ शोग हणअ! तम्हैं आसा इहै बोझ़ै ज़ुंण कोहिए निं च़खदै। तेता लादा तिंयां होरी मणछे पिठी। पर आप्पू निं गुंठी करै उटअ पाच तुआणअ करनअ च़ाहंदै। "
LUK,11,47,तम्हां लै एछणी बडी भारी खरी! किल्हैकि तम्हैं हआ परमेशरे तिन्नां गूरा लै समाधी बणांदै लागै दै ज़ुंण थारै पित्तरै आसा मारी पाऐ दै। 
LUK,11,48,"इहअ करै खोज़ा तम्हैं आपणैं बारै आप्पै और आपणैं पित्तरै किऐ दै कामां दी आसा तम्हैं साझ़ू, किल्हैकि तिन्नैं ता पाऐ तिंयां मारी और तम्हैं खण्हां तिन्नें खात्ती। "
LUK,11,49,तैहीता परमेशरे बुधि इहअ बोला कि ‘मुंह छ़ाडणैं तिन्नां सेटा लै आपणैं गूर और शधाणूं और तिन्नां पाणै तिन्नां मांझ़ै कई ज़ण्हैं मारी और कई करनै तिन्नां दुखी।’ 
LUK,11,50,"“ताकि परमेशरे ज़ेतरै गूरो लोहू संसारे उत्पति ओर्ही बहाऊअ द आसा, तेतो साब-कताब लणअ एऊ जुगे लोगा का। "
LUK,11,51,"हाबिले हत्या ओर्ही जकरयाह तैणीं ज़सरअ बेदी और मांदरा मांझ़ै लोहू बहाऊअ द आसा, हुंह खोज़ा तम्हां का सत्त कि तेतो साब-कताब लणअ एऊ ई जुगे लोगा का। ( ) "
LUK,11,52,"“हे शास्त्री लोगो, तम्हां लै एछणी बडी भारी खरी! कि तम्हैं आसा डाही दी ज्ञैने कुंज़ी आप्पू का, नां ता तम्हैं आप्पू स्वर्गै नाठै और नां तम्हैं तिन्नां डेऊणैं दैंदै ज़ुंण डेऊई सका।” "
LUK,11,53,ज़ांऊं ईशू तिधा का नाठअ ता शास्त्री और फरीसी पल़ै पिछ़ू और तिंयां लागै छफल़दै कि खास्सी गल्ले च़रच़ा करनी 
LUK,11,54,तिंयां रहै एसा गल्ले ताका कि ईशूए मुंहां कोई बी गलत गल्ल ढाकी सके। 
LUK,12,1,"तेतरी हुऐ तिधी हज़ारो लोग कठा एतरै कि लोग लागै एकी दुजे खूरा प्रैंदै गंईं लाई भाल़ै। ता ईशू बोलअ आपणैं च़ेल्लै लै इहअ,  “फरीसी लोगे कपट रुपी सज़ेल़ै का रहै चतैन। "
LUK,12,2,इहअ बगत बी एछणअ ज़ेभै ढोपी डाही दी हर च़ीज़ शुझणीं सोभी का और गुप्त च़िज़ो लागणअ सोभी का थोघ। 
LUK,12,3,"ज़ुंण तम्हैं न्हैरै दी आसा बोलअ द, सह शुझणअ प्रैशै दी, और ज़ुंण तम्हैं पांडा भितरी काना पिछ़ू आसा बोलअ द तेतो हणअ छ़ाप्परा का प्रच़ार।  "
LUK,12,4,“पर हुंह बोला तम्हां का ज़ुंण मेरै साथी आसा कि तम्हैं निं तिन्नां का डरी आथी ज़ुंण थारी देही च़ाहा मारनअ। तिंयां निं होर किछ़ करी सकदै। 
LUK,12,5,"हुंह खोज़ूं तम्हां का कसा का लागा डरनअ? तेऊ परमेशरा का डरै ज़हा तम्हां मारी करै नरकै पाणैओ हक आसा। हाँ, सह ई आसा ज़सरी डरा हेठै लागा रहणअ। "
LUK,12,6,दूई चाम्बे ढबै करै कै पांज़ च़ेल्ली निं बिकदी? तैबी निं परमेशर तिन्नां मांझ़ै एकी बी बिसरदअ। 
LUK,12,7,"इधी तैणीं कि तेऊ आसा थारै मुंडे शराल़ बी सोभ गिणैं दै। तैही बोला हुंह डरी निं आथी, तम्हैं आसा तिन्नां च़ेल्ली का खास्सै किम्मती। "
LUK,12,8,"“हुंह बोला तम्हां का कि ज़ुंण मुंह मणछे सम्हनै मनें, सह मनणअ मुंह आपणैं बाप्पू परमेशरे स्वर्ग दूते सम्हनै। "
LUK,12,9,"पर ज़ुंण मेरै बारै होरी मणछा सम्हनै हुधिए, तेऊ लै हुधणअ मुंह बी स्वर्गै आपणैं बाप्पू परमेशर और स्वर्ग दूता सम्हनै। "
LUK,12,10,"“ज़ुंण मुंह मणछे शोहरूओ बरोधी हई करै किज़ै बोले, तेऊओ ज़ुल्म सका हई माफ, पर ज़ुंण पबित्र आत्में निंदा करे तेऊए ज़ुल्म निं कधि माफ हणैं। "
LUK,12,11,"“ज़ेभै लोग तम्हां आराधना सभा दी, प्रधाना और मुखियै सम्हनै निंए, तेभै निं फिकर करी कि हाम्हां किहअ करै और किज़ै बोल़णअ, या किज़ै ज़बाब दैणअ। "
LUK,12,12,किल्हैकि पबित्र आत्मां खोज़णअ तम्हां का तेभी कि तम्हां किज़ै बोल़णअ।” 
LUK,12,13,"तेखअ बोलअ एकी मणछै लोगे झाल़ै मांझ़ा का ईशू लै, “हे गूरू, मेरै भाई लै बोल इहअ कि बाप्पूए ज़ैदात दै मुल्है बी बांड।” "
LUK,12,14,"ईशू बोलअ तेऊ लै,  “हे मणछा, हुंह कुंणी आसा डाहअ द थारै न्यायी और बांडी करदअ?” ( ) "
LUK,12,15,"ईशू बोलअ तेखअ तिन्नां लै,  “चतैन रहा, और सोभी रंगे लाल़च़ करनै का रहा आप्पू बच़दै। किल्हैकि कोहिए ज़िन्दगी निं तेऊए खास्सी ज़ैदात करै बच़दी।” "
LUK,12,16,"तेखअ खोज़अ ईशू तिन्नां का एक उदाहरण,  “एकी सेठे हुई ज़िम्मीं दी बडी भारी पज़ैआ। "
LUK,12,17,"तेखअ लागअ सह आपणैं मनैं आप्पू लै बोलदअ, ‘हुंह किज़ै करूं? मुखा निं एतरी फसला डाहणां लै ज़ैगा आथी।’ "
LUK,12,18,तेखअ बोलअ तेऊ ‘मुंह करनअ इहअ कि मुंह बणांणैं होछ़ै मणशू खोल्ही करै बधिया बडै और तेथ डाहणीं मुंह आपणीं फसल। 
LUK,12,19,तेखअ दैणीं मुंह आपणैं शाह लै एही दसल्ली कि ताखा आसा बडी भारी साला लै धन ज़ैदात डाही दी। मुंह करनअ ऐबै बैह संघा हणीं मुंह मौज़।’ 
LUK,12,20,"पर परमेशरै बोलअ तेऊ लै इहअ, ‘आरा ऐडैआ, तूह मरनअ एसा ई राची और ज़ुंण बी तंऐं कठा आसा किअ द, सह कसरअ हणअ?’ "
LUK,12,21,"इहअ ई ऐडअ आसा सह मणछ बी ज़ुंण आप्पू लै धन-माया कठा करा, पर परमेशरे आछी दी निं सह सेठ आथी।” "
LUK,12,22,"तेखअ बोलअ ईशू आपणैं च़ेल्लै लै,  “तैही बोला हुंह तम्हां लै इहअ कि आपणीं ज़िन्दगी लै इहअ फिकर निं करी कि हाम्हां किज़ै खाणअ, किज़ै पिणअ नां आपणीं देही लै फिकर करी कि किज़ै बान्हणअ? "
LUK,12,23,किल्हैकि ज़िन्दगी आसा रोटी का और देही आसा झिकल़ै का खास्सी किम्मती। 
LUK,12,24,सरगै डैऊंदै पंछ़ी भाल़ा! ईंयां नां ता बऊंदै और नां ता लऊंदै नां ता तिन्नें खेच खहल़ नां भढार हंदै। तैबी धाचा तिन्नां परमेशर आप्पै। तम्हैं आसा इना का खास्सै किम्मती। ( ) 
LUK,12,25,“तम्हां मांझ़ै इहअ कुंण आसा ज़ुंण फिकर करी करै आपणीं अमर धख ज़ेही बी सका लाम्मी करी? 
LUK,12,26,"तैही बोला हुंह तम्हां लै, ज़ै तम्हैं फिकर करी करै एक होछ़अ ज़िहअ काम बी निं करी सकदै ता होरी गल्ला लै किल्है करा फिकर? "
LUK,12,27,"“बणैं लागै दै होछ़ै-होछ़ै फूला लै दैआ धैन कि तिंयां किहअ करै बझ़ा! तिंयां नां ता मैन्थ करदै और नां तिंयां कातदै, तैबी बोला हुंह तम्हां लै कि सुलैमाने राज़ै बी निं आपणीं ज़िन्दगीए सारै राज़-पाठा दी तिन्नां मांझ़ै कसा एकी बराबर झिकल़ै बान्हैं। "
LUK,12,28,"ज़ै परमेशर घैहणींए घाहा लै, ज़ुंण आझ़ आसा और काल्ला दहणअ सह आगी जैंदरी, तिन्नां का बी इहै झिकल़ै बन्हैऊंआं। ता हे बैहम करनै आल़ै विश्वासीओ, तम्हां लै कै सह झिकल़ै दैई निं सकदअ? "
LUK,12,29,तम्हैं एसा गल्ला लोल़ै निं रहा लागी कि किज़ै खाणअ और किज़ै पिणअ? नां ता बैहम करा। 
LUK,12,30,किल्हैकि संसारे ज़ाती रहा इना गल्ला लोल़ी लागी। पर थारै बाप्पू परमेशरा का आसा थोघ कि तम्हां किज़ू गल्ले ज़रुरत आसा। 
LUK,12,31,पर तम्हैं करा आपणैं बाप्पू परमेशरे धर्म और राज़े लोल़-तोप और ईंयां सोभ गल्ला जाणीं तम्हां भेटी। 
LUK,12,32,"“तम्हैं आसा भेडे होछ़ै छ़ुंडा ज़िहै ज़हा हुंह सभाल़ा, तम्हैं निं किछ़ी गल्ले फिकर करी। किल्हैकि थारै बाप्पू परमेशरा लागअ इहअ भलअ कि तेऊ दैणअ तम्हां लै राज़। "
LUK,12,33,आपणीं ज़ैदात करा बेच़ी करै दान और आप्पू लै बणांआ इहै बटुऐ ज़ुंण कधि पराणैं निं हंदै। मतलब स्वर्गै करा आप्पू लै धन कठा ज़ुंण तिधी सदा रहणअ। नां तेता नेल़ च़ोर एछदअ और नां ता किल़ै लागदै। 
LUK,12,34,"किल्हैकि ज़िधी थारअ धन आसा, तिधी रहणअ थारअ मन बी लागी।  "
LUK,12,35,“थारी कुछी लोल़ी गाची बान्हीं रही और थारै लाटू लोल़ी ज़ल़दै रहै। ( ) 
LUK,12,36,"तम्हैं बणां तिन्नां मणछ ज़िहै ज़ुंण आपणैं मालका न्हैल़ै रहा लागी कि बैहा का केभै एछणअ फिरी कि ज़ेभै सह दुआर टोके, ता तेभै खोल्हणअ तेभी तेऊ लै दुआर। "
LUK,12,37,"मालक हआ तिन्नां टैहलू लै खुश, ज़हा सह मालक एछी करै बिहुदै भाल़े। हुंह खोज़ा तम्हां का सत्त कि ज़ेभै सह तिन्नां रोटी खांदअ बशैल़े, तेभै करनी तेऊ आप्पै तिन्नें सेऊआ टैहलू बणीं करै। "
LUK,12,38,"ज़ै सह राचकै दुजै पहरै या चिऊथै पहरै तिन्नां बिऊंतै भाल़े, ता तिन्नां लै हणअ सह खुश। "
LUK,12,39,"“पर एसा गल्ला लऐ तम्हैं समझ़ी कि, ज़ै घरे मालका का इहअ थोघ हंदअ कि च़ोर केभै एछणअ तै रहणअ त तेऊ बिऊंतै और आपणैं घरै निं तेऊ च़ोरी दैणीं ती हणैं। "
LUK,12,40,"तम्हैं बी रहा हर बगत तैर। किल्हैकि ज़हा घल़ी तम्हैं सोठी बी निं सकदै, तेसा घल़ी एछणअ हुंह मणछो शोहरू।” "
LUK,12,41,"तेखअ बोलअ पतरसै, “हे प्रभू, एऊ उदाहरणा कै तूह सिधअ हाम्हां ई का बोला कि होरी लै बी बोला?” "
LUK,12,42,"ईशू बोलअ तेऊ लै,  “इहअ भरोस्सै करनै जोगी और समझ़कार मणछ कुंण आसा ज़सरै मालकै तेऊ टैहलू लै ढेऊआ करदअ और कामां कराऊंदअ शैहण बणांअ; ताकि तिन्नां लै रोटी पाणीं करे दैई? "
LUK,12,43,मालक हआ तेऊ टैहलू लै खुश ज़हा तेऊओ मालक इहअ ई करदै भाल़े। 
LUK,12,44,हुंह खोज़ा तम्हां का सत्त कि तेऊ बणांणअ सह आपणीं सारी ज़ैदातो भढारी। 
LUK,12,45,"पर ज़ै सह टैहलू इहअ सोठे कि मेरै मालक एछणा लै आसा अज़ी देर और सह होरी टैहलू च़िकदअ मारदअ और शूर-शराबा झुटदअ लागे, "
LUK,12,46,"ता तेऊ टैहलूओ मालक एछणअ तेसा धैल़ी, ज़ेभै सह न्हैल़अ बी निं होए लागअ द। ज़ेभै तेऊओ मालक एछणअ तेऊ का निं थोघ बी लागणअ। तेऊ भेटणीं तेते सज़ा तिन्नां ज़ेही ज़ुंण विश्वास घात करा। "
LUK,12,47,“सह टैहलू ज़हा आपणैं मालके बारै थोघ त पर तैर निं रहअ और नां तेऊ तिहअ किअ ज़िहअ मालकै तेऊ लै बोलअ त! तेऊ भेटणीं बडी भारी मार। 
LUK,12,48,"पर ज़हा टैहलू का इहअ थोघ निं होए कि तेऊओ मालक किज़ै काम कराऊंणअ च़ाहा और नज़ाणै दी कोई गलती करे, तेऊ भेटणीं थोल़ी मार। तैहीता ज़हा लै खास्सअ आसा दैनअ द, तेऊ का मांगणअ खास्सअ ई और ज़हा का खास्सअ डाहअ द आसा, तेऊ का काढणअ बी खास्सअ। "
LUK,12,49,“हुंह आसा पृथूई दी आगी चैल़दअ आअ द। हुंह होर एता सुआई किज़ै च़ाहा कि आग एभी ज़ल़े! 
LUK,12,50,मुंह आसा आजू एक घोर दाह-दुखे डुबकी लणा लै। ज़ेभै तैणीं सह पूरअ निं हुअ तेभै तैणीं आसा मुल्है खास्सअ बोझ़। 
LUK,12,51,"तम्हैं किज़ै समझ़ा कि हुंह पृथूई दी मेल़-ज़ोल़ करदअ आसा आअ द? हुंह बोला नांईं, पर हुंह आसा मणछा एकी दुजै का ज़ुदै करदअ आअ द। "
LUK,12,52,किल्हैकि एभा पोर्ही हणैं एकी घरे पांज़ ज़ण्हैं आप्पू मांझ़ै बरोधी चिई ज़ण्हैं दूई का और दूई ज़ण्हैं चिई का। ( )) 
LUK,12,53,‘बाप्पू करनी शोहरू संघै ज़ीद  और शोहरू करनी बाप्पू संघै ज़ीद। आम्मां करनी शोहरी संघै ज़ीद और शोहरी करनी आम्मां संघै ज़ीद। शाशुई करनी नुशा संघै ज़ीद और नुशा डाहणीं शाशुई संघै ज़ीद।’” 
LUK,12,54,"ईशू तिन्नां खास्सै कठा हुऐ दै लोगा बाखा फिरी करै बोलअ,  “ज़ेभै तम्हैं बादल़ पछ़मा बाखा भाल़ा, तेभै बोला तम्हैं इहअ कि पाणीं हणअ और इहअ ई हआ बी। "
LUK,12,55,"ज़ेभै दखणा बाखा बागरी च़ला, तेभै बोला तम्हैं इहअ कि आझ़ पल़णअ चटाक धुपअ और हआ बी तिहअ ई। "
LUK,12,56,"हे कपटी मणछो, तम्हैं पृथूई और सरगे भेद सार ता सका समझ़ी पर एऊ जुगो किल्है निं समझ़दै? "
LUK,12,57,“तम्हैं आप्पै किल्है निं फैंसलअ लंदै कि ठीक किज़ै आसा? 
LUK,12,58,"ज़ेभै तूह आपणैं दुशमणा संघै न्यायी सेटा लै च़ाल्लअ द आसा, ता बाता हांढदी कर तेऊ संघै मेल़-ज़ोल़। इहअ निं हआ कि सह निंयां ताह न्यायी सेटा लै खिंच़ी और हाकम दैआ सपाहीए हाथै और तिंयां पाआ ताह कैद खानै भितरी। "
LUK,12,59,"हुंह खोज़ा तम्हां का सत्त ज़ेभै तैणीं तूह पाई-पाई नां भरी मुक्के, तेभै तैणीं निं तूह तिधा का छ़ुटी सकदअ।” "
LUK,13,1,"तेभै आऐ ईशू सेटा तिधी कई लोग और तिंयां लागै गलीली लोगे बारै दी च़रच़ा करदै, ज़ुंण राजपाल पिलातुसै तेसा ई ज़ैगा पाऐ तै मारी ज़िधी यहूदी मांदरै बल़ीदान करदै तै लागै दै और तिन्नां मणछो लोहू पल़अ तिधी बल़ीदान किऐ दै पशूए लोहू जैंदरी कठा। "
LUK,13,2,"इहअ शूणीं करै दैनअ ईशू तिन्नां लै ज़बाब,  “तम्हैं किज़ै समझ़ा कि ईंयां गलीली मणछ कै होरी गलीली मणछा का पापी तै कि तिन्नां लै पल़ी एही खरी? "
LUK,13,3,"हुंह बोला तम्हां लै कि तिंयां नांईं तै पापी आथी। पर ज़ै तम्हैं आपणअ मन बूराई का नांईं फरेओए, तम्हैं बी हणैं इहै ई करै बरैबाद। "
LUK,13,4,“तम्हैं कै समझ़ा कि तिंयां ठारा लोग ज़हा प्रैंदै शिलोहे पुंडरी पल़ी और तिंयां मूंऐं तेथ हेठै दाभूई करै। तिंयां कै येरुशलेम नगरी दी रहणैं आल़ै होरी सोभी का खास्सै पापी तै? 
LUK,13,5,"हुंह बोला तम्हां लै कि तिंयां नांईं तै पापी आथी। पर ज़ै तम्हैं आपणअ मन बूराई का नांईं फरेओए, तम्हैं बी हणैं इहै ई करै बरैबाद।” "
LUK,13,6,"तेखअ खोज़ी ईशू तिन्नां का एक उदाहरण,  “एकी मणछे अंगूरे बगिच़ै दी त एक फेडूओ बूट लागअ द। सह एछा त हर साल तेथ फल़ा लोल़अ पर तेऊ निं तेता का किछ़ भेटअ। ( ) "
LUK,13,7,"“तेखअ बोलअ तेऊ बगिच़ेए पहरी लै, ‘भाल़, चिई साला ओर्ही आसा हुंह एऊ फेडूए बूटा दी फल़ा न्हैल़अ लागअ द। पर मुखा निं एथ एक दाणअ बी शुझुअ! एऊ पाआ ऐबै काटी। अह आसा थोघै बाझ़ी ज़िम्मीं दी शल़ैऊआ लांदअ।’ "
LUK,13,8,"तेऊ पहरी बोलअ इहअ, ‘हे मालक एसा साला दै एऊ रहणैं, हुंह पाऊं एता च़ऊ बाखा खण्हीं करै खाद। "
LUK,13,9,"ज़ै आगली साला एथ फल़ एछे ता ठीक, नांईं ता तेखअ पाणअ मुंह अह काटी।’” "
LUK,13,10,"बशैघे धैल़ी त ईशू आराधना कोठी दी शिक्षा दैंदअ लागअ द, "
LUK,13,11,"तिधी ती एक बेटल़ी एही, तेसा ती ठारा साला ओर्ही एक दुबल़ै करनै आल़अ भूत शाचअ द। सह ती एतरी कुबल़ी हुई दी कि सह निं आज़री खल़ी बी हई सकदी ती। "
LUK,13,12,"तेसा भाल़ी करै शादी सह ईशू आप्पू सेटा लै और तेसा लै बोलअ,  “हे ज़नानी, तूह गई एसा बमारी का ऐबै राम्बल़ी हई।” "
LUK,13,13,तेखअ ईशू तेसा दी हाथ लाअ और सह हुई आज़री खल़ी और सह लागी परमेशरे ज़ै-ज़ैकार करदी। 
LUK,13,14,"ईशू की ती सह बशैघे धैल़ी राम्बल़ी, ता आराधना कोठीए कारदारै बोलअ रोशै मारै लोगा का इहअ, “हबतै दी आसा छ़ह धैल़ै ज़ेथ काम लागा करनअ, और तिन्नां ई धैल़ी हआ ठीक पर बशैघे धैल़ी निं हणअ।” ( ) "
LUK,13,15,"इहअ शूणीं करै प्रभू ज़बाब दैई करै बोलअ,  “हे कपटी मणछो, बशैघे धैल़ी कै तम्हैं आपणैं गाधै और बल्द खोल्ही करै पाणीं निं पणैंऊंदै? "
LUK,13,16,अह बेटल़ी बी आसा आबरामे खांनदानी का। शैतानै ती अह ठारा साला ओर्ही डाही दी बशै करी और अह कै माल़ी गल्ल हुई कि आझ़ छ़ुटी अह बशैघे धैल़ी तेसा गल़ैऊंडी का?” 
LUK,13,17,ज़ांऊं ईशू ईंयां गल्ला बोली ता ईशूए सारै बरोधी हुऐ शर्मिंदै और होर सारै लोग हुऐ ईशूए तिन्नां महान कामां भाल़ी खुश ज़ुंण सह करा त। 
LUK,13,18,"तेखअ बोलअ ईशू तिन्नां लै,  “परमेशरो राज़ किज़ू ज़िहअ आसा और मुंह किज़ै उदाहरण खोज़ी करै समझ़ाऊंणअ? "
LUK,13,19,सह आसा एक शाऊईए दाणैं ज़िहअ ज़ुंण एकी मणछै बगिच़ै दी बऊअ। ज़ांऊं सह बझ़अ ता सह बणअ बडअ बूट और सरगै डैऊंदै च़ेल्लू पखीरू किअ तेते शाण्हटी दी बसेरअ।” ( ) 
LUK,13,20,"तेखअ बोलअ ईशू इहअ,  “हुंह तम्हां का परमेशरो राज़ किज़ू ज़िहअ खोज़ूं? "
LUK,13,21,सह आसा सज़ेल़ै ज़िहअ कि एकी बेटल़ी निंयं सह सज़ेल़अ और तेसा मुछ़अ सह खास्सै पिठै दी। थोल़ी घल़ी बाद बणअ सह सारअ मुछ़अ द पिठअ सज़ेल़अ।” 
LUK,13,22,ईशू त लागअ द नगरी-नगरी और गराऊंऐं-गराऊंऐं शिक्षा दैंदी च़ेल्लै संघै येरुशलेम नगरी लै डेऊंदअ। 
LUK,13,23,"तेखअ बोलअ कुंणी इहअ, “हे प्रभू, सदा रहणैं आल़ी सज़ा का कै सिधै थोल़ै ई मणछ बच़णै?” "
LUK,13,24,"ईशू बोलअ तिन्नां लै,  “सांगल़ी प्रऊल़ी बाती करा डेऊणे कोशिश। हुंह खोज़ा तम्हां का सत्त कि कई लोगा डेऊणअ होरी बाता खुल्ही प्रऊल़ी बाती पर तिंयां निं डेऊई सकदै। "
LUK,13,25,"ज़ांऊं घरे मालका दुआर बंद हेरनअ करी और तम्हैं हणैं बागै खल़्हुऐ दै और लेरा लाई-लाई अरज़ करी दुआरा टोकदै, ‘हे प्रभू, हाम्हां लै बी खोल्ह’, और तेऊ दैणअ इहअ ज़बाब, ‘मुखा निं थोघै कि तम्हैं किधे आसा?’ "
LUK,13,26,"तेभै बोल़णअ तम्हां इहअ, ‘हाम्हैं ता संघै खाअ-पिअ और तंऐं दैनी ती म्हारै लाक्कै दी शिक्षा बी।’ "
LUK,13,27,"पर तेऊ बोल़णअ तम्हां लै इहअ, ‘मुखा निं थारअ थोघै कि तम्हैं किधे आसा, हे बूरै काम करनै आल़ैओ मुंह सेटा का डेओआ दूर।’ ( ) "
LUK,13,28,"“ज़ेभै तम्हां आबराम, इसहाक, याकूब और परमेशरे सारै गूरा परमेशरे राज़ा दी बेठै दै भाल़े और आपणैं आप शुझणैं तम्हैं बागै निखल़दै। तिधी हणैं तम्हैं दाह खिज़ा करै लैल़ा-पकारा लांदै और तम्हैं हणैं तिधी दांदा किल्लदै किल्हैकि तम्हां हणीं झोशा उझ़ुई दी। "
LUK,13,29,तिधी एछणैं च़ऊ दिशा का हर ज़ातीए लोग परमेशरे राज़ा दी भोज़ा खांदै। ( ) 
LUK,13,30,ज़ुंण पिछ़ू आसा तिंयां हणैं आजू और ज़ुंण आजू आसा तिंयां हणैं पिछ़ू।” 
LUK,13,31,"तेभै बोलअ कई फरीसी लोगे इहअ ईशू लै, “इधा का डेऊ दूर किल्हैकि हेरोदेस च़ाहा ताह मारनअ।” "
LUK,13,32,"ईशू बोलअ तिन्नां लै,  “डेओआ, तेऊ शैल़ी ज़िहै कपटी मणछा लै बोला इहअ कि भाल़ आझ़ और काल्ला काढा हुंह भूता और बमारा करा हुंह राम्बल़ै और चिऊथै धैल़ै करनअ मुंह आपणअ काम पूरअ। "
LUK,13,33,"तैबी आसा मुंह आझ़, काल्ला और पर्शी हांढणअ ज़रूरी, किल्हैकि इहअ निं हई सकदअ कि परमेशरे गूरा कुंण येरुशलेम नगरी का बागै मारे। "
LUK,13,34,"“हे येरुशलेम नगरीए लोगो, तम्हैं ज़ुंण परमेशरे तिन्नां गूरे हत्या की ज़ुंण तम्हां सेटा लै परमेशरै छ़ाडै तै। तम्हैं पाऐ तिंयां पात्थरे ढो दैई करै मारी। मंऐं सोठअ कई बारी कि ज़ेही मुर्गी आपणैं बच्च़ै आपणैं फैंखा हेठै कठा करा, तिहै ई करूं हुंबी थारै बाल-बच्च़ै बी कठा पर तम्हैं निं इहअ हणैं दैनअ। "
LUK,13,35,"भाल़ा, थारअ घर छ़ाडअ मंऐं तम्हां लै उज़ल़ और ज़ेभै तैणीं तम्हैं आप्पै निं इहअ बोले, “परमेशर हआ तेऊ मणछा लै खुश ज़ुंण प्रभूए नांओंए एछा, तेभै तैणीं निं हुंह तम्हां का भी शुझणअ।” ( ) "
LUK,14,1,तेखअ बेठअ ईशू बशैघे धैल़ी फरीसी लोगे कसा एकी मुखिये घरै रोटी खांदअ और तिंयां तै ईशू मारना लै ताखुऐ दै। 
LUK,14,2,"तेखअ आअ एक मणछ ईशू सेटा, तेऊए हाथ खूर तै शुंआंऐं दै। "
LUK,14,3,"एता भाल़ी ईशू शास्त्री और फरीसी लै बोलअ,  “बधाने साबै एऊ मणछे बमारी बशैघे धैल़ी ठीक करनी राम्बल़ी गल्ल आसा कि माल़ी गल्ल?” पर तिंयां रहै च़ुप्पी। "
LUK,14,4,तेखअ लाअ ईशू तेऊ बमारा मणछा लै हाथ और सह हुअ राम्बल़अ और तेऊ दैनअ डेऊणैं। 
LUK,14,5,"तेखअ बोलअ ईशू तिन्नां लै,  “तम्हां मांझ़ै इहअ कुंण आसा ज़सरै गाभू या बाछ़ू कुंऐं दी पल़े और बशैघे धैल़ी सह बागा लै तेभी नांईं काढे?” "
LUK,14,6,तिंयां निं एसा गल्लो ज़बाब दैई सकै। 
LUK,14,7,"ज़ांऊं ईशू भाल़अ कि छ़ांदै करी शादै दै लोग किल्है च़ाहा छ़ांटी करै बडी ज़ैगा दी बेशणअ, ता ईशू खोज़अ तिन्नां लै एक उदाहरण, "
LUK,14,8,"“ज़ेभै तम्हां कुंण बैहे धामा लै शादे, ता बडी ज़ैगा निं बेशणअ इहअ निं हआ कि तेऊ होए तम्हां का बी बडै मणछा लै छ़ांदअ किअ द। "
LUK,14,9,तेखअ ज़ुंणी ताल्है और तेऊ बडै मणछा दुही लै आसा छ़ांदअ किअ द; ज़ै सह इहअ बोले कि एसा ज़ैगा दै एऊ लै बेशणा लै और तेभै लागणअ ता शर्मिंदै हई करै सोभी का होछ़ी ज़ैगा दी बेशणअ। 
LUK,14,10,"“पर ज़ेभै ताह शादे, तेभै बेश सोभी का होछ़ी ज़ैगा दी, ताकि सह ज़ुंणी ताल्है छ़ांदअ आसा किअ द, सह आप्पै इहअ बोले कि हे साथी, इधी बेश बडी ज़ैगा तेभै हणीं तिन्नां होरी मांझ़ै तेरी बड़ाई। ( ) "
LUK,14,11,"ज़ुंण बी आप्पू बडअ समझ़े, सह करनअ होछ़अ और ज़ुंण आप्पू होछ़अ समझ़े, सह करनअ बडअ।” "
LUK,14,12,"तेखअ तेऊ फरीसी मणछा लै बोलअ ईशू ज़ुंणी ईशू आपणैं घरा लै त शादअ द,  “ज़ेभै तूह कलारी या बैल़ी खाए, तेभै निं तूह आपणैं बडै टबरा साथी भाई या नेल़ रहणैं आल़ै सेठा शधाणूं लागी, इहअ निं हआ कि तिंयां बी ताल्है छ़ांदअ करे और तिंयां लऐ तेतो बदल़अ। "
LUK,14,13,"पर ज़ेभै तूह रोटी खाए, तेभै शादै गरीब, लाट्टै, कांणै और टुंडै। "
LUK,14,14,"परमेशरा दैणीं ताल्है बर्गत, किल्हैकि तिन्नां का निं ताल्है बदल़ै लणा लै किछ़ै आथी। पर ज़ेभै धर्मीं मणछ ज़िऊई उझ़णै, तेभै भेटणअ ताह एतो हेस्सअ।” "
LUK,14,15,"ईशू संघै घेहल़ी बेठै दै एकी ज़ण्हैं इना गल्ला शूणीं करै ईशू का बोलअ, “परमेशर हआ तेऊ मणछा लै खुश ज़ुंण परमेशरे राज़ा दी रोटी खाए।” "
LUK,14,16,"ईशू बोलअ तेऊ लै,  “एकी मणछै दैनअ बडअ भोज़ और तेऊ शादै बडै भारी लोग। "
LUK,14,17,"ज़ांऊं धाम खाणां लै तैर गई हई ता तेऊ दैनअ आपणैं टैहलू का सोभी लै छ़ांदअ कि ‘एछा, धाम गई तैर हई।’ "
LUK,14,18,"“पर तिन्नैं निं तेसा गल्ले परबाह की। तिन्नां मांझ़ै बोलअ एकी इहअ, ‘मंऐं आसा लअ द एक खेच मोलै, ता मुंह लागा तेते हेर सभाल़ करनी ज़रूरी। हुंह निं तै एछी सकदअ!’ "
LUK,14,19,"“दुजै बोलअ इहअ, ‘मंऐं आसा पांज़ ज़ोल़ी बल्द लऐ दै, और आझ़ आसा मंऐं लाऐ दै तिंयां खेचै ज़ुंडी? इहअ करै मुल्है छ़ाड माफी, हुंह निं एछी सकदअ।’  "
LUK,14,20,"तेखअ बोलअ एकी होरी इहअ, ‘मंऐं आसा एभै बैह किअ द और हुंह निं एछी सकदअ।’ "
LUK,14,21,"“बापस फिरी खोज़ी तेऊ टैहलू ईंयां सारी गल्ला आपणैं मालक का। तेखअ आई घरे मालक रोशै और तेऊ आपणैं टैहलू लै बोलअ, ‘नगरीए बज़ारै डेऊ हर ज़ैगा संघा आण गरीब, लाट्टै-टुंडै और कांणै टाट्टै इधा लै शादी।’ "
LUK,14,22,"“तेऊ टैहलू बोलअ आपणैं मालका का भी इहअ, ‘हे मालक, ज़िहअ तंऐं बोलअ त मंऐं किअ तिहअ ई। पर अज़ी बी आसा ज़ैगा रित्ती।’ "
LUK,14,23,"मालकै बोलअ टैहलू लै, बाता ‘हांढदै और ओरी-पोरी डेऊई करै आण लोगा ज़ोरा-ज़ोरी बी शादी मेरअ घर लोल़ी भर्हुअ। "
LUK,14,24,किल्हैकि हुंह बोला ताखा इहअ कि ज़हा लै छ़ांदअ किअ त तिन्नां मांझ़ै निं मुंह लोल़ी एक बी धामा खांदअ बेठअ।’” 
LUK,14,25,"ईशू पिछ़ू तै बडै भारी खास्सै लोग लागै दै हांढदै। ईशू बोलअ पिछ़ू फिरी करै तिन्नां लोगा लै, "
LUK,14,26,"“ज़ै कुंण मुंह सेटा लै एछे, सह आपणैं आम्मां-बाप्पू, बेटल़ी माठै, भाई बैहण, इधी तैणीं कि आपणैं प्राणा लै बी मुखा खास्सी झ़ूरी करे, तै निं सह मेरअ च़ेल्लअ बणीं सकदअ। ( ) "
LUK,14,27,ज़ुंण बी आपणअ क्रूस आप्पै च़की मुंह पिछ़ू एछे सह हणअ मेरअ च़ेल्लअ। 
LUK,14,28,“तम्हां मांझ़ै इहअ कुंण आसा कि उछ़टी कोठी च़ाहा बणांणअ और पैहलै बेशी करै तेतो खर्च़अ नां ज़ोल़े कि एता हुंह पूरअ बी सका करी कि नांईं? 
LUK,14,29,किधी इहअ निं हआ कि आथरी लाई करै तेऊ च़िणीं निं सके और लोगा करनअ तेता भाल़ी करै ठठअ। 
LUK,14,30,"तिन्नां बोल़णअ इहअ, ‘अह बणांदअ ता लागअ त पर बणांईं निं सकअ?’ "
LUK,14,31,"“या इहअ कुंण राज़अ आसा कि दुजै राज़ै संघै जुधा करदअ ता नाठअ पर पैहलै बेशी करै इहअ बच़ार निं किअ कि ज़ुंण बिहा हज़ारा फौज़ी पाई करै मुंह संघै जुधा करना लै आअ, तेऊओ मकाबलअ हुंह इना दसा हज़ारा करै करी सका कि नांईं? "
LUK,14,32,नांईं ता दूरा ई का दूत छ़ाडी करै करनअ तेऊ संघै मेल़-ज़ोल़। 
LUK,14,33,ठीक इहअ ई तम्हां मांझ़ै ज़ुंण आपणीं संसारे सोभी गल्ला नांईं छ़ाडे सह निं मेरअ च़ेल्लअ हई सकदअ। 
LUK,14,34,“लूंण आसा ठीक पर ज़ै लूंणो सुआद लूंणअ नांईं होए ता सह किज़ू करै करनअ लूंणअ? 
LUK,14,35,"सह नां ता ज़िम्मीं लै और नां ता तेते खाद बणदी! तेखअ निं तेता ढेका शोटणै का सुआई किछ़ै काम रहंदअ। ज़ै तम्हैं एता समझ़णअ च़ाहा, तै दै एसा गल्ला दी धैन कि मंऐं एभै तम्हां का किज़ै बोलअ।” "
LUK,15,1,ईशू सेटा लै एछा तै कई कारै गराहणै आल़ै और पापी मणछ तेऊए शिक्षा शूणैं। 
LUK,15,2,"पर फरीसी और धर्म शास्त्री लागै इहअ बोलदै, “अह बेशा लोगा संघै और तिन्नां संघै खाआ-पिआ बी।” "
LUK,15,3,"तेखअ खोज़अ ईशू तिन्नां लै एक उदाहरण, "
LUK,15,4,"“तम्हां मांझ़ै इहअ कुंण मणछ आसा कि ज़सरी शौ भेडा होए, तिन्नां मांझ़ै एक लुक्की दी होए और सह रहा नडिनुंऐं भेडा बणैं छ़ाडी तेसा लुक्की दी भेडा लोल़अ तेभै तैणीं लागी, ज़ेभै तैणीं सह भेड़ भेटी निं जाए? ( ) "
LUK,15,5,"“तेखअ ज़ांऊं सह भेड़ तेऊ भेटी जाए, तेखअ फिरनअ तेऊ बडअ खुशी-खुशी तैहा भेडा कान्हा च़की। "
LUK,15,6,"आपणैं घरै पुजी खोज़ा तेखअ सह सोभी कठा करी इहअ ‘बडी भारी खुशीए गल्ल हुई, मेरी ती भेड़ लुक्की दी और सह गई मुंह भेटी।’ "
LUK,15,7,"“हुंह बोला तम्हां का इहअ कि ठीक इहअ ई करै पाप करनै का मन फरेऊंणै आल़ै पापी मणछे बारै बी हआ स्वर्गै एही ई खुशी, ज़ेतरअ कि तम्हां ज़िहै नडिनुंऐं धर्मीं मणछे बारै निं हंदी, ज़ुंण ऐबै पाप निं करदै! "
LUK,15,8,"“या एही कुंण बेटल़ी होए कि ज़हा का दस सिक्कै होए, और तेता मांझ़ा का एक शोठिए; और सह लाटू ज़ाल़ी करै झाल़ी-ठुल़्हकी करै ज़ेभै तैणीं सह नांईं भेटे, तेभै तैणीं रहा सह लोल़ी लागी। "
LUK,15,9,तेखअ ज़ांऊं सह भेटी जा; ता सह खोज़ा सोभी साथी संघी का हाक्का लाई कि ‘बडी खुशीए गल्ल हुई मेरअ त सिक्कअ शोठुअ द ऐबै गअ मुंह सह भेटी।’ 
LUK,15,10,“हुंह खोज़ा तम्हां का कि परमेशरे स्वर्ग दूता सम्हनै हआ स्वर्गै एही ई खुशी नंद ज़ेभै एक मणछ पाप करनअ छ़ाडी करै परमेशरा बाखा लै फिरा।” 
LUK,15,11,"तेखअ बोलअ ईशू इहअ,  “एकी मणछे तै दूई शोहरू। "
LUK,15,12,"तिन्नां मांझ़ै बोलअ कान्हैं शोहरू आपणैं बाप्पू का इहअ कि हे बाप्पू, मुल्है दै एभी मेरी बांड ओर्ही। तेखअ दैनी तेऊ तिन्नां दुही शोहरू लै सारी ज़ैदात बांडी। "
LUK,15,13,खास्सै धैल़ै बी नांईं तै हुऐ कि होछ़अ शोहरू नाठअ सोभ गल्ला कठा करी करै परदेसा लै और तिधी की तेऊ आपणीं सारी ज़ैदात दिला मनें साबै ज़िन्दगी ज़िऊंणां लै बूरै कामां दी खतम। ( ) 
LUK,15,14,"“ज़ांऊं सह सोभ किछ़ छेभी मुक्कअ, ता तेऊ देशै पल़अ नकाल़ और सह हुअ गरीब। "
LUK,15,15,तेखअ रहअ सह तेऊ देशै एकी मणछे घरै टैहलू। तेऊ डाहअ सह आपणैं खेचै सुंगरा च़राऊंदअ लाई। 
LUK,15,16,सह मालक च़ाहा त इहअ कि ज़ुंण शिम्मीं तिंयां सुंगर खाआ तेता करै भरे अह बी आपणअ पेट और सह निं तेऊ लै किछ़ बी दैंदअ त। 
LUK,15,17,"“ज़ांऊं तेऊ सोर समझ़ आई ता सह लागअ आप्पू इहअ सोठदअ, ‘मेरै बाप्पूए टैहलू बी भेटा तिन्नें पेटा भरनै का बी खास्सी रोटी। हुंह आसा इधी भुखै लागअ द मरदअ। "
LUK,15,18,"मुंह डेऊणअ ऐबै आपणैं बाप्पू सेटा लै बापस फिरी और मुंह बोल़णअ आपणैं बाप्पू लै इहअ कि हे बाप्पू, मंऐं किअ तेरी आछी दी और तेऊ परमेशरे खलाफ पाप ज़ुंण स्वर्गै आसा। ( ) "
LUK,15,19,"ऐबै निं हुंह एता जोगी आथी कि तूह मुल्है आपणअ शोहरू बोले, मुंह डाह इधी आप्पू सेटा टैहलू ज़िहअ।’ "
LUK,15,20,“तेखअ नाठअ सह तिधा का आपणैं बाप्पू सेटा लै। ज़ांऊं सह आपणैं घरा नेल़ पुजअ ता तेऊए बाप्पू आई तेऊ भाल़ी करै झींण और ठुर्हअ तेऊ सेटा लै संघा दैनी तेऊ लै पिडी मल़्हैची तेखअ लागअ तेऊ लै च़ुंज़ी माख्खी दैंदअ। 
LUK,15,21,"तेखअ बोलअ तेऊ शोहरू, ‘बाप्पू, मंऐं किअ तेरी आछी और तेऊ परमेशरे खलाफ पाप ज़ुंण स्वर्गै आसा। ऐबै निं हुंह एता जोगी आथी कि तूह मुल्है आपणअ शोहरू बोली सके।’ "
LUK,15,22,"“पर तेऊए बाप्पू शादै आपणैं टैहलू संघा बोलअ तिन्नां लै, ‘ओर्ही आणा छ़ेकै सोभी का बधिया नऊंऐं झिकल़ै बन्हैऊंआं एऊ लै, हाथै बन्हैऊंआं एऊए सुन्नें मुंदल़ी और खूरा लै दैआ नऊंऐं बूट। "
LUK,15,23,खुढै ढाकअ द बडअ गाभू काटी खैऊआ सोभी लै खुशीए धाम। 
LUK,15,24,"किल्हैकि मेरअ अह शोहरू गअ त मुल्है मेरै बराबर हई, अह त लुक्कअ द और ऐबै गअ अह भेटी। अह हुअ मरी करै ज़िऊंदै हणैं बराबर भी ज़िऊंदअ।’ तिंयां लागै सोभ खुशी मनाऊंदै। "
LUK,15,25,“पर तेऊओ ज़ेठअ शोहरू त खेचा लै नाठअ द और ज़ांऊं सह बापस घरा नेल़ पुजअ ता तेऊ का शुहणनअ गाज़ै-बाज़ै और नाच़दै लोगे छ़ेल़। 
LUK,15,26,तेऊ पुछ़अ एकी टैहलू का कि एथ किज़ै हुअ? 
LUK,15,27,"तेऊ टैहलू बोलअ, ‘तेरअ होछ़अ भाऊ आअ घरा लै फिरी और तेरै बाप्पू काटअ तेऊए राज़ी राम्बल़ै फिरी एछणें खुशी दी खुढै धाचअ द बडअ गाभू। किल्हैकि तेऊ भेटअ सह राज़ी राम्बल़अ बापस।’ "
LUK,15,28,“इहअ शूणीं करै आई तेऊ बडै शोहरू बडी भारी रोशै और तेऊओ निं भितरा लै डेऊणेओ मन बी किअ पर तेऊओ बाप्पू आअ बागा लै और सह लागअ तेऊ मनैंऊंदअ। 
LUK,15,29,"तेखअ बोलअ तेऊ आपणैं बाप्पू का, ‘भाल़, एतरी साला ओर्ही आसा हुंह तेरी सेऊआ-च़ाकरी करदअ लागअ द। मंऐं मनी तेरी सोभै गल्ला, तंऐं निं कधि मेरी तैणीं बाकरीओ होछ़अ ज़िहअ बच्च़अ बी दैनअ कि आपणैं साथी भाई संघै खुशी मनाऊं! "
LUK,15,30,पर ज़ांऊं अह तेरअ शोहरू ज़ुंणी तेरी सारी ज़ैदात बूरै कामां पिछ़ू खतम की और एभै आअ अह सोभ किछ़ बरैबाद करी करै घरा लै और तंऐं काटअ एऊ लै खुंढी धाचअ द बडी नसलिओ गाभू!’ 
LUK,15,31,"“तेऊए बाप्पू बोलअ तेऊ लै, ‘ओ शोहरूआ, तूह हआ धैल़ मुंह संघै और ज़ुंण बी मेरअ आसा सह आसा तेरअ ई। "
LUK,15,32,"पर एभै लोल़ी ती तंऐं बी खुशी मनाऊंईं, भाल़, तेरअ भाऊ गअ त मरी और अह हुअ ऐबै भी ज़िऊंदअ, अह त लुक्कअ द और ऐबै भेटअ अह भी।’” "
LUK,16,1,"तेखअ बोलअ ईशू च़ेल्लै का,  “एकी सेठो त एक भढारी, और लोगै लाअ तेऊ सम्हनै तेऊ भढारी लै इहअ दोश कि अह करा तेरी सारी ज़ैदात बरैबाद। "
LUK,16,2,"ता मालकै शादअ सह भढारी और तेऊ लै बोलअ, ‘लोगै भाल़ तेरै बारै कै बोलअ तंऐं लाऐ लोग ठगी? आपणैं भढारीए धैल़ीओ साब-कताब दै मुल्है और आजू निं तूह भढारी रही सकदअ।’ "
LUK,16,3,"“तेखअ लागअ सह भढारी इहअ सोठदअ, ‘ऐबै हुंह कै करूं? किल्हैकि मेरै मालकै लाअ हुंह ऐबै नोकरी का पोर्ही काढी, नां ता हुंह खेचै कदाल़ च़की सकदअ और भिख निं मांगी सकदअ तेते हणीं लोगा का शरम?’ "
LUK,16,4,"तेऊ सोठी एक तरकीब, ‘मुंह करनअ किज़ै इहअ कि ज़ेभै हुंह एऊ भढारीए नोकरी का दूर होए, तेभै लोग ता दैए मुल्है आपणैं घरै ज़ैगा।’ "
LUK,16,5,"“तेखअ शादै तेऊ आपणैं मालके दैणदार मांझ़ै सोभ ज़ण्हैं और तिन्नां हरेकी का पुछ़अ, ‘ताह मेरै मालको किज़ै आसा दैणा लै?’ "
LUK,16,6,"एकी बोलअ इहअ, ‘शौ मण तेल।’ तेऊ बोलअ इहअ, ‘आपणीं खात्तै-बही निंऊं और एथ लिख पज़ाह मण तेल।’ "
LUK,16,7,"“तेखअ पुछ़अ तेऊ दुजै का, ‘ताह किज़ै आसा दैणा लै?’ तेऊ बोलअ, ‘मुंह आसा शौ मण गिंहूं दैणा लै।’ तेऊ बोलअ तेऊ लै, ‘आपणीं खात्तै-बही निंईं करै लिख तेथ अशी मण गिंहूं।’ "
LUK,16,8,“तेऊ मालकै सराहअ सह पापी भढारी कि तेऊ किअ बडी च़लाकी संघै काम। किल्हैकि एऊ जुगे लोग आसा आपणैं ज़मानें लोगे रिती और बभारा दी धर्मीं लोगा का खास्सै च़लाक। 
LUK,16,9,"हुंह बोला तम्हां लै कि संसारे ज़ैदाता करै बणांआ आप्पू लै संघी-साथी। ताकि ज़ेभै तम्हैं एऊ संसारा का डेओए, ता तेभै परमेशर तम्हां सदा रहणैं आल़ै बसेरै लै निंए। "
LUK,16,10,“ज़ुंण थोल़ै का थोल़ै दी भरोस्सैमंद आसा सह हणअ खास्सै दी बी भरोस्सैमंद और ज़ुंण थोल़ै का थोल़ै दी बेईमान आसा सह आसा खास्सै दी बी बेईमान। 
LUK,16,11,तैहीता संसारे कमाई दी तम्हैं भरोस्सैमंद नांईं रहे ता तम्हां का स्वर्गो शुची ज़ैदात कुंणी लाई दैई? 
LUK,16,12,"ज़ै तम्हैं पराई ज़ैदाता दी भरोस्सैमंद नांईं रहे तै ज़ुंण थारअ आसा, सह कुंणी लाअ तम्हां लै दैई? "
LUK,16,13,"“कोहै टैहलू निं दूई मालके सेऊआ करी सकदअ, किल्हैकि एकी संघै ता डाहणीं तेऊ झ़ूरी और दुजै संघै डाहणीं तेऊ ज़ीद या एकी संघै रहणअ तेऊ मिली और दुजअ हणअ तेऊ लै नकाम्मअ। परमेशर और धन दुहीए निं तम्हैं कठा सेऊआ करी सकदै।” "
LUK,16,14,"फरीसी ज़ुंण लाल़च़ी तै, तिंयां लागै इना गल्ला शूणीं करै ठठै करदै। "
LUK,16,15,"ईशू बोलअ तिन्नां लै,  “मणछा सम्हनै ता बणां तम्हैं आपणैं आप शुचै धर्मीं। पर परमेशरा का आसा थोघ कि थारै दिलै किज़ै आसा, किल्हैकि ज़ुंण च़िज़ा-बस्तिए साबै मणछे आछी दी महान आसा, सह आसा परमेशरे आछी दी च़िल़्हखरी। "
LUK,16,16,"“बधान और परमेशरे गूर हुऐ युहन्ना तैणीं, और युहन्ना डुबकी दैणैं आल़े ज़मानैं ओर्ही एभै तैणीं रहै परमेशरे राज़ो खुशीए समादा खोज़दै, और हर कोई आसा लागअ द बडै छ़ेकै तेथ डेऊंदअ। "
LUK,16,17,सरग और पृथूई टल़णैं पर बधानो निं एक बिंदू बी टल़ी सकदअ। 
LUK,16,18,"“ज़ुंण आपणीं बेटल़ी छ़ाडी करै दुजी संघै बैह करा, सह करा कंज़रैई, और ज़ुंण बी तैहा छ़ाडी दी बेटल़ी संघै बैह करा, सह बी करा कंज़रैई। "
LUK,16,19,"“एक सेठ मणछ त, सह रहा त मलमले लाला रंगे झिकल़ै बान्हीं करै बडी आल-मस्ती दी। सह दैआ त धैल़ भोज़। "
LUK,16,20,"तेखअ त लाज़र नांओं एक गरीब दुखणैं करै भर्हुअ द मणछ, तेऊ दैआ तै लोग धैल़ तेऊ सेठे दुआरा सेटा पजैल़ी। "
LUK,16,21,"सह च़ाहा त कि तेऊ सेठे खाणैं-पिणैं का बच़अ द ज़ुठअ सह खाई करै आपणअ पेट भरी सके, कुत्तै बी एछा तै तेऊए देही दी पल़ै दै ज़खमा च़ाटदै। "
LUK,16,22,"“तेखअ हुअ इहअ कि सह गरीब मूंअ, और स्वर्ग दूतै निंयं सह संघा बशैल़अ सह आबरामा संघै। सह सेठ बी मूंअ और सह डाहअ लोगै दाबी। "
LUK,16,23,तेखअ पल़अ सह नरकै डेऊई करै दुखा दी और तेऊ भाल़अ आपणीं आछी करै उझै कि सह गरीब लाज़र आसा आबरामा संघै बेठअ द! 
LUK,16,24,"“तेऊ लाई आबरामा लै हाक्का कि हे पित्तर आबराम, मुल्है कर झींण। एऊ लाज़रा छ़ाड मुंह सेटा लै, कि अह आपणीं गुंठीए मुंडकी पाणीं दी भेऊई करै मेरी ज़िभ ठांढी करे, हुंह आसा लागअ द एसा आगी जैंदरी चाछल़दअ। "
LUK,16,25,"“पर आबरामै दैनअ तेऊ लै इहअ ज़बाब, ‘शोहरूआ आद फरेऊ, तूह आसा मुक्कअ द आपणीं ज़िन्दगी सोभै बधिया च़िज़ा भोगी और तिहअ ई लाज़रै आसा भोगी दी सोभ बूरी च़िज़ा। तैही भेटी एऊ इधी शांती और तूह आसा लागअ द इधी चाछल़दअ।’ "
LUK,16,26,"इना सोभी गल्ला छ़ाडी करै आसा हाम्हां और तम्हां मांझ़ै एक बडी भारी डुघी खाल़्ही बणांईं दी कि ज़ुंण इधा का पारा बाखा लै तम्हां सेटा लै एछणअ च़ाहे, तिंयां निं डेऊई सके, और नां ता पारा बाखा का कोई हाम्हां सेटा लै एछी सके। "
LUK,16,27,"“तेऊ सेठै बोलअ, ‘हे पित्तर आबराम, मेरी आसा ताखा एही अरज़ कि एऊ लाज़रा छ़ाड बापस मेरै बाप्पूए घरै। "
LUK,16,28,"किल्हैकि मेरै आसा पांज़ भाई, तिन्नां का खोज़णीं मुंह ईंयां सारी गल्ला, इहअ निं हआ कि तिंयां बी ऐहा नरके दुख दाह जैंदरी पल़े।’ "
LUK,16,29,"“आबरामै बोलअ तेऊ लै, ‘तिन्नां का आसा परमेशरे गूर मुसा दैनअ द बधान और परमेशरे गूरे शास्त्रे कताबा, तिंयां सका तिन्नां शूणीं।’ "
LUK,16,30,"“पर तेऊ बोलअ आबरामा लै इहअ कि नांईं, बाप्पू, ‘ज़ै कोई तिन्नां सेटा मरी करै बापस फिरे तै करनअ तिन्नां विश्वास।’ "
LUK,16,31,"“आबरामै बोलअ, ‘ज़ै कोई परमेशरे गूर मुसा खोज़ै दै बधाने और परमेशरे होरी गूरे नांईं शुणदै ता ज़ै मरी करै बी कुंण ज़िऊंदअ होए, तिन्नां निं तैबी सह मनणी।’” "
LUK,17,1,"तेखअ बोलअ ईशू आपणैं च़ेल्लै लै,  “परिक्षा रहा ज़िन्दगी दी एछदी लागी पर तेऊ मणछा लै एछणी खरी! ज़ुंण दुजै का बी पाप कराऊआ। "
LUK,17,2,ज़ुंण मुंह दी विश्वास करनै आल़ै का पाप कराऊआ तेऊ लै दैणीं परमेशरा सज़ा। च़ाऐ सह मणछ इना लान्हैं ज़िहअ किल्है निं होए। तेऊ लै हणअ त इहअ ठीक कि तेऊए गल़ै बडी टोल्ह बान्हीं करै पाणअ त सह समुंदरै शोटी। 
LUK,17,3,"होशा बाशा दी रहा, “ज़ै तेरअ साथी भाई पाप करे, तै दैऐ तेऊ नैरनीं ज़ै सह मन फरेओए, तै कर तेऊ माफ। "
LUK,17,4,"ज़ै पूरी धैल़ी सह साता बारी पाप करे, और साता ई बारी सह ताह सेटा फिरी करै माफी मांगे, ता तेऊ लै करै माफ।” "
LUK,17,5,"शधाणूं बोलअ प्रभू ईशू लै, “हाम्हां का खोज़ इहअ ज़ेता करै म्हारअ विश्वास पाक्कअ होए।” "
LUK,17,6,"प्रभू ईशू बोलअ तिन्नां लै इहअ,  “ज़ै तम्हां शाऊईए दाणैं बराबर बी विश्वास हंदअ, तै सका तै तम्हैं एऊ चिम्मूंए बूटा लै बोली कि ज़लैल़ै का पेछ़ुई करै लाग समुंदरै, थारी गल्ल मनणी ती एऊ। "
LUK,17,7,"“पर तम्हां मांझ़ै इहअ कुंण आसा, ज़सरअ टैहलू बल्द ज़ुंडा या भेडा च़राऊआ, और ज़ांऊं सह खेचा का काम-काज़ करी करै एछा ता तेऊ लै बोला इहअ कि तेभी बेश रोटी खांदअ? "
LUK,17,8,तेखअ इहअ निं बोले कि मुल्है बणांआ खाणां-पिणां लै और ज़ांऊं तैणीं हुंह खाई-पिई नांईं मुक्के तेभै तैणीं कर आपणीं कुछी गाची बान्हीं मेरअ टैहलू बणीं करै मेरी सेऊआ और तेखअ खाऐ तूह बी रोटी। 
LUK,17,9,"तेऊ कै आपणैं तेऊ टैहलूओ बडअ सान डाहंणअ कि ज़ुंण बी काम मंऐं बोलै, ईंयां किऐ एऊ सोभ? "
LUK,17,10,"“एऊ ई साबै मुक्का तम्हैं बी तिन्नां कामां करी ज़हा करना लै तम्हां लै हुकम आसा त दैनअ द, तेखअ बोलै इहअ कि हाम्हैं आसा नकाम्मैं टैहलू; कि ज़ुंण हाम्हां करनअ च़ाहिए त हाम्हैं किअ सह ई।” "
LUK,17,11,तेखअ हुअ इहअ कि येरुशलेम नगरी लै डेऊंदी बारी त ईशू लागअ द सामरी और गलील लाक्कै जैंदरे बाता डेऊंदअ। 
LUK,17,12,गराऊंए बाती डेऊंदी भेटै ईशू दस मणछ। तिन्नां ती कोल़्ह निखल़ी दी। ( ) 
LUK,17,13,"तिन्नैं कोल़्हे बमारी आल़ै मणछै पाई दूर खल़्हुई करै लैल़ा और बोलअ, “हे ईशू, हाम्हां लै कर झींण”। "
LUK,17,14,"ईशू तिन्नां भाल़ी करै बोलअ,  “डेओआ, मांदरै डेऊई करै एछा परोहिता का रहैऊई ताकि तिन्नां का थोघ लागे कि तम्हैं गऐ कोल़्हे बमारी का ठीक हई।” हांढदी-हांढदी गई तिंयां कोल़्हे बमारी का ठीक हई। ( ) "
LUK,17,15,"तेखअ तिन्नां मांझ़ै एकी मणछै ज़ांऊं भाल़अ सह गअ ठीक हई, तेऊ किअ ज़ोरै-ज़ोरै परमेशरे ज़ै-ज़ैकार और सह फिरअ ईशू सेटा लै बापस। "
LUK,17,16,तेऊ टेक्कअ ईशू सेटा माथअ और तेऊ मनअ बडअ भारी शूकर। सह मणछ त होरी ज़ातीओ सामरी लाक्कै का। 
LUK,17,17,"एता लै बोलअ ईशू,  “कै दस ज़ण्हैं निं हुऐ राम्बल़ै? तै तिंयां नौ ज़ण्हैं किधी आसा? "
LUK,17,18,"एऊ परदेसी छ़ाडी होर कोहै निं निखल़अ, ज़ुंण परमेशरे बड़ाई करदअ?” "
LUK,17,19,"तेखअ बोलअ ईशू तेऊ लै,  “उझ़ू, डेऊ, तेरै विश्वासै बच़ाऊअ तूह।” "
LUK,17,20,"ज़ांऊं फरीसी ईशू का पुछ़अ, “परमेशरो राज़ केभै एछणअ तेतो कै नछ़ैण हणअ?” ईशू दैनअ तिन्नां लै ज़बाब,  “परमेशरो राज़ निं प्रगटअ एछदअ। "
LUK,17,21,"लोग निं इहअ बोली सकदअ कि भाल़ा, इधी आसा, या तिधी आसा, किल्हैकि भाल़ा, परमेशरो राज़ आसा तम्हां मांझ़ै।” "
LUK,17,22,"तेखअ बोलअ ईशू आपणैं च़ेल्लै लै,  “इहै धैल़ै बी एछणैं, ज़हा दी तम्हां मुंह मणछे शोहरूए धैल़ी मांझ़ै एक धैल़ी च़ाहणीं भाल़णीं पर तम्हैं निं भाल़ी सकदै। "
LUK,17,23,"लोगा बोल़णअ तम्हां का कि भाल़ा, मसीहा आसा इधी या मसीहा आसा तिधी, पर तम्हैं डेओऐ आपणीं बाता, तिन्नां पिछ़ू डेऊई निं कबाता पेशी। "
LUK,17,24,"किल्हैकि ज़ेही बिज़ल़ी सरगै एकी बाखा निखल़ी करै दुजी बाखा च़मका, तिहअ भाल़णअ हुंह मणछो शोहरूओ सोभी स्वर्गा का पृथूई लै फिरी एछदअ बी। "
LUK,17,25,पर पैहलै आसा ज़रूरी कि सह बडअ भारी दुख ज़िरे और एऊ जुगे लोग तेऊ नकाम्मअ समझ़े। 
LUK,17,26,"“ज़िहअ म्हारै पित्तर नूहे ज़मानैं हुअ, तिहअ ई हणअ मुंह मणछे शोहरूओ फिरी एछणअ बी। ( ) "
LUK,17,27,"“ज़हा धैल़ी तैणीं नूह ज़हाज़ा दी नांईं बेठअ, तेभै तैणीं रहै लोग खांदै-पिंदै लागी, और तिन्नां मांझ़ै हआ तै शादी-बैह, और तेखअ हूऐ तिंयां पाणींए प्रल़या दी बरैबाद। "
LUK,17,28,"तेखअ ज़िहअ म्हारै पित्तर लूते ज़मानैं हुअ कि लोग रहै खांदै-पिंदै और लैण-दैण करदै, बूटा लांदै और घरा बणांदै। "
LUK,17,29,"पर ज़हा धैल़ी लूत सदोम नगरी का निखल़अ, तेसा धैल़ी बरशी सरगा का आग और गंधक और तेसा नगरीए सोभ लोग किऐ खतम। ( ) "
LUK,17,30,ठीक तिहअ ई हणअ तेभै बी ज़ेभै हुंह मणछो शोहरू एछणअ। 
LUK,17,31,"“तेसा धैल़ी ज़ुंण छ़ाप्परै होए, तिंयां निं घरा भितरा का किछ़ी गल्ला निंणे तैणीं उंधै होथी और नां घरा भितरा लै डेऊई करै बगत बरैबाद करी और तिहै ई ज़ुंण खेचै होए, तिंयां निं पिछ़ू फिरी। "
LUK,17,32,लूते लाल़ी डाहै आद।  ( ) 
LUK,17,33,"ज़ुंण आपणअ प्राण बच़ाऊंणअ च़ाहे, सह करा तेता बरैबाद और ज़ुंण आपणअ प्राण खोए तेऊ डाहंणअ सह ज़िऊंदअ। "
LUK,17,34,“हुंह खोज़ा तम्हां का कि तेसा राची हणैं लोग मांज़ै दी सुत्तै दै और तिन्नां मांझ़ै एक निंणअ और दुजअ छ़ुटणअ तिधी। 
LUK,17,35,"दूई बेटल़ी हणीं संघा लागी दी शिला दी पिशदी, एक च़कणीं उझै और दुजी छ़ाडणीं तिधी। "
LUK,17,36,"दूई मणछ हणैं खेचै, एक निंणअ और दुजअ छ़ाडणअ तिधी।” "
LUK,17,37,"इना गल्ला शूणीं तिन्नैं ईशू लै बोलअ, “हे प्रभू अह किधी हणअ?” ईशू बोलअ तिन्नां लै,  “ज़िधी ल्हासा आसा, तिधी हणीं गरली कठा।” ( ) "
LUK,18,1,"एकी धैल़ै खोज़अ ईशू आपणैं च़ेल्लै का उदाहरण इहअ समझ़ाऊंणा लै कि धैल़ करनी प्राथणां और हैअ निं छ़ाडणअ, "
LUK,18,2,“एकी नगरी रहा त एक न्यायी। सह नां परमेशरा का डरदअ त और नां कसा मणछे परबाह करदअ त। 
LUK,18,3,"“तेसा ई नगरी रहा ती एक बिधबा बी। सह बोला ती तेऊ सेटा एछी करै, ‘मेरअ फैंसलअ करी करै मुंह बच़ाऊ मेरै दुशमणा का।’ "
LUK,18,4,"कई धैल़ै तैणीं की तेऊ तेसरी गल्ला शूणीं नां शूणीं। पर खिरी किअ तेऊ आपणैं मनैं बच़ार, ‘एही ता निं हुंह परमेशरा का डरदअ और नां हुंह मणछे परबाह करदअ। "
LUK,18,5,"तैबी आणी एसा बिधबा बेटल़ी मुल्है अंतै, एसरअ फैंसलअ हुअ मुंह ऐबै करनअ, इहअ निं हआ कि अह घल़ी-घल़ी एछी डाहे धैल़ कांग लाई।’” "
LUK,18,6,"प्रभू ईशू बोलअ,  “शूणां, अह बेईमान न्यायी किज़ै बोला? "
LUK,18,7,परमेशर कै आपणैं छ़ांटै दै मणछो न्याय निं करी सकदअ? ज़ुंण राची धैल़ी तेऊए अरज़ दैंदै हआ लागै दै; तेऊ कै तिन्नें बारै देर लाई करी। 
LUK,18,8,"हुंह बोला तम्हां का, तेऊ करनअ तेभी तिन्नों न्याय; तैबी ज़ेभै हुंह मणछो शोहरू एछणअ, तेभै कै तेऊ पृथूई दी विश्वास भेटणअ?” "
LUK,18,9,"तेखअ खोज़अ ईशू कई लोगा लै उदाहरण ज़ुंण आपणैं आप्पू भरोस्सअ डाहा तै, कि हाम्हैं आसा धर्मीं, और होरी समझ़ा तै तिंयां नकाम्मअ, "
LUK,18,10,"“दूई मणछ तै, तिंयां नाठै मांदरै प्राथणां करदै। एक त फरीसी और दुजअ त कारै गराहणै आल़अ। "
LUK,18,11,"फरीसी लागअ खल़अ उझ़ुई करै आपणैं मनें एही प्राथणां करदअ, ‘हे परमेशर, हुंह करा तेरअ शूकर कि हुंह निं इना होरी मणछा ज़िहअ बूरअ आथी, नां इना च़ोरी और घात करनै आल़अ आथी, नां हुंह इना कंज़रै लोगा ज़िहअ आथी। नां हुंह एऊ कारै गराहणै आल़अ आथी ज़ुंण लोगा का च़लाकी करै लुटा। "
LUK,18,12,हुंह करा हबते दूई बारी ब्रत और आपणीं सारी कमाईओ दसुअ हेस्सअ बी दैआ हुंह तेरै मांदरै।’ 
LUK,18,13,"“पर तेऊ कारै गराहणै आल़ै निं दूर खल़्हुई करै स्वर्गा बाखा भाल़णअ बी च़ाहअ, तेऊ बोलअ आपणीं हीक पटाकी प्राशत करी करै, ‘हे परमेशर हुंह आसा पापी मुल्है कर झींण।’ ( ) "
LUK,18,14,"“हुंह बोला तम्हां लै इहअ कि सह दुजअ निं पर अहैई कारै गराहणै आल़अ मणछ नाठअ धर्मीं बणीं करै आपणैं घरा लै। किल्हैकि ज़ुंण बी आप्पू बडअ समझ़े, सह करनअ होछ़अ और ज़ुंण आप्पू होछ़अ समझ़े, सह करनअ बडअ।” "
LUK,18,15,तेखअ लागै लोग आपणैं लान्हैं बी ईशू सेटा लै आणदै कि ईशू तिन्नां दी आपणअ हाथ डाही करै बर्गत दैऐ; और च़ेल्लै लागै तिन्नां नैरदै कि इहअ निं करा। 
LUK,18,16,"ईशू बोलअ तिंयां शोहरू आप्पू सेटा शादी करै,  “इना दैआ मुंह सेटा लै एछणैं, इना निं रोक्का आथी। किल्हैकि इना लान्हैं ज़िहै लोगो ई आसा परमेशरो राज़। "
LUK,18,17,"हुंह खोज़ा तम्हां का सत्त कि ज़ुंण बी परमेशरे राज़ा इना शोहरू ज़िहअ ग्रैहण निं करे, सह निं तेथ कधि डेऊई सकदअ।” "
LUK,18,18,"एकी हाकमै पुछ़अ ईशू का इहअ, “हे भलै गूरू, सदा रहणैं आल़ी ज़िन्दगी पाणा लै मुंह किज़ै लागणअ करनअ?” "
LUK,18,19,"ईशू बोलअ तेऊ लै,  “तूह मुल्है भलअ किल्है बोला? परमेशरा सुआई निं होर कोहै बी भलअ आथी। "
LUK,18,20,"तूह इना हुकमा ता ज़ाणा होए कि हत्या निं करनी, कंज़रै निं हणअ, च़ोरी निं करनी, झ़ुठी गवाही निं दैणीं और आपणैं आम्मां-बाप्पूए करनी सेऊआ-च़ाकरी।” "
LUK,18,21,"तेऊ मणछै बोलअ ईशू लै, “इना गल्ला मना हुंह होछ़ी उझै!” "
LUK,18,22,"इहअ शूणीं बोलअ ईशू तेऊ लै,  “ताह दी आसा अज़ी बी एकी गल्ले कामीं! आपणअ सोभ किछ़ बेच़ी करै दै दुखी दल़िदरा लै बांडी और ताह भेटणअ एते बदल़ै स्वर्गे धन; और आप्पू एछ मुंह पिछ़ू।” "
LUK,18,23,"सह सरदार हुअ इहअ शूणीं करै बडअ भारी दुखी, किल्हैकि सह त बडअ भारी सेठ। "
LUK,18,24,"ईशू बोलअ तेऊ भाल़ी करै,  “सेठा मणछो आसा परमेशरे राज़ा दी डेऊणअ कठण। "
LUK,18,25,परमेशरे राज़ा दी सेठा मणछो डेऊणैं का आसा ऊँटो सिऊंणीए पाशी बाती डेऊणअ सान।” 
LUK,18,26,"तेखअ बोलअ तिन्नैं होरी ज़ुंण तिधी शूणैं तै लागै, “एऊ साबै निं च़ाल्लअ कोहिओ उद्धार हई या तै कुंण सका स्वर्गै डेऊई?” "
LUK,18,27,"ईशू बोलअ तिन्नां लै,  “ज़ुंण मणछे भलै नांईं हई सकदअ, सह सका परमेशरे भलै हई।” "
LUK,18,28,"तेखअ बोलअ पतरसै ईशू लै, “भाल़, हाम्हैं आसा गऐ दै आपणअ घर बण छ़ाडी ताह पिछ़ू एछी।” "
LUK,18,29,"ईशू बोलअ तिन्नां लै इहअ,  “हुंह खोज़ा तम्हां का सत्त कि ज़ुंण परमेशरे राज़ा लै आपणअ घर-बण, भाई-बैहण, आम्मां-बाप्पू या बेटल़ी-माठै छ़ाडे, "
LUK,18,30,एऊ जुगै ता भेटणअ तिन्नां कई गुणा खास्सअ और आजू एछणैं आल़ै जुगै भेटणीं सदा रहणैं आल़ी ज़िन्दगी।” 
LUK,18,31,"तेखअ निंयैं तेऊ आपणैं बारा च़ेल्लै आप्पू संघा और तेखअ लागअ तिन्नां लै बोलदअ,  “भाल़ा, हाम्हैं च़ाल्लै येरुशलेम नगरी लै और मुंह मणछे शोहरू लै हणीं परमेशरे गूरै बोली दी सारी गल्ला पूरी। "
LUK,18,32,किल्हैकि हुंह दैणअ होरी ज़ातीए हाथै। तिन्नां करनअ मेरअ ठठअ मखौल करी करै बेइज़ती और मुल्है पाणअ तिन्नां थुकी। 
LUK,18,33,हुंह च़िकणअ तिन्नां कोल़ै करै और खिरी पाणअ मारी। पर हुंह हणअ चिऊथै धैल़ै ज़िऊंदअ।” 
LUK,18,34,"पर तिन्नैं निं इना गल्ला मांझ़ै एक गल्ल बी समझ़ी और अह गल्ल रही तिन्नां का गुप्त। ज़िहअ ईशू बोलअ, सह निं तिन्नें समझ़ा दी आअ। "
LUK,18,35,"ज़ांऊं ईशू येरिहो नगरी नेल़ पुजअ, ता एक कांणअ त बाते बाढै भिख मांगदअ बेठअ द। "
LUK,18,36,"सह लागअ लोगे हांढणें छ़ेल़ा शूणीं पुछ़दअ, “एथ किज़ै हुअ?” "
LUK,18,37,"तिन्नैं खोज़अ, “नासरत नगरीओ ईशू आसा लागअ द एसा बाता डेऊंदअ।” "
LUK,18,38,"तेखअ तेऊ कांणै मणछै पाई हाक, “हे ईशू, राज़ै दाबेदे लुआद, मुल्है कर झींण।” "
LUK,18,39,"ज़ुंण आजू तै हांढदै लागै दै तिंयां लागै तेऊ नैरदै कि च़ुप्पी रह। पर सह लागअ होर बी ज़ोरै-ज़ोरै लैल़ा लांदअ, “हे राज़ै दाबेदे लुआद ईशू, मुल्है कर झींण।” "
LUK,18,40,"तेखअ दैनअ ईशू खल़ै उझ़ुई करै हुकम,  “एऊ कांणै मणछा आणा ओर्ही मुंह सेटा लै।” ज़ांऊं सह कांणअ नेल़ आअ ता ईशू तेऊ का पुछ़अ, "
LUK,18,41,"“तूह किज़ै च़ाहा कि हुंह ताल्है करूं?” तेऊ बोलअ, “हे प्रभू, मुखा लोल़ी आछी का शुझुअ।” "
LUK,18,42,"ईशू बोलअ तेऊ लै,  “भाल़अ लाग, तेरै विश्वासै हेरअ तूह बच़ाऊई।” "
LUK,18,43,तेऊ मणछा का लागअ तेभी शुझदअ और परमेशरो शूकर करदी नाठअ सह ईशू संघा और सोभी लोगै बी की एता भाल़ी करै परमेशरे ज़ै-ज़ैकार। 
LUK,19,1,ईशू पुजअ येरिहो नगरी। 
LUK,19,2,"तिधी त एक जक्कई नांओं मणछ, सह त कारै गराहणै आल़ैओ सरदार और सह त सेठ बी। "
LUK,19,3,"सह च़ाहा त ईशू हेरनअ कि कुंण आसा? पर खास्सै लोगे जेल्ह-मरेल्ही जैंदरी निं पिछ़ू का सह भाल़ी सकदअ त, किल्हैकि सह त बाऊंणूं। "
LUK,19,4,"सह ठुर्हअ ईशू भाल़अ आजू और सह उखल़अ एक फेडूए बूटा दी, तेऊ का आसा त थोघ कि ईशू एछणअ एसी बाती। "
LUK,19,5,"ज़ांऊं ईशू तेसा ज़ैगा पुजअ ता ईशू भाल़अ उझै बाखा लै और तेऊ लै बोलअ,  “हे जक्कई, उंधै होथ आझ़ रहणअ मुंह तेरै घरै पाहुंणैं ज़रूरी।” "
LUK,19,6,सह होथअ तेभी उंधै और तेऊ बडी खुशी संघै ईशू निंयं आपणैं घरा लै। 
LUK,19,7,"एता भाल़ी लागै सोभ लोग निंदा करदै, “अह ता एकी पापी मणछे घरै बेठअ!” "
LUK,19,8,"ज़ांऊं तिंयां रोटी खांदै तै बेठै दै, जक्कई उझ़ुअ खल़अ और तेऊ बोलअ ईशू लै हाथ ज़ोल़ी करै, “हे प्रभू, हेर मंऐं लाई आपणीं आधी ज़ैदात दुखी दल़िदरा गरीबा लै दैई, और ज़ै मंऐं कसरअ बेईमानी करै लुटअ बी होए, सह दैणअ मुंह च़ौगणअ बापस फरेऊई।” ( ) "
LUK,19,9,"तेखअ बोलअ ईशू तेऊ लै,  “आझ़ आअ एऊ घरै उद्धार, ऐबै आसा अह बी आबरामे खांनदानी का। "
LUK,19,10,किल्हैकि हुंह मणछो शोहरू आसा शोठुऐ दै लोल़अ और तिन्नों उद्धार करदअ आअ द।” ( ) 
LUK,19,11,ज़ांऊं तिंयां इना गल्ला शूणैं तै लागै दै ता ईशू खोज़अ तिन्नां का एक उदाहरण एते तैणीं कि तिंयां तै येरुशलेम नगरी नेल़ और तिंयां समझ़ा तै कि परमेशरो राज़ हणअ एभी प्रगट। 
LUK,19,12,"तेखअ बोलअ ईशू,  “एक सेठ मणछ नाठअ दूर देशा लै कि राज़ पद लई करै बापस फिरी एछे। "
LUK,19,13,"तेऊ शादै आपणैं टैहलू मांझ़ै दस ज़ण्हैं। तेखअ दैनी तिन्नां मांझ़ै हरेकी लै सुन्नें सिक्कै करै भरी दस थैली बांडी, संघा बोलअ तिन्नां लै इहअ कि मेरै बापस फिरनें तैणीं करै लैण-दैण करै ढबै खटे। "
LUK,19,14,"पर तेऊए नगरी रहणैं आल़ै करा तै तेऊ संघै ज़ीद। तिन्नैं दैनअ तेऊ डेऊई करै पिछ़ू दूत छ़ाडी करै इहअ समाद, ‘हाम्हैं निं च़ाहंदै कि अह हाम्हां प्रैंदै राज़ करे।’ "
LUK,19,15,“पर ज़ांऊं सह राज़ पद लई करै बापस फिरअ ता इहअ हुअ कि तेऊ आपणैं टैहलू ज़हा का तिंयां मोहरा दैनी ती तिंयां आप्पू सेटा शादै। ताकि इहअ थोघ लागे कि तिन्नैं लैण-दैण करी करै कै खटअ। 
LUK,19,16,"एक टैहलू आअ तेऊ सेटा लै और बोलअ, ‘हे मालक, ज़ुंण तंऐं मुखा सुन्नें सिक्कै करै भरी दी थैली दैनी ती, तेता करै खटी मंऐं दस होर।’ "
LUK,19,17,"“तेऊ मालकै बोलअ, ‘हुंह आसा ताल्है खुश तंऐं की सोभै गल्ला ठीक। तूह आसा सोभी का भरोस्सैमंद टैहलू। किल्हैकि तंऐं की थोल़ी गल्ले बधिया हेर-सभाल़। ऐबै बणांणअ मुंह तूह दसा गराऊंओ मुखिय।’ "
LUK,19,18,"“तेखअ बोलअ दुजै, ‘हे मालक, ज़ुंण तंऐं मुखा सुन्नैं सिक्कै करै भरी दी थैली दैनी ती, तेता करै खटी मंऐं पांज़ होर।’ "
LUK,19,19,"तेऊ मालकै बोलअ तेऊ लै, ‘शाबाश, तुबी कर पांज़ा गराऊंआं दी राज़।’ "
LUK,19,20,"“पर चिऊथै बोलअ इहअ, ‘हे मालक, भाल़, ज़ुंण तंऐं मुखा सुन्नें सिक्कै करै भरी दी थैली दैनी ती, सह आसा इधी भाल़, अह आसा डाही दी मंऐं गांठल़ी दी बान्हीं। "
LUK,19,21,किल्हैकि मुंह लागा ताखा डौर कि तूह आसा इहअ काठअ मणछ कि ज़ुंण तंऐं निं आथी डाहअ द तेता बी च़का तूह और ज़ुंण तंऐं नांईं बऊअ तूह लऊआ तेता बी।’ 
LUK,19,22,"“तेखअ बोलअ मालकै तेऊ लै, ‘हे कदुष्ट टैहलू, ताल्है लाआ हुंह तेरै ई मुंहां का दोश। ज़ै ताखा थोघ त कि हुंह आसा काठअ मणछ। ज़ुंण मंऐं नांईं डाहअ तेऊ च़का हुंह और ज़ुंण मंऐं नांईं बऊअ तेऊ लऊआ हुंह। "
LUK,19,23,तै तंऐं मेरै ढबै कसा लै बैज़ा करै किल्है निं दैनै ताकि हुंह तिन्नां बैज़ा सुत्ता संघी ता लंदअ बापस?’ 
LUK,19,24,"“तेखअ ज़ुंण लोग तिधी नेल़ आसा तै खल़्हुऐ दै तेऊ मालकै बोलअ तिन्नां लै, ‘एऊ का मांगा तेसा सुन्नें सिक्कै करै भरी दी थैली ओर्ही, संघा दैआ तेता तेऊ लै ज़हा का दस आसा।’ "
LUK,19,25,"“तिन्नैं बोलअ, ‘हे मालक, एऊ का ता सुन्नें सिक्कै करै भरी दी दस थैली पैहलै ई का आसा!’ "
LUK,19,26,"“मालकै बोलअ इहअ, ‘हुंह बोला तम्हां लै कि सह हेरेक मणछ, ज़ुंण तेऊ का आसा, सह तेता करै बधिया बर्ताअ करी ज़ाणें तेऊ लै दैणअ होर और ज़ेतरी तेऊ ज़रुरत आसा तेऊ का हणअ तेता का खास्सअ। ज़ुंणी मणछै बधिया बर्ताअ नांईं किअ; तेऊ का मांगणअ सह बी पोर्ही ज़ुंण धख ज़िहअ तेऊ का होए बी "
LUK,19,27,"पर मेरै दुशमणा का ज़ुंण इहअ नांईं च़ाहंदै तै कि हुंह तिन्नां प्रैंदै राज़ करूं, तिन्नां आणा मुंह सेटा लै और तिन्नां पाआ मारी।’” "
LUK,19,28,इना गल्ला खोज़ी करै लागअ ईशू च़ेल्लै का आजू-आजू येरुशलेम नगरी लै हांढदअ। 
LUK,19,29,"तिंयां पुजै जैतून नांओंए धारा दी बेतफगे और बेतनियाह गराऊंआं सेटा। ता तेऊ छ़ाडै आपणैं च़ेल्लै मांझ़ै दूई ज़ण्हैं गराऊंआं लै। तेऊ बोलअ तिन्नां लै इहअ, "
LUK,19,30,“पार सम्हनें नगरी लै डेओआ। तिधी पुजधी एक गाधू भेटणअ तम्हां बान्हअ द ज़ेथ प्रैंदै कधि कुंण बेठअ निं आथी। तेऊ आणा खोल्ही करै। 
LUK,19,31,"ज़ै तम्हां का कुंण पुछ़ै कि किल्है लाअ अह खोल्ही, तै बोलै इहअ कि प्रभू आसा एऊए ज़रुरत।” "
LUK,19,32,ज़ुंण ईशू नगरी लै छ़ाडै तै तिन्नैं किअ तिहअ ई ज़िहअ-ज़िहअ ईशू तिन्नां लै बोलअ त। 
LUK,19,33,"ज़ांऊं गाधू खोल्हदै तै लागै दै; ता तेऊए मालकै तिन्नां लै बोलअ, “तम्हैं किल्है आसा लागै दै एऊ खोल्हदै?” "
LUK,19,34,"तिन्नैं बोलअ, “प्रभू आसा एऊओ किज़ै काम।” "
LUK,19,35,तिन्नैं बी सह गाधू ईशू सेटा लै आणअ और आपणैं झिकल़ै पाऐ तेऊ गाधू प्रैंदै संघा हुअ ईशू तेऊ गाधू प्रैंदै शुंआर। 
LUK,19,36,ज़ांऊं सह हांढदअ लागअ ता लोगै छ़ैऐ आपणैं झिकल़ै तेऊ आजू बाता। ( ) 
LUK,19,37,"ज़ांऊं ईशू नेल़ ज़िहअ जैतून धारे ढलाना दी पुजअ ता च़ेल्ले सारी मंडल़ी तिन्नां शगतीए काम ज़ुंण तिन्नैं भाल़ै तै, तिन्नां आद करी करै बडी खुशी-खुशी किअ परमेशरो ज़ै-ज़ैकार "
LUK,19,38,"तिंयां तै इहअ बोलदै लागै दै, ( ) “परमेशर दैआ तेऊ राज़ै लै बर्गत ज़ुंण तेऊए नांओंऐं एछा, स्वर्गै शांती और सरगै लोल़ी परमेशरे महिमां हुई।” "
LUK,19,39,"तेखअ लोगे झाल़ै मांझ़ा का लागै कई फरीसी बोलदै, “हे गूरू इना च़ेल्लै दै नैरनीं।” "
LUK,19,40,"ईशू दैनअ तिन्नां लै ज़बाब,  “ज़ै ईंयां च़ुप्पी रहै ता पात्थरा पाणीं मेरी ज़ै-ज़ैकार करना लै लैल़ा।” "
LUK,19,41,ज़ांऊं ईशू येरुशलेम नगरी नेल़ पुजअ ता नगरी भाल़ी पाई ईशू लेरा। 
LUK,19,42,"तेखअ बोलअ ईशू,  “भलअ हणअ त इहअ, हाँ, ताखा एसा धैल़ी शांतीए गल्लो थोघ लागदअ। पर ऐबै गई तिंयां तेरी आछी सेटा का लुक्की। ( ) "
LUK,19,43,“किल्हैकि तिंयां धैल़ी बी एछणी ताल्है कि तेरै दुशमणा गोटणअ तूह फेर-फिरदअ और तूह घेपणअ च़ऊ बाखा। 
LUK,19,44,तिन्नां करनी सारी दुआली ढोल़ी करै बरैबाद। तिन्नां करनै तूह और तेरै शोहरू-माठै खतम। ज़ै पात्थर प्रैंदै पात्थर बी होए टेक्कअ द सह बी पाणअ तिन्नां ढोल़ी। इहअ हणअ तै कि तंऐं निं सह मोक्कअ बछ़ैणअ ज़ेभै परमेशर ताह बच़ाऊंदअ आअ त।” 
LUK,19,45,तेखअ ईशू मांदरै नाठअ और तिन्नां बेच़णैं आल़ै लागअ बागा लै काढदअ। 
LUK,19,46,"ईशू बोलअ तिन्नां लै,  “शास्त्रा दी आसा लिखअ द, ‘मेरअ मांदर हणअ प्राथणां करनैओ घर।’ पर तम्हैं आसा डाही दी अह ज़ेही च़ोरा-डाकुए लुक्की रहणें ज़ैगा बणांईं दी।” ( ) "
LUK,19,47,ईशू रहअ धैल़ मांदरै शिक्षा दैंदअ लागी। पर प्रधान परोहित और शास्त्री और लोगे प्रधान लागै ईशू मारनें मोक्कै लोल़ै। 
LUK,19,48,पर तिंयां निं कोई बी तरिकै करै मारी सकै। किल्हैकि लोग शूणां तै ईशूए गल्ला बडै भारी च़ाऊआ करै। 
LUK,20,1,"एकी धैल़ी हुअ इहअ कि ज़ांऊं ईशू मांदरै लोगा लै शिक्षा दैंदअ और खुशीए समादा खोज़दअ त लागअ द, ता तिधी नेल़ एछी खल़्हुऐ प्रधान परोहित, शास्त्री और तिन्नें मुखियै। "
LUK,20,2,"तिंयां लागै बोलदै, “हाम्हां का खोज़ इहअ कि ताह इना कामां करनैओ किज़ै हक आसा और सह कुंण आसा, ज़ुंणी ताल्है हक आसा दैनअ द?” "
LUK,20,3,"ईशू बोलअ तिन्नां लै,  “हुंबी पुछ़ा तम्हां का एक सुआल, तम्हैं खोज़ा मुखा इहअ "
LUK,20,4,युहन्ने डुबकी कसा बाखा का ती? स्वर्गा बाखा का कि संसारे मणछा बाखा का?” 
LUK,20,5,"तिंयां लागै तेखअ आप्पू मांझ़ै इहै हठल़दै, “ज़ै हाम्हैं इहअ बोले कि स्वर्गा का, तै एऊ बोल़णअ हाम्हां लै इहअ कि तै तम्हैं तेऊओ विश्वास किल्है निं किअ? "
LUK,20,6,"और ज़ै हाम्हैं बोले कि मणछा बाखा का, ता लोगा मारनै हाम्हैं पात्थरा करै, किल्हैकि तिंयां मना इहअ कि युहन्ना आसा त परमेशरो गूर।” "
LUK,20,7,"तिन्नैं बोलअ ईशू लै इहअ, “हाम्हां का निं थोघै कि युहन्ना कसा का भेटअ तेतो हक।” "
LUK,20,8,"ईशू दैनअ तिन्नां लै ज़बाब,  “तम्हैं निं मेरी सुआलो ज़बाब दैनअ आथी! हुंबी निं तम्हां लै एसा गल्ला खोज़दअ कि मुल्है हिझ़ इना कामां करनैओ हक कुंणी दैनअ।” "
LUK,20,9,"तेखअ खोज़अ ईशू लोगा का एक उदाहरण,  “एकी मणछै लाअ अंगूरो बगिच़अ। तेखअ डाहअ सह बगिच़अ होरी ज़िम्मींदारा का ठेकै दी दैई और आप्पू नाठअ परदेसा लै। ( ) "
LUK,20,10,“तेखअ हुअ खास्सै धैल़ै बाद इहअ कि तेऊ छ़ाडअ आपणअ एक टैहलू तिन्नां सेटा लै कि अंगूरे बगिच़ेए साला बाद हुई कमाई मांझ़ै तेऊओ हेस्सअ दैआ ओर्ही। पर तिन्नैं पाअ सह च़िकी और सह फिरअ बापस। 
LUK,20,11,"तेखअ छ़ाडअ तेऊ तिन्नां सेटा लै एक होर टैहलू, पर सह बी छ़ाडअ तिन्नैं च़िकी मारी बेइज़ती करी करै बापस रित्तै हाथै। "
LUK,20,12,"तेखअ छ़ाडअ तेऊ चिऊथअ और सह बी किअ तिन्नैं घायल, तेखअ दरल़ाऊअ तिधा का। "
LUK,20,13,"“खिरी सोठअ अंगूरे बगिच़ेए मालकै इहअ, ‘ऐबै हुंह कै करूं?’ ऐबै छ़ाडणअ मुंह आपणअ शोहरू ज़हा संघै हुंह खास्सी झ़ूरी करा तेऊओ अदर ता हेरे तिंयां करी। "
LUK,20,14,"“ज़ांऊं तिन्नैं ज़िम्मींदारै भाल़अ कि तेऊओ शोहरू आअ ता तिन्नैं किअ आप्पू मांझ़ै बच़ार, ‘अह आसा तेऊए लुआद, एछा अह पाणअ हाम्हां मारी और बादा का हणीं सारी ज़ैदात म्हारी।’ "
LUK,20,15,तिन्नैं बी काढअ सह अंगूरे बगिच़ै का बागै और सह पाअ मारी। ऐबै सोठा तम्हैं कि अंगूरे बगिच़ेए मालका तिन्नां संघै कै करनअ? 
LUK,20,16,"तेऊ एछणअ और तिंयां ज़िम्मींदार करनै तेऊ खतम और अंगूरो बगिच़अ दैणअ तिन्नां होरी का।” इहअ शूणीं करै तिन्नैं बोलअ, “परमेशर निं इहअ करे।” "
LUK,20,17,"ईशू बोलअ तिन्नां बाखा भाल़ी करै,  “तै अह कै आसा शास्त्रा दी लिखअ द, ( ) ‘ज़ुंण पात्थर राज़ मिस्त्री नकाम्मअ समझ़अ त, सह ई बणांईं कूणींए ज़ान।’ "
LUK,20,18,"“ज़ुंण एसा ज़ानीं प्रैंदै पल़े, तेऊए हणीं छ़णीं-छ़णीं और ज़हा प्रैंदै अह ज़ान पल़े तेऊओ हणअ च़ूर।” ( ) "
LUK,20,19,"शास्त्री और प्रधान परोहितै च़ाहअ ईशू ढाकणअ किल्हैकि तिंयां गऐ समझ़ी कि अह उदाहरण बोलअ एऊ हाम्हां लै, पर तिंयां डरै तिधी लोगा का। "
LUK,20,20,"पर तिंयां रहै ईशू लै ताखुई और तेऊ पिछ़ू लाऐ भेद लणै आल़ै धर्मीं मणछे भेश बणांईं करै, ताकि तेऊए कोई नां कोई गलती ढाके; और तेऊ हाम्हैं मुखिये हाथै दैई सके। "
LUK,20,21,"तिन्नैं पुछ़अ ईशू का, “हे गूरू, हाम्हां का आसा थोघ कि तूह आसा शुचअ और सखाऊआ बी शुचअ, और कसा संघै भेदभाब बी निं करदअ, परमेशरा सेटा डेऊणे बात खोज़ा तूह सत्ता दी।” "
LUK,20,22,ऐबै खोज़ तूह इहअ कि म्हारअ माहा राज़ै लै कारअ दैणअ राम्बल़ी गल्ल आसा कि माल़ी? 
LUK,20,23,"पर ईशू हेरी तिन्नें दिलो कपट समझ़ी और तिन्नां लै बोलअ,  “रोम राज़ो एक सिक्कअ रहैऊआ मुखा। "
LUK,20,24,"एथ दी कसरी मुर्ति और नांअ आसा?” तिन्नैं बोलअ, “माहा राज़ैओ।” "
LUK,20,25,"ईशू बोलअ तिन्नां लै,  “ज़ुंण माहा राज़ैओ आसा, तेऊ दैआ माहा राज़ै लै और ज़ुंण आसा परमेशरो तेऊ दैआ परमेशरा लै।” "
LUK,20,26,तिंयां निं लोगे सम्हनै तेसा गल्ला ढाकी सकै पर तिंयां हुऐ तेऊए ज़बाबा शूणीं रहैन और तिंयां रहै च़ुप्पी। 
LUK,20,27,तेखअ सदुकी ज़ुंण इहअ बोला कि मूंऐं दै का ज़िऊंदअ हणअ निं किधी आथी और तिन्नां मांझ़ै कई आऐ ईशू सेटा लै और पुछ़अ कि 
LUK,20,28,"“हे गूरू, परमेशरे गूरै मुसा आसा हाम्हां लै इहअ लिखअ द कि, ज़ै कसरअ भाई आपणीं लाल़ी रहंदी बाझ़ी लान्हैं हई मरे, ता तेऊओ दुजअ भाई करै तेसा संघै बैह और आपणैं भाई लै करै लुआद पैईदा। ( ) "
LUK,20,29,“ता एकी ज़ैगा तै सात भाई और पैहलअ भाई मूंअ बैह करी करै और तेऊए निं कोई बी लुआद हूई। 
LUK,20,30,इहअ करै दुजै और चिऊथै बी किअ तेसा संघै ई बैह। 
LUK,20,31,इहअ करै तिंयां सात भाई मूंऐं बाझ़ी लुआद पैईदा करी। 
LUK,20,32,खिरी तिन्नां सोभी का पिछ़ू मूंईं सह बेटल़ी बी। 
LUK,20,33,"ता, ऐबै ज़ेभै सह भी ज़िऊंदी हणीं ता सह कसरी बेटल़ी हणीं? किल्हैकि सह ता पैहलै साता ज़ण्हे बेटल़ी ती।” "
LUK,20,34,"ईशू बोलअ तिन्नां लै,  “एऊ जुगे मणछ ता करा बैह शादी "
LUK,20,35,"पर ज़ुंण तेता जोगी होए, कि तेऊ जुगै तिन्नां मरी करै भी ज़िऊंणअ भेटे, तिन्नें निं बैह शादी हणीं। "
LUK,20,36,"नां ता तिंयां भी मरनै, तिंयां हणैं स्वर्ग दूता ज़िहै, और ज़िऊंदै हणें आल़ी लुआद हई करै हणैं तिंयां परमेशरे लुआद। "
LUK,20,37,"“परमेशरे गूरै मुसा आसा ज़ल़दै झ़ाकल़ा आल़ी कथैया दी अह गल्ल प्रगट की दी कि मूंऐं दै हआ ज़िऊंदै। सह बोला प्रभू लै, ‘हुंह आसा तेरै पित्तर आबराम, इसहाक और याकूबो परमेशर।’ ( ) "
LUK,20,38,परमेशर निं मुल्दैओ आथी पर सह आसा ज़िऊंदैओ परमेशर। किल्हैकि तेऊ लै आसा सोभै ज़िऊंदै।”  
LUK,20,39,"इहअ शूणीं तिन्नां शास्त्री मांझ़ा का कई ज़ण्हैं बोलअ इहअ, “हे गूरू, तंऐं बोलअ ठीक।” "
LUK,20,40,तेखअ निं तिन्नां कोही बी तेऊ का पुछ़णें हिम्मत हुई। 
LUK,20,41,"ईशू पुछ़अ तिन्नां का सुआल,  “मसीहा लै दाबेद राज़ैओ शोहरू किल्है बोला? "
LUK,20,42,"राज़अ दाबेद बोला आप्पै भज़ने कताबा दी इहअ, ‘प्रभू बोलअ मेरै प्रभू का, मेरै दैहणै बेश, "
LUK,20,43,ज़ेभै तैणीं कि हुंह तेरै दुशमणा तेरै खूरा हेठै निं करूं।’ 
LUK,20,44,"“राज़अ दाबेद ता तेऊ लै प्रभू बोला, तै सह तेऊओ शोहरू किहअ करै हुअ?” "
LUK,20,45,"ज़ांऊं सोभ लोग तै शुणदै लागै दै ता ईशू बोलअ आपणैं च़ेल्लै का, "
LUK,20,46,"“इना शास्त्री का रहै चतैन, ज़ुंणी ईंयां लोगा रहैऊंणा लै लाम्मै च़ोल़ै हआ बान्हैं दै। कि तिंयां किहै महान आसा। ईंयां च़ाहा कि लोगै लोल़ी तिन्नां सेटा हाथ ज़ोल़ै। आराधना कोठी दी लोल़ी इना खास-खास ज़ैगा बेशणा लै, धामा दी च़ाहा तिंयां ज़ुदै ज़िहै खास ज़ैगा बेशणअ। "
LUK,20,47,ईंयां लुटा च़लाकी करै बिधबा बेटल़ीए घर। होरी का रहैऊंणा लै फिरा ईंयां खास्सी घल़ी प्राथणां करदै। इना लै भेटणीं सोभी का खास्सी सज़ा।” 
LUK,21,1,ईशू भाल़ै मांदरे भढारा दी पाअ बडै-बडै सेठ मणछै आपणैं साबै बडअ भारी दान। 
LUK,21,2,और ईशू भाल़ी एक गरीब बिधबा बी तेथ दूई चाम्बे सिक्कै पांदी। 
LUK,21,3,"तेखअ बोलअ ईशू आपणैं च़ेल्लै का,  “हुंह खोज़ा तम्हां का सत्त कि एसा गरीब बिधबा बेटल़ी दैनअ होरी सोभी सेठ लोगा का खास्सअ दान। "
LUK,21,4,किल्हैकि सोभी दैनअ आपणैं खास्सै का थोल़अ ज़िहअ। पर एसा का त थोल़अ ज़िहअ और एसा पाई आपणीं सारी कमाई दान करी।” 
LUK,21,5,"तेऊए च़ेल्लै मांझ़ै बोलअ कई इहअ, “अह मांदर भाल़ किहै बडै-बडै शोभलै पात्थरा करै आसा बणांअ द और शोभली च़िज़ा करै सज़ाऊअ द।” ता ईशू बोलअ, "
LUK,21,6,"“इहै धैल़ै बी एछणैं, ज़ेभै ईंयां ज़ुंण बी तम्हैं इधी भाल़ा, ज़ै इधी पात्थर प्रैंदै पात्थर बी होए टेक्कअ द सह बी पाणअ एकी धैल़ै ढोल़ी।” "
LUK,21,7,"तिन्नैं पुछ़अ ईशू का, हे, “गूरू, इहअ कधू हणअ? ज़ांऊं ईंयां गल्ला पूरी हणीं, तेसा बेलो कै नछ़ैण हणअ?” "
LUK,21,8,"ईशू बोलअ तिन्नां लै,  “चतैन रहै, कसरै ज़ाणैं निं लागी, कई बोल़णअ मेरै नांओंऐं एछी करै कि हुंह आसा सह ई; अह बगत आसा गअ द नेल़ एछी, तम्हैं तिन्नां पिछ़ू निं डेऊई। ( ) "
LUK,21,9,"“ज़ेभै तम्हां का देशै जुध हणें और जुधे गल्ला शुणें, ता तम्हैं निं डरी। किल्हैकि ईंयां गल्ला हणीं आसा पैहलै ज़रूरी, पर तेसा बेला बी निं अंत हणअ।” "
LUK,21,10,"तेखअ बोलअ ईशू तिन्नां लै,  “एकी ज़ाती करनअ दुजी ज़ाती संघै जुध और एकी राईसी करनअ दुजी राईसी संघै जुध। ( ) "
LUK,21,11,देशै हणीं कई ज़ैगा ज़ाज़री और कई ज़ैगा पल़णै नकाल़ और माहा मरी हणीं और सरगै हणीं बडी डरैऊणीं गल्ला और बडै-बडै नछ़ैण हणैं प्रगट। 
LUK,21,12,“पर इना सोभी गल्ला का पैहलै ढाकणैं तम्हैं मेरै नांओंऐं। तम्हां लै दैणीं बडी दुख तकलिफ तम्हैं करनै पांच़ी-पज़ैती लै आराधना सभा दी खल़ै। कैद खानै दी बंद करी निंणै तम्हैं राज़ै सेटा और मुखियै सम्हनै। 
LUK,21,13,पर अह हणअ तम्हां लै गवाही दैणैंओ मोक्कअ। 
LUK,21,14,"तैहीता, आपणैं मनैं डाहा ठान्हीं कि पैहलै ई का इहअ फिकर निं करी कि हाम्हां किज़ै बोल़णअ। "
LUK,21,15,“किल्हैकि मुंह दैणैं तम्हां लै इहै बोल और बुधि कि थारै सोभ बरोधी निं थारअ सम्हनअ करी सकदै और नां रोक्की सकदै। 
LUK,21,16,"एसा गल्ला डाहै आद कि थारै आम्मां-बाप्पू और भाई, टबरा और थारै साथी बी ढाकणैं तम्हैं; इधी तैणीं कि तम्हां मांझ़ै कई पाणै मारी। "
LUK,21,17,मेरै नांओंआं पिछ़ू हणैं बडै भारी लोग थारै दुशमण। 
LUK,21,18,पर थारै मुंडो निं बाल़ बी बरैबाद हणअ। ( ) 
LUK,21,19,खिरी तैणीं मुंह दी विश्वास डाही करै सबर करी सका तम्हैं आपणैं प्राण बच़ाऊई डाही। 
LUK,21,20,"“ज़ेभै तम्हैं येरुशलेम नगरी दुशमण फौज़ा करै घेरै दै भाल़े, तेभै जाणैं तम्हैं कि येरुशलेम नगरीए बरैबादी आसा नेल़। "
LUK,21,21,"तेभै ज़ुंण यहूदा दी होए, तिंयां ठुर्है उझै धारा लै, और ज़ुंण येरुशलेम नगरी भितरी होए, तिंयां निखल़ै बागा लै और ज़ुंण गराऊंऐं होए, तिंयां निं तेथ डेऊई। "
LUK,21,22,"किल्हैकि ईंयां हणैं बदल़ै लणें इहै धैल़ै, ज़हा दी लिखी दी सारी गल्ला पूरी हणीं। ( ) "
LUK,21,23,“तिन्नां धैल़ी ज़ुंण सुंदी बेटल़ी और आपणैं शोहरू लै दुधा पणैंऊंदी होए तैहा लै हणअ ठुहर्नअ बडअ कठण! किल्हैकि पृथूई हणअ बडअ भारी सांगट और इना लोगा लै एछणी बडी खरी। 
LUK,21,24,"तिन्नां मांझ़ै मरनै कई दुशमणे तलबारा करै और कई देशे लोगा जैंदरी डेऊणैं गुलाम हई। तेखअ ज़ेभै तैणीं होरी ज़ातीओ बगत पूरअ निं होए, तेभै तैणीं हणअ येरुशलेम होरी ज़ातीए हाथै बरैबाद। ( ) "
LUK,21,25,"“सुरज़, ज़ोथ और तारै दी शुझणैं नछ़ैण, और पृथूई दी हणअ देशा-देशे हर ज़ातीए लोगा लै सांगट। किल्हैकि तिन्नां लागणीं समुंदरे बडै शणकारा डरै ओर्ही-पोर्ही ठुर्हा और छ़ालीए क्रुंगा करै पल़णअ हैल़अ। ( ) "
LUK,21,26,"“तेखअ डेऊणैं संसारा दी आजू हणैं आल़ी गल्ला न्हैल़दी, भाल़दी-भाल़दी डरै मारै लोगे शाह-प्राण किल्हैकि सरगे सारी शगती बी सिकणीं आजू-पिछ़ू। ( ) "
LUK,21,27,“तेभै तिन्नां हुंह मणछो शोहरू हेरनअ शगती और महिमां संघै बादल़ा दी एछदअ। ( ) 
LUK,21,28,"ज़ेभै ईंयां गल्ला हंदी लागे, ता सिधै हई करै आपणैं मूंड करै खल़ै किल्हैकि तेभै हणअ थारअ छ़ुटकारअ नेल़।”  "
LUK,21,29,"ईशू खोज़अ तिन्नां का एक उदाहरण,  “फेडूए बूटा और सोभी बूटा भाल़ा, "
LUK,21,30,"ज़ांऊं तेथ प्लीर एछा, ता तेभै हेरा तम्हैं ज़ाणीं कि बसंते ऋत आसा नेल़। "
LUK,21,31,"ठीक इहअ ई ज़ांऊं तम्हैं इना गल्ला हंदी भाल़े, तेभै समझ़ै कि परमेशरो राज़ आसा नेल़। "
LUK,21,32,"हुंह खोज़ा तम्हां का सत्त कि ज़ेभै तैणीं ईंयां गल्ला हई निं मुक्के, तेभै तैणीं निं एसा पोस्तीए लोग मरनै आथी। "
LUK,21,33,सरग और पृथूई टल़णीं पर मंऐं ज़ुंण गल्ला बोली ईंयां हणीं सोभ पूरी। 
LUK,21,34,"“एता लै रहै चतैन, इहअ निं हआ कि थारै मन पेठे कबाता और राल़ै-मताल़ै हई एसा संसारे ज़िन्दगीओ फिकर करी ढिलै होए, और सह धैल़ी एछा तम्हां लै नभैऊशै ज़िऊआ लै ज़ज़ाल़ ज़िहअ। "
LUK,21,35,किल्हैकि सह एछणी सारी पृथूई दी रहणैं आल़ै लै एकी साबै। ( ) 
LUK,21,36,"“बिऊंतै रहै और हर बगत रहै प्राथणां करदै लागी कि तम्हैं एछणैं आल़ी सारी खरी का बच़े, मुंह मणछे शोहरूए सम्हनै खल़ै हणैं जोगी हई सके।” "
LUK,21,37,ईशू दैआ त धैल़ी मांदरै शिक्षा और राची डेओआ त बागै जैतून नांओंए धारा लै 
LUK,21,38,तेखअ एछा त दोती दोथी मांदरै और बडै भारी खास्सै लोग एछा तै ईशूए गल्ला शुणदै मांदरा लै। 
LUK,22,1,"साज़ी रोटीओ थैर ज़हा लै फसहेओ थैर बोला, सह त नेल़। "
LUK,22,2,प्रधान परोहित और शास्त्री तै एसा गल्ले ताका दी कि ईशू पाणअ हाम्हां किहअ करै मारी पर तिंयां डरा तै लोगा का। 
LUK,22,3,"तेखअ शैतान बस्सअ यहूदा इसकरोती दी, ज़ुंण ईशूए बारा च़ेल्लै मांझ़ै एक त। "
LUK,22,4,तेऊ की प्रधान परोहिता और पहरीए सरदारा संघै गल्ला बाता कि किहअ करै दैणअ ईशू तिन्नें हाथै। 
LUK,22,5,तिंयां हुऐ बडै खुश और तिन्नैं किअ तेऊ लै ढबै दैणैंओ बाहिदअ। 
LUK,22,6,तेऊ तिन्नें गल्ला मनी और सह लागअ मोक्कै भाल़अ कि बाझ़ी हाल्लअ-गोल्लअ पाई बझ़ैल़णअ ढाकणैं ईशू तिन्नें हाथै। 
LUK,22,7,"येरुशलेम नगरी गअ त साज़ी रोटीओ थैर बी नेल़ एछी, ज़ेथ दी फसहेओ मिम्मूं बल़ी करनअ ज़रूरी हआ त। ( ) "
LUK,22,8,"तेखअ बोलअ ईशू आपणैं च़ेल्लै पतरस और युहन्ना लै,  “डेओआ, मुल्है करा खाणां लै फसहे थैरो भोज़ तैर।” "
LUK,22,9,"तिन्नैं पुछ़अ ईशू का, “तूह किधी च़ाहा कि हाम्हैं एता बणांए?” "
LUK,22,10,"ईशू बोलअ तिन्नां लै,  “नगरी लै डेओआ तिधी भेटणअ तम्हां एक मणछ तेऊ हणअ पाणींओ घल़अ च़कअ द, तम्हैं लागै तेऊ पिछ़ू हांढदै। "
LUK,22,11,तेखअ सह ज़हा घरा लै डेओए तेऊ घरे मालका लै बोलै तम्हैं कि गूरू बोला इहअ कि तेरी पाहुंणेंए पांड किधी आसा? ज़िधी हुंह आपणैं च़ेल्लै संघै फसहे थैरो भोज़ खाई सकूं? 
LUK,22,12,तेऊ रहैऊंणीं तम्हां का एक सज़ाऊई दी पांड और तिधी करै तम्हैं भोज़े तैरी।” 
LUK,22,13,"तिंयां बी नाठै और ज़िहअ ईशू बोलअ तिन्नां लै त, तिन्नैं किअ तिहअ ई और फसहे थैरो भोज़ किअ तैर। "
LUK,22,14,ज़ांऊं बगत हुअ ता ईशू शधाणूं संघै तिन्नां मांझ़ै रोटी खांदअ बेठअ। 
LUK,22,15,"ईशू तिन्नां का बोलअ,  “हुंह च़ाहा इहअ कि दुख भुगतणै का पैहलै करूं तम्हां संघै हुंह फसहे थैरो भोज़। "
LUK,22,16,किल्हैकि हुंह खोज़ा तम्हां का सत्त कि ज़ेभै तैणीं सह परमेशरे राज़ा दी पूरअ नां होए तेभै तैणीं निं मुंह अह कधि खाणअ।” 
LUK,22,17,"ईशू च़कअ अंगूरे रसा करै भरअ द कटोरअ संघा परमेशरो शूकर करी बोलअ,  “एऊ ढाका और आप्पू मांझ़ै बांडा। "
LUK,22,18,"हुंह बोला तम्हां लै इहअ कि ज़ेभै तैणीं परमेशरो राज़ निं एछे, तेभै तैणीं निं मुंह कधि अंगूरो रस झुटणअ।” "
LUK,22,19,"तेखअ च़की ईशू रोटी और परमेशरो शूकर करी करै दैनी चोल़ी करै तिन्नां लै इहअ बोली,  “अह आसा मेरी देही, ज़ुंण मंऐं तम्हां लै दैनी, मुंह आद करना लै करै तम्हैं इहअ ई।” "
LUK,22,20,"इहअ ई करै अंगूरे रसा करै भरअ द एक होर कटोरअ हाथै ढाकी करै ईशू बोलअ,  “अह कटोरअ आसा मेरै लोहू दी परमेशरे मणछा लै नऊंईं करार। अह बहाऊंणअ तम्हां मांझ़ै कईए पाप माफ करना लै बल़ीदान करी करै। ( ) "
LUK,22,21,"“पर हेरा, ज़हा हुंह ढाकणैं बझ़ैल़णअ सह आसा सह ज़ुंण इधी मुंह संघै आसा। ( ) "
LUK,22,22,किल्हैकि हुंह मणछो शोहरू ता आसा तेता लै ई छ़ांटअ द पर तेऊ मणछा लै एछणी खरी! ज़हा हुंह ढाकणैं बझ़ैल़णअ।” 
LUK,22,23,तेखअ लागै तिंयां आप्पू मांझ़ै पुछ़-ज़ाच़ करदै कि हाम्हां मांझ़ै कुंण आसा ज़ुंणी अह काम आसा लाअ द करी? 
LUK,22,24,तिंयां च़ेल्लै लागै आप्पू मांझ़ै हठल़दै कि हाम्हां मांझ़ै बडअ कुंण आसा? 
LUK,22,25,"तेऊ बोलअ तिन्नां लै इहअ,  “होरी ज़ातीए मुखियै करा तिन्नां प्रैंदै राज़, और ज़ुंण तिन्नां प्रैंदै हक डाहा तिंयां पजैल़ा होरी लोगा मांझ़ै आपणैं बारै एही गल्ला कि हाम्हैं ई आसा तम्हां लै मज़त करनै आल़ै। "
LUK,22,26,"“पर तम्हैं निं इहै हई, पर ज़ुंण तम्हां मांझ़ै बडअ होए, सह हऐ सोभी का होछ़अ और ज़ुंण प्रधान आसा, सह बणैं टैहलू ज़िहअ। "
LUK,22,27,"किल्हैकि बडअ कुंण आसा, सह ज़ुंण रोटी खांदअ बेठअ द आसा; या सह ज़ुंण सेऊआ करा? सह ज़ुंण रोटी खांदअ बेठअ द आसा? पर हुंह आसा तम्हां मांझ़ै टैहलू ज़िहअ। "
LUK,22,28,“पर तम्हैं आसा तिंयां ज़ुंण मेरी परिक्षा दी हर बगत मुंह संघै रहै। 
LUK,22,29,ज़िहअ मेरै बाप्पू परमेशरै मुल्है एक राज़ पाठ आसा डाहअ द। 
LUK,22,30,तिहअ ई डाहा हुंह तम्हां लै बी ताकि तम्हैं मेरै राज़ा दी मुंह संघै मेरी मेज़ा दी खाआ-पिआ। इधी तैणीं कि राज़गादी दी बेशी करै इस्राएले बारा गोत्रो न्याय करे। 
LUK,22,31,"“शमौन, शमौन, भाल़, शैतानै मांगै तम्हैं परमेशरा का ताकि तम्हां गिंहूं ज़िहै मांडे। "
LUK,22,32,"पर मंऐं की ताल्है अरज़ कि तेरअ मुंह दी विश्वास करनअ निं लोल़ी कम हुअ और ज़ांऊं तूह बापस फिरे, ता आपणैं इना साथी भाई करै हेर सभाल़ करी करै पाक्कै।” "
LUK,22,33,"पतरसै बोलअ ईशू लै, “हे प्रभू, हुंह आसा ताह संघै कैद खानै दी डेऊणा लै बी तैर और हुंह सका तेरी तैणीं आपणीं ज़ान बी दैई।” "
LUK,22,34,"पर ईशू बोलअ तेऊ लै,  “हे पतरस, हुंह बोला ताल्है इहअ कि आझ़ एसा ई राची मुर्गै दूई बारी बाशणैं का पैहलै हुधणअ तूह मेरै बारै चिई बारी।” "
LUK,22,35,"तेखअ पुछ़अ ईशू तिन्नां का,  “ज़धू मंऐं तम्हां लै ढबैओ थैलू, झ़ोल़ी और पोलल़ै बाझ़ी छ़ाडै तै, तधू कै तम्हां किछ़ू गल्ले कामीं हुई ती?” तिन्नैं दैनअ ज़बाब, “हाम्हां निं किछ़ू गल्ले कामीं पल़ी।” "
LUK,22,36,"ईशू बोलअ तिन्नां लै,  “ऐबै ज़हा का ढबैओ थैलू होए सह पाऐ तेऊ संघा और झ़ोल़ी बी। तेखअ ज़हा का तलबार निं आथी, सह पाऐ आपणअ च़ोल़अ बेच़ी और तेता करै लऐ तलबार। "
LUK,22,37,"किल्हैकि हुंह बोला तम्हां लै कि अह ज़ुंण लिखअ द आसा, कि ज़ुल्म करनै आल़ै संघै गिणअ। सह आसा मुंह दी पूरअ हणअ ज़रूरी। किल्हैकि मेरै बारै शास्त्रा दी लिखी गल्ला आसा पूरी हणैं आल़ी।” ( ) "
LUK,22,38,"तिन्नैं बोलअ ईशू लै, “प्रभू, भाल़ इधी आसा हाम्हां का दूई तलबारा।” ईशू बोलअ,  “ईंयां आसा बतेर्ही।” "
LUK,22,39,तेखअ नाठअ ईशू तिधा का बागै निखल़ी जैतून धारा लै ज़िहअ सह धैल़ कई बारी डेओआ त और च़ेल्लै बी नाठै तेऊ पिछ़ू। 
LUK,22,40,"तिधी पुजी करै बोलअ ईशू आपणैं च़ेल्लै लै इहअ,  “प्राथणां करा, ताकि तम्हैं परिक्षा दी पल़ी करै पाप नां करे।” "
LUK,22,41,"तेखअ नाठअ आप्पू तिन्नां का ज़ुदअ ज़िहअ संघा लागअ एही प्राथणां करदअ, "
LUK,22,42,“हे परमेशर ज़ै हई सके ता तै कर मुखा एसा घल़ी एऊ दुखा दूर। तैबी ज़िहअ हुंह च़ाहा तिहअ निं पर ज़िहअ तूह च़ाहा तिहअ लोल़ी हुअ।” 
LUK,22,43,"तेखअ शुझुअ ईशू का स्वर्गा का एक स्वर्ग दूत, सह दैआ त ईशू लै शगती। "
LUK,22,44,ईशू हुअ बडअ भारी दुखी और तेभी रहअ प्राथणां करदअ लागी तेऊओ प्रसिन्नअ ज़ाण्हूंअ तेऊ का इहअ कि बडै-बडै लोहूए टिप्पै लागै धरनीं पल़दै। 
LUK,22,45,"ईशू प्राथणां का उझ़ुअ और दुखी हई करै च़ेल्लै सेटा लै नाठअ पर तिंयां तै सुत्तै दै, तेऊ बोलअ तिन्नां लै,  “तम्हैं किल्है आसा सुत्तै दै? "
LUK,22,46,"खल़ै उझ़िआ, प्राथणां करा ताकि परिक्षा दी पल़ी करै तम्हैं पाप नां करे।” "
LUK,22,47,"ईशू त इहअ बोलदअ ई लागअ द कि तिधी आऐ बडै भारी खास्सै लोग। तिन्नां बारा मांझ़ै ज़हा नांअ यहूदा त, सह त तिन्नां लोगा आजू-आजू और सह आअ ईशू सेटा लै संघा दैनअ ईशू लै गलेटै माख्खू। "
LUK,22,48,"ईशू बोलअ तेऊ लै,  “हे यहूदा, माख्खू दैई करै आसा तंऐं लाअ द हुंह मणछो शोहरू ढाकणैं बझ़ैल़ी?” "
LUK,22,49,"च़ेल्लै ज़ांऊं भाल़अ कि आजू कै आसा ऐबै हणैं आल़अ, तिन्नैं बोलअ, “हे प्रभू तूह कै बोला हाम्हैं तलबार च़लाऊमैं?” "
LUK,22,50,तिन्नां मांझ़ै बाही एकी माहा परोहिते टैहलू लै तलबारा करै और तेऊओ दैहणअ कान शोटअ धरनीं। 
LUK,22,51,"एता लै बोलअ ईशू, “हुअ इहअ निं करा” और ईशू लाअ तेऊओ कान बापस और सह हुअ राम्बल़अ। "
LUK,22,52,"तेखअ ईशू प्रधान परोहिता लै और मांदरे पहरी, मुखियै लै ज़ुंणी राची तिंयां घेरै तै, तिन्नां लै बोलअ,  “तम्हैं कै हुंह डाकू समझ़अ कि मुंह ढाकदै आसा तलबारा और शोठै पाई निखल़ै दै? "
LUK,22,53,"हुंह ता हर धैल़ै तम्हां संघा मांदरै शिक्षा दैआ त, तेभै किल्है निं हुंह तम्हैं ढाकअ? पर अह आसा थारअ बगत और न्हैरै दी काम करनै आल़ै शैतानो हक।” "
LUK,22,54,तिन्नैं किअ ईशू कैद संघा निंयं तिन्नैं सह माहा परोहिते घरा लै। पतरस बी नाठअ तिन्नां पिछ़ू-पिछ़ू। 
LUK,22,55,माहा परोहिते खोल़ै तै लोग आग ज़ाल़ी करै फेर बेठै दै और पतरस बी बेठअ तिन्नां मांझ़ै आगी नैथदअ। 
LUK,22,56,"एकी टैहलू बेटल़ी भाल़अ सह आगीए प्रैशै दी बेठअ द सह लागी तेऊ बाखा राम्बल़ै करै भाल़ी संघा बोलअ तेसा इहअ, “अह बी ता तेऊ संघै त।” "
LUK,22,57,"पतरस हुधूअ इहअ बोली, “हे ज़नानी, हुंह निं तेऊ बछ़ैणदअ बी आथी।” "
LUK,22,58,"थोल़ी घल़ी बाद बोलअ एकी होरी तेऊ लै, “तुबी ता तिन्नों साथी आसा भाल़ी?” पतरस हुधूअ भी और तेऊ बोलअ, “तूह कै मणछ आसा, हुंह निं आथी सह।” "
LUK,22,59,"कोई थोल़ी घल़ी बाद बोलअ एकी होरी मणछै सह पाक्कअ बछ़ैणीं करै, “अह भाल़अ सच्च़ी मंऐं तिन्नां संघै किल्हैकि अह आसा गलील लाक्कै का।” "
LUK,22,60,"पर पतरस लागअ इहअ बोलदअ, “आरा भाई थोघ निं तूह कै गल्ल बोला?” पतरस त बोलदअ ई लागअ द कि तेभी बाशअ मुर्गअ। "
LUK,22,61,"तेखअ भाल़अ प्रभू पतरसा बाखा संघा फिरी पतरसा ईशूए सह गल्ल आद,  “आझ़ मुर्गै दुजी बारी बाशणैं का पैहलै हुधणअ ताह मेरै बारै चिई बारी।” "
LUK,22,62,सह नाठअ तिधा का बागै संघा लागअ सह हिंह करै लेरा लांदअ। 
LUK,22,63,"ज़ुंणी मणछै ईशू ढाकी त डाहअ द, तिंयां लागै ईशूए ठठै करदै और तेऊ च़िकदै। "
LUK,22,64,"तेखअ ढोपी तिन्नैं ईशूए आछी संघा लागै इहअ बोलदै, “एसा गल्ला कर प्रगट कि ताल्है कुंणी बाही।” "
LUK,22,65,संघा लागै तिंयां तेऊ लै बूरी-बूरी गल्ला बोलदै और तेऊए निंदा करदै। 
LUK,22,66,"ज़ांऊं राच भैई ता लोगे मुखियै, प्रधान परोहित, शास्त्री हुऐ कठा और तिन्नैं निंयं ईशू आपणीं माहा सभा दी और पुछ़अ, "
LUK,22,67,"“ज़ै तूह मसीहा आसा, तै बोल हाम्हां का।” ईशू बोलअ तिन्नां लै,  “ज़ै हुंह तम्हां का बोलूं तै निं तम्हां विश्वास करनअ। "
LUK,22,68,"ज़ै हुंह पुछ़ूं, तै निं तम्हां ज़बाब दैणअ। "
LUK,22,69,पर एभा पोर्ही रहणअ हुंह मणछो शोहरू सर्वशक्तिमान परमेशरे दैहणीं बाखा बेशी।” ( ) 
LUK,22,70,"एसा गल्ला शूणीं तिन्नैं सोभी ईशू लै बोलअ, “तेरअ कै मतलब, तूह परमेशरो शोहरू आसा?” ईशू बोलअ,  “तम्हैं आसा लागै दै आप्पू बोलदै, किल्हैकि हुंह आसा।” "
LUK,22,71,"तेखअ बोलअ तिन्नैं सोभी, “ऐबै निं हाम्हां कोही गवाहीए ज़रुरत आथी, किल्हैकि हाम्हैं शूणअ आपणैं कानै एऊए मुंहां का।” "
LUK,23,1,तेखअ सारी सभा उझ़ुई और तिन्नैं निंयं ईशू राजपाल पिलातुसा सेटा लै। 
LUK,23,2,"तिंयां लागै ईशू लै इहै दोशा लांदै, “हाम्हैं भाल़अ अह म्हारै देशे लोगा रोम राज़े खलाफ शकाऊंदअ और अह करा माहा राज़ै लै कारै दैणा लै नांईं, और आप्पू लै बोला अह मसीहा और राज़अ।” "
LUK,23,3,"पिलातुसै पुछ़अ ईशू का, “तूह यहूदी लोगो राज़अ आसा?” ईशू दैनअ ज़बाब, “ तूह आसा लागअ द आप्पै बोलदअ।” "
LUK,23,4,"तेखअ बोलअ पिलातुसै प्रधान परोहिता और तिधी होरी लोगा लै, “मुखा निं एऊ मणछा दी किछ़ै दोश शुझदअ।” "
LUK,23,5,"पर तिंयां लागै होर बी खास्सै बोलदै, “अह शकाऊआ गलील लाक्कै ओर्ही इधी तैणीं, सारी यहूदा दी शिक्षा दैई सोभी लोगा।” "
LUK,23,6,"इहअ शूणीं करै पुछ़अ पिलातुसै तिन्नां का, “अह गलील लाक्कै का आसा?” "
LUK,23,7,पिलातुसै इहअ ज़ाणीं करै कि तेऊ लाक्कै करा हेरोदेस राज़अ राज़। तेऊ छ़ाडअ ईशू हेरोदेस राज़ै सेटा लै किल्हैकि सह त तिन्नां धैल़ै येरुशलेम नगरी आअ द। 
LUK,23,8,हेरोदेस हुअ ईशू भाल़ी बडअ खुश किल्हैकि सह च़ाहा त कई धैल़ै ओर्ही ईशू भाल़णअ और तेऊ त तेऊए बारै बडअ भारी शूणअ द और तेऊ ती किज़ै नछ़ैणां हेरने आशा। 
LUK,23,9,"तेऊ पुछ़ी ईशू का बडी भारी गल्ला पर ईशू निं किछ़ ज़बाब दैनअ, "
LUK,23,10,प्रधान परोहित और शास्त्री तै खल़्हुऐ दै बडै तन मन लाई ईशू लै दोशा लांदै। 
LUK,23,11,तेखअ हेरोदेस राज़ै और तेऊए सपाही किअ ईशूओ ठठअ और बैंज़णीं रंगे झिकल़ै बन्हैऊंईं छ़ाडअ बापस पिलातुसा सेटा लै। 
LUK,23,12,"तेसा ई धैल़ी हुऐ पिलातुस और हेरोदेस आप्पू मांझ़ै साथी, एता पैहलै डाहा तै तिंयां एकी दुजै लै ज़ीद। "
LUK,23,13,"पिलातुसै शादै सोभै प्रधान परोहित, हाकम और होर लोग, संघा बोलअ इहअ, "
LUK,23,14,"“तम्हैं आणअ अह मणछ मुंह सेटा लै और तम्हैं बोला एऊए बारै इहअ कि अह पाआ लोगा शकाऊई करै कबाता! पर मंऐं हेरअ अह थारै सम्हनै ज़ाच़ी-भाल़ी। पर ज़हा गल्लो तम्हैं एऊ लै दोश लाअ, इहअ निं मुखा एऊ दी सज़ा दैणैं जोगी किछ़ै शुझुअ। "
LUK,23,15,"नां हेरोदेस राज़ै एऊ दी किज़ै दोश भेटअ। किल्हैकि तेऊ छ़ाडअ अह मुंह सेटा लै बापस। ऐबै भाल़ा, एऊ निं इहअ किछ़ै किअ कि हुंह एऊ लै मारनै जोगी सज़ा दैई सके। "
LUK,23,16,तै ऐबै लाअ मंऐं अह च़िकी करै छ़ाडी।” 
LUK,23,17,पिलातुस त थैरे धैल़ी तिन्नां लै एकी ज़ुल्म करनै आल़ै कैदी छ़ाडणा लै मज़बूर। 
LUK,23,18,"तेखअ पाअ सोभी हाल्लअ-गोल्लअ और लैल़ा पाई करै बोलअ, “एऊ पाआ मारी और हाम्हां लै छ़ाड बरोबा।” "
LUK,23,19,बरोबा त ज़ुंणी नगरी दी राज़ द्रोह और हत्या की ती और सह त कैद खानै दी पाअ द। 
LUK,23,20,पर पिलातुस च़ाहा त ईशू छ़ाडणअ और तेऊ समझ़ाऊऐ तै लोग एकी बारी भी। 
LUK,23,21,"पर लोगै लैल़ा पाई-पाई बोलअ, “एऊ मारा क्रूसा दी।” "
LUK,23,22,"पिलातुसै बोलअ चिऊथी बारी तिन्नां लै, “किल्है, एऊ किज़ै बूरअ काम किअ? मंऐं निं एऊ दी मौता दैणैं जोगी किछ़ै दोश भाल़अ, तै लाअ मंऐं अह च़िकी करै छ़ाडी।” "
LUK,23,23,"पर तिंयां पल़ै पिछ़ू, “एऊ छ़ड़ाऊआ क्रूसा दी” और तिंयां लागै होर बी ज़ोरै लैल़ा लांदै। "
LUK,23,24,तेखअ दैनअ पिलातुसै हुकम कि ज़िहअ ईंयां बोला तिहअ ई करा। 
LUK,23,25,तेऊ छ़ाडअ सह मणछ पोर्ही ज़ुंण राज़ द्रोह और हत्या पिछ़ू कैद खानै दी त बंद किअ द। ज़हा तिंयां मांगा तै और ईशू सभाल़अ तिन्नें साबै ज़िहअ तिंयां च़ाहा तै। 
LUK,23,26,"ज़ांऊं तिन्नैं ईशू निंयं ता तिन्नैं ढाकअ शमौन नांओं मणछ कुरेन नगरी का आअ द, सह त गराऊंआं का लागअ द एछदअ, संघा क्रूस लादअ तेऊए कान्हा कि ईशू पिछ़ू-पिछ़ू निंऊं एऊ। "
LUK,23,27,पिछ़ू लागै बडै भारी खास्सै लोग हांढदै। कई बेटल़ी लागी लेरदी और हिक्का पटाकदी। 
LUK,23,28,"ईशू बोलअ तिन्नां बाखा भाल़ी करै,  “हे येरुशलेम नगरीए शोहरीओ, मुल्है निं लेरा लाआ, पर आपणैं-आपणैं शोहरू लै लाआ लेरा। "
LUK,23,29,"किल्हैकि हेरा, तिंयां खरीए धैल़ै एछणैं इहै कि लोगा बोल़णअ इहअ, ‘भागा आल़ी आसा सह बेटल़ी ज़ुंण बांढी आसा, भागा आल़अ आसा सह गर्भ ज़ुंणी कसा लै ज़ल्म निं दैनअ और भागा आल़ै आसा तिंयां दुधू, ज़ुंणी कसा दै दुध निं पणैंऊंअ।’ "
LUK,23,30,"तैहा घल़ी बोल़णअ तिन्नां इना उछ़टी धारा लै इहअ, ‘हाम्हां प्रैंदै ढूल़ा’ और ढेका लै बोल़णअ तिन्नां इहअ, ‘हाम्हां डाहा दाबी।’ "
LUK,23,31,"“किल्हैकि, ज़ै तिंयां हरै बूटा संघै इहअ करा ता शुक्कै लै भुझ़ा तिन्नां कै निं करनअ होए।” "
LUK,23,32,तिन्नैं सपाही निंयैं दूई होर मणछ बी क्रूसा दी छ़ड़ाऊंणा लै ज़ुंण खुंनी और द्रोही तै। 
LUK,23,33,"ज़ांऊं तिंयां तेसा ज़ैगा पुजै, ज़िधा लै खोपल़ीए ज़ैगा बोला, ता तिन्नैं तिधी तिंयां बूरै कामां करनै आल़ै दूई डाकू बी एक दैहणै और एक बाऊंऐं क्रूसा दी छ़डाऊऐ। "
LUK,23,34,"तेखअ बोलअ ईशू,  “हे बाप्पू, इना कर माफ, किल्हैकि इना का निं थोघै कि ईंयां किज़ू करदै आसा लागै दै?” संघा तिन्नैं सपाही बांडै आप्पू मांझ़ै परच़ी पाई करै तेऊए झिकल़ै। ( ) "
LUK,23,35,"लोग तै लागै दै खल़्हुई करै भाल़ै और तिंयां सपाहीए हाकम बी लागै ठठै करदै और इहअ बोलदै, “एऊ होर ता बच़ाऊऐ, ज़ै अह मसीहा आसा और ज़ै अह परमेशरो छ़ांटअ द आसा तै आप्पू ता बच़।” ( ) "
LUK,23,36,सपाही बी आऐ नेल़ और मिल्लै रसा दी चुशू डबेऊई दैनअ तेऊ का च़ाखणा लै। तिंयां बी लागै तेऊए ठठै करदै। ( ) 
LUK,23,37,"“ज़ै तूह यहूदी लोगो राज़अ आसा, तै आप्पू ता बच़ हेरुं।” "
LUK,23,38,"तेखअ तेऊ प्रैंदै क्रूसे च़ुंडी टोकी तिन्नैं एक तगती, और तेथ त तेऊओ दोश लिखअ, “यहूदी लोगो राज़अ”। "
LUK,23,39,"ज़ुंण तिंयां ईशू संघै डाकू बी क्रूसा दी तै छ़ड़ाऊऐ दै, तिन्नां मांझ़ै बोलअ एकी निंदा करी करै इहअ, “तूह कै मसीहा निं आथी? तै तूह आप्पू बी बच़ और हाम्हां बी बच़ाऊ।” "
LUK,23,40,"एता लै दुजअ लागअ तेऊ पैहलै झ़ाहल़ काढी करै नैरदअ, “तूह कै परमेशरा का बी निं डरदअ आथी? ताल्है बी ता अहैई सज़ा आसा दैनी दी। "
LUK,23,41,"हाम्हैं आसा फैंसले साबै ठीक सज़ा भुगतदै लागै दै किल्हैकि म्हारै कामों भेटणअ त हाम्हां अहैई फल, पर एऊ निं किछ़ै बूरअ काम किअ आथी।” "
LUK,23,42,"तेखअ बोलअ तेऊ, हे ईशू, “ज़ेभै तूह आपणैं राज़ एछे, तेभै डाहै मेरअ बी खैल।” "
LUK,23,43,"ईशू बोलअ तेऊ लै,  “हुंह खोज़ा ताखा सत्त कि तूह हणअ आझ़ ई मुंह संघै स्वर्गे।” "
LUK,23,44,दपहरा पोर्ही चिऊथै पहरै तैणीं रहअ तेऊ देशै घोर न्हैरअ हई और उडै तैणीं रही ज़ेही राच पल़ी। 
LUK,23,45,सुरज़ डुबअ और परमेशरे मांदरै लाअ द परदअ धेल़्हुअ प्रैंदा का थाल्लै तैणीं दूई बाखा लै। ( ) 
LUK,23,46,"तेखअ बोलअ ईशू ज़ोरै लैल़ पाई इहअ,  “हे बाप्पू, मंऐं सभाल़ी आपणीं आत्मां तेरै हाथै।” इहअ बोली करै शोटै तेखअ ईशू प्राण। "
LUK,23,47,"एकी सुबैदारै तेऊ सम्हनै तिधी ज़ुंण हुअ तेता भाल़ी करै की परमेशरे ज़ै-ज़ैकार और बोलअ, “ज़रूर अह मणछ त धर्मीं।” "
LUK,23,48,खास्सै लोग ज़ुंण तिधी भाल़ै तै आऐ दै एता भाल़ी नाठै हिक्का पटाकदी घरा लै। 
LUK,23,49,"ईशूए सोभ भेतू-बछ़ैणूं और ज़ुंण बेटल़ी गलील लाक्कै का ईशू सेटा आई, तिंयां ती दूर खल़्हुई करै ज़ुंण तिधी हुअ तेता भाल़ी लागी दी। ( ) "
LUK,23,50,युसुफ नांओं एक बज़ीर त सादअ सिधअ और धर्मीं मणछ। 
LUK,23,51,सह निं तिन्नें बच़ारा और कामां का खुश आथी त। सह आसा त यहूदी लोगे नगरी अरमतियाह गराऊंओ रहणैं आल़अ और सह बी आसा त परमेशरे राज़ा न्हैल़अ लागअ द। 
LUK,23,52,सह नाठअ राजपाल पिलातुसा सेटा लै संघा मांगी तेऊ का ईशूए ल्हास। 
LUK,23,53,"तेखअ थुआल़ी तेऊ ल्हास क्रूसा का धरनीं, संघा डाही च़ादरा दी पल़ेटी तेसा घोरी दाबी ज़ुंण भिल़ी दी ती कोती दी और तेथ निं अज़ी बी कोहै डाहअ त। "
LUK,23,54,सह धैल़ी ती फसहे थैरे तैरीए धैल़ी और बशैघे धैल़ी ती शुरू हणैं आल़ी। 
LUK,23,55,"तिंयां बेटल़ी ज़ुंण गलील लाक्कै का आसा ती आई दी, तिंयां नाठी पिछ़ू-पिछ़ू और तिन्नैं भाल़ी सह घोर कि ईशूए ल्हास किधी आसा डाही दी। "
LUK,23,56,बापस फिरी करै बणांअ तिन्नैं खुशबूदार तेल और बशैघे धैल़ी किअ तिन्नैं बधाने साबै राआम। ( ) 
LUK,24,1,"पर हबते पैहली धैल़ी तिंयां दोती दोथी तिन्नां खुशबूदार च़िज़ा ज़ुंण तिन्नैं बणांईं ती, तिन्नां निंईं करै घोरी सेटा लै नाठी। "
LUK,24,2,तिन्नैं भाल़अ कि सह बडी टोल्ह आसा घोरीए मोहरै का पोर्ही बदल़ी दी। 
LUK,24,3,तेखअ भाल़अ तिन्नैं भितरी कि प्रभू ईशूए ल्हास बी निं इधी आथी। 
LUK,24,4,"एसा गल्ला भाल़ी तिंयां झशकूई कि अह कै हुअ और हेरे, तिधी आऐ दूई मर्ध च़मकदार झिकल़ै बान्हैं दै और तिंयां खल़्हुऐ तिन्नां सेटा। "
LUK,24,5,"तिंयां ज़ांऊं डरी, और पृथूई बाखा मुंह ढोल़ी करै रही ता तिन्नैं दूई दूतै बोलअ, “तम्हैं ज़िऊंदै लोल़ी मूंऐं दै मांझ़ै किल्है आसा लागी दी? ( ) "
LUK,24,6,"सह निं इधी आथी, पर सह हुअ ज़िऊंदअ; आद करा कि ज़धू सह गलील लाक्कै त, तधू तेऊ कै बोलअ त, "
LUK,24,7,‘अह आसा ज़रूरी कि मुंह मणछो शोहरू पापी मणछ ढाकी कैद करे और तिंयां मुंह क्रूसा दी मारी पाए और हुंह चिऊथै धैल़ै ज़िऊंदअ होए।’” 
LUK,24,8,तेखअ आई तिन्नां ईशू खोज़ी दी गल्ला आद। 
LUK,24,9,तेखअ ठुर्ही तिंयां घोरी सेटा का च़ेल्लै सेटा लै और तिन्नैं खोज़ी सारी गल्ला गैरा च़ेल्लै का और होरी सोभी का। 
LUK,24,10,"ज़ुंणी शधाणूं का ईंयां गल्ला खोज़ी, तिंयां ती मगदल़ गराऊंए मरिअम, योआना, याकूबे आम्मां मरिअम और होर बेटल़ी बी आसा ती। "
LUK,24,11,पर तिन्नें गल्ला लागी तिन्नां ज़ेही बेकार और तिन्नैं निं तिन्नें गल्लो विश्वास किअ। 
LUK,24,12,"तेखअ उझ़ुअ पतरस और सह ठुर्हअ घोरी सेटा लै और तिधी भाल़ै तेऊ सिधै झिकल़ै पल़ै दै। ज़ुंण हुअ त तेता भाल़ी हुअ सह रहैन, संघा फिरअ सह घरा लै बापस। "
LUK,24,13,"तेखअ तेसा ई धैल़ी तै लागै दै तिन्नां मांझ़ै दूई च़ेल्लै इम्माऊस नांओंऐं गराऊंआं लै डेऊंदै, सह त येरुशलेम नगरी का कोई सात मील दूर। "
LUK,24,14,तिंयां तै इना गल्ले बारै आप्पू मांझ़ै गल्ला करदै लागै दै ज़ुंण हूई ती। 
LUK,24,15,"ज़ांऊं तिंयां आप्पू मांझ़ै गल्ला-बाता और पुछ़-ज़ाच़ करदै तै लागै दै, ता ईशू आअ और सह लागअ तिन्नां संघै हांढदअ। "
LUK,24,16,पर तिन्नें आछी ती एही बंद कि तिंयां निं ईशू बछ़ैणीं सकै। 
LUK,24,17,"ईशू पुछ़अ तिन्नां का,  “तम्हैं आप्पू मांझ़ै हांढदी-हांढदी आप्पू मांझ़ै किज़ै गल्ला करा?” तिंयां खल़्हुऐ दुखी ज़िहै। "
LUK,24,18,"इहअ शूणीं बोलअ एकी कलोपास नांओंए मणछै, “तूह कै येरुशलेम नगरी एक्कै मणछ आसा परदेसी कि ज़हा का इहअ थोघ बी निं आथी कि इना धैल़ै येरुशलेम नगरी कै-कै हुअ।” "
LUK,24,19,"ईशू पुछ़अ तिन्नां का,  “कै गल्ला हुई?” तिन्नैं बोलअ इहअ, “नासरत नगरीओ ईशू ज़ुंण परमेशर और सोभी लोगा नेल़ काम और बैणा दी शगती आल़अ और परमेशरो गूर त, "
LUK,24,20,सह धर्मीं ढाकअ प्रधान परोहितै और हाकमै कि तेऊ लै दैणीं मौते सज़ा और सह मारअ तिन्नैं क्रूसा दी। 
LUK,24,21,पर हाम्हां ती एही आशा कि एऊ दैणअ इस्राएला लै दुशमण रोम राज़ा का छ़ुटकारअ। पर इहअ निं हई सकअ। इना गल्ला का लाऊआ हुई तेऊ मरी हई आझ़ चअन धैल़ी। 
LUK,24,22,"“हाम्हां मांझ़ै कई बेटल़ीए गल्ला शूणीं झाखुऐ हाम्हैं होर बी, तिंयां नाठी दोती घोरी दी ज़िधी सह दाबी त डाहअ द। "
LUK,24,23,तिन्नां निं ईशूए ल्हास तिधी भेटी और तिंयां बोला इहअ कि तिन्नां भेटै तिधी स्वर्ग दूत और तिन्नैं स्वर्ग दूतै बोलअ इहअ कि ईशू हुअ ज़िऊंदअ। 
LUK,24,24,"म्हारै साथी मांझ़ै बी नाठै कई घोरी सेटा भाल़ै और ज़िहअ तिन्नैं बेटल़ी बोलअ त तिन्नैं बी भाल़अ तिहअ ई, पर सह निं भाल़ी तिन्नैं।” "
LUK,24,25,"तेखअ बोलअ ईशू आपणैं तिन्नां च़ेल्लै लै,  “हे ऐडै मणछो, तम्हैं आसा तिन्नां गल्ला दी विश्वास करना लै बडै भारी नांसमझ़ ज़ुंण परमेशरे गूरै मसीहे बारै आसा शास्त्रा दी खोज़ी दी! "
LUK,24,26,अह कै ज़रूरी नांईं त आथी कि मसीहा दुख भोगी करै आपणीं महिमां लै डेओए?” 
LUK,24,27,तेखअ समझ़ाऊअ तेऊ तिन्नां का परमेशरे गूर मुसा और होरी गूरे कताबा का शुरू करी करै पबित्र शास्त्रा दी खोज़ै दै बधाना का आपणैं बारै लिखी दी सारी गल्लो मतलब। ( ) 
LUK,24,28,तेतरी गऐ तिंयां तेऊ गराऊंआं नेल़ पुजी। ज़ांऊं तिंयां तिधा लै डेऊंदै लागै ता तेऊए हांढणें साबा का ज़ाण्हूंअ इहअ थोघ कि सह च़ाहा त तिन्नां का बी आजू डेऊणअ। 
LUK,24,29,"पर तिंयां लागै तेऊ का एही अरज़ करी तेऊ तिधी रोकदै, “हाम्हां संघै दै आझ़ बैल़ी रहणैं ऐबै गई सान्ह पल़ी।” तेखअ नाठअ सह तिन्नां संघै भितरा लै। "
LUK,24,30,"ज़ांऊं सह तिन्नां संघै रोटी खांदअ बेठअ, ता तेऊ किअ रोटी ढाकी करै शूकर और रोटी चोल़ी करै लागअ तिन्नां लै दैंदअ। "
LUK,24,31,"तेखअ तिन्नें आछी खुल्ही और तिन्नैं बछ़ैणअ कि अह आसा प्रभू, पर ईशू हुअ तिन्नें आछी सेटा का लोप। "
LUK,24,32,"तेखअ की तिन्नैं आप्पू मांझ़ै गल्ला, “बाता हांढदी ज़ांऊं सह हाम्हां संघै गल्ला करदअ त लागअ द और पबित्र शास्त्रा का मतलब समझ़ाऊअ, म्हारै दिलै तै ज़िहै खुशी दी बुआल़ लागै दै एछदै।” "
LUK,24,33,तिंयां उझ़ुऐ तिधा का तेभी संघा पुजै राची भितरी तिंयां येरुशलेम नगरी। तिन्नैं भाल़ै कि ईशूए गैरा च़ेल्लै और होर साथी तै तिधी कठा हुऐ दै। 
LUK,24,34,"तिंयां तै लागै दै बोलदै, “प्रभू ईशू हुअ सच्च़ी ज़िऊंदअ और शमौन पतरसा का बी शुझुअ।” "
LUK,24,35,तेखअ खोज़ी तिन्नैं बी तिन्नां का बाता हुई दी गल्ला और इहअ बी खोज़अ कि रोटी खांदी बारी हाम्हैं सह किअ करै बछ़ैणअ। 
LUK,24,36,"तिंयां तै इना गल्ला करदै ई लागै दै कि ईशू खल़्हुअ आप्पै तिन्नां सेटा और तिन्नां लै बोलअ,  “तम्हां सोभी लोल़ी शांती हुई।” "
LUK,24,37,"पर तिंयां सोभ डरै, और तिन्नैं ज़ाणअ इहअ कि हाम्हां का शुझुअ भूत। "
LUK,24,38,"ईशू बोलअ तिन्नां लै,  “तम्हैं किल्है डरै और थारै मनैं किल्है आसा बैहम। "
LUK,24,39,"मेरै हाथा-खूरा भाल़ा, हुंह आसा सह ई। मुंह छुंआं किल्हैकि आत्मां दी निं हाड-मास हंदअ ज़ुंण हाडी मासा तम्हैं मुखा भाल़ा।” "
LUK,24,40,इहअ बोली करै रहैऊऐ ईशू तिन्नां का आपणैं हाथ खूर। 
LUK,24,41,"पर तिन्नां निस्सअ खुशीए मारै विश्वास हई और तिंयां हुऐ रहैन, ता ईशू तिन्नां का पुछ़अ,  “तम्हां का खाणां लै बी आसा किज़ै?” "
LUK,24,42,तिन्नैं दैनअ भूज़ी दी माह्छ़लीए एक टांक। 
LUK,24,43,ईशू ढाकी तिन्नां सम्हनै और खाई। 
LUK,24,44,"तेखअ बोलअ ईशू तिन्नां लै,  “ईंयां आसा मेरी तिंयां गल्ला ज़ुंण मंऐं तम्हां संघै रही करै तम्हां का खोज़ी ती कि अह आसा ज़रूरी कि ज़ेतरी बी गल्ला, मुसा गूरे बधान और परमेशरे गूरै लिखी दी भज़ने कताबा दी मेरै बारै आसा लिखी दी, तिंयां लोल़ी पूरी हुई।” "
LUK,24,45,तेखअ दैनी तेऊ तिन्नां लै पबित्र शास्त्रा दी तेऊए बारै लिखी दी गल्ला समझ़णा लै बुधि। 
LUK,24,46,"तेऊ बोलअ तिन्नां लै इहअ,  “अह आसा शास्त्रा दी पैहलै ई लिखअ द कि मसीहो दुख भोगी करै मरनअ आसा ज़रूरी पर चिऊथै धैल़ै हणअ सह मरी करै भी ज़िऊंदअ। ( ) "
LUK,24,47,“तिन्नैं आसा इहअ बी लिखअ द कि ज़ुंण तेऊ दी विश्वास करे तिन्नां लै आसा ज़रूरी कि तिंयां हर ज़ैगा एसा गल्लो प्रच़ार करे ताकि लोग पाप छ़ाडी करै परमेशरा बाखा लै फिरे और परमेशर तिन्नें पाप माफ करे। मसीहा पिछ़ू हांढणै आल़ै लागा अह खुशीओ समाद प्रच़ार ज़रूरी करनअ किल्हैकि परमेशरै आसा तिंयां एते ई तैणीं छ़ाडै दै। पैहलै करनअ तिन्नां येरुशलेम नगरी प्रच़ार और तेखअ सारै संसारे सोभी ज़ातीए लोगा सेटा लै। 
LUK,24,48,तम्हैं आसा इना सोभी गल्ले गवाह।  
LUK,24,49,"“भाल़ा, ज़ुंण करार मेरै बाप्पू परमेशरै आसा की दी, सह करनी मुंह तम्हां दी पूरी और ज़ेभै तैणीं तम्हैं स्वर्गा का शगती निं भेटे तेभै तैणीं रहै एसा ई नगरी।” "
LUK,24,50,"तेखअ निंयैं ईशू तिंयां सोभ येरुशलेम नगरी का बागै बेतनियाह गराऊंऐं तैणीं, संघा आपणैं हाथ च़की करै दैनी तिन्नां लै बर्गत। "
LUK,24,51,तेखअ हुअ बर्गत दैंदी-दैंदी तिन्नां का ज़ुदअ और तिन्नें आछी सम्हनै च़कअ ईशू स्वर्गा लै। ( ) 
LUK,24,52,तिन्नैं टेक्कअ ईशू सेटा माथअ और बडी खुशी-खुशी फिरै येरुशलेम नगरी लै बापस 
LUK,24,53,तिंयां करा तै धैल़ परमेशरो शूकर और धैल़ हआ तै मांदरै कठा। 
JHN,1,1,"सारी सृष्टी का पैहलै आसा त एक, ज़हा लै बैण बोला, सह बैण त परमेशरा संघै, सह बैण ई त परमेशर, "
JHN,1,2,अह ई बैण त सोभी का पैहलै परमेशरा संघै। 
JHN,1,3,"परमेशरै बणांईं सोभै गल्ला तेऊ करै, इहअ निं किछ़ै आथी ज़ुंण तेऊ बाझ़ी बणअ। "
JHN,1,4,"सह आसा सोभी ज़िन्दगीओ मूल़, तेऊए ज़िन्दगी करै हुअ सोभी लै प्रैशअ। "
JHN,1,5,"प्रैशअ च़मकअ न्हैरै दी, न्हैरै च़ाहअ सह शेऊणअ पर सह निं तेऊ शेऊई सकअ। "
JHN,1,6,परमेशरै छ़ाडअ एक मणछ तेऊ नांअ त युहन्ना। 
JHN,1,7,"सह आअ संसारा लै लोगा का तेऊ प्रैशे बारै समादा खोज़दअ, ताकि सोभ ज़ण्हैं तेऊए गल्ला शूणीं करै विश्वास करे। "
JHN,1,8,युहन्ना नांईं त आप्पू प्रैशअ आथी; पर सह त तेऊ प्रैशे बारै लोगा का खोज़दअ आअ द। 
JHN,1,9,असली प्रैशअ ज़ुंण सोभी मणछा लै प्रैशअ दैई सका; सह त संसारा दी एछणैं आल़अ। 
JHN,1,10,"सह आअ एऊ संसारै ज़ुंण तेऊ आप्पै आसा बणांअ द, पर एऊ संसारे लोगै निं सह बछ़ैणअ आथी। "
JHN,1,11,सह आअ आपणैं देशै; पर ज़ुंण तेऊए आपणैं लोग तै तिन्नैं निं सह मनअ। 
JHN,1,12,"पर ज़ुंणी बी सह मनअ और तेऊ दी विश्वास किअ, तिन्नां लै दैनअ तेऊ परमेशरे लुआद हणैंओ हक। "
JHN,1,13,तिंयां निं संसारे रिती दी परमेशरे लुआद बणैं ज़िहै संसारै मणछ बैह करी करै शोहरू लै ज़ल्म दैआ। पर तिन्नों बाप्पू आसा परमेशर और तेऊ दैनअ तिन्नां लै नऊंअ ज़ल्म। 
JHN,1,14,"तेऊ बैणै लई मणछे देही और झींण और सत्ता दी भर्हुई करै किअ हाम्हां जैंदरी बसेरअ, हाम्हैं भाल़ी तेऊए एही महिमां, ज़ेही बाप्पूए तेऊ शोहरूए महिमां हआ ज़ुंण आपणैं बाप्पूओ एक्कै शोहरू हआ। ( ) "
JHN,1,15,"युहन्ना बी खोज़अ तेऊए बारै और हाक्का लाई करै बोलअ इहअ, “अह आसा सह ई ज़सरै बारै मंऐं इहअ बोलअ त कि मुंह बाद एछणअ एक इहअ; ज़ुंण मुखा बडअ आसा और ज़ुंण मुखा पैहलै आसा त।” "
JHN,1,16,किल्हैकि तेऊए भरपूर झींण करनै करै भेटअ हाम्हां जशा प्रैंदै जश। 
JHN,1,17,"इहअ करै बधान ता खोज़अ हाम्हां का परमेशरे गूर मुसा, पर जश और सत्त रहैऊअ परमेशरै मसीहा ईशू करै। "
JHN,1,18,"परमेशर निं आझ़ तैणीं कोही भाल़अ, पर परमेशरो एक्कै शोहरू ज़ुंण तेऊए कल़टी दी आसा, तेऊ किअ परमेशर हाम्हां लै प्रगट। "
JHN,1,19,"युहन्ने गवाही आसा एही, ज़ांऊं यहूदी मुखियै येरुशलेम नगरी का परोहित और लेबी युहन्ना सेटा लै इहअ पुछ़दै छ़ाडै, “तूह कुंण आसा?” "
JHN,1,20,"युहन्ना निं एसा गल्ला लै हुधूअ, पर तेऊ मनी अह गल्ल और बोलअ, “हुंह निं मसीहा आथी।” "
JHN,1,21,"तेखअ पुछ़अ तिन्नैं युहन्ना का, “ज़ै तूह मसीहा नांईं आथी, तै तूह आसा कुंण? तै तूह परमेशरो गूर एलियाह आसा?” युहन्ना बोलअ, “हुंह निं आथी” “तै कै तूह परमेशरो गूर आसा?” ता युहन्ना दैनअ तिन्नां लै ज़बाब, “हुंह निं इना मांझ़ै कोहै बी आथी।” "
JHN,1,22,"तेखअ पुछ़अ तिन्नैं युहन्ना का, “तै तूह आसा कुंण? हाम्हां लागा तिन्नां लै ज़बाब दैणअ ज़ुंणी हाम्हैं छ़ाडै दै आसा कि तूह आपणैं बारै किज़ै बोला?” ( ) "
JHN,1,23,"तेखअ बोलअ युहन्ना, “ज़िहअ परमेशरे गूर याशायाह आसा बोलअ द, ‘हुंह आसा उज़ल़ ज़ैगा एकी हाक्का लाणैं आल़ैओ बोल कि प्रभूए सल़का करा सरली और तेऊए सुआगत करना लै रहा तैर्हुई।’” "
JHN,1,24,ईंयां तै फरीसी लोगा बाखा छ़ाडै दै। 
JHN,1,25,"तेखअ पुछ़अ तिन्नैं युहन्ना का सुआल, “ज़ै तूह मसीहा बी नांईं आथी, नां ता तूह परमेशरो गूर एलियाह आथी, और नां ता तूह परमेशरो गूर आथी, तै तूह लोगा लै डुबकी किल्है दैआ?” "
JHN,1,26,"युहन्ना दैनअ तिन्नां लै ज़बाब, “हुंह ता दैआ पाणीं दी डुबकी; पर तम्हां मांझ़ै आसा एक मणछ खल़अ ज़हा तम्हैं नांईं बछ़ैणदै। "
JHN,1,27,"मतलब ज़ुंण मुंह बाद एछणैं आल़अ आसा, सह आसा सोभी का महान और इधी तैणीं कि हुंह निं तेऊ सेटा एता जोगी बी आथी कि हुंह तेऊए पोलल़ै खोल्हणैं च़ाकरी करनै आल़अ टैहलू बणीं सकूं।” "
JHN,1,28,ईंयां गल्ला हुई जरदण नदी पार बेतनियाह नगरी दी; ज़िधी युहन्ना लोगा लै डुबकी दैआ त। 
JHN,1,29,"दुजै धैल़ै भाल़अ युहन्ना ईशू आप्पू बाखा एछदअ और तेऊ बोलअ, “भाल़ा, अह आसा परमेशरो मिम्मूं, ज़ुंण एऊ संसारे सारै पाप दूर करा। ( ) "
JHN,1,30,"“अह आसा सह ई ज़सरै बारै मंऐं बोलअ त कि एक मणछ एछणअ मुंह पिछ़ू, ज़ुंण मुखा बडअ आसा किल्हैकि सह आसा त मुखा पैहलै। "
JHN,1,31,"मुंह ता निं तेऊए बछ़ैण आथी ती, तैही आअ हुंह पाणींए डुबकी दैंदी-दैंदी कि सह लोल़ी इस्राएले लोगा दी प्रगट हुअ।” "
JHN,1,32,"युहन्ना दैनी अह गवाही, “मंऐं भाल़ी पबित्र आत्मां कबूतरा ज़ेही सरगा का होथदी और सह बेठी ठीक ईशू प्रैंदै। "
JHN,1,33,"मुंह ता निं एऊए बछ़ैण आथी ती, पर ज़ुंणी हुंह पाणींए डुबकी दैंदअ छ़ाडअ, तेऊ परमेशरै बोलअ मुखा इहअ कि ज़हा प्रैंदै तूह आत्मां होथदी और बेशदी भाल़े, सह ई आसा पबित्र आत्मां करै डुबकी दैणैं आल़अ। "
JHN,1,34,"आझ़ भाल़अ मंऐं आपणीं आछी, और आझ़ आसा हुंह एसा गल्लो गवाह कि अहैई आसा परमेशरो शोहरू।” ( ) "
JHN,1,35,दुजै धैल़ै बी तै युहन्ना और तेऊए च़ेल्लै मांझ़ै दूई ज़ण्हैं खल़्हुऐ दै। 
JHN,1,36,"युहन्ना बोलअ ईशू डेऊंदअ भाल़ी करै, “भाल़ा, अह आसा परमेशरो मिम्मूं।” "
JHN,1,37,एसा गल्ला शूणीं लागै तिंयां युहन्ने दूई च़ेल्लै ईशू पिछ़ू हांढदै। 
JHN,1,38,"ज़ांऊं ईशू तिंयां आप्पू पिछ़ू एछदै भाल़ै ता सह लागअ तिन्नां का पुछ़दअ,  “तम्हैं कसा लोल़ा?” तेखअ बोलअ तिन्नैं ईशू लै, “हे गूरू, तूह किधी रहा?” ईशू बोलअ,  “च़ाल्ला हांढदै लागा, तम्हां का जाणअ आप्पै शुझुई।” "
JHN,1,39,"तेखअ भाल़ी तिन्नैं ईशूए रहणें ज़ैगा, और तेसा धैल़ी रहै तिंयां तेऊ ई संघा; ईंयां गल्ला हुई दपहरा का बाद उडै। "
JHN,1,40,"तिन्नां दूई मांझ़ै ज़ुंण युहन्ने गल्ला शूणीं करै ईशू पिछ़ू आऐ, एक त शमौन पतरसो भाई आन्दरू। "
JHN,1,41,"तेऊ बोलअ आपणैं सकै भाई शमौना सेटा लै डेऊई करै, “हाम्हां गअ मसीहा भेटी।” ( ) "
JHN,1,42,"आन्दरू आणअ शमौन ईशू सेटा लै और तेऊ भाल़ी करै बोलअ ईशू,  “तूह आसा युहन्नो शोहरू शमौन ताल्है बोल़णअ कैफा मतलब ‘पतरस।’” "
JHN,1,43,"दुजै धैल़ै किअ ईशू गलील लाक्कै लै डेऊणेओ बच़ार, तिधी भेटअ तेऊ फिलिप्पुस नांओं मणछ ईशू बोलअ तेऊ लै,  “मुंह संघै च़ाल।” "
JHN,1,44,"फिलिप्पुस, आन्दरू और पतरस तै चिहै बैतसैदा नगरी का। "
JHN,1,45,"फिलिप्पुसै बोलअ नतनेल सेटा डेऊई करै, “ज़सरै बारै परमेशरे गूर मुसा लिखै दै बधाना दी बोलअ, और परमेशरे गूरै आसा आजू हणैं आल़ी गल्ला प्रगट की दी, सह गअ हाम्हां भेटी, सह आसा युसुफो शोहरू नासरत नगरीओ ईशू।” ( ) "
JHN,1,46,"नतनेलै बोलअ तेऊ लै, “नासरत नगरी का कै कोई राम्बल़ी च़ीज़ बी निखल़ी सका?” फिलिप्पुसै बोलअ, “च़ाल्ल आप्पै भाल़।” "
JHN,1,47,"ईशू भाल़अ नतनेल आप्पू बाखा लै एछदअ और बोलअ,  “भाल़ा, अह आसा असली इस्राएले खांनदानी का। एऊ दी निं किछ़ै कपट आथी।” "
JHN,1,48,"नतनेलै बोलअ ईशू लै, “तंऐं किहअ करै बछ़ैणअ हुंह?” ईशू दैनअ तेऊ लै ज़बाब,  “फिलिप्पुसै शादअ तूह बादा का, तेता का पैहलै हेरअ त मंऐं तूह फेडूए बूटा गोधै भाल़ी।” "
JHN,1,49,"तेखअ बोलअ नतनेलै, “हे गूरू, तूह ई आसा परमेशरो शोहरू और तूह ई आसा इस्राएलो माहा राज़अ।” "
JHN,1,50,"ईशू बोलअ तेऊ लै,  “मंऐं बोलअ, तूह भाल़अ मंऐं फेडूए बूटा गोधै, तै किअ तंऐं विश्वास? अह निं किछ़ बी आथी, ताह भाल़णैं एता का बडै-बडै काम।” ( ) "
JHN,1,51,"तेखअ बोलअ ईशू,  “हुंह खोज़ा तम्हां का सत्त कि तम्हां भाल़णअ स्वर्ग खुल्हअ द और परमेशरो स्वर्ग दूत हेरनअ तम्हां मुंह मणछे शोहरू लै उंधै एछदअ और उझै डेऊंदअ।” ( ) "
JHN,2,1,"तेखअ चिऊथै धैल़ै त गलील लाक्के काना गराऊंऐं कसरअ बैह, ईशूए आम्मां बी आसा ती तिधी बैहा लै नाठी दी। "
JHN,2,2,ता ईशू और तेऊए च़ेल्लै लै बी त बैहा लै छ़ांदअ। 
JHN,2,3,"ज़ांऊं बरातू लै अंगूरे रसे कामीं पल़ी, ता ईशूए आम्मां बोलअ, “घरा आल़ै का निं अंगूरो रस रहअ।” "
JHN,2,4,"ईशू बोलअ तेसा लै इहअ,  “ए आम्मां, ताह निं एते फिकर करने ज़रुरत आथी? “अज़ी निं मेरअ बगत आई।” "
JHN,2,5,"तेखअ बोलअ ईशूए आम्मां टैहलू लै, “ज़िहअ-ज़िहअ अह तम्हां लै बोले, तिहअ-तिहअ करै।” "
JHN,2,6,"तिधी तै यहूदी लोगे हाथा-खूरा धोई शुचै हणें रबाज़े साबै पात्थरे छ़ह घल़ै डाहै दै, ज़ेथ भितरी दूई-दूई, चअन-चअन मण एछा त। "
JHN,2,7,"ईशू बोलअ तिन्नां लै,  “इना घल़ै दी भरा पाणीं।” तिन्नैं भरै तिंयां घल़ै टिरा बहूंदै। "
JHN,2,8,"तेखअ बोलअ ईशू तिन्नां टैहलू लै,  “ऐबै निंयां एता का काढी करै शैहण गरांईं सेटा।” तिन्नैं बी किअ तेखअ तिहअ ई। "
JHN,2,9,"ज़ांऊं शैहण गरांईं सह पाणीं च़ाखअ, सह त अंगूरो रस गअ द बणीं, पर तेऊ का निं थोघ त कि अह किधा का आणअ। पर तिन्नां टैहलू का त थोघ ज़ुंणी सह पाणीं काढअ त। तेखअ शादअ शैहण गरांईं लाल़अ और तेऊ लै बोलअ, "
JHN,2,10,"“सोभ मणछ दैआ पैहलै बधिया अंगूरो रस और ज़ांऊं लोग झुटी करै रज़ा, ताऊं दैआ सह फिकअ ज़िहअ। पर तंऐं आसा डाहअ द सोभी का बधिया अंगूरो रस अज़ी बी पिछ़ू!” "
JHN,2,11,ईशू की गलील लाक्के काना गराऊंऐं अह पैहलअ नछ़ैण रहैऊई करै आपणीं महिमां प्रगट और तेऊए च़ेल्लै बी हुअ तेऊ दी विश्वास कि अह आसा मसीहा। 
JHN,2,12,"तेखअ नाठै ईशूए आम्मां, भाई और तेऊए च़ेल्लै कफरनहूम नगरी लै और थोल़ै धैल़ै रहै तिंयां तिधी। "
JHN,2,13,यहूदी लोगे फसहे जाचा ती नेल़ और ईशू नाठअ येरुशलेम नगरी लै। 
JHN,2,14,"तेऊ भाल़अ मांदरै बल्द, भेडा-बाकरी, कबूतरा बेच़णैं आल़ै ढबै-धेल्लै बदल़ी लैण-दैण करनै आल़ै बपारी बेठै दै। "
JHN,2,15,"ईशू राशीओ छिऊंटअ बणांअ और भेडा-बाकरी, कबूतर, बल्द दरल़ाऊऐ मांदरा का बागा लै। तिन्नें ढबै-धेल्लै छिंगै और तिन्नें थल़्ही पाई ढोल़ी। "
JHN,2,16,"कबूतरा आल़ै लै बोलअ,  “इना काढा इधा का पोर्ही, मेरै बाप्पू परमेशरे मांदरा निं बपारीओ घर बणांआ।” "
JHN,2,17,"तेखअ फिरी तेऊए च़ेल्लै आद कि पबित्र शास्त्रा दी आसा लिखअ द, “हुंह ज़ल़ा तेरै घरे तैणीं आपणैं दिलै आगी ज़िहअ, हे परमेशर तेरै एऊ मांदरे तैणीं दैणैं मुंह आपणैं प्राण बी।” ( ) "
JHN,2,18,"एसा गल्ला भाल़ी यहूदी मुखियै ईशू लै बोलअ, “तूह इहअ करी करै हाम्हां का कुंण ज़िहै नछ़ैणां रहैऊंदअ आसा लागअ द?” "
JHN,2,19,"ईशू दैनअ ज़बाब,  “एऊ मांदरा पाआ ढोल़ी, मुंह करनअ अह चिऊथै धैल़ै खल़अ।” "
JHN,2,20,"यहूदी मुखियै बोलअ, “एऊ मांदरा बणांणा लै आसा लागी दी छयाल़ी साला! ताह कै अह चिऐ धैल़ै लै करनअ खल़अ?” "
JHN,2,21,ईशू बोलअ त आपणीं देही लै मांदर पर तिन्नैं निं अह गल्ल समझ़ी। 
JHN,2,22,"तैहीता ज़ेभै ईशू मरी करै चिऊथै धेल्लै ज़िऊंदअ हुअ, तेभै फिरी तेऊए च़ेल्लै बी आद कि अह गल्ल बोली ती तेऊ, और तेखअ किअ तिन्नैं पबित्र शास्त्र और ईशूए गल्ला दी विश्वास। "
JHN,2,23,"ज़धू ईशू फसहे थैरा लै येरुशलेम नगरी त, कई लोगै किअ तिन्नां नछ़ैण च़मत्कारा भाल़ी तेऊए नांओंआं दी विश्वास। "
JHN,2,24,पर ईशू निं आप्पू तिन्नें भरोस्सै रही। किल्हैकि तेऊ का आसा त तिन्नें सभाबो थोघ। 
JHN,2,25,तेऊ का निं एसा गल्ला खोज़णें ज़रुरत आथी ती किल्हैकि तेऊ का आसा त आप्पै थोघ कि मणछे मनैं किज़ै आसा? 
JHN,3,1,एक निकूदिमुस नांओं मणछ त यहूदी मुखिय और सह त फरीसी। 
JHN,3,2,"सह आअ राची ईशू सेटा और तेऊ बोलअ, “हे गूरू, हाम्हां का आसा थोघ कि तूह आसा परमेशरै हाम्हां लै गूरू छ़ाडअ द। ज़ुंण नछ़ैण च़मत्कार तूह करा, ईंयां करा एसा गल्ला प्रगट कि ताह संघै आसा परमेशर।” "
JHN,3,3,"ईशू दैनअ तेऊ लै ज़बाब,  “हुंह खोज़ा ताखा का सत्त, ज़ै कोई नऊंअ ज़ल्म नांईं लए, सह निं परमेशरो राज़ भाल़ी सकदअ।” "
JHN,3,4,"निकूदिमुसै बोलअ ईशू लै, “ज़ै कुंण मणछ प्रोढअ गअ हई, ता सह तेखअ नऊंअ ज़ल्म किहअ करै सका लई? तेऊ कै आपणीं आम्में पेटै भी लागणअ डेऊणअ?” "
JHN,3,5,"ईशू दैनअ तेऊ लै ज़बाब,  “हुंह खोज़ा ताखा सत्त, ज़ुंण मणछ पाणीं और आत्मां करै ज़ल्म नां लए, सह निं परमेशरे राज़ा दी डेऊई सकदअ। "
JHN,3,6,"इहअ करै कि ज़ुंण देही का निखल़अ सह आसा देही, और ज़ुंण पबित्र आत्मां का ज़ल्मअ, सह आसा आत्मां। "
JHN,3,7,"रहैन निं हऐ कि मंऐं किज़ै बोलअ, कि ताह लागणअ ‘नऊंअ ज़ल्म लणअ ज़रूरी।’ "
JHN,3,8,"बागरी ज़ेथ बाखा डेऊणअ च़ाहा तेथ बाखा डेओआ, ताखा शुणिआं तेते सिधी छ़ेल़। पर ताखा निं थोघ कि सह किधा का एछा और सह किधा लै डेओआ? एसा गल्ला निं समझ़ाऊई सकदै कि मणछ पबित्र आत्मां करै किहअ करै लआ ज़ल्म।” ( ) "
JHN,3,9,"निकूदिमुसै ज़बाब दैनअ, “ईंयां गल्ला किहअ करै सका हई?” "
JHN,3,10,"इहअ शूणीं करै दैनअ ईशू तेऊ लै ज़बाब,  “इस्राएली लोगो बडअ गूरू हई करै बी तूह इना गल्ला निं समझ़दअ? "
JHN,3,11,"हुंह खोज़ा ताखा सत्त, ज़ेतो हाम्हां का थोघ हआ और ज़ुंण गल्ला हाम्हैं आपणीं आछी हआ भाल़ी दी हाम्हैं बोला तिन्नां ई गल्ला, पर तम्हैं निं म्हारी गवाही तज़ी बी मंदै आथी। "
JHN,3,12,"ज़ेभै मंऐं तम्हां का एऊ संसारे गल्ला खोज़ी, तम्हैं निं तिन्नां गल्लो विश्वास करदै! ज़ै हुंह तम्हां का स्वर्गे गल्ला खोज़ूं, तै तम्हां किहअ करै करनअ विश्वास? "
JHN,3,13,मुंह मणछे शोहरू का सुआई निं उझै स्वर्गा लै कोहै उखल़अ और नां मुखा सुआई होर कोहै स्वर्गा का पृथूई दी होथअ। ( ) 
JHN,3,14,“खास्सी साला पैहलै ज़िहअ परमेशरे गूर मुसा मिसर देशे गुलामीं का छ़ुटणैं बाद बणैं पितल़ा करै बणांईं दी दानअ उछ़टै दी च़की और ज़ुंणी तैहा दानुईं बाखा लै उझै भाल़अ तिंयां सोभ बच़ै। ठीक तिहअ ई च़कणअ हुंह मणछो शोहरू बी उछ़टै दी। ( ) 
JHN,3,15,ताकि ज़ुंण बी उझै भाल़े और विश्वास करे तेऊ भेटणीं सदा रहणैं आल़ी ज़िन्दगी। 
JHN,3,16,"“किल्हैकि परमेशरै की सारै संसारा संघै एही झ़ूरी कि तेऊ दैनअ आपणअ एकलौतअ शोहरू बल़ीदान हणां लै ताकि ज़ुंण बी तेऊ दी विश्वास करे सह निं लोल़ी मूंअ, पर तेऊ लोल़ी सदा रहणैं आल़ी ज़िन्दगी भेटी। "
JHN,3,17,"परमेशरै निं आपणअ शोहरू संसारे मणछा लै सज़ा दैंदअ छ़ाडी, पर सह छ़ाडअ एते तैणीं कि संसारे सोभी मणछा तेऊ करै उद्धार भेटे। "
JHN,3,18,"ज़ुंण तेऊ दी विश्वास करा तेऊ निं सज़ा भेटणीं। पर ज़ुंण तेऊ दी विश्वास नांईं करा, तेऊ लै गअ इहअ करै दोश लागी कि तेऊ निं परमेशरे एकलौतै शोहरू दी विश्वास किअ। ( ) "
JHN,3,19,"“सज़ा दैणैंओ कारण आसा इहअ कि प्रैशअ आअ संसारा दी और मणछै की प्रैशै छ़ाडी न्हैरै संघै खास्सी झ़ूरी, और तिन्नें तै काम ई बूरै। "
JHN,3,20,किल्हैकि ज़ुंण बूरअ करा सह निं प्रैशै नेल़ एछदअ। सह डाहा प्रैशै संघै ज़ीद। इहअ निं हआ कि तेऊए कामों दोश लागे तेऊ दी। 
JHN,3,21,"पर ज़ुंण सत्ता दी रहा, सह एछा प्रैशै नेल़, ताकि तेऊए काम प्रगट हई सके कि तिंयां आसा परमेशरे मरज़ी दी किऐ दै।” "
JHN,3,22,तेखअ आऐ ईशू और तेऊए च़ेल्लै यहूदा लाक्कै; और सह लागअ तिन्नां संघै डुबकी दैंदअ। 
JHN,3,23,युहन्ना डुबकी दैणैं आल़अ बी दैआ त सामरी लाक्कै दी शालेम नगरी नेल़ एनोन नांओंए गराऊंए ज़ैगा जरदण नदी दी डुबकी। किल्हैकि तिधी त खास्सअ पाणीं और लोग लआ तै तिधी एछी करै डुबकी। 
JHN,3,24,तेभै तैणीं निं युहन्ना कैद खानै दी पाई त। 
JHN,3,25,तिधी पल़ी युहन्ने च़ेल्लै परमेशरा सेटा डेऊणा लै शुचै हणैं पिछ़ू यहूदी लोगा संघै हठ। 
JHN,3,26,"तिन्नैं पुछ़अ युहन्ना सेटा एछी करै, “हे गूरू, ज़ुंण मणछ जरदण नदी पार ताह संघै त, ज़हा लै तंऐं इहअ बोलअ त कि अह आसा मसीहा। सह बी दैआ ऐबै डुबकी और सोभ एछा एऊ सेटा लै।” "
JHN,3,27,"युहन्ना दैनअ तिन्नां लै ज़बाब, “ज़ेभै तैणीं मणछा लै स्वर्गा का नांईं दैए, ‘तेभै तैणीं निं तेऊ किछ़ै भेटी सकदअ।’ "
JHN,3,28,तम्हैं ता आप्पै आसा मेरै गवाह कि हुंह निं मसीहा आथी। पर हुंह आसा तेऊ आजू छ़ाडअ द। ( ) 
JHN,3,29,"“ज़सरी लाल़ी आसा, सह आसा लाल़अ, पर ज़ुंण तेऊ लाल़ेओ साथी तेऊ संघै खल़अ आसा, सह शूणां तेऊए और तेऊए गल्ला शूणीं हआ खुश। ऐबै हुई मेरी बी अह खुशी पूरी। "
JHN,3,30,अह आसा ज़रूरी कि तेऊए लोल़ी बढोतरी हुई और हुंह लोल़ी घटअ। 
JHN,3,31,"“ज़ुंण उझै का एछा सह आसा सोभी का महान, हाम्हैं आसा संसारे हाम्हैं करा संसारे गल्ला, पर सह आसा स्वर्गा का आअ द और सह आसा सोभी का महान। ( ) "
JHN,3,32,"सह खोज़ा तिन्नां ई गल्ला ज़ुंण तेऊ भाल़अ और शूणअ, पर सोभ लोग निं तेऊए गल्ला मंदै। "
JHN,3,33,"पर ज़ुंणी तेऊए गवाही मनी, सह लाआ एसा गल्ला दी मोहर कि परमेशर आसा शुचअ। "
JHN,3,34,"“किल्हैकि ज़ुंण परमेशरै आसा छ़ाडअ द, सह खोज़ा परमेशरे गल्ला। किल्हैकि सह दैआ तेऊ लै पबित्र आत्मां भरपूर। "
JHN,3,35,बाप्पू करा आपणैं शोहरू संघै झ़ूरी और तेऊ दैनअ सोभी गल्लो हक तेऊ लै। 
JHN,3,36,"ज़ुंण परमेशरे शोहरू दी विश्वास करे, तेऊ भेटणीं सदा रहणैं आल़ी ज़िन्दगी; पर ज़ुंण शोहरू नांईं मंदअ, सह निं तेसा ज़िन्दगी भाल़ी सकदअ, तेऊ लै भेटणीं परमेशरा का सज़ा।” "
JHN,4,1,ज़ांऊं ईशू का थोघ लागअ कि फरीसी लोगै शूणीं ईंयां गल्ला कि ईशू दैआ डुबकी और तेऊए हुऐ युहन्ना का बी खास्सै च़ेल्लै। 
JHN,4,2,"(ईशूए च़ेल्लै दैआ तै डुबकी, आप्पू निं सह डुबकी दैंदअ त)। "
JHN,4,3,तेखअ नाठअ ईशू यहूदा का गलील लाक्कै लै। 
JHN,4,4,गलील लाक्कै लै डेऊणअ त तेऊ सामरी लाक्कै बाती। 
JHN,4,5,इहअ करै पुजअ सह सुखार नांओंऐं सामरी लाक्कै एकी गराऊंऐं। अह गराअं आसा तेसा ज़ैगा ज़ुंण याकूबै आपणैं शोहरू युसुफा लै दैनी ती। 
JHN,4,6,याकूबो कुंअ बी आसा त तिधी; ईशू पुजअ लाम्मै सफरा का थकी करै संघा बेठअ तेऊ कुंऐं सेटा तिधी। ईंयां गल्ला हुई धैल़ी दपहरै। 
JHN,4,7,"तेतरी आई एक सामरी बेटल़ी तेऊ कुंऐं दी पाणीं भरदी। ईशू बोलअ तेसा लै,  “मुखा बी पणैंऊ पाणीं।” "
JHN,4,8,ईशूए च़ेल्लै तै तेसा नगरी नाठै दै खाणां लै रोटी लंदै। 
JHN,4,9,"सामरी बेटल़ी ईशू लै बोलअ, “तूह आसा यहूदी और हुंह आसा सामरी बेटल़ी। तूह मुखा किल्है मांगा पाणीं?” ( ) "
JHN,4,10,"ईशू दैनअ तेसा लै ज़बाब,  “ज़ै ताखा परमेशरे बरदानो थोघ हंदअ, और इहअ थोघ हंदअ कि तूह कसा संघै आसा लागी दी गल्ला करदी, तै मांगदी तूह मुखा और मुंह दैणअ त ताल्है सदा रहणैं आल़ी ज़िन्दगी दैणैं आल़अ पाणीं।” "
JHN,4,11,"तेसा बेटल़ी बोलअ, “हे मालक ताखा पाणीं भरना लै ता किछ़ै निं आथी, और कुंअ आसा डुघअ; तै ताखा ज़िन्दगी दैणैं आल़अ पाणीं किधा का आअ?” "
JHN,4,12,"तूह कै म्हारै पित्तर याकूबा का बडअ आसा, ज़ुंणी हाम्हां लै अह कुंअ दैनअ, संघा एऊ ई कुंऐं का आप्पू बी झुटअ, आपणैं शोहरू का बी पणैंऊंअ और आपणैं डागै-धणा का बी पणैंऊंअ। "
JHN,4,13,"ईशू दैनअ तेसा लै ज़बाब,  “ज़ुंण एऊ पाणीं झुटे, तेऊ एछणी भी चिशै। "
JHN,4,14,"पर ज़ुंण तेऊ पाणीं झुटे ज़ुंण मुंह दैणअ, तेऊ निं कधि चिशै एछणी। होर ता होर, ज़ुंण पाणीं मुंह तेऊ लै दैणअ, तेते निखल़णीं तेऊ दी ज़िन्दगी दैणैं आल़ी सोबल़ और तेता दैणीं तेऊ लै सदा लै ज़िन्दगी।” "
JHN,4,15,"तेसा बेटल़ी ईशू लै बोलअ, “हे प्रभू तेऊ पाणीं दै मुल्है बी, मुंह निं लोल़ी कधि चिशै आई, नांईं लोल़ी मुंह पाणीं भरना लै एतरअ दूर पल़अ एछणअ।” "
JHN,4,16,"ईशू बोलअ तेसा लै,  “डेऊ आपणैं लाल़ै आण शादी।” "
JHN,4,17,"तेखअ तेसा बेटल़ी बोलअ, “मेरअ निं लाल़अ आथी।” इहअ शूणीं बोलअ ईशू तेसा लै,  “तंऐं खोज़ी शुची गल्ल कि तेरअ निं लाल़अ आथी। "
JHN,4,18,"किल्हैकि तंऐं हेरै पांज़ घर बस्सी, ज़हा संघै तूह आझ़काला रहा, सह बी निं तेरअ लाल़अ आथी। अह खोज़ी तंऐं शुची गल्ल।” "
JHN,4,19,"बेटल़ी बोलअ, “हे प्रभू मुखा ज़ाण्हिंआं इहअ कि तूह आसा परमेशरो गूर। "
JHN,4,20,म्हारै सामरी पित्तर करा तै एसा धारा दी परमेशरे भगती; और तम्हैं यहूदी बोला इहअ कि परमेशरे भज़न करने ज़ैगा आसा येरुशलेम नगरी?” ( ) 
JHN,4,21,"ईशू बोलअ तेसा लै,  “हे ज़नानी, मेरी गल्लो विश्वास कर कि इहअ बगत एछणअ, नां ता तम्हां एसा धारा दी परमेशरे भगती करनी, नां येरुशलेम नगरी। "
JHN,4,22,"तम्हैं सामरी ज़सरी भगती करा, तेऊओ निं तम्हां का खास्सअ थोघ आथी और हाम्हां यहूदी का आसा तेऊए सोभी गल्लो थोघ, उद्धार एछणअ यहूदी लोगा बाती। ( ) "
JHN,4,23,"“आजू एछणअ इहअ बगत, इधी तैणीं कि सह बगत आझ़काला बी, शुचै भगता करनअ परमेशरो भज़न आत्मां और सत्ता दी रही करै, परमेशर लोल़ा आप्पू लै इहै ई भगती करनै आल़ै। "
JHN,4,24,"परमेशर आसा आत्मां, और ज़रूरी आसा कि तेऊए भगती करनै आल़ै लोल़ी आत्मां और सत्ता दी रही करै भज़न किअ।” "
JHN,4,25,"तेसा बेटल़ी ईशू लै बोलअ, “हुंह ज़ाणा कि मसीहा ज़ुंण महान मणछ आसा, सह आसा एछणैं आल़अ, ज़ेभै सह एछणअ, तेभै खोज़णीं तेऊ हाम्हां का सोभै गल्ला।” "
JHN,4,26,"ईशू बोलअ तेसा लै,  “हुंह ज़ुंण ताह संघै गल्ला करदअ आसा लागअ द, हुंह आसा सह ई।” "
JHN,4,27,"तेतरी गऐ ईशूए च़ेल्लै बी पुजी, तिंयां हुऐ रहैन कि सह त तेसा बेटल़ी संघै गल्ला करदअ लागअ द, पर तिन्नैं निं इहअ पुछ़अ कि तूह किज़ै च़ाहा और एसा संघै किज़ै गल्ला करा। "
JHN,4,28,"सह बेटल़ी नाठी आपणैं पाणींए घल़ै तिधी छ़ाडी करै सोभी लोगा का खोज़दी नगरी लै, "
JHN,4,29,"एछा, एकी मणछा भाल़ा, ज़ुंणी मेरै बारै कई गल्ला खोज़ी ज़ुंण मेरी ज़िन्दगी दी हुई बिती दी आसा, हेरा, अह मसीहा किनी आसा? "
JHN,4,30,इहअ शूणीं आऐ नगरी का बडै भारी लोग ईशू सेटा लै। 
JHN,4,31,"तेतरी ईशूए च़ेल्लै बोलअ, “हे गूरू, रोटी लअ खाई।” "
JHN,4,32,"पर ईशू बोलअ तिन्नां लै,  “मुखा आसा खाणां लै एही रोटी ज़ेतो तम्हां का थोघ निं आथी।” "
JHN,4,33,"च़ेल्लै लागै आप्पू मांझ़ै गल्ला करदै, “एऊ लै रोटी कै कुंणी आणी हेरी?” "
JHN,4,34,"ईशू बोलअ तिन्नां लै,  “मेरी रोटी आसा ईंयां कि हुंह तेऊए साबै सोभै गल्ला करूं ज़ुंणी हुंह छ़ाडअ द आसा, और तेऊओ काम पूरअ करूं। "
JHN,4,35,तम्हां का कै थोघ निं आथी कि फसला लऊंणा लै आसा अज़ी च़ार भिन्नैं बाकी? पर हुंह बोला खल़ै उझ़िआ और फेर दैआ भाल़णीं। फसल गई पाक्की और लऊंणा लै हई। 
JHN,4,36,"लऊंणै आल़ै भेटा मज़दूरी, और सदा रहणैं आल़ी ज़िन्दगी लै डाहा फल़ कठा करी; ताकि बऊंणैं और काटणै आल़ै दुही लै नंद होए। "
JHN,4,37,एता लै आसा अह कहाबत कि बऊंणैं आल़अ आसा होर और काटणै आल़अ आसा होर। ( ) 
JHN,4,38,"“मंऐं छ़ाडै तम्हैं तेऊ खेचा लऊंदै ज़ेथ थारी कोई मैन्थ निं आथी लागी दी, सह आसा होरी की दी और तम्हैं आसा हुऐ दै तेसा मैन्था का फसले साझ़ू।” "
JHN,4,39,"कई सामरी लोगै किअ तेसा बेटल़ी खोज़ी दी गल्ला करै ईशू दी विश्वास, तेसा बोलअ इहअ, “एऊ मणछै खोज़ी तिंयां कई गल्ला ज़ुंण मेरी ज़िन्दगी दी हुई बिती दी आसा।” "
JHN,4,40,तिन्नैं सामरी की ईशू सेटा एछी करै अरज़ कि हाम्हां सेटा दै रहणैं; ईशू रहअ तेखअ दूई धैल़ै तैणीं तिधी। 
JHN,4,41,ईशूए बैणा शूणीं किअ होरी बी कई लोगै विश्वास। 
JHN,4,42,"तिन्नैं बोलअ तेसा बेटल़ी लै, “हाम्हैं निं सिधअ तेरै बोल़णैं करै विश्वास किअ, पर हाम्हैं हेरअ आप्पै शूणीं और आप्पै भाल़ी कि अहैई आसा सच्च़ी एऊ संसारै उद्धार दैणैं आल़अ।” "
JHN,4,43,दूई धैल़ै बाद नाठअ सह तिधा का गलील लाक्कै लै। 
JHN,4,44,किल्हैकि ईशू आसा त आप्पै बोलअ द कि परमेशरे गूरो निं आपणैं घरै अदर हंदअ। 
JHN,4,45,"ज़ांऊं ईशू गलील पुजअ, ता गलीली लोग आऐ बडी खुशी-खुशी मिलदै; किल्हैकि ज़ेतरै काम तेऊ येरुशलेम नगरीए जाचा दी किऐ तै, तिंयां काम भाल़ै तै तिन्नैं बी, किल्हैकि तिंयां बी तै येरुशलेम जाचा लै आऐ दै। "
JHN,4,46,"ईशू आअ भी तेखअ गलील लाक्के काना गराऊंआं लै बापस फिरी ज़िधी तेऊ पाणींओ अंगूरो रस बणांअ त। तिधी आअ एक राज़ैओ अफसर, तेऊओ शोहरू त कफरनहूम नगरी बमार हुअ द। "
JHN,4,47,"सह बी इना गल्ला शूणीं कि ईशू आसा आअ द यहूदा का गलील लाक्कै लै, तेऊ शधाणूं आअ कि हे प्रभू मुंह संघै एछी करै बच़ाऊ मेरै शोहरू एसा बमारी का; किल्हैकि तेऊओ शोहरू त मरने तैरी दी। "
JHN,4,48,"ईशू बोलअ तेऊ लै,  “ज़ेभै तैणीं तम्हैं नछ़ैण और बडै-बडै च़मत्कार नांईं भाल़े, तेभै तैणीं निं तम्हां कधि मेरअ विश्वास करनअ।” ( ) "
JHN,4,49,"राज़ैए अफसरै बोलअ, “हे प्रभू, मेरै शोहरू मरनै का पैहलै च़ाल्ल तूह मुंह संघै।” "
JHN,4,50,"ईशू बोलअ,  “डेऊ, तेरअ शोहरू आसा ज़िऊंदअ।” सह नाठअ ईशूए गल्ला दी विश्वास करी करै घरा लै। "
JHN,4,51,"सह पुजअ त आधी बाता उंधै बापस फिरी कि तेऊए टैहलू पुजै तेऊ सेटा और तिन्नैं पजैल़अ तेऊ सेटा समाद, “तेरअ शोहरू आसा ज़िऊंदअ।” "
JHN,4,52,"तेऊ पुछ़अ तिन्नां का, “कसा घल़ी हुअ सह राम्बल़अ?” तिन्नैं बोलअ, “हिझ़ दपहरा बाद बेठअ तेऊओ ज़ौर।” "
JHN,4,53,"तेखअ हेरअ तेऊ समझ़ी कि अह हुअ तैहा ई घल़ी, ज़हा घल़ी ईशू बोलअ तेऊ लै,  “तेरअ शोहरू आसा ज़िऊंदअ।” तेऊए सारै घरानै किअ ईशू दी विश्वास। "
JHN,4,54,अह त ईशूओ दुजअ च़मत्कार ज़ुंण तेऊ यहूदा का एछी करै गलील पुजी किअ त। 
JHN,5,1,इना गल्ला बाद हुअ यहूदी लोगो एक थैर और ईशू नाठअ येरुशलेम नगरी लै। 
JHN,5,2,"येरुशलेम नगरी आसा भेड़ प्रऊल़ी सेटा एक सअर, तेता लै बोला इब्रानी बोली दी “बैतसैदा”। तेते आसा ती पांज़ कोफरी बणीं दी। "
JHN,5,3,"तेथ सरा फेर रहा तै कई कांणै, लाट्टै, शुक्कै दै आंगा आल़ै पाणीं खदमांऊदै न्हैल़ै लाम्मै पल़ी। "
JHN,5,4,"ज़ेभै साईत हआ ती तेभै होथा त तिधी परमेशरो स्वर्ग दूत सरा भितरी पाणीं खदमाऊंदअ। ज़ांऊं पाणीं खदमाईंआं, तेभै ज़ुंण सोभी का पैहलै पाणीं दी पेठे, सह हआ त बमारी का ठीक। च़ाऐ सह ज़ेही बी बमारी होए। "
JHN,5,5,तिधी त एक मणछ ठत्ती साला ओर्ही त तिधी बमार पल़अ द। 
JHN,5,6,"ईशू भाल़अ सह तिधी और तेऊ का गअ थोघ लागी कि अह आसा खास्सी साला ओर्ही इधी पल़अ द। ईशू पुछ़अ तेऊ का,  “कै तूह ठीक हणअ च़ाहा?” "
JHN,5,7,"तेखअ बोलअ तेऊ बमार मणछै ईशू लै इहअ, “हे प्रभू, मुखा निं इहअ कोहै मणछ आथी ज़ुंण मुंह च़की करै पाणीं दी पाए, ज़ेभै पाणीं खदमाईंआं, तेता का पैहलै जा कुंण होर सरै पेशी ज़ेभै तैणीं घिसरदी-घिसरदी हुंह पुजा, और हुंह हआ भाल़अ?” "
JHN,5,8,"तेखअ बोलअ ईशू तेऊ दरंगे मरीज़ा लै,  “हुंह बोला ताल्है, उझ़ू आपणैं एऊ बछ़ाऊणैं च़क संघा डेऊ आपणैं घरा लै।” "
JHN,5,9,"सह मरीज़ उझ़ुअ तेभी सोभी सम्हनै खल़अ, संघा लागअ सह आपणैं बछ़ाऊणैं च़फल़ी करै हांढदअ फिरदअ। सह ती बशैघे धैल़ी। "
JHN,5,10,"ज़ुंण सह मणछ बमारी का ठीक हुअ त, यहूदी मुखियै बोलअ तेऊ लै, “आझ़ आसा बशैघे धैल़ी और बधाने साबै निं तेरै ईंयां बछ़ाऊणैं च़कणैं ठीक आथी।” ( ) "
JHN,5,11,"तेऊ दैनअ तिन्नां लै ज़बाब, “ज़ुंणी हुंह ठीक किअ, तेऊ बोलअ मुल्है इहअ कि आपणैं बछ़ाऊणैं च़क और हांढदअ लाग।” "
JHN,5,12,"तिन्नैं पुछ़अ तेऊ का, “सह कुंण आसा ज़ुंणी ताल्है इहअ बोलअ, बछ़ाऊणैं च़की लाग हांढदअ?” "
JHN,5,13,"पर ज़ुंण सह बमारी का ठीक हुअ त, तेऊ का निं थोघै त कि सह कुंण आसा, तिधी तै खास्सै लोग और ईशू गअ त तिधा का डेऊई। "
JHN,5,14,"तेखअ भेटअ ईशू सह मांदरै, संघा बोलअ ईशू तेऊ लै इहअ,  “भाल़ तूह आसा गअ द ऐबै बमारी का ठीक हई, हेरे, ऐबै निं भी पाप करी, इहअ निं हआ कि ताह प्रैंदै पल़ा होर बी बडी बमारी।” "
JHN,5,15,"तेखअ खोज़अ तेऊ मणछै तिधा का डेऊई करै तेऊ सोभी यहूदी मुखियै का, “ज़ुंणी हुंह बमारी का ठीक किअ, सह आसा ईशू।” "
JHN,5,16,"एता पिछ़ू लागै यहूदी ईशू तंग करदै, किल्हैकि सह करा त इना इहै कामां बशैघे धैल़ी। "
JHN,5,17,"एसा गल्ला लै बोलअ ईशू तिन्नां लै,  “मेरअ बाप्पू करा अज़ी बी काम और हुंबी करा।” "
JHN,5,18,"तैही लागै यहूदी ईशू मारनें भरपूर कोशिशा करदै कि सह एकी बाखा ता बशैघे धैल़ीओ बधान चोल़ा, संघा बोला दुजी बाखा इहअ कि परमेशर आसा एऊओ बाप्पू, और आपणैं आप समझ़ा परमेशरा बराबर। "
JHN,5,19,"एसा गल्ला शूणीं बोलअ ईशू तिन्नां लै,  “हुंह खोज़ा तम्हां का सत्त कि शोहरू निं आपणैं आप किछ़ै करी सकदअ। पर सह भाल़ा आपणैं बाप्पू करदै, ज़ुंण-ज़ुंण काम तेऊओ बाप्पू करा, शोहरू बी करा तिन्नां तेसा ई रिती। "
JHN,5,20,"“किल्हैकि बाप्पू डाहा आपणैं शोहरू संघै झ़ूरी और ज़ुंण काम सह आप्पू करा, तिन्नां रहैऊआ सह शोहरू का बी। तेऊ रहैऊंणै बमारी का ठीक करनै का बी बडै काम ताकि तम्हां रहैनी होए। "
JHN,5,21,"“ज़िहअ बाप्पू मूंऐं दै मणछा ज़िऊंदै करा, तिहअ ई ज़हा बी शोहरू च़ाहा तिन्नां करा सह ज़िऊंदै। "
JHN,5,22,"“बाप्पू निं कोहिओ न्याय करदअ, तेऊ सभाल़ी अह सज़ा दैणें ज़िम्मैंबारी मुखा। "
JHN,5,23,"एते तैणीं कि ज़िहअ सोभ लोग बाप्पूओ अदर करा, तिहअ ई शोहरूओ बी करे। ज़ुंण शोहरूओ अदर नांईं करदअ, सह निं तेऊ बाप्पूओ बी अदर करदअ ज़ुंणी सह छ़ाडअ द आसा। "
JHN,5,24,"“हुंह खोज़ा तम्हां का सत्त कि ज़ुंण मेरअ बैण शूणीं करै मुंह छ़ाडणैं आल़ै दी विश्वास करा, सदा रहणैं आल़ी ज़िन्दगी आसा तेऊए और तेऊ लै निं सज़ा हणीं। पर सह मुक्कअ मौता पार करी करै सदा रहणैं आल़ी ज़िन्दगी लै डेऊई। "
JHN,5,25,"“हुंह खोज़ा तम्हां का सत्त कि इहअ बगत आसा एभै और इहअ ई हणअ कि मूंऐं दै शुणनअ परमेशरो बैण, और शूणीं करै हणैं तिंयां ज़िऊंदै। "
JHN,5,26,"“ज़ेऊ साबै बाप्पू आप्पू दी ज़िन्दगी डाहा, तेऊ ई साबै आसा तेऊ आपणैं शोहरू लै बी आप्पू दी ज़िन्दगी डाहणेंओ हक दैनअ द। "
JHN,5,27,इधी तैणीं कि मुंह मणछे शोहरू लै आसा सोभी लोगा प्रैंदै न्याय करनैओ बी हक दैनअ द। 
JHN,5,28,"“एसा गल्ला शूणीं तम्हैं रहैन निं हआ, अज़ी एछणअ इहअ बगत बी, ज़ेतरै घोरी दाबै दै आसा, तेऊओ बैण शूणीं करै निखल़णैं बागा लै। "
JHN,5,29,"ज़ुंणी भलाई की दी होए, तिंयां ज़िन्दगी ज़िऊंणें तैणीं ज़िऊंदै, और ज़ुंणी बूराई होए की दी, तिंयां हणैं नरके सज़ा पाणें तैणीं ज़िऊंदै।” ( ) "
JHN,5,30,"“हुंह निं आपणीं बाखा किछ़ै करदअ, हुंह आसा मेरै बाप्पू छ़ाडअ द, और तेऊ खोज़अ मुखा कि किहअ न्याय करनअ। मेरअ न्याय आसा शुचअ इहअ करै कि हुंह निं आपणीं मरज़ी करदअ पर हुंह च़ाहा तेऊए मरज़ी पूरी करनअ ज़ुंणी हुंह स्वर्गा का आसा छ़ाडअ द। "
JHN,5,31,"“ज़ै हुंह आपणैं बारै आप्पै खोज़ूं, ता मेरी गवाही निं शुची हणीं। "
JHN,5,32,"पर एक होर आसा ज़ुंण मेरै बारै खोज़ा, मुखा आसा थोघ कि ज़ुंण सह बोला, सह गवाही आसा शुची। "
JHN,5,33,तम्हैं बझ़ैल़अ पुछ़-ज़ाच़ करनै आल़ै युहन्ना डुबकी दैणैं आल़ै सेटा और तेऊ दैनी मेरै बारै शुची गवाही। 
JHN,5,34,“पर हुंह निं आपणैं बारै कसा मणछे गवाही च़ाहंदअ; तैबी खोज़ी मंऐं ईंयां गल्ला एते तैणीं कि तम्हां लोल़ी उद्धार भेटअ। 
JHN,5,35,“सह ज़ुंण ज़ल़दअ और च़मकदअ प्रैशअ आसा त; तम्हां लागअ तेऊए प्रैशै दी मगन रहणअ बधिया। 
JHN,5,36,"पर मुखा आसा एही गवाही ज़ुंण युहन्ने गवाही का बी बडी आसा। “ज़ुंण काम बाप्पू परमेशरै पूरअ करना लै मुखा आसा सभाल़अ द, मतलब ज़ुंण काम हुंह करा। तिंयां आसा मेरै गवाह कि बाप्पू परमेशरै आसा हुंह छ़ाडअ द। "
JHN,5,37,"“मेरै बाप्पू परमेशरै ज़ुंणी हुंह आसा छ़ाडअ द, तेऊ ई दैनी मेरी गवाही। तम्हैं नां ता तेऊओ बैण शूणअ और नां तेऊओ रूप आपणीं आछी आथी भाल़अ द। "
JHN,5,38,नां तम्हैं तेऊए बैणा आपणैं मनैं च़की डाहंदै। किल्हैकि ज़ुंण तेऊ आसा छ़ाडअ द; तम्हैं निं तेऊओ विश्वास करदै। 
JHN,5,39,"“तम्हैं लोल़ा पबित्र शास्त्रा दी, इहअ समझ़ी कि सदा रहणैं आल़ी ज़िन्दगी भेटणीं तम्हां, और अह आसा सह ई ज़ुंण मेरी गवाही दैआ। "
JHN,5,40,“पर तैबी निं तम्हैं सदा रहणैं आल़ी ज़िन्दगी पाणा लै मुंह सेटा एछणअ च़ाहंदै। 
JHN,5,41,हुंह निं मणछा का अदर च़ाहंदअ। 
JHN,5,42,पर मुखा आसा थारअ थोघ कि तम्हां दी निं परमेशरे झ़ूरी आथी। 
JHN,5,43,"“हुंह आसा आपणैं बाप्पू परमेशरे नांओंऐं आअ द, पर तम्हैं निं मुंह मंदै आथी। ज़ै कुंण आपणैं ई नांओंआं करै एछा, सह हेरनअ तम्हां मनी। "
JHN,5,44,"“तम्हैं च़ाहा एकी दुजै का अदर। पर ज़ुंण अदर पबित्र परमेशरा का एछा, तेऊ निं च़ाहंदै, नां कोई गल्लो विश्वास करदै! "
JHN,5,45,इहअ निं समझ़ा कि मुंह लाणअ आपणैं बाप्पू सेटा तम्हां लै कोई दोश। तम्हां लै दोशा लाणैं आल़अ आसा सह ई मुसा गूरो बधान ज़ेथ थारी आशा आसा। 
JHN,5,46,"“किल्हैकि, ज़ै तम्हैं मुसा गूरो शुणदै, तै करनअ त तम्हां मेरअ बी विश्वास, इहअ करै कि तेऊ आसा मेरै बारै लिखअ द। ( ) "
JHN,5,47,"पर ज़ै तम्हैं तेऊए बधाना दी लिखी गल्ला दी विश्वास नांईं करदै, तै मेरी गल्ला दी किहअ करै लाअ तम्हैं विश्वास करी!” "
JHN,6,1,इना गल्ला हणैं का बाद नाठअ ईशू किश्ती दी बेशी गलील लाक्कै तिबरियस समुंदरा पार। 
JHN,6,2,"ता बडै भारी खास्सै लोग लागै तेऊ पिछ़ू हांढदै। किल्हैकि ज़ुंण नछ़ैण च़मत्कार सह बमारी आल़ै लै रहैऊआ त, तिंयां डेओआ तै तेता भाल़ै। "
JHN,6,3,तेखअ नाठअ ईशू धारठी प्रैंदा लै संघा बेठअ आपणैं च़ेल्लै संघै तिधी। 
JHN,6,4,ता यहूदी लोगो फसहेओ थैर त नेल़। 
JHN,6,5,"ईशू भाल़अ कि तेऊ सेटा लै आऐ बडै भारी खास्सै लोग, तेखअ बोलअ ईशू आपणैं च़ेल्लै फिलिप्पुसा लै,  “हाम्हां एतरै लोगा लै रोटी किधा का आणनीं लई?” "
JHN,6,6,"अह गल्ल बोली ती ईशू तिन्नां परखणां लै, पर ईशू ज़ाणा त आप्पै कि तेऊ कै लागा करनअ। "
JHN,6,7,"फिलिप्पुसै दैनअ ज़बाब, “दूई शौआ च़ंदीए सिक्कै दैई करै बी ज़ै रोटी लई आणे, तिंयां बी निं इना लोगा लै थोल़ी-थोल़ी बांडी करै बी पूरी हणीं।” "
JHN,6,8,"च़ेल्लै मांझ़ा का बोलअ शमौन पतरसे भाई आन्दरू, "
JHN,6,9,“इधी आसा एकी लान्हैं का ज़ौए पांज़ रोटी और दूई माह्छ़ली; पर एतरै लोगा लै तिंयां कै च़ाल्ली हई?” 
JHN,6,10,"ईशू बोलअ तिन्नां लै,  “सोभी लोगा बशैल़ा घेहल़ी दी।” तेसा ज़ैगा त बेशणा लै बधिया घाहा, तिधी बेठै पांज़ हज़ार मर्ध ई मर्ध और बेटल़ी माठै तै लाऊआ। "
JHN,6,11,ईशू ढाकी रोटी आपणैं हाथै संघा बांडी परमेशरो शूकर करी करै लोगा लै घेहल़ी और माह्छ़ली बी बांडी ज़ेतरी तिंयां च़ाहा तै। 
JHN,6,12,"ज़ांऊं लोग खाई करै रज़ै, ता ईशू बोलअ आपणैं च़ेल्लै लै,  “पिछ़ू बच़ी दी रोटी करा कठा, ढेका निं शोटी।” "
JHN,6,13,च़ेल्लै की सारी रोटी कठा ता तिन्नां पांज़ ज़ौए रोटी का भर्हुऐ बारा च़ठै तिन्नां रोटीए ज़ुंण पिछ़ू बच़ी। 
JHN,6,14,"ईशू किऐ दै एऊ च़मत्कारा भाल़ी बोलअ लोगै, “परमेशरो ज़ुंण गूर संसारा दी एछणैं आल़अ त, सह आसा पाक्कै दी अहैई।” ( ) "
JHN,6,15,"ज़ांऊं ईशू का इहअ थोघ लागअ कि च़ाहा लोग च़ाहा तेऊ ज़ोरा-ज़ोरी राज़अ बणांणअ, ता सह नाठअ एक्कै ज़ण्हअ धारा लै। "
JHN,6,16,ज़ांऊं सान्ह पल़ी ता तेऊए च़ेल्लै नाठै समुंदरे बाढै। 
JHN,6,17,"ज़ांऊं तिंयां किश्ती प्रैंदै बेशी समुंदरा पार कफरनहूम नगरी लै च़ाल्लै तै डेऊई, ता तिधी गअ त पठी न्हैरअ हई और ईशू निं अज़ी तिन्नां सेटा पुजअ आथी। "
JHN,6,18,तेखअ हुअ इहअ कि समुंदरै आअ ढिश बागर और समुंदरा का लागी बडी-बडी छ़ाली निखल़दी। 
JHN,6,19,तिंयां पुजै किश्ती च़लाऊंदी कोई च़ार पांज़ मील समुंदरा मांझ़ै। तिन्नां का शुझुअ ईशू समुंदरा मांझ़ै पाणीं प्रैंदै हांढदअ और किश्ती बाखा लै एछदअ और तिंयां डरै। 
JHN,6,20,"पर ईशू बोलअ तिन्नां लै,  “हुंह आसा; डरा निं आथी।” "
JHN,6,21,तेखअ हुऐ तिंयां तेऊ किश्ती दी बशैल़णा लै तैर और तेखअ पुजी तेभी किश्ती तेसा ज़ैगा ज़िधा लै तिंयां च़ाल्लै तै। 
JHN,6,22,"दुजै धैल़ै तिंयां लोग ज़ुंण समुंदरा पार तै, तिन्नें एकी किश्ती छ़ाडी निं तिधी होर कोई किश्ती ती और तेसा किश्ती दी नाठै ईशूए च़ेल्लै और ईशू निं तेथ नाठअ। "
JHN,6,23,"(तैबी आई होछ़ी-होछ़ी किश्ती तिबरियस नगरी का तिधा लै, ज़िधी तिन्नैं परमेशरो शूकर करी करै रोटी खाई ती।) "
JHN,6,24,तेखअ भाल़अ तिन्नैं हज़ारो लोगै कि नां ता इधी ईशू आथी और नां ता तेऊए च़ेल्लै। ता तिंयां बी पुजै होछ़ी-होछ़ी किश्ती दी बेशी करै ईशू लोल़ै कफरनहूम नगरी। 
JHN,6,25,"तेखअ समुंदरा पार पुजी करै पुछ़अ तिन्नैं ईशू का कि हे गूरू, “तूह इधा लै केभै आअ?” "
JHN,6,26,"ईशू दैनअ तिन्नां लै ज़बाब,  “हुंह खोज़ा तम्हां का सत्त कि तम्हैं निं मुंह लोल़ै नछ़ैण च़मत्कारा हेरनै तैणीं आथी लागै दै! पर तम्हैं आऐ मुंह पिछ़ू एते तैणीं कि मंऐं खैऊई तम्हां का रोटी। "
JHN,6,27,“खतम हणैं आल़ी रोटी लै निं मैन्थ करा। पर तेसा रोटी लै करा मैन्थ ज़ुंण सदा रहणैं आल़ी ज़िन्दगी तैणीं रहा। ज़ुंण तम्हां लै मुंह मणछे शोहरू दैणीं। किल्हैकि बाप्पू परमेशरै आसा मुंह दी ई मोहर लाई दी।” 
JHN,6,28,"तिन्नैं पुछ़अ ईशू का, “परमेशरे कामां करना लै हाम्हां कै लागणअ करनअ?” "
JHN,6,29,"ईशू बोलअ तिन्नां लै,  “तम्हां लै आसा परमेशरो एक्कै काम कि ज़ुंण तेऊ छ़ाडअ द आसा, तेऊ दी करा विश्वास।” "
JHN,6,30,"तेखअ बोलअ तिन्नैं ईशू लै, “तूह कुंण ज़िहअ नछ़ैण रहैऊआ कि हाम्हैं तेता भाल़ी तेरअ विश्वास करी सके, और कुंण ज़िहअ काम रहैऊआ? "
JHN,6,31,म्हारै पित्तरै खाअ बणैं खाण। पबित्र शास्त्रा दी आसा लिखअ द कि परमेशरै दैनी तिन्नां लै स्वर्गा का रोटी।” 
JHN,6,32,"ईशू बोलअ तिन्नां लै,  “हुंह खोज़ा तम्हां का सत्त कि मुसा निं तम्हां लै स्वर्गा का रोटी दैनी। पर मेरअ बाप्पू परमेशर दैआ ऐबै तम्हां लै शुची रोटी ज़ुंण स्वर्गा का आसा। "
JHN,6,33,“किल्हैकि परमेशरे रोटी आसा सह ई ज़ुंण स्वर्गा होथी करै संसारे लोगा लै ज़िन्दगी दान दैआ।” 
JHN,6,34,"तेखअ बोलअ तिन्नैं ईशू लै, “हे प्रभू, ऐहा रोटी कर हाम्हां लै धैल़ दैई।” "
JHN,6,35,"ईशू बोलअ तिन्नां लै,  “हुंह आसा ज़िन्दगी दैणैं आल़ी रोटी, ज़ुंण मुंह सेटा एछे; सह निं कधि भुखअ रहणअ, और ज़ुंण मुंह दी भरोस्सअ करे, सह निं कधि नचिशअ रहणअ। "
JHN,6,36,"“पर हुंह बोला तम्हां लै कि तम्हैं हेरअ हुंह भाल़ी बी, पर तज़ी बी निं तम्हैं विश्वास करदै। "
JHN,6,37,"ज़हा मेरअ बाप्पू परमेशर मुल्है दैए, सह एछणअ मुंह सेटा लै, तेऊ निं हुंह कधि बागै काढदअ। "
JHN,6,38,“किल्हैकि हुंह निं आपणीं मरज़ी पूरी करदअ पर हुंह आसा तेऊए मरज़ी पूरी करदअ पृथूई दी आअ द ज़ुंणी हुंह स्वर्गा का आसा छ़ाडअ द। 
JHN,6,39,"“ज़ुंणी हुंह संसारा लै छ़ाडअ, तेऊए मरज़ी आसा एही कि ज़ुंण बी तेऊ मुल्है आसा दैनअ द तेता का निं मेरै लोल़ी कोहै शोठुअ। पर तेसा खिरीए धैल़ी तिन्नां भी हुंह ज़िऊंदअ करी सकूं। "
JHN,6,40,"“ज़ुंणी हुंह संसारा लै छ़ाडअ, तेऊए मरज़ी आसा एही कि ज़ुंण शोहरू भाल़े, और तेऊ दी भरोस्सअ करे, तेऊ लोल़ी भेटअ सदा रहणैं आल़ी ज़िन्दगी; और मुंह करनअ सह प्रल़या हणें धैल़ी खिरी भी ज़िऊंदअ।” "
JHN,6,41,"इना गल्ला शूणीं लागै यहूदी लोग खाखा भितरी निंदा करदै किल्हैकि तेऊ बोलअ त इहअ,  “ज़ुंण रोटी स्वर्गा का होथी सह आसा हुंह।” "
JHN,6,42,"तिंयां लागै बोलदै, “अह युसुफो शोहरू ईशू निं आथी? एऊए आम्मां-बाप्पू कै हाम्हैं बछ़ैणदै निं आथी? तै किल्है बोला अह इहअ कि हुंह आसा स्वर्गा का होथअ द।” "
JHN,6,43,"ईशू बोलअ तिन्नां लै इहअ,  “आप्पू मांझ़ै निं लागा निंदा करदै? "
JHN,6,44,"मुंह सेटा निं ताऊं तैणीं कोहै एछी सकदअ ज़ांऊं तैणीं मेरअ बाप्पू परमेशर तेऊ मुंह सेटा लै नांईं आणे, ज़ुंणी हुंह छ़ाडअ द आसा। ज़ुंण मुंह सेटा एछे, सह करनअ मुंह खिरीए धैल़ी ज़िऊंदअ। "
JHN,6,45,"“परमेशरे गूरै आसा पबित्र शास्त्रा दी इहअ लिखअ द कि तिंयां सोभ हणैं परमेशरे सखाऊऐ दै, ज़ुंणी बाप्पू परमेशरा का शिखल़अ और शूणअ द आसा सह एछा मुंह सेटा लै। ( ) "
JHN,6,46,“बाप्पू परमेशर निं कोही भाल़अ। सिधअ मंऐं आसा सह भाल़अ द ज़ुंण स्वर्गा का आसा छ़ाडअ द। 
JHN,6,47,"“हुंह खोज़ा तम्हां का सत्त कि ज़ुंण विश्वास करे, सदा रहणैं आल़ी ज़िन्दगी आसा तेऊए। "
JHN,6,48,ज़िन्दगी दैणैं आल़ी रोटी आसा हुंह। 
JHN,6,49,थारै पित्तरै खाअ बणैं ‘खाण’ और तिंयां मूंऐं। 
JHN,6,50,"अह आसा सह रोटी ज़ुंण स्वर्गा का आसा आई दी, ताकि मणछ तेता का खाई करै नां मरे। "
JHN,6,51,"“ज़िन्दगी दैणैं आल़ी रोटी ज़ुंण स्वर्गा का आसा आई दी, सह आसा हुंह। ज़ुंण बी एसा रोटी का खाए, सह रहणअ सदा ज़िऊंदअ और ज़ुंण रोटी मुंह संसारे ज़िन्दगी लै दैणीं, सह हणअ मेरअ मास।” "
JHN,6,52,"एसा गल्ला शूणीं यहूदी लोगा पल़अ आप्पू मांझ़ै झ़गल़अ, “अह मणछ किल्है सका हाम्हां लै आपणअ मास खाणां लै दैई?” "
JHN,6,53,"ईशू बोलअ तिन्नां लै,  “हुंह खोज़ा तम्हां का सत्त कि ज़ेभै तैणीं तम्हैं मुंह मणछे शोहरूओ मास नां खाए और तेऊओ लोहू नां झुटे, तेभै तैणीं निं सदा रहणैं आल़ी ज़िन्दगी आथी। "
JHN,6,54,"ज़ुंण मेरअ मास खाआ और लोहू झुटा, सदा रहणैं आल़ी ज़िन्दगी आसा तेऊओ, और खिरीए धैल़ै करनअ मुंह सह ज़िऊंदअ। "
JHN,6,55,“किल्हैकि मेरअ मास आसा खाणें च़ीज़ और मेरअ लोहू आसा झुटणें च़ीज़। 
JHN,6,56,"ज़ुंण मेरअ मास खाआ और मेरअ लोहू झुटा, सह रहा मुंह संघै बणीं और हुंह रहा तेऊ दी। "
JHN,6,57,"ज़िहअ ज़िऊंदै मेरै बाप्पू परमेशरै हुंह आसा छ़ाडअ द, तेऊए करै आसा हुंह ज़िऊंदअ, तिहअ ई खाणअ हुंह तेऊ और सह रहणअ मुंह करै ज़िऊंदअ। "
JHN,6,58,"“ज़ुंण रोटी स्वर्गा का आसा आई दी, सह निं पित्तरै खाअ द खाण आथी कि खाई करै मूंऐं, ज़ुंण एसा रोटी खाए सह रहणअ सदा ज़िऊंदअ।” "
JHN,6,59,ईंयां गल्ला बोली ईशू कफरनहूम नगरी एकी आराधना करने ज़ैगा दी लोगा लै शिक्षा दैंदी बारी। 
JHN,6,60,"एता लै बोलअ तेऊए च़ेल्लै मांझ़ै कई इहअ, “अह गल्ल निं मनणै जोगी आथी, एसा गल्ला कुंण सका शूणीं?” "
JHN,6,61,"ईशू हेरअ ज़ाणीं कि मेरै च़ेल्लै आसा लागै दै एसा गल्ला पिछ़ू आप्पू मांझ़ै बड़-बड़ करदै, तेखअ पुछ़अ तेऊ तिन्नां का,  “तम्हां कै एसा गल्लो बूरअ च़ेतअ? "
JHN,6,62,"ज़ै तम्हैं मुंह मणछे शोहरू, ज़िधी सह पैहलै त, स्वर्गा डेऊंदअ भाल़े तै किज़ै हणअ? ( ) "
JHN,6,63,"“आत्मां आसा ज़िन्दगी दैणैं आल़ी, देही करै निं कोई फाईदअ, ज़ुंण गल्ला मंऐं तम्हां का बोली तिंयां आसा आत्मां बी और ज़िन्दगी बी। "
JHN,6,64,पर तम्हां मांझ़ै आसा कई इहै ज़ुंण विश्वास निं करदै।” ईशू का त पैहलै ई थोघ कि कुंण-कुंण निं विश्वास करदै और कसा दैणअ तेऊ लै धोखअ। 
JHN,6,65,"तेऊ बोलअ तिन्नां लै इहअ,  “तैहीता हुंह तम्हां लै बोला कि ज़ेभै तैणीं कसा बाप्पू परमेशरा का बरदान नांईं भेटे, तेभै तैणीं निं सह मुंह सेटा एछी सकदअ।” "
JHN,6,66,तेखअ हटै तेऊए कई च़ेल्लै पिछ़ू और तेखअ निं तिंयां तेऊ संघा नाठै। 
JHN,6,67,"तेखअ ईशू आपणैं बारा च़ेल्लै लै बोलअ,  “तम्हैं बी कै डेऊणअ च़ाहा?” "
JHN,6,68,"तेखअ शमौन पतरसै ईशू लै ज़बाब दैनअ, “हे प्रभू, हाम्हैं कसा सेटा लै च़ाल्लै डेऊई? सदा रहणैं आल़ी ज़िन्दगीए गल्ला आसा ताह सेटा ई। "
JHN,6,69,हाम्हैं करा विश्वास और हाम्हैं इहअ बी आसा हेरअ द ज़ाणीं कि तूह आसा परमेशरो पबित्र मसीहा।” 
JHN,6,70,"ईशू दैनअ तिन्नां लै ज़बाब,  “मंऐं आसा तम्हैं बारा ज़ण्हैं छ़ांटै दै। तैबी आसा तम्हां मांझ़ै एक ज़ण्हअ शैताने बशै।” "
JHN,6,71,"अह गल्ल बोली तेऊ शमौन इसकरोतीए शोहरू यहूदा इसकरोती लै, किल्हैकि अहैई त तिन्नां बारा च़ेल्लै मांझ़ै धोखै दैणैं आल़अ। "
JHN,7,1,"इना गल्ला हणैं का बाद रहअ ईशू गलील लाक्कै ई हांढदअ लागी, यहूदी मुखियै च़ाहा तै ईशू मारनअ, तै निं सह यहूदा लाक्कै लै नाठअ। "
JHN,7,2,"यहूदी लोगे छ़ानींओ थैर त नेल़, ( ) "
JHN,7,3,"एते तैणीं बोलअ तेऊए होरी भाऊ इहअ, “इधा का डेऊ यहूदा लाक्कै छ़ानींए थैरा लै, ताकि ज़ुंण काम तूह करा तिन्नां च़मत्कारा तेरै च़ेल्लै बी भाल़े। "
JHN,7,4,किल्हैकि इहअ निं कोहै हंदअ ज़ुंण पिठी पिछ़ू काम करा और मशूर निं हणअ च़ाहंदअ। ज़ुंण च़मत्कारे काम तूह करा तिन्नां रहैऊ संसारै सोभी का।” 
JHN,7,5,(किल्हैकि तेऊए भाऊ बी निं तेऊ दी विश्वास करदै तै)। 
JHN,7,6,"ईशू दैनअ तिन्नां लै ज़बाब,  “मेरअ बगत निं अज़ी आअ, अह सारअ बगत आसा थारअ। "
JHN,7,7,अह संसार निं तम्हां संघै दुशमण हई सकदअ। पर मुंह संघै डाहा ज़ीद इहअ करै कि हुंह दैआ तेऊए खलाफ गवाही कि एऊए काम आसा बूरै। 
JHN,7,8,"तम्हैं डेओआ थैरा लै, हुंह निं एऊ थैरा लै तै डेऊंदअ कि मेरअ बगत निं अज़ी पूरअ हुई।” "
JHN,7,9,तिन्नां का एही गल्ला करी रह सह गलील लाक्कै तिधी। 
JHN,7,10,"पर ज़ांऊं तेऊए भाई थैरा लै नाठै, ता सह नाठअ पिछ़ू आपणैं साबै आप्पू बी थैरा लै, पर प्रगटअ निं नाठअ। "
JHN,7,11,ता यहूदी लोग लागै पुछ़दै कि सह किधी आसा? 
JHN,7,12,"संघा लागी लोगा मांझ़ै पिठी पिछ़ू ईशूए बारै कई गल्ला हंदी; कई लागै बोलदै, “सह आसा भलअ मणछ।” ता कई बोलअ इहअ, “अह हआ लोगा शकाऊंदअ लागअ द।” "
JHN,7,13,तैबी निं यहूदी लोगे डरै कोही बी एते बारै खुल्है आम गल्ला की। 
JHN,7,14,ज़ांऊं छ़ानींए थैरे आधी धैल़ी बिती और ईशू लागअ मांदरे खोल़ै पुजी लोगा लै शिक्षा दैंदअ। 
JHN,7,15,"एता भाल़ी हुऐ यहूदी मुखियै रहैन और तिंयां लागै बोलदै, “एऊ बाझ़ी पहल़ै एतरी बिद्या किधा का शिखल़ी?” "
JHN,7,16,"ईशू दैनअ तिन्नां लै ज़बाब,  “ज़ुंण समाद हुंह खोज़ा अह निं मेरअ आथी पर अह आसा तेऊओ ज़ुंणी हुंह संसारा लै आसा छ़ाडअ द। "
JHN,7,17,"ज़ै कुंण परमेशरे मरज़ी दी रहे, तेऊ हेरनी ईंयां गल्ला समझ़ी कि ईंयां परमेशरा बाखा आसा कि मंऐं आप्पू बाखा खोज़ी? "
JHN,7,18,"“ज़ुंण आप्पू बाखा किज़ै बोला, सह च़ाहा आपणीं बड़ाई करनी, पर ज़ुंण आपणैं छ़ाडणैं आल़े बड़ाई च़ाहा करनी, सह हआ हर गल्ला दी शुचअ और तेऊ दी निं कोई पाप बूराई हंदी। "
JHN,7,19,परमेशरे गूर मुसा कै तम्हां लै बधान निं दैनअ त? तैबी निं तम्हैं सोभ तेसा बिधीए साबै करदै। तम्हैं किल्है च़ाहा मुंह मारनअ?” 
JHN,7,20,"यहूदी मुखियै दैनअ ईशू लै ज़बाब, “ताह दी आसा भूत, तूह कुंणी आसा लाअ द मारी?” "
JHN,7,21,"ईशू दैनअ तिन्नां लै ज़बाब,  “मंऐं किअ एक च़मत्कारो काम, और तम्हैं हआ तेता लै रहैन। "
JHN,7,22,"तैही आसा परमेशरे गूर मुसा तम्हां लै खतैर करनैओ हुकम दैनअ द। (अह निं आथी मुसा गूरे बज़्हा, पर अह आसा पित्तरा ओर्ही रबाज़ और मणछो खतैर करा तम्हैं बशैघे धैल़ी!) ( ) "
JHN,7,23,"“ज़ै तम्हैं बशैघे पबित्र धैल़ी दी मणछो खतैर करा कि मुसा गूरो बधान निं लोल़ी टल़अ, तै तम्हैं मुल्है एसा गल्लो दोश किल्है लाआ कि बशैघे धैल़ी किअ एक बमार मणछ बमारी का बिलकुल ठीक? "
JHN,7,24,"कसा मणछे मुंहां भाल़ी न्याय निं करा, पर धर्मां दी रही करै करा न्याय।” ( ) "
JHN,7,25,"तेखअ येरुशलेम नगरी रहणैं आल़ै कई लोग लागै आप्पू मांझ़ै गल्ला करदै, “अह सह ई निं आथी, ज़हा मारना लै लोल़ै आसा लागै दै? "
JHN,7,26,"पर भाल़ा, अह आसा लागअ द खुल्है आम गल्ला करदअ! एऊ का निं कुंण खोज़दअ बी आथी, इहअ बी हई सका कि तिन्नां मारनै आल़ै हाकमा का बी गअ होए थोघ लागी कि अह ई आसा मसीहा। "
JHN,7,27,"पर एऊ ता ज़ाणा हाम्हैं कि अह किधा का आसा, पर ज़ेभै मसीहा एछणअ, तेभै निं कोही का थोघ हणअ कि सह किधा का आसा।” "
JHN,7,28,"तेखअ बोलअ ईशू मांदरे खोल़ै शिक्षा दैंदी ज़ोरै-ज़ोरै,  “मेरअ ता आसा तम्हां का थोघ और इहअ बी आसा थोघ कि हुंह किधा का आसा। हुंह निं आपणैं आप आई, पर ज़ुंणी हुंह संसारा लै आसा छ़ाडअ द, सह आसा शुचअ, तेऊओ निं तम्हां का थोघ आथी। "
JHN,7,29,"पर मुखा आसा तेऊओ थोघ, किल्हैकि हुंह आसा तेऊ का आअ द और तेऊ ई आसा हुंह संसारा लै छ़ाडअ द।” "
JHN,7,30,"एसा गल्ला पिछ़ू च़ाहा तै यहूदी मुखियै तेऊ कैद करनअ, पर कोहै निं तेऊ कैद करना लै आजू निखल़अ, किल्हैकि तेऊओ बगत निं अज़ी आअ त। "
JHN,7,31,"तेतरै खास्सै लोगा मांझ़ै किअ कई लोगै विश्वास और तेखअ लागै तिंयां बोलदै, “मसीहा ज़ेभै एछणअ, तेऊ कै एता का खास्सै नछ़ैण च़मत्कार रहैऊंणै ज़ुंण एऊ रहैऊऐ?” "
JHN,7,32,फरीसी शूणैं च़ुप-च़ुपै ईशूए बारै लोग इना गल्ला करदै। तेखअ छ़ाडै प्रधान परोहितै और फरीसी ईशू ढाकणा लै सपाही। 
JHN,7,33,"एसा गल्ला लै बोलअ ईशू,  “हुंह आसा तम्हां संघै थोल़ी घल़ी और तेखअ डेऊणअ मुंह तेऊ सेटा लै फिरी ज़ुंणी हुंह संसारा लै आसा छ़ाडअ द। "
JHN,7,34,"तम्हैं लागणै मुंह लोल़ै पर तम्हां निं हुंह भेटणअ। ज़िधा लै हुंह च़ाल्लअ, तिधी निं तम्हैं एछी सकदै।” "
JHN,7,35,"यहूदी मुखियै लागै आप्पू मांझ़ै गल्ला करदै, “अह इहअ किधा लै डेऊणअ कि अह निं हाम्हां भेटी च़ाल्लअ। अह तिन्नां यूनानी सेटा लै किनी डेऊणअ ज़ुंण सारै दी छिंघुई आसा बस्सै दै और तिन्नां का बी खोज़े अह इना नऊंईं गल्ला? "
JHN,7,36,"अह एऊ किज़ै गल्ल बोली कि ‘तम्हैं हणैं मुंह लोल़ै, और तम्हां निं हुंह भेटणअ आथी, और ज़िधी हुंह आसा तिधी निं तम्हैं एछी सकदै?’” "
JHN,7,37,"तेखअ थैरे खिरीए धैल़ै, ज़ुंण सोभी का बडअ धैल़अ आसा, ईशू लागअ लोगा मांझ़ै खल़्हुई करै ज़ोरै-ज़ोरै बोलदअ,  “ज़ै कुंण नचिशअ होए, सह एछै मुंह सेटा। ( ) "
JHN,7,38,"ज़िहअ पबित्र शास्त्रा दी आसा लिखअ द, ‘ज़ुंण मुंह दी विश्वास करे, तेऊए दिला का बगणीं ज़िन्दगी दैणैं आल़ै पाणींए गाडा।’” "
JHN,7,39,"ईशू बोली ती ईंयां गल्ला पबित्र आत्में बारै दी, ज़ुंण विश्वास करनै आल़ै लै एछणैं आल़ी ती। किल्हैकि पबित्र आत्मां निं अज़ी बी आई ती। किल्हैकि ईशू निं अज़ी बी आपणीं महिमां दी पुजी त। "
JHN,7,40,"तेखअ बोलअ लोगा मांझ़ै कई इना गल्ला शूणीं इहअ, “अह आसा सच्च़ी परमेशरो सह ई गूर ज़हा हाम्हैं न्हैल़ै आसा लागै दै।” "
JHN,7,41,"तेखअ होरी बोलअ इहअ, “अह आसा मसीहा।” पर कई बोलअ इहअ, “अह निं मसीहा हई सकदअ। किल्हैकि मसीहा निं गलील लाक्कै का एछणअ। "
JHN,7,42,"पबित्र शास्त्रा दी आसा इहअ लिखअ द, ‘मसीहा एछणअ राज़ै दाबेदे खांनदानी का और बेतलेहम नांओंऐं गराऊंआं का ज़िधी राज़अ दाबेद रहा त?’” ( ) "
JHN,7,43,एसा गल्ला लै पल़ी लोगा आप्पू मांझ़ै फूट। 
JHN,7,44,"तिन्नां मांझ़ै च़ाहा तै कई लोग ईशू कैद करनअ, पर तिन्नां मांझ़ै निं कोहै तेऊ कैद करना लै आजू निखल़ै। "
JHN,7,45,"ज़ांऊं सपाही प्रधान परोहिता और फरीसी सेटा बापस फिरै, ता तिन्नैं पुछ़अ सपाही का, “तम्हैं किल्है निं सह कैद किअ?” "
JHN,7,46,"सपाही तिन्नां लै बोलअ, “एऊ ज़ेही गल्ला निं आझ़ तैणीं कोही बी मणछ की।” "
JHN,7,47,"फरीसी बोलअ तिन्नां लै, “तम्हैं बी किनी गऐ तेऊ गल्ला दी एछी? "
JHN,7,48,हाकम और फरीसी मांझ़ै कसा एकी बी आसा तेऊ दी विश्वास? 
JHN,7,49,"पर ईंयां ज़हा का बधानो थोघ निं आथी, ईंयां आसा परमेशरे सज़ा हेठै।” "
JHN,7,50,"निकूदिमुस ज़ुंण पैहलै ईशू सेटा लै आअ त और सह बी आसा त तिन्नां संघै तिधी, तेऊ बोलअ तिन्नां लै इहअ, "
JHN,7,51,“म्हारै बधाने साबै निं कोही मणछा लै तेभै तैणीं दोश लागदअ ज़ेभै तैणीं पैहलै तेऊए शूणीं करै समझ़ी नां लए कि तेऊ कै किअ।” 
JHN,7,52,"तिन्नैं दैनअ तेऊ लै ज़बाब, “तुबी गलील लाक्कै का आसा? शास्त्रा दी लोल़ और भाल़ कि गलील लाक्कै का निं कोहै परमेशरो गूर निखल़ी सकदअ।” "
JHN,7,53,तेखअ लागै सोभै आपणैं-आपणैं घरा लै हांढदै। 
JHN,8,1,तेखअ नाठै सोभ ज़ण्हैं आपणैं-आपणैं घरा लै पर ईशू नाठअ जैतून धारा लै। 
JHN,8,2,"दुजै धैल़ै दोती नाठअ ईशू मांदरा लै। तिधी आऐ कई लोग तेऊ सेटा लै, और सह लागअ मांदरे खोल़ै बेशी करै तिन्नां लै शिक्षा दैंदअ। "
JHN,8,3,"तेखअ आणी शास्त्री और फरीसी तेऊ सेटा लै एक कंज़री बेटल़ी। सह ढाकी ती तिन्नैं मोक्कै दी कंझ़रदी। सह की तिन्नैं सोभी लोगा नदरी खल़ी संघा बोलअ तिन्नैं ईशू लै, "
JHN,8,4,"“हे गूरू, अह बेटल़ी ढाकी हाम्हैं मोक्कै दी कंझ़रदी। "
JHN,8,5,"बधाना दी आसा मुसा हाम्हां लै बोलअ द कि एही बेटल़ी लै लागा पात्थरो ढो दैणअ, ऐबै तेरी एसा बेटल़ीए बारै किज़ै राऐ आसा?” ( ) "
JHN,8,6,"अह गल्ल बोली तिन्नैं तेऊ परखणां लै ताकि तेऊ दी किज़ै नां किज़ै दोश काढी सके, पर ईशू रहअ उटी बाखा गुंठी करै धरनीं किज़ू लिखदअ लागी। "
JHN,8,7,"ज़ांऊं तिंयां पुछ़दै ई तै लागै, ता ईशू फिरअ तिन्नां लै समुखअ तेखअ बोलअ तिन्नां लै,  “तम्हां मांझ़ै ज़ुंणी कधि पाप निं किअ सह बाहा एसा बेटल़ी लै सोभी का पैहलै पात्थरै।” ( ) "
JHN,8,8,तेखअ लागअ ईशू भी गुंठी करै धरनीं माटै दी किज़ू लिखदअ। 
JHN,8,9,"इहअ शूणीं लागै करै तिंयां सोभ बडै का होछ़ै तैणीं एक-एक करी आपणीं बाता हांढदै। ईशू रहअ तिधी एक्कै ज़ण्हअ, और सह बेटल़ी रही तिधी खल़्हुई। "
JHN,8,10,"ईशू बोलअ तेसा बेटल़ी,  “हे ज़नानी, तिंयां केसी नाठै? ताल्है सज़ा कोही निं दैनी?” "
JHN,8,11,"तेसा बोलअ, “हे प्रभू कोही निं।” तेखअ बोलअ ईशू तेसा लै,  “हुंबी निं ताल्है कोई सज़ा दैंदअ, डेऊ, पर भी निं पाप करी।” "
JHN,8,12,"तेखअ बोलअ भी ईशू लोगा लै,  “संसारा लै प्रैशअ आसा हुंह, ज़ुंण मेरी गल्ला मनी मुंह पिछ़ू एछे सह निं न्हैरै दी रहणअ, पर तेऊ भेटणअ ज़िन्दगी दैणैं आल़अ प्रैशअ।” ( ) "
JHN,8,13,"फरीसी बोलअ तेऊ लै, “तूह दैआ आपणीं गवाही आप्पै, तेरी गवाही निं शुची आथी।” "
JHN,8,14,"ईशू दैनअ तिन्नां लै ज़बाब,  “हुंह दैआ आपणीं गवाही आप्पै, तैबी आसा मेरी गवाही शुची। किल्हैकि मुखा आसा थोघ कि हुंह किधा का आसा आअ द और किधा लै डेऊणअ? पर तम्हां का निं थोघै कि तम्हैं किधा का आऐ और किधा लै डेऊणैं? "
JHN,8,15,"“तम्हैं दैआ मणछे बणांऐं दै बधाने साबै होरी लै सज़ा, और हुंह निं कोहिओ न्याय करदअ आथी आअ द। "
JHN,8,16,"“ज़ै हुंह न्याय करूं बी, तैबी आसा मेरअ न्याय शुचअ। किल्हैकि हुंह निं एक्कै आथी, मुंह संघै आसा बाप्पू परमेशर ज़ुंणी हुंह छ़ाडअ द आसा। "
JHN,8,17,"“थारै बधाना दी बी आसा लिखअ द, ‘ज़ै दूई मणछ एकी रंगे गल्ला खोज़े ता तेता मना शुची गवाही।’ "
JHN,8,18,एक ता दैआ हुंह तम्हां लै आपणैं बारै गवाही और दुजअ दैआ मेरअ बाप्पू मेरै बारै गवाही ज़ुंणी हुंह छ़ाडअ द आसा।” ( ) 
JHN,8,19,"फरीसी बोलअ तेऊ लै, “तेरअ बाप्पू किधी आसा?” ईशू बोलअ तिन्नां लै,  “ज़ै तम्हैं मुंह बछ़ैणदै, तै बछ़ैणनअ त तम्हां मेरअ बाप्पू बी। ज़ेभै तैणीं तम्हां का इहअ थोघ निं लागे कि हुंह कुंण आसा तेभै तैणीं निं तम्हां का थोघ लागणअ कि मेरअ बाप्पू कुंण आसा।” "
JHN,8,20,"ईंयां गल्ला बोली तेऊ मांदरे भढारै शिक्षा दैंदी बारी, पर कोहै निं तेऊ कैद करना लै आजू निखल़ै। किल्हैकि तेऊओ बगत निं अज़ी आई त। "
JHN,8,21,"तेखअ बोलअ तेऊ भी तिन्नां लै,  “मुंह ता डेऊणअ आपणीं बाता, पर तम्हैं हणैं मुंह लोल़ै, और तम्हैं हणैं आपणैं पापा दी मरदै, और ज़िधी हुंह डेओआ, तिधी निं तम्हैं एछी सकदै।” "
JHN,8,22,"एसा गल्ला लै लागै यहूदी मुखियै इहअ बोलदै, “एऊ कै आपणैं आप मरनअ, ज़ुंण अह इहअ बोला कि ज़िधा लै हुंह डेओआ, तिधा लै निं तम्हैं एछी सकदै?” "
JHN,8,23,"तेऊ बोलअ तिन्नां लै इहअ,  “तम्हैं आसा उंधै पृथूईए, पर हुंह आसा उझै स्वर्गो। तम्हैं आसा एऊ संसारे पर हुंह निं एऊ संसारो आथी। "
JHN,8,24,"“तैहीता मंऐं तम्हां लै इहअ बोलअ कि ज़ै तम्हैं विश्वास नांईं करे कि हुंह आसा सह ई, तम्हैं मरनै और ज़ुंण तम्हैं पाप आसा किऐ दै तेते भेटणीं तम्हां परमेशरा का सज़ा।” "
JHN,8,25,"फरीसी बोलअ तेऊ लै, “तूह कुंण आसा?” ईशू बोलअ तिन्नां लै,  “हुंह आसा सह ई ज़ुंण हुंह शुरू ओर्ही तम्हां का खोज़दी आअ। "
JHN,8,26,"“थारै बारै आसा मुंह कई गल्ला सोठी लणा लै। पर मुंह इधा लै छ़ाडणैं आल़अ आसा शुचअ। हुंह खोज़ा एऊ संसारे लोगा का तिन्नां ई गल्ला, ज़ुंण मंऐं तेऊ का शूणीं दी आसा।” "
JHN,8,27,तिंयां निं एसा गल्ला समझ़ै कि अह आसा लागअ द बाप्पू परमेशरे बारै बोलदअ। 
JHN,8,28,"तेखअ बोलअ ईशू,  “ज़ेभै तम्हां हुंह मणछो शोहरू उछ़टै दी छ़ड़ाऊंणअ, तेभै लागणअ तम्हां का थोघ कि हुंह आसा प्रभू और हुंह निं आपणीं बाखा किछ़ै करदअ। हुंह बोला तिन्नां ई गल्ला ज़ुंण बाप्पू मुखा खोज़ी दी आसा। "
JHN,8,29,"“ज़ुंणी हुंह छ़ाडअ द आसा सह आसा मुंह संघै, तेऊ निं हुंह कल्ही आथी डाहअ द, किल्हैकि हुंह करा सदा तिन्नां ई कामां ज़ुंण तेऊए मरज़ी आसा।” "
JHN,8,30,ईशू त इना गल्ला बोलदअ ई लागअ द कि कई लोगै किअ तेऊ दी विश्वास। 
JHN,8,31,"तेखअ बोलअ ईशू तिन्नां यहूदी लै ज़ुंणी तेऊए गल्ला दी विश्वास किअ,  “ज़ै तम्हैं मेरी शिक्षा शूणीं करै ज़िन्दगी दी तिहअ ई करे, तै हणैं तम्हैं मेरै च़ेल्लै। "
JHN,8,32,तै समझ़णअ तम्हां सत्त और तेऊ सत्ता दैणीं तम्हां लै तिन्नां गल्ला का आज़ादी ज़ेते तम्हैं गुलाम आसा।” 
JHN,8,33,"तिन्नैं बोलअ, “हाम्हैं आसा आबरामे खांनदानी का, और हाम्हैं निं कधि कोहिए गुलाम हुऐ आथी, तै तूह इहअ किज़ै बोला कि तम्हैं हणैं आज़ाद?” "
JHN,8,34,"ईशू बोलअ तिन्नां लै,  “हुंह खोज़ा तम्हां का सत्त कि ज़ुंण बी पाप करा, सह आसा पापो गुलाम। "
JHN,8,35,टैहलू निं कबल्लअ घरै रहंदअ पर शोहरू रहा कबल्लअ। ( ) 
JHN,8,36,"ज़ै शोहरू तम्हां लै आज़ादी दैए, तै हणैं तम्हैं सच्च़ी आज़ाद। "
JHN,8,37,मुखा आसा थोघ कि तम्हैं आसा आबरामे लुआद। पर तैबी निं मेरै बैणा लै थारै दिलै ज़ैगा आथी। तैही च़ाहा तम्हैं मुंह मारी पाणअ। 
JHN,8,38,"हुंह करा तिहअ ई ज़ुंण मंऐं आपणैं बाप्पू संघै आसा भाल़अ द, और तम्हैं बी करा तिहअ ई ज़ुंण तम्हैं आपणैं बाप्पू का आसा भाल़अ द।” "
JHN,8,39,"तिन्नैं दैनअ तेऊ लै ज़बाब, “म्हारअ पित्तर आसा आबराम।” तेखअ बोलअ ईशू तिन्नां लै,  “ज़ै तम्हैं आबरामे लुआद आसा, तै करदै तम्हैं आबरामा ज़िहअ काम बी। "
JHN,8,40,पर ऐबै च़ाहा तम्हैं इहै मणछा मारी पाणअ ज़ुंणी तम्हां का शुचअ बैण खोज़अ ज़ुंण तेऊ परमेशरा का शूणअ। इहअ ता कधू आबरामै बी नांईं किअ? 
JHN,8,41,"तम्हैं करा आपणैं बाप्पू ज़िहअ काम।” तेखअ बोलअ तिन्नैं तेऊ लै, “हाम्हैं निं आथी कंज़रीए लुआद, म्हारअ आसा एक्कै बाप्पू, मतलब परमेशर।” "
JHN,8,42,"ईशू बोलअ तिन्नां लै,  “ज़ै थारअ बाप्पू परमेशर हंदअ तै डाहणीं ती तम्हां मुंह संघै झ़ूरी। किल्हैकि हुंह आसा परमेशरा का निखल़ी करै आअ द, हुंह निं आप्पै आथी आअ द पर हुंह आसा तेऊ छ़ाडअ द। "
JHN,8,43,तम्हैं मेरी गल्ला किल्है निं समझ़दै? तै कि मेरअ बैण निं शूणीं सकदै। 
JHN,8,44,“तम्हैं आसा आपणैं बाप्पू शैताने शोहरू और तम्हैं च़ाहा तिन्नां गल्ला करनी ज़ेता थारअ बाप्पू शैतान तम्हां का खोज़ा। सह आसा शुरू ई का हत्या करनै आल़अ। सह निं सत्ता दी रहंदअ। किल्हैकि सत्त निं तेऊ दी आथी। तेऊओ आसा सभाब ई झ़ुठअ। किल्हैकि सह आसा झ़ुठै-झ़ुठैओ बाप्पू। ( ) 
JHN,8,45,“हुंह खोज़ा सत्त पर तम्हैं निं मेरी गल्लो विश्वास करदै! 
JHN,8,46,"तम्हां मांझ़ै कुंण सका मुल्है पापी बोली? ज़ै हुंह शुचअ बोला, तै तम्हैं मेरी गल्लो विश्वास किल्है निं करदै? "
JHN,8,47,"ज़ुंण परमेशरो आसा, सह शूणां परमेशरे गल्ला, तम्हैं निं तै शुणदै कि तम्हैं निं परमेशरे आथी।” "
JHN,8,48,"इहअ शूणीं बोलअ यहूदी तेऊ लै, “तैहीता हाम्हैं ताल्है ठीक ई बोला कि तूह आसा सामरी और ताह भितरी आसा भूत?” "
JHN,8,49,"ईशू दैनअ तिन्नां लै ज़बाब,  “मुखा भूत ता निं आथी पर हुंह करा आपणैं बाप्पू परमेशरो अदर और तम्हैं निं मेरअ अदर करदै। "
JHN,8,50,"पर हुंह निं आपणअ अदर, गुणगान च़ाहंदअ। पर हाँ, एक आसा और सह करा एसा गल्लो न्याय बी। "
JHN,8,51,"हुंह खोज़ा तम्हां का सत्त, ‘ज़ै कुंण मेरी गल्ला शुणें, तेऊए निं कधि मौत हणीं।’” "
JHN,8,52,"यहूदी बोलअ तेऊ लै, ऐबै गअ हाम्हां का थोघ लागी कि ताह दी आसा भूत, आबराम मूंअ, परमेशरे गूर बी मूंऐं, और तूह बोला कि ज़ुंण तेरी गल्ला मनें सह रहणअ सदा ज़िऊंदअ! "
JHN,8,53,"म्हारअ बाप्पू आबराम मूंअ, तूह कै तेऊ का बी बडअ आसा? परमेशरे गूर बी मूंऐं, तूह आपणैं आप कै समझ़ा? "
JHN,8,54,"ईशू दैनअ तिन्नां लै ज़बाब,  “ज़ै हुंह आप्पै आपणीं महिमां करूं, सह महिमां निं किछ़ै हणीं। पर मेरी महिमां करदअ आसा मेरअ बाप्पू ज़हा लै तम्हैं आपणअ परमेशर बोला। "
JHN,8,55,तम्हां का निं तेऊओ थोघ आथी पर मुखा आसा थोघ। ज़ै हुंह इहअ बोलूं कि मुखा निं तेऊओ थोघ आथी तै हणअ त हुंह तम्हां ज़िहअ झ़ुठअ। पर मुखा आसा तेऊओ थोघ और हुंह तेऊओ शूणां मना बी। 
JHN,8,56,थारै पित्तर आबरामे ती मुंह भाल़णें बडअ भारी आशा और तेऊ अह गल्ल भाल़ी बी और सह खुश बी हुअ।” 
JHN,8,57,"यहूदी बोलअ तेखअ ईशू लै, “अज़ी निं तूह पज़ाह सालो बी हुअ और तैबी बोला तूह इहअ कि तंऐं भाल़अ आबराम।” "
JHN,8,58,"ईशू बोलअ तिन्नां लै,  “हुंह खोज़ा तम्हां का सत्त कि हुंह त आबरामा का बी पैहलै।” "
JHN,8,59,एसा गल्ला शूणीं च़कै तिन्नैं ईशू मारना लै पात्थर पर ईशू निखल़अ मांदरा का बागै दूर। 
JHN,9,1,तिधा का डेऊंदी बारी भाल़अ ईशू एक मणछ। सह ज़ल्मां ओर्ही कांणअ। 
JHN,9,2,"तेऊए च़ेल्लै पुछ़अ तेऊ का, “हे गूरू, कुंणी आसा किअ द पाप कि अह कांणअ पैईदा, एऊ कांणै मणछै कि एऊए आम्मां-बाप्पू?” "
JHN,9,3,"ईशू दैनअ तिन्नां लै ज़बाब,  “नां एऊ पाप किअ और नां ता एऊए आम्मां-बाप्पू। पर अह हुअ एते तैणीं कि परमेशरो काम एऊ दी प्रगट होए। "
JHN,9,4,"ज़ुंणी हुंह छ़ाडअ द आसा, तेऊओ काम आसा धैल़ी ई धैल़ी करनअ ज़रूरी। सह राच आसा एछणैं आल़ी तेथ निं कोहै काम करी सकदअ। "
JHN,9,5,"ज़ेभै तैणीं हुंह एऊ संसारा दी आसा, तेभै तैणीं आसा हुंह संसारा लै प्रैशअ।” ( ) "
JHN,9,6,"इहअ बोली करै थुकअ ईशू धरनीं और तेता करै मुछ़अ माटअ, संघा सह माटअ तेऊ कांणै मणछे आछी मल़ी करै बोलअ, "
JHN,9,7,"“डेऊ, शिलोहे सरा दी धो आपणअ मुंह।” (एतो मतलब हआ छ़ाडअ द) तेऊ कांणै बी किअ तिहअ ई, ज़ांऊं तेऊ सरा दी मुंह धोअ और सह फिरअ शरैछी आछी बापस। ( ) "
JHN,9,8,"तेखअ तेऊ ओरी-पोरी रहणैं आल़ै ज़ुंणी सह कांणअ पैहलै त भाल़अ द तिंयां लागै आप्पू मांझ़ै गल्ला करदै, “अह सह ई कांणअ निं आथी ज़ुंण एसी बाती भिख मांगदअ हआ त?” "
JHN,9,9,"कई बोलअ इहअ, “हाँ हेरे, अह आसा सह ई।” कई बोलअ इहअ, “अह निं आथी, पर अह आसा तेऊ ज़िहअ हेरनअ कुंण होर।” पर तेऊ ज़ुंण कांणअ त, तेऊ बोलअ आप्पै, “हुंह आसा सह ई ज़ुंण पैहलै कांणअ त।” "
JHN,9,10,"तेखअ लागै तिंयां लोग तेऊ पुछ़दै, “ताखा किहअ करै लागअ शुझदअ?” "
JHN,9,11,"तेऊ मणछै दैनअ तिन्नां लै ज़बाब, “एकी ईशू नांओंए मणछै मुछ़अ माटअ और सह मल़अ मेरी आछी संघा बोलअ मुल्है कि डेऊ, शिलोहे सरा दी धो आपणअ मुंह। हुंबी नाठअ और आछी धोई करै लागअ मुखा शुझणअ।” "
JHN,9,12,"तिन्नैं पुछ़अ तेऊ मणछा का, “सह किधी आसा?” तेऊ बोलअ, “मुखा निं थोघै।” "
JHN,9,13,ज़ुंण सह मणछ पैहलै कांणअ त लोगै निंयं सह फरीसी सेटा लै। 
JHN,9,14,ज़हा धैल़ी ईशू माटअ मुछ़ी करै तेऊए आछी दी लाअ सह ती बशैघे धैल़ी। 
JHN,9,15,"फरीसी पुछ़अ कांणै मणछा का, “ताखा किहअ करै लागअ शुझदअ?” तेऊ खोज़अ तिन्नां का, “तेऊ लाअ मेरी आछी माटअ और ज़ांऊं मंऐं आछी धोई और मुखा लागअ शुझदअ।” "
JHN,9,16,"एसा गल्ला शूणीं बोलअ फरीसी, “अह ईशू निं परमेशरो आथी। किल्हैकि अह निं बशैघे धैल़ी मंदअ आथी।” तेखअ बोलअ तिन्नैं होरी, “पापी मणछ किधी सका इहै नछ़ैण, च़मत्कार रहैऊई?” इहअ करै पल़ी एसा गल्ला लै तिन्नां मांझ़ै फूट। "
JHN,9,17,"तिन्नैं पुछ़अ तेऊ कांणै का भी, “ज़ुंणी तेरी कांणी आछी ठीक की, तेऊ मणछे बारै तेरी कै राऐ आसा?” कांणै बोलअ तिन्नां लै, “सह आसा परमेशरो गूर।” "
JHN,9,18,"पर यहूदी मुखियै निं विश्वास हुअ कि अह त पैहलै कांणअ और ऐबै लागअ एऊ का शुझदअ। ता तिन्नैं पुछ़अ तेऊए आम्मां-बाप्पू का, "
JHN,9,19,“अह कै थारअ शोहरू आसा ज़हा लै तम्हैं इहअ बोला कि अह त हुऐ ज़ल्मां ओर्ही कांणअ? ऐबै किहअ करै लागअ एऊ का शुझदअ?” 
JHN,9,20,"तेऊए आम्मां-बाप्पू दैनअ ज़बाब, “हाम्हां का आसा थोघ कि अह आसा म्हारअ शोहरू और अह त हुऐ ज़ल्मां ओर्ही कांणअ। "
JHN,9,21,"पर एसा गल्लो निं हाम्हां का थोघ आथी कि एऊ का किहअ करै लागअ शुझदअ और नां हाम्हां का इहअ थोघ आथी कि अह कुंणी किअ कांणै का ठीक। अह आसा आप्पै सैणअ एऊ ई का पुछ़ा, अह सका आपणैं बारै आप्पै खोज़ी।” "
JHN,9,22,एही गल्ला बोली तेऊए आम्मां-बाप्पू तै कि तिन्नां लागा ती यहूदी का डौर। किल्हैकि यहूदी त एक्कअ हेरअ द करी कि ज़ुंण बी ईशू लै मसीहा बोले तेऊ निं आराधना सभा दी एछणैं दैणअ। 
JHN,9,23,"तैहीता तेऊए आम्मां-बाप्पू इहअ बोलअ, अह आसा सैणअ एऊ ई का पुछ़ा। "
JHN,9,24,"तेखअ शादअ तिन्नैं दुजी बारी सह कांणअ मणछ और तेऊ लै बोलअ, “एसा गल्लो डाह धैन परमेशर आसा भाल़अ लागअ द, शुची-शुची गल्ला खोज़! हाम्हां का आसा थोघ कि सह मणछ आसा पापी।” "
JHN,9,25,"तेऊ दैनअ तिन्नां लै ज़बाब, “मुखा निं एसा गल्लो थोघ आथी कि सह पापी आसा की नांईं। पर एसा गल्लो थोघ आसा मुखा ज़रूर कि हुंह त पैहलै कांणअ और ऐबै लागअ मुखा शुझदअ।” "
JHN,9,26,"तिन्नैं पुछ़अ तेऊ का भी इहअ, “तेऊ ताल्है किज़ै किअ? तेरी आछी किहअ करै की ठीक?” "
JHN,9,27,"तेऊ बोलअ तिन्नां लै, “मंऐं हेरअ तम्हां का खोज़ी और तम्हैं हेरअ शूणीं, ऐबै दुजी बारी किज़ू लै च़ाहा शुणनअ? तम्हैं बी तेऊए च़ेल्लै किनी च़ाहा हणअ?” "
JHN,9,28,"तेखअ लागै तिंयां तेऊ लै गाल़ी दैंदै, “तूह ई आसा तेऊओ च़ेल्लअ, हाम्हैं आसा मुसा गूरे च़ेल्लै। "
JHN,9,29,"हाम्हां का आसा थोघ कि परमेशरै की मुसा संघै गल्ला, पर एऊ मणछो निं हाम्हां का थोघै कि अह किधो आसा।” "
JHN,9,30,"कांणै दैनअ तिन्नां लै ज़बाब, “अह ता रहैनीए गल्ल आसा कि तम्हां का निं थोघै कि सह किधो आसा, तैबी की तेऊ मेरी आछी ठीक। "
JHN,9,31,"हाम्हां का आसा थोघ कि परमेशर निं पापी मणछे शुणदअ। पर ज़ै कुंण परमेशरो भगत होए और तेऊए मरज़ी दी करे, ता सह शूणां तेऊओ। ( ) "
JHN,9,32,“संसारे उत्पति ओर्ही निं कोही कधू इहअ शूणअ कि ज़ल्मां ओर्ही कांणअ मणछ किअ होए कुंणी ठीक! 
JHN,9,33,ज़ै सह मणछ परमेशरो नांईं आथी तै निं सह किछ़ै करी सकदअ त!” 
JHN,9,34,"तिन्नैं बोलअ तेऊ लै, “तूह ता आसा पापा दी हुअ द, तंऐं कै लाऐ हाम्हैं सखाऊई?” तेखअ काढअ सह तिन्नैं बागा लै। "
JHN,9,35,"ईशू का गअ इना गल्लो थोघ लागी और ज़ांऊं तेऊ सह कांणअ मणछ भेटअ ता तेऊ का पुछ़अ,  “कै तूह परमेशरे शोहरू दी विश्वास करा?” "
JHN,9,36,"तेऊ दैनअ ज़बाब, “हे मालक, सह परमेशरो शोहरू कुंण आसा कि ज़हा दी हुंह विश्वास करूं?” "
JHN,9,37,"ईशू बोलअ तेऊ लै,  “तंऐं आसा सह भाल़अ द, सह आसा हुंह ज़ुंण ताह संघै गल्ला करदअ आसा लागअ द।” "
JHN,9,38,"तेखअ बोलअ तेऊ मणछै, “हे प्रभू, हुंह करा विश्वास।” तेखअ टेक्कअ तेऊ ईशू सेटा माथअ। "
JHN,9,39,"तेखअ बोलअ ईशू तेऊ लै,  “हुंह आसा आअ द एऊ संसारा लै न्याय करदअ ताकि ज़ुंण कांणै आसा तिन्नां का शुझदअ लागे और ज़हा का शुझिआ, तिंयां होए कांणै।” "
JHN,9,40,"ज़ुंण फरीसी तेऊ संघा तै तिन्नैं बोलअ इना गल्ला शूणीं ईशू लै, “तेरअ कै मतलब आसा हाम्हैं बी कै कांणै आसा?” "
JHN,9,41,"ईशू बोलअ तिन्नां लै,  “ज़ै तम्हैं कांणै हंदै ता तै नांईं तै तम्हैं पापी हणैं। पर तम्हैं बोला इहअ कि तम्हां का शुझिआ! इहअ करै निं थारै पाप माफ हणैं।” "
JHN,10,1,"“हुंह खोज़ा तम्हां का सत्त कि ज़ुंण बी भेडा सेटा भडैल़ै भितरा लै दुआरा बाती नांईं डेऊंदअ, पर कसा होरी बाता उखल़ा, सह आसा च़ोर डाकू। "
JHN,10,2,"पर ज़ुंण दुआरा बाती भडैल़ै लै डेओआ, सह आसा तिन्नां भेडो असली फुआल। "
JHN,10,3,तेऊ लै खोल्हा दुआरो पहरी दुआर और भेडा शूणां तेऊए हाक्का। सह शादा तिन्नां नांओंआं लई करै बागा लै। 
JHN,10,4,भेडा बागा लै काढी करै हांढा सह फुआल तिन्नां आजू-आजू और भेडा हांढा तेऊ पिछ़ू-पिछ़ू। किल्हैकि तिंयां बछ़ैणा तेऊए बोल। 
JHN,10,5,"तिंयां निं कसा पराऐ मणछा पिछ़ू कधि डेऊंदी। पर तेऊ का ठुर्हा तिंयां दूर, किल्हैकि तिंयां निं पराऐ मणछो बोल बछ़ैणदी।” "
JHN,10,6,ईशू खोज़अ तिन्नां का अह उदाहरण पर तिन्नैं निं एतो मतलब समझ़अ कि ईंयां कै गल्ला बोली। 
JHN,10,7,"ईशू बोलअ तिन्नां लै भी,  “हुंह खोज़ा तम्हां का सत्त कि भेडो सह दुआर आसा हुंह ज़ेता बाती सोभै सका परमेशरा सेटा पुजी। "
JHN,10,8,"ज़ेतरै बी मुखा पैहलै आऐ, तिंयां तै च़ोर और डाकू और भेडा निं तिन्नें बोल शूणीं। ( ) "
JHN,10,9,"दुआर आसा हुंह, ज़ै कुंण मुंह करै भितरा लै डेओए तेऊ भेटणअ उद्धार। सह रहणअ भितरी-बागै एछदअ-डेऊंदअ और घाहा पाणीं खांदअ-पिंदअ लागी। ( ) "
JHN,10,10,"“च़ोर निं किज़ू होरी कामैं एछदअ सह एछा सिधअ च़ोरी करदअ, मारदअ और बनाशा करदअ। हुंह आसा आअ द एते तैणीं कि सोभी लै ज़िन्दगी भेटे और टिरा-बहूंदी भेटे। "
JHN,10,11,“हुंह आसा असली फुआल। असली फुआल दैआ आपणीं भेडे तैणीं ज़ान। 
JHN,10,12,"ज़ुंण जुआरअ हआ, सह निं असली फुआल हंदअ। नां सह मालक हंदअ, ज़ेभै भेड़िय भेडा खांदअ एछा, तेभै ठुर्हा सह तेऊ भाल़ी भेडा छ़ाडी दूर और सह भेड़िय पाआ तिन्नां भेडा खाई और तिन्नां दरल़ाऊआ सातै बातै। "
JHN,10,13,"सह जुआरअ ठुर्हा तिधा का तै कि सह आसा जुआरअ, तेऊ निं भेडो फिकर हंदअ। "
JHN,10,14,"“असली फुआल आसा हुंह। ज़िहअ मुंह मेरअ बाप्पू बछ़ैणा, तिहअ बछ़ैणा हुंह तेऊ। "
JHN,10,15,"ज़िहअ बाप्पू मुंह बछ़ैणा तिहअ बछ़ैणा हुंह आपणैं बाप्पू। ठीक इहअ ई, हुंह बछ़ैणा आपणीं भेडा और मेरी भेडा बछ़ैणा मुंह और हुंह दैआ आपणीं भेडा लै ज़ान। "
JHN,10,16,"मेरी आसा होर बी भेडा ज़ुंण एऊ भडैल़ै दी नांईं आथी। मुंह आसा तिंयां झाल़णीं बी ज़रूरी। तिन्नां शुणनअ मेरअ बोल, और, तेखअ हणअ मेरी भेडो एक्कै छ़ुंड, और हुंह एक्कै फुआल। ( ) "
JHN,10,17,"“तैही डाहा बाप्पू मुंह संघै झ़ूरी, किल्हैकि हुंह दैआ आपणअ प्राण कि भी बापस लई सकूं। "
JHN,10,18,"एता निं कोहै मुखा छ़ड़ैऊई सकदअ, पर हुंह दैआ एता आप्पै। मुंह आसा एता दैणैंओ हक बी और बापस लणेंओ हक बी। मुल्है आसा परमेशरै अह हुकम दैनअ द।” "
JHN,10,19,इना गल्ला पिछ़ू पल़ी यहूदी आप्पू मांझ़ै भी फूट। 
JHN,10,20,"तिन्नां मांझ़ै लागै कई लोग बोलदै, “एऊ दी आसा भूत, एऊ शूणैं किज़ू आसा लागै दै।” "
JHN,10,21,"तिन्नैं होरी बोलअ इहअ, “भूत शाचै दै मणछा ज़ेही निं ईंयां ई गल्ला आथी, भूत कै कांणै मणछा शरैछै करा?” "
JHN,10,22,तधू तै हिंऊंदे धैल़ै और येरुशलेम नगरी हुअ येरुशलेम मांदरो पूज़ो थैर। 
JHN,10,23,ईशू त येरुशलेम मांदरे खोल़ै सुलैमान नांओंए च़ाऊल़ी दी लागअ द हांढदअ। 
JHN,10,24,"तिधी आऐ यहूदी तेऊ फेर और बोलअ, “ताह केभै तैणीं डाहणैं हाम्हैं दबिधा दी पाई? ज़ै तूह मसीहा आसा तै बोल हाम्हां का एचल़ी कि हुंह आसा।” "
JHN,10,25,"ईशू दैनअ तिन्नां लै ज़बाब,  “मंऐं हेरअ तम्हां का बोली और तम्हैं निं विश्वास करदै। ज़ुंण काम हुंह आपणैं बाप्पूए नांओंए करा तिंयां आसा मेरै गवाह। "
JHN,10,26,"पर तम्हैं निं तै विश्वास करदै, किल्हैकि तम्हैं निं मेरी भेडा जैंदरा का आथी। "
JHN,10,27,"मेरी भेडा शूणां मेरै बोल, और हुंह बछ़ैणा तिन्नां, और तिंयां हांढा मुंह पिछ़ू-पिछ़ू। "
JHN,10,28,हुंह दैआ तिन्नां लै सदा रहणैं आल़ी ज़िन्दगी। तिन्नां निं मेरै हाथा का कोहै छ़ड़ैऊई सकदअ। 
JHN,10,29,सह आसा मेरअ बाप्पू ज़ुंणी तिंयां मुल्है आसा दैनी दी सह आसा सोभी का बडअ और तेऊए हाथा का निं कोहै तिन्नां छ़ड़ैऊई सकदअ। 
JHN,10,30,हुंह और मेरअ बाप्पू आसा एक्कै।” 
JHN,10,31,यहूदी च़कै ईशू मारना लै पात्थर। 
JHN,10,32,"एता भाल़ी बोलअ ईशू तिन्नां लै,  “मंऐं किऐ आपणैं बाप्पू बाखा का बडै भारी काम। इना मांझ़ै कसा कामां पिछ़ू लाई तम्हैं मुल्है पात्थरै बाही?” "
JHN,10,33,"यहूदी लोगे मुखियै दैनअ तेऊ लै ज़बाब, “भलै कामां पिछ़ू निं हाम्हैं ताल्है पात्थरै बाहंदै, तंऐं की परमेशरे निंदा इहअ करै कि तूह बणां आपणैं आप परमेशर।” ( ) "
JHN,10,34,"ईशू दैनअ तिन्नां लै ज़बाब,  “थारै बधाना दी कै इहअ निं आथी लिखअ द, ‘हुंह बोला तम्हैं आसा ईश्वर।’ ( ) "
JHN,10,35,ज़ै तेऊ तिन्नां लै ईश्वर बोलअ ज़हा सेटा परमेशर पुजअ (और पबित्र शास्त्रे गल्ल निं लुक्की सकदी)। 
JHN,10,36,"तै ज़ुंण मेरै बाप्पू परमेशरै पबित्र बणांईं करै संसारै छ़ाडअ, तम्हैं बोला तेऊ लै कि तूह करा परमेशरे निंदा। तैही बोलअ मंऐं, हुंह आसा परमेशरो शोहरू। "
JHN,10,37,"“ज़ै हुंह बाप्पूओ काम नांईं करदअ, तै निं मुंह प्रैंदै विश्वासा करने ज़रुरत आथी। "
JHN,10,38,"पर ज़ै हुंह तेऊए काम करा, तै तम्हैं च़ाऐ मेरअ विश्वास करा, च़ाऐ नां करा, पर इना कामों विश्वास ता करा, ताकि तम्हां का थोघ लागे और समझ़ एछे कि बाप्पू आसा मुंह दी और हुंह आसा बाप्पू दी।” "
JHN,10,39,तेखअ की तिन्नैं तेऊ ढाकणें कोशिश पर सह निं तिन्नें हाथै आअ। 
JHN,10,40,"तेखअ नाठअ ईशू जरदण नदी पार एकी ज़ैगा लै, और सह रहअ तिधी, ज़िधी पैहलै युहन्ना डुबकी दैआ त। "
JHN,10,41,"कई लोग आऐ तेऊ सेटा और तिन्नैं बोलअ, “युहन्ना ता निं किछ़ै नछ़ैण रहैऊअ पर ज़ुंण बी तेऊ ईशूए बारै बोलअ सह त शुचअ।” "
JHN,10,42,तेखअ कई लोगै किअ तिधी ईशू दी विश्वास कि सह ई आसा मसीहा। 
JHN,11,1,बेतनियाह नांओंए गराऊंऐं त एक लाज़र नांओं मणछ बमार। तेऊए ती दूई बैहणी मरिअम और मार्था। 
JHN,11,2,"अह ती सह ई मरिअम, ज़ुंणी खुशबूदार किम्मती तेला करै प्रभू ईशूए च़रणैं मल़अ त और आपणैं मुंडे शराल़ा करै ईशूए खूर टुशै तै, सह बमार लाज़र त तेसो सकअ भाई। "
JHN,11,3,"तेऊए बैहणी दैनअ ईशू लै समाद, “हे प्रभू, ज़हा संघै तूह बडी भारी झ़ूरी डाहा, सह आसा बमार।” "
JHN,11,4,"एसा गल्ला शूणीं बोलअ ईशू,  “अह बमारी निं मौता लै आथी पर अह आसा परमेशरे महिमां हणां लै, कि इना महान कामां करै हुंह परमेशरो शोहरू तेऊए महान शगती रहैऊई सके।” "
JHN,11,5,ईशू डाहा त दूई बैहणी मार्था मरिअम और तिन्नें भाई लाज़रा संघै बडी झ़ूरी। 
JHN,11,6,ईशू का लागअ थोघ कि लाज़र आसा बमार पर सह ज़िधी त; सह रहअ दूई धैल़ै तिधी। 
JHN,11,7,"तेखअ बोलअ तेऊ दूई धैल़ै बाद आपणैं च़ेल्लै लै,  “च़ाल्ला हाम्हां डेऊणअ ऐबै यहूदा लाक्कै लै।” "
JHN,11,8,"च़ेल्लै बोलअ ईशू लै, “हे गूरू, यहूदी च़ाहा ताह अज़ी बी पात्थरा करै मारनअ, तैबी कै तूह तिधा लै च़ाहा डेऊणअ?” "
JHN,11,9,"ईशू दैनअ तिन्नां लै ज़बाब,  “धैल़ीए कै च़ार पहर निं हंदै? ज़ै कुंण धैल़ी हांढे, तेऊ निं ठोहल़ लागदी किल्हैकि तेऊ का शुझिआ संसारो प्रैशअ। "
JHN,11,10,"पर ज़ै कुंण राची हांढे, तेऊ लागा ठोहल़ किल्हैकि राची हआ न्हैरअ।” "
JHN,11,11,"ईशू बोली ईंयां गल्ला तिन्नां ई का, तेखअ बोलअ च़ेल्लै लै,  “म्हारअ साथी लाज़र गअ सुत्ती, हुंह च़ाल्लअ तेऊ झ़ैऊंदअ डेऊई।” "
JHN,11,12,"तेखअ बोलअ च़ेल्लै तेऊ लै, “हे प्रभू, ज़ै सह सुत्ती गअ, तै कै अह बच़ी जाणअ?” "
JHN,11,13,"ईशू बोलअ त तिन्नां लै कि लाज़र गअ सुत्ती, पर तिंयां समझ़ै कि तेऊ बोलअ इहअ कि सह आसा निंजा सुत्तअ द। "
JHN,11,14,"तेखअ बोलअ ईशू तिन्नां लै साफ-साफ,  “लाज़र गअ मरी, "
JHN,11,15,"मुंह आसा एते खुशी कि हुंह ज़ेभै तेऊ प्राण शोटै हुंह निं तेभै तिधी थिई, ताकि तम्हां विश्वास होए। ऐबै च़ाल्ला हाम्हां डेऊणअ तेऊ सेटा लै।” "
JHN,11,16,"तेखअ थोमा, ज़हा लै दिमुस बोला, आपणैं साथी च़ेल्लै लै बोलअ, “च़ाल्ला हाम्हां बी हुअ एऊ संघै मरदै डेऊणअ।” "
JHN,11,17,"ज़ांऊं तिंयां तिधी पुजै ता, ईशू का लागअ इहअ थोघ कि लाज़रा हुऐ घोरी दाबी च़ार धैल़ै। "
JHN,11,18,बेतनियाह त येरुशलेम नगरी का कोई दूई मील दूर। 
JHN,11,19,बडै भारी यहूदी तै तिधी मार्था मरिअमा सेटा तिन्नें भाई मरी करै चिंजदै आऐ दै। 
JHN,11,20,"मार्था ईशूए गल्ला शूणीं आई बाता तैणीं मिलदी, पर मरिअम रही घरै। "
JHN,11,21,"मार्था ईशू लै बोलअ, “हे प्रभू, ज़ै तूह इधी हंदअ, तै नांईं त मेरअ भाई कधि मरदअ, "
JHN,11,22,"पर ऐबै बी आसा मुंह भरोस्सअ कि ज़ुंण बी तूह परमेशरा का मांगे, सह दैणअ परमेशरा ताल्है।” "
JHN,11,23,"ईशू बोलअ तेसा लै,  “हैल़अ निं करै, तेरअ भाई हणअ ज़िऊंदअ।” "
JHN,11,24,"मार्था बोलअ ईशू लै, “मुखा आसा थोघ कि ज़ेभै परमेशरा मरी करै भी करनै ज़िऊंदै तेसा बेला करनअ ताह सह बी ज़िऊंदअ।” ( ) "
JHN,11,25,"ईशू बोलअ तेसा लै,  “हुंह करा मूंऐं दै लोगा बी ज़िऊंदै, हुंह ई दैआ तिन्नां लै ज़िन्दगी। ज़ै कुंण मुंह दी विश्वास करे, सह ज़ै मरी बी जाए, सह हणअ भी ज़िऊंदअ। "
JHN,11,26,"पर ज़ुंण ज़िऊंदअ आसा और मुंह दी विश्वास करा, तिंयां निं मरनै। कै तूह एसा गल्ला दी विश्वास करा?” "
JHN,11,27,"तेसा बोलअ, “हाँ प्रभू हुंह करा एसा गल्ला दी विश्वास कि परमेशरो शोहरू मसीहा ज़ुंण एऊ संसारा दी एछणैं आल़अ त, सह आसा तूह ई।” "
JHN,11,28,"इहअ बोली करै सह नाठी और आपणीं बैहणी मरिअमा का च़ुप-च़ुपै बोलअ, गूरू आसा इधी, सह शादा ताह पोर्ही। "
JHN,11,29,इहअ शूणीं करै सह तेभी पुजी ईशू सेटा। 
JHN,11,30,"(ईशू निं अज़ी गराऊंए पुजी त, पर सह त तिधी अज़ी ज़िधी तेऊ मार्था भेटी ती।) "
JHN,11,31,"तिन्नैं यहूदी, ज़ुंण पांडा भितरी तिन्नां लै चिंजदै तै आऐ दै, तिन्नैं ज़ाणअ कि मरिअम नाठी हणीं घोरी सेटा लेरदी, ज़िधी लाज़र दाबअ द आसा, और तिंयां बी लागै तेसा पिछ़ू हांढदै। "
JHN,11,32,"ज़ांऊं मरिअम तिधी पुजी, ज़िधी ईशू त, तिधी पुजधी तेसा ईशू सेटा माथअ टेक्कअ और खूरा दी उटी बाखा लेरदी-लेरदी बोलअ, “हे प्रभू, ज़ै तूह इधी हंदअ, तै नांईं त मेरअ भाई मरदअ।” "
JHN,11,33,"तिन्नां लेरदै भाल़ी हुअ आपणैं मनैं दुखी, और आप्पू बी भर्हुअ तेऊओ गल़। तेखअ बोलअ ईशू मरिअम और यहूदी लै ज़ुंण तेसा पिछ़ू आऐ तै,  “तम्हैं तेऊए ल्हास किधी आसा डाही दी दाबी?” "
JHN,11,34,"तिन्नैं बोलअ, “हे प्रभू च़ाल्ल, आप्पै भाल़।” "
JHN,11,35,ईशूए आछी का छ़ुटै आशू। 
JHN,11,36,"तेखअ लागै यहूदी आप्पू मांझ़ै बोलदै, “भाल़ा अह तेऊ संघा केतरी झ़ूरी डाहा त।” "
JHN,11,37,"पर तिन्नां मांझ़ै बोलअ कई लोगै इहअ बी, “अह ज़ुंण कांणै मणछा ठीक करदअ फिरा, इहअ बी निं करी सकअ कि सह मणछ नांईं मरदअ?” "
JHN,11,38,"बडअ भारी दुखी हई करै पुजअ ईशू तेसा ज़ैगा, ज़िधी लाज़र त दाबअ द। सह ती एक घोर कोती दी और एकी बडै पात्थरा करै त घोरीओ मोहरअ बंद किअ द। "
JHN,11,39,"ईशू बोलअ तिन्नां लै,  “एऊ पात्थरा बदल़ा पोर्ही।” तेखअ बोलअ तेऊ मूंऐं दै मणछे बैहणी मार्था, “हे प्रभू, तेऊ का हणीं ऐबै बास्स-शल़ैन्ह लागी दी, आझ़ गऐ तेऊ मरी च़ार धैल़ै हई।” "
JHN,11,40,"ईशू बोलअ तेसा लै,  “मंऐं ताखा किज़ै बोलअ त कि, ज़ै तूह विश्वास करे तै भाल़णीं ताह परमेशरे महिमां।” "
JHN,11,41,"तेखअ बदल़अ तिन्नें सह पात्थर पोर्ही और ईशू सरगा बाखा भाल़ी करै बोलअ,  “हे मेरै बाप्पू परमेशर, हुंह करा ताल्है शूकर कि तंऐं हेरी मेरी अरज़ शूणीं। "
JHN,11,42,"मुखा त थोघ कि तूह शूणां हर बगत मेरी, पर इहअ बोलअ मंऐं तै कि ज़ुंण मुंह फेर ईंयां लोग आसा, ईंयां बी विश्वास करे हुंह आसा तंऐं छ़ाडअ द।” "
JHN,11,43,"इहअ बोली करै पाई ईशू ज़ोरै हाक,  “हे लाज़र, बागा लै निखल़।” "
JHN,11,44,"ज़ुंण लाज़र मरी गअ त, सह निखल़अ घोरी का बागा लै! तेऊए देही ती मरगे झिकल़ै करै पल़ेठुई दी और तेऊओ मुंह त कुआया करै बंद। तेखअ बोलअ ईशू तिन्नां लै,  “एऊ खोल्हा पोर्ही और एऊ दैआ डेऊणैं।” "
JHN,11,45,तेखअ कई यहूदी मणछ ज़ुंण तिधी मरिअमा सेटा तै आऐ दै तिन्नां मांझ़ै किअ कई मणछै एऊ च़मत्कारा भाल़ी तेऊ दी विश्वास। 
JHN,11,46,तेखअ तिन्नां मांझ़ै दैनअ कई ज़ण्हैं फरीसी सेटा डेऊई ईशूए एऊ कामों समाद। 
JHN,11,47,"इहअ शूणीं की प्रधान परोहितै और फरीसी कठा हई करै एक सभा और बोलअ, “हाम्हैं कै करा, अह मणछ ता बडै नछ़ैण च़मत्कार रहैऊआ?” "
JHN,11,48,"ज़ै हाम्हैं एऊ लै एही ई ढील दैंदै रहे, ता सोभी करनअ तेऊ दी विश्वास कि अह आसा मसीहा, और रोमी लोगा करनअ म्हारै मांदरै और देशा दी कबज़अ। "
JHN,11,49,"तेखअ तिन्नां मांझ़ै काईफा ज़ुंण तेसा साला माहा परोहित त, तेऊ बोलअ, “तम्हैं करा एही गल्ला कि ज़िहअ तम्हां का निं किछ़ै थोघ आथी! "
JHN,11,50,"और नां इहअ सोठदै कि तम्हां लै आसा अह भलअ कि म्हारै लोगा लै एक मणछ मरे, सारी ज़ाती ता बरैबाद हणैं का बच़े।” "
JHN,11,51,"सह गल्ल निं तेऊ आप्पू बाखा बोली, सह त तेसा साला माहा परोहित, तेऊ की आजू हणैं आल़ी गल्ला प्रगट कि ईशू मरनअ इस्राएली लोगा लै। "
JHN,11,52,"नां कि सिधअ तेसा ज़ाती लै, पर एते तैणीं बी कि परमेशरे छिंघुऐ दै बच्च़ै बी कठा करे। "
JHN,11,53,तेसा ई धैल़ी ओर्ही लागै तिंयां ईशू मारनें जोगा करदै। 
JHN,11,54,"तैहीता तधा पोर्ही निं ईशू यहूदी लोगा मांझ़ै प्रगटअ नाठअ, पर तिधा का बणां नेल़ देशै एकी ईफराईम नांओंऐं नगरी लै नाठअ और आपणैं च़ेल्लै संघै लागअ तिधी रहंदअ। "
JHN,11,55,यहूदी लोगो फसहेओ थैर त नेल़ और सराज़ा का बी नाठै कई लोग येरुशलेम तेऊ थैरा लै ताकि आप्पू शुचै करी सके। ( ) 
JHN,11,56,ता तिंयां लागै ईशू लोल़ै और मांदरै खल़ै हई बोलदै कि तम्हैं कै समझ़ा? कि सह थैरा लै एछणअ कि नांईं? 
JHN,11,57,"फरीसी और प्रधान परोहितै बी त सोभी का इहअ बोली डाहअ द कि, ज़ै कसा का ईशू शुझिए, तै खोज़ै हाम्हां का, ताकि तेऊ कैद करी सके। "
JHN,12,1,"तेखअ आअ ईशू फसहे थैरा का छ़हा धैल़ै पैहलै बेतनियाह लै, ज़िधी लाज़र त और ज़ुंण ईशू मरी करै किअ त ज़िऊंदअ। "
JHN,12,2,"तिधी बणांईं तिन्नैं ईशू लै रोटी, मार्था लागी सेऊआ टैहली करदी और लाज़र बी त तिन्नां मांझ़ै रोटी खांदअ बेठअ द ज़ुंण ईशू संघै रोटी खांदै तै बेठै दै। "
JHN,12,3,"तेखअ मल़अ मरिअमै आधअ सेर जटामांसीओ खुशबूदार किम्मती तेल ईशूए च़रणैं संघा टुशै आपणैं मुंडे शराल़ा करै ईशूए खूर, और तेले खुशबू भर्हुई सारै घरै और सारअ घर हुअ खुशबूदार। "
JHN,12,4,"पर तिन्नां च़ेल्लै मांझ़ै यहूदा इसकरोती ज़ुंणी ईशू कैद करनै बझ़ैल़अ त तेऊ बोलअ, "
JHN,12,5,“अह खुशबूदार किम्मती तेल चिई शौआ च़ंदीए सिक्कै बराबर किम्मता दी बेच़ी करै गरीबा लै किल्है निं दैनअ?” 
JHN,12,6,"तेऊ निं अह गल्ल तै बोली कि तेऊ ती गरीबे फिकर, तेऊ बोली अह तै सह त च़ोर। तेऊ का रहा तै ढबै-धेल्ले थैलू, और तेता का करा त सह च़ोरी। "
JHN,12,7,"ईशू दैनअ ज़बाब,  “तेऊ दै मुंह दाबणे धैल़ी तैणीं एक्कै रहणैं। "
JHN,12,8,"गरीब रहणैं कबल्लै तम्हां ई संघै तम्हैं ज़ेभै च़ाहे तेभै सका तिन्नां लै दैई, पर हुंह निं तम्हां संघै कबल्लअ च़ाल्लअ रहई।” ( ) "
JHN,12,9,"यहूदी मांझ़ै ज़ुंण आम लोग ज़ुंण ईशूए बारै किछ़ निं बोलदै तै, तिन्नां का गअ थोघ लागी कि सह आसा तिधी, तिंयां निं सिधै ईशूए तैणीं तिधा लै भाल़ै आऐ पर तिंयां आऐ लाज़रा भाल़ै ज़ुंण ईशू मरी करै ज़िऊंदअ किअ त। "
JHN,12,10,प्रधान परोहितै दैनअ इहअ हुकम कि एऊ लाज़रा बी पाआ ऐबै मारी 
JHN,12,11,किल्हैकि तेऊए पिछ़ू नाठै कई यहूदी और तिन्नैं किअ ईशू दी विश्वास कि सह आसा मसीहा। 
JHN,12,12,"दुजै धैल़ै तै बडै भारी लोग येरुशलेम नगरीए थैरा लै आऐ दै, तिन्नैं शूणअ इहअ कि ईशू आसा लागअ द येरुशलेम नगरी लै एछदअ, "
JHN,12,13,"तिन्नैं आणी खज़ूरे बूटा का डाल़ी चोल़ी। तेखअ नाठै ईशू सेटा लै शधाणूं, संघा लागै ज़ोरै-ज़ोरै बोलदै, ( ) “ज़ै-ज़ैकार, ज़ै-ज़ैकार, परमेशर दैआ इस्राएले राज़ै लै बर्गत ज़ुंण तेऊए नांओंऐं एछा।” "
JHN,12,14,तेखअ भेटअ ईशू एक गाधू और सह बेठअ तेऊ प्रैंदै। 
JHN,12,15,"ज़िहअ पबित्र शास्त्रा दी आसा लिखअ द, “हे येरुशलेम नगरीए लोगो, डरा निं आथी, भाल़, तेरअ राज़अ आसा लागअ द गाधै प्रैंदै बेशी एछदअ।” "
JHN,12,16,"ईशूए च़ेल्लै निं पैहलै ईंयां गल्ला समझ़ी ती, पर ज़ांऊं ईशू महिमां दी प्रगट हुअ, तेखअ फिरी तिन्नां आद कि ईंयां गल्ला आसा ईशूए बारै शास्त्रा दी लिखी दी, और लोगै किअ तेऊ संघै इहअ बर्ताअ। "
JHN,12,17,"तेखअ लोगे छ़ुंडा मांझ़ा का लोग ज़ुंण तेभै तेऊ संघै तै, तिन्नैं बोलअ इहअ कि ईशू शादअ लाज़र घोरी दी दाबअ द लाज़र बागा लै, और मूंऐं दै मांझ़ा का किअ ज़िऊंदअ। "
JHN,12,18,"एते ई बज़्हा आऐ तै लोग ईशू सेटा मिलदै, किल्हैकि तिन्नैं शूणअ त कि ईशू किअ अह च़मत्कार। "
JHN,12,19,"तेखअ लागै फरीसी आप्पू मांझ़ै गल्ला कि सोठा ता सोठा आरो, थारै निं किछ़ हई सकदअ, भाल़ा, बडै भारी खास्सै लोग च़ाल्लै संसारै तेऊ पिछ़ू डेऊई! "
JHN,12,20,"ज़ुंण लोग तेऊ थैरा लै भगती करदै तै आऐ दै, तिन्नां मांझ़ै तै कई यूनानी मणछ बी। "
JHN,12,21,"तिन्नैं गलील लाक्के बैतसैदा गराऊंऐं रहणैं आल़ै फिलिप्पुसा सेटा डेऊई करै अरज़ की, “हे श्रीमान हाम्हैं च़ाहा ईशू सेटा मिलणअ।” "
JHN,12,22,"फिलिप्पुसै बोली ईंयां गल्ला आपणैं साथी आन्दरू का, और तिंयां दूई बोलअ ईशू का। "
JHN,12,23,"एसा बोलअ गल्ला शूणीं ईशू तिन्नां का,  “सह बगत गअ एछी कि मुंह मणछे शोहरूओ गुणगान होए। "
JHN,12,24,"हुंह खोज़ा तम्हां का सत्त कि ज़ेभै तैणीं गिंहूंओ दाणअ खेचै दी पल़ी करै नांईं मरदअ, तेभै तैणीं रहा सह एक्कै पर ज़ांऊं सह मरा, तेखअ लागा तेथ कई दाणैं। "
JHN,12,25,"ज़ुंण आपणैं प्राणा का झ़ूरी करा, सह करा तेता बरैबाद। पर ज़ुंण एऊ संसारै आपणैं प्राणा का झ़ूरी नांईं करदअ, सह डाहा सदा रहणैं आल़ी ज़िन्दगी तैणीं तेता सभाल़ी। "
JHN,12,26,"ज़ै कुंण मेरअ च़ेल्लअ हणअ च़ाहे, सह लागै मुंह पिछ़ू हांढदअ; और ज़िधी हुंह आसा, तिधी हणअ मेरअ टैहलू बी। ज़ै कुंण मेरी सेऊआ करे; तेऊ भेटणअ बाप्पू परमेशरा का अदर। "
JHN,12,27,"“ऐबै हुअ मेरअ ज़िऊ कमज़ोर, इहअ करै मंऐं कै लाअ बोली? मेरै बाप्पू मुंह बच़ाऊ एसा घल़ी का पर हुंह आसा पुजअ द एते ई तैणीं एऊ बगता दी। "
JHN,12,28,"मेरै बाप्पू, आपणैं नांओंऐं महिमां कर।” तेखअ की परमेशरै स्वर्गा का एही गल्ला, “मंऐं आसा हेरी दी एऊए महिमां करी, और आजू बी रहणअ करदअ।” "
JHN,12,29,"ज़ुंण तिधी खल़्हुऐ दै लोग शूणैं तै लागै दै, तिन्नैं बोलअ, “गुल़ूबिज़ल़ू लागअ”, और कई बोलअ, “स्वर्ग दूतै की एऊ संघै गल्ला।” "
JHN,12,30,"एता लै बोलअ ईशू,  “अह बोल निं मुल्है आई पर अह आसा तम्हां लै। "
JHN,12,31,ऐबै हणअ एऊ संसारो न्याय और एऊ संसारा आपणैं बशै करी राज़ करनै आल़ै शैताना भेटणीं सज़ा। सह काढणअ ऐबै बागा लै। 
JHN,12,32,"ज़ेभै मुंह एसा पृथूई का उझै च़के, तै आणनैं मुंह सोभ आप्पू सेटा लै।” "
JHN,12,33,इहअ बोली करै की तेऊ अह गल्ल प्रगट कि सह केही मौता मरनअ। 
JHN,12,34,"एसा गल्ला शूणीं बोलअ लोगै तेऊ लै, “हाम्हैं आसा बधाना दी अह गल्ल शूणीं दी कि मसीहा रहणअ सदा ज़िऊंदअ। पर तै तूह किल्है बोला, ‘हुंह मणछो शोहरू आसा उछ़टै दी छ़ड़ाऊंणअ ज़रूरी?’ ( ) "
JHN,12,35,"अह ‘तूह मणछो शोहरू’ कुंण आसा?” ईशू बोलअ तिन्नां लै,  “प्रैशअ आसा तम्हां सेटा थोल़ी घल़ी, ज़ेभै तैणीं प्रैशअ तम्हां सेटा आसा, तेभै तैणीं लागा हांढदै; इहअ निं हआ कि तम्हैं रहा न्हैरै दी, ज़ुंण न्हैरै दी हांढा, तेऊ का निं इहअ थोघ हंदअ कि केसी डेऊणअ। "
JHN,12,36,"ज़ेभै तैणीं प्रैशअ तम्हां संघै आसा, प्रैशैओ विश्वास करा ताकि तम्हैं प्रैशे लुआद बणीं सके।” इना गल्ला बोली करै लागअ ईशू हांढदअ और तिन्नें आछी का रहअ दूर ई। "
JHN,12,37,तेखअ रहैऊऐ तेऊ तिन्नां का कई नछ़ैण पर तैबी निं यहूदी लोगै विश्वास किअ। 
JHN,12,38,"अह हुअ इहअ कि परमेशरे गूर याशायाह बोली दी ईंयां गल्ला होए, ( ) “हे प्रभू म्हारै समादो भरोस्सअ कुंणी किअ? और प्रभूए बाहो बल कसा दी हुअ प्रगट?” "
JHN,12,39,"तिंयां निं इहअ करै विश्वास करी सकै कि याशायाह आसा इहअ बी बोलअ द, ( ) "
JHN,12,40,"“तेऊ की तिन्नें आछी कांणी और तिन्नों मन किअ काठअ, इहअ निं होए कि तिंयां भाल़े और मना का समझ़े, और तिंयां आपणअ मन फरेओए और हुंह करूं तिन्नां च़ोखै।” "
JHN,12,41,याशायाह बोली ईंयां गल्ला तेखअ ज़ांऊं तेऊ प्रभूए महिमां भाल़ी। 
JHN,12,42,"तैबी किअ कई सरकारी हाकमै बी ईशू दी विश्वास पर फरीसी लोगे डरै निं तिंयां प्रगटै मंदै तै, ताकि इहअ नां होए कि तिन्नां तिंयां आराधना कोठी का बागै नां काढे। "
JHN,12,43,किल्हैकि होरी मणछे सराहणा करने लागा तिन्नां परमेशरे भगती का बी खास्सी झ़ूरी। 
JHN,12,44,"ईशू बोलअ तिन्नां लै ज़ोरै-ज़ोरै,  “ज़ुंण मुंह दी विश्वास करा, सह करा तेऊओ बी विश्वास ज़ुंणी हुंह संसारा लै आसा छ़ाडअ द। "
JHN,12,45,"ज़ुंण मुंह भाल़ा, सह भाल़ा तेऊ बी ज़ुंणी हुंह आसा छ़ाडअ द। "
JHN,12,46,"“हुंह आसा आअ द एऊ संसारै प्रैशअ बणीं ताकि ज़ुंण मुंह दी विश्वास करे, सह न्हैरै दी नां रहे। "
JHN,12,47,"ज़ै कुंण मेरी गल्ला शूणीं करै नांईं मनें, तेऊ लै बी निं हुंह दोश लांदअ। किल्हैकि हुंह निं संसारे लोगा लै दोशा लांदअ आथी आअ द। पर हुंह आसा आअ द संसारा बच़ाऊंदअ। "
JHN,12,48,"ज़ुंण मुंह नकाम्मअ समझ़ा और मेरी गल्ला नांईं मंदअ, तेऊ लै दोशा लाणैं आल़अ आसा मेरअ बैण, ज़ुंण मंऐं बोलअ, तेऊ करै लागणअ खिरी तेऊ लै दोश। "
JHN,12,49,"“किल्हैकि मंऐं निं आपणीं बाखा किछ़ै गल्ला की। पर बाप्पू परमेशर ज़ुंणी हुंह छ़ाडअ द आसा, तेऊ आसा मुखा खोज़अ द कि किज़ै बोल़णअ? और किज़ै खोज़णअ? "
JHN,12,50,"मुखा आसा थोघ कि तेऊओ हुकम आसा सदा रहणैं आल़ी ज़िन्दगी। तैही बोला हुंह कि ज़िहअ ई मेरै बाप्पू परमेशरै मुखा खोज़अ, मंऐं बोलअ तिहअ ई।” "
JHN,13,1,"फसहे थैरा का पैहलै ज़ांऊं ईशू का थोघ लागअ कि मेरी गई सह घल़ी एछी कि ऐबै लागणअ एऊ संसारा छ़ाडी आपणैं बाप्पू परमेशरा सेटा लै फिरी डेऊणअ। तेऊ रहैऊअ कि सह केतरी झ़ूरी करा, ज़ुंण तेऊ संघै एऊ संसारै तै तेऊ की तिन्नां लै ज़िन्दगी खतम हणैं तैणीं झ़ूरी। "
JHN,13,2,"ज़ांऊं शैतान शमौने शोहरू यहूदा इसकरोतीए मनैं एही सोठ मुक्कअ त पाई कि ईशू बझ़ैल़णअ कैद करनै, तेखअ बैल़ी खाणें बेला गअ "
JHN,13,3,"ईशू का थोघ लागी कि मेरै बाप्पू परमेशरै दैनअ सोभी गल्लो हक मुल्है और हुंह आसा परमेशरा सेटा का आअ द और मुंह लागा ऐबै परमेशरा सेटा लै बापस डेऊणअ, "
JHN,13,4,रोटी खाणैं का उझ़ुअ खल़अ और आपणीं घेरी का खोल्हअ आपणअ च़ोल़अ और गाचू बान्हअ आपणीं कुछी। 
JHN,13,5,"तेखअ लागअ डबरू दी पाणीं भरी आपणैं च़ेल्ले खूरा धोंदअ और ज़ुंण गाचू कुछी बान्हअ द त, तेता करै लागअ तिन्नें खूरा टुशदअ। "
JHN,13,6,"ज़ांऊं सह शमौन पतरसा सेटा पुजअ, तेऊ बोलअ, “हे प्रभू, तंऐं कै मेरै खूर लाऐ धोई?” "
JHN,13,7,"ईशू दैनअ तेऊ लै ज़बाब,  “ज़ुंण हुंह एभै करा, अज़ी निं ताह एते समझ़ आथी, पर तेखअ जाणअ तूह समझ़ी।” "
JHN,13,8,"पतरसै बोलअ, “हुंह निं दैंदअ कधि ताह मेरै खूर धोणैं।” इहअ शूणीं दैनअ ईशू ज़बाब,  “ज़ै हुंह तेरै खूर नांईं धोऊं तै निं मुंह संघै तेरी किछ़ै साझ़ आथी।” "
JHN,13,9,"इहअ शूणीं बोलअ शमौन पतरसै, “हे प्रभू, तै धो मुंह खूरा संघै मेरै हाथा मुंडा बी।” "
JHN,13,10,"ईशू बोलअ तेऊ लै,  “ज़ुंण न्हैऊई आसा गअ द, तेऊ निं हाथा का सुआई होर धोणें ज़रुरत आथी, सह आसा बिलकुल साफ। तम्हैं बी आसा साफ पर सोभै निं आथी।” "
JHN,13,11,"तेऊ का आसा त थोघ कि सह कसा बझ़ैल़णअ ढाकणैं, तैही बोलअ तेऊ इहअ,  “तम्हैं बी आसा साफ पर सोभै निं आथी।” "
JHN,13,12,"ज़ांऊं सह तिन्नें खूर धोई मुक्कअ, और झिकल़ै बान्हीं करै भी तिन्नां मांझ़ै बेठअ, तेखअ तिन्नां लै बोलदअ लागअ,  “तम्हैं एसा गल्ला समझ़ै बी कि मंऐं तम्हां संघै कै किअ? "
JHN,13,13,"तम्हैं बोला मुल्है गूरू और प्रभू, एसा गल्ला बोला तम्हैं ठीक, किल्हैकि हुंह आसा थारअ गूरू और थारअ प्रभू। "
JHN,13,14,"ज़ै मंऐं गूरू और प्रभू हई करै बी थारै खूर धोऐ, ठीक इहै ई लागा तम्हां बी एकी दुजे खूर धोणैं। "
JHN,13,15,"किल्हैकि मंऐं रहैऊअ तम्हां का करी करै, कि ज़िहअ मंऐं तम्हां संघै किअ, तिहअ करा तम्हैं बी। "
JHN,13,16,"हुंह खोज़ा तम्हां का सत्त कि टैहलू निं आपणैं मालका का बडअ हंदअ, नां शधाणूं आपणैं छ़ाडणैं आल़ै का बडअ हंदअ। "
JHN,13,17,"“तम्हां का आसा इना गल्लो थोघ, पर परमेशर हणअ तम्हां करै तै खुश ज़ै तम्हैं तिहअ ई करे। "
JHN,13,18,"हुंह निं तम्हां सोभिए बारै आथी बोलदअ लागअ द, ज़ुंण मंऐं छ़ांटी आसा हेरै दै, पर अह आसा तै कि पबित्र शास्त्रो इहअ लिखअ द पूरअ होए, ‘ज़ुंण मेरी रोटी खाआ, सह ई बणअ मेरअ दुशमण।’ ( ) "
JHN,13,19,"“एसा गल्ला हणैं का पैहलै हेरअ मंऐं तम्हां का खोज़ी, ताकि ज़ेभै अह गल्ल होए, तेखअ करे तम्हैं विश्वास कि हुंह आसा मसीहा। ( ) "
JHN,13,20,"हुंह खोज़ा तम्हां का सत्त, ज़ुंण तेऊए कदर करे ज़ुंण मंऐं तम्हां सेटा लै छ़ाडअ, सह करा मेरी कदर। ज़ुंण मेरी कदर करा सह करा तेऊए कदर ज़ुंणी हुंह संसारा लै आसा छ़ाडअ द।” "
JHN,13,21,"इना गल्ला बोलदी भर्हुऐ ईशूए भितरा का आत्मां दी गल़, और तेऊ बोलअ,  “हुंह खोज़ा तम्हां का सत्त कि तम्हां मांझ़ै आसा एक इहअ ज़हा हुंह ढाकणैं बझ़ैल़णअ।” "
JHN,13,22,च़ेल्ले मनैं पल़अ इहअ बैहम कि अह हाम्हां मांझ़ै कसरै बारै बोला? तिंयां लागै एकी दुजे मुंहैं भाल़ै। 
JHN,13,23,"ईशूओ च़ेल्लअ ज़ुंण ईशू संघै खास्सी झ़ूरी डाहा त, सह त ईशूए हिक्का बाखा लै ढूल़ी करै बेठअ द। "
JHN,13,24,"शमौन पतरसै पुछ़अ तेऊ बाखा शारअ करी करै, “अह हाम्हां मांझ़ै कसरै बारै बोला?” "
JHN,13,25,"तेखअ पुछ़अ तेऊ तिहअ ई करै ईशूए हिक्का बाखा ढूल़ी करै, “हे प्रभू, सह कुंण आसा?” ईशू दैनअ ज़बाब,  “ज़हा लै मुंह रोटीओ म्हार डबेऊई करै दैणअ, सह ई आसा।” "
JHN,13,26,तेखअ दैनअ ईशू रोटीओ म्हार डबेऊई करै शमौने शोहरू यहूदा इसकरोती लै। 
JHN,13,27,"ता रोटीए म्हारा ढाकदी बस्सअ तेऊ दी शैतान, तेखअ बोलअ ईशू तेऊ लै,  “ज़ुंण तंऐं करी आसा लाअ द, तेऊ कर छ़ेकै।” "
JHN,13,28,पर तिधी बेठै दै निं कोही बी अह गल्ल समझ़ी कि ईशू अह गल्ल तेऊ लै किल्है बोली। 
JHN,13,29,"यहूदा का हआ त ढबैओ थैलू सभाल़अ द, इहअ करै कई समझ़अ इहअ कि ईशू बोलअ तेऊ लै इहअ कि ज़ुंण च़िज़ा हाम्हां थैरा मनाऊंणा लै लोल़ी, तिन्नां आण हाट्टी का लई, या इहअ कि भुखै-नचिशै लै एछ किज़ै दैई। "
JHN,13,30,तेखअ नाठअ सह तेभी रोटीए म्हारा ढाकी राची बागा लै। 
JHN,13,31,"ज़ांऊं सह बागा लै नाठअ, तेखअ बोलअ ईशू,  “ऐबै हुई मुंह मणछे शोहरूए महिमां और परमेशरे महिमां हुई तेऊ दी।” "
JHN,13,32,तेखअ करनी परमेशरा बी आपणैं मनैं तेऊए महिमां एभी। 
JHN,13,33,"ए लान्हैंओ, हुंह आसा थोल़ी घल़ी तम्हां सेटा, तेखअ हणैं तम्हैं मुंह लोल़ै और ज़िहअ मंऐं यहूदी का बोलअ, ज़िधा लै हुंह डेऊणअ तिधी निं तम्हैं एछी सकदै, और तिहअ ई बोला हुंह ऐबै तम्हां लै। "
JHN,13,34,"“ऐबै दैणीं मुंह तम्हां लै एक नऊंअ हुकम कि एकी दुजै संघै डाहा झ़ूरी, ज़ेही मंऐं तम्हां लै झ़ूरी की तेही झ़ूरी करा तम्हैं एकी दुजै लै। "
JHN,13,35,"ज़ै तम्हैं आप्पू मांझ़ै झ़ूरी डाहे, तेता करै बछ़ैणनै तम्हैं होरी लोगा बी कि तम्हैं आसा मेरै च़ेल्लै।” "
JHN,13,36,"शमौन पतरसै ईशू लै बोलअ, “हे प्रभू, तूह किधा लै च़ाल्लअ डेऊई?” ईशू दैनअ तेऊ लै ज़बाब, “ज़िधा लै हुंह डेऊणअ तिधा लै निं तूह मुंह पिछ़ू एभी एछी सकदअ, पर तेखअ एछणअ तूह मुंह पिछ़ू।” "
JHN,13,37,"पतरसै बोलअ, हे प्रभू, “हुंह ताह पिछ़ू एभी किल्है निं एछी सकदअ? हुंह सका तेरी तैणीं आपणीं ज़ान बी दैई।” "
JHN,13,38,"ईशू बोलअ,  “तूह कै मेरी तैणीं आपणीं ज़ान बी सका दैई? हुंह खोज़ा ताखा सत्त कि आझ़ एसा ई राची मुर्गै दूई बारी बाशणैं का पैहलै हुधणअ तूह मेरै बारै चिई बारी।” "
JHN,14,1,"“तम्हैं निं आपणैं मनैं हैल़अ करी, तम्हैं करा परमेशरो विश्वास, मुंह प्रैंदै बी डाहा विश्वास। "
JHN,14,2,मेरै बाप्पूए घरै आसा रहणा लै बडी भारी ज़ैगा। ज़ै नांईं हंदी तै हेरनअ त मुंह तम्हां लै बोली। हुंह आसा च़ाल्लअ द तम्हां लै ज़ैगा बणांदअ डेऊई। 
JHN,14,3,"ज़ांऊं मुंह तम्हां लै ज़ैगा बणांईं हेरनी, तेखअ एछणअ मुंह बापस फिरी और तम्हैं बी निंणै मुंह आप्पू संघै ताकि ज़िधी हुंह रहूं तिधी तम्हैं बी तिधी रही सके। "
JHN,14,4,"तम्हां का आसा थोघ कि हुंह किधा लै डेऊणअ, तिधा लै डेऊणे बातो बी आसा तम्हां का थोघ।” "
JHN,14,5,"थोमा बोलअ तेऊ लै, “हे प्रभू, हाम्हां का निं थोघै कि तूह किधा लै डेऊणअ, तैहा बातो थोघ किहअ करै च़ाल्लअ हाम्हां का लागी?” "
JHN,14,6,"ईशू बोलअ तेऊ लै,  “बात, सत्त और ज़िन्दगी आसा हुंह, मुंह बाझ़ी निं बाप्पू सेटा कोहै पुजी सकदअ। "
JHN,14,7,"ज़ै तम्हैं हुंह बछ़ैणअ हंदअ, तै बछ़ैणनअ त तम्हां मेरअ बाप्पू बी, और एभा पोर्ही बछ़ैणा तम्हैं और भाल़ी बी हेरअ।” "
JHN,14,8,"फिलिप्पुसै ईशू लै बोलअ, “हे प्रभू, बाप्पू रहैऊ हाम्हां का, और अहैई आसा हाम्हां लै बडी गल्ल।” "
JHN,14,9,"ईशू बोलअ तेऊ लै,  “हे फिलिप्पुस, एतरै धैल़ै ओर्ही आसा हुंह तम्हां संघै, और तूह कै मुंह बछ़ैणदअ निं आथी? ज़ुंणी हुंह भाल़अ, तेऊ भाल़अ बाप्पू, तूह इहअ किल्है बोला कि बाप्पू निं हाम्हैं भाल़ी। "
JHN,14,10,"तूह कै विश्वास निं करदअ कि हुंह आसा बाप्पू दी और बाप्पू आसा मुंह दी? इना गल्ला ज़ुंण हुंह तम्हां का बोला; इना निं हुंह आपणीं बाखा खोज़दअ, पर बाप्पू करा मुंह दी रही करै आपणैं काम। "
JHN,14,11,"मेरी एसा गल्लो भरोस्सअ करा कि हुंह आसा बाप्पू दी और बाप्पू आसा मुंह दी, इहअ नांईं ता मेरै कामां भाल़ी करा भरोस्सअ। "
JHN,14,12,"“हुंह खोज़ा तम्हां का सत्त कि ज़ुंण मुंह दी विश्वास करा, तेऊ करनै तिंयां सारै काम ज़ुंण हुंह करा, ईंयां ता हुऐ पर तेऊ करनै एता का बी बडै-बडै काम, किल्हैकि हुंह च़ाल्लअ ऐबै बाप्पू सेटा लै डेऊई। "
JHN,14,13,"ज़िहअ बी तम्हैं मेरै नांओंए मांगे, मुंह दैणअ तम्हां लै तिहअ ई, ताकि शोहरू करै बाप्पूए महिमां होए। "
JHN,14,14,"ज़ै तम्हैं मुखा मेरै नांओंऐं मांगे, सह हेरनअ मुंह तम्हां लै दैई। "
JHN,14,15,"“ज़ै तम्हैं मुंह संघै झ़ूरी डाहा, तै मनणी तम्हां मेरी गल्ला बी। "
JHN,14,16,"मुंह करनी आपणैं बाप्पू परमेशरा का अरज़ कि तम्हां लै छ़ाड एक होर मज़त करनै आल़अ, ज़ुंण कबल्लअ तम्हां संघै रहे। "
JHN,14,17,"पबित्र आत्मां ज़हा परमेशरे बारै सत्त प्रगट करनअ। पबित्र आत्मां निं संसार मनी सकदअ। किल्हैकि सह निं तिन्नां का शुझणअ और नां ता तिंयां बछ़ैणदै आथी, सह आत्मां हणअ तम्हां दी और तम्हैं बछ़ैणा तेऊ और सह रहा तम्हां संघै। "
JHN,14,18,“मुंह निं तम्हैं कधि इहै कल्ही डाहणैं कि थारी हेरा-सभाल़ा लै निं कोहै होए! हुंह एछणअ तम्हां सेटा लै आप्पै बापस फिरी। 
JHN,14,19,थोल़ी घल़ी बाद निं एऊ संसारे लोग निं मुंह भाल़ी सकदै। पर तम्हैं सका मुंह भाल़ी इहअ करै कि हुंह आसा ज़िऊंदअ और तम्हैं बी रहणैं ज़िऊंदै। 
JHN,14,20,"तेसा धैल़ी ज़ाण्हनअ तम्हां कि हुंह आसा बाप्पू दी, और तम्हैं आसा मुंह दी, और हुंह आसा तम्हां दी। "
JHN,14,21,"ज़हा का मेरअ हुकम आसा, और ज़ुंण तिन्नां मना, सह ई डाहा मुंह संघै सच्च़ी झ़ूरी और तेऊ संघै डाहणीं मेरै बाप्पू बी झ़ूरी और मुंबी डाहणीं तेऊ संघै झ़ूरी और मुंह हणअ आप्पू तेऊ दी प्रगट।” "
JHN,14,22,"यहूदा बोलअ ईशू लै, “हे प्रभू, इहअ किज़ै हुअ कि तूह च़ाहा हणअ हाम्हां दी प्रगट और संसारे लोगा दी निं च़ाहंदअ?” "
JHN,14,23,"ईशू बोलअ तेऊ लै,  “ज़ै कुंण मुंह संघै झ़ूरी डाहा, तै मनणअ तेऊ मेरअ हुकम बी, और मेरै बाप्पू बी करनी तेऊ संघै झ़ूरी और तेऊ सेटा एछी करै बस्सणअ हाम्हां तेऊ संघै। "
JHN,14,24,"ज़ुंण मुंह संघै झ़ूरी निं करदअ, सह निं मेरअ हुकम मंदअ। ज़ुंण बैण तम्हैं शूणां, सह निं मेरअ आथी पर सह आसा मेरै बाप्पूओ, ज़ुंणी हुंह छ़ाडअ द आसा। "
JHN,14,25,“ईंयां सोभ गल्ला खोज़ी मंऐं तम्हां का तम्हां मांझ़ै रही करै। 
JHN,14,26,"पर मज़त करनै आल़अ पबित्र आत्मां ज़ुंण बाप्पू मेरै नांओंए तम्हां सेटा लै छ़ाडणअ, तेऊ सखाऊंणी तम्हां का सोभै गल्ला और ज़ुंण गल्ला मंऐं आसा तम्हां का खोज़ी दी, तेऊ फरेऊणीं तिन्नां सोभी गल्ले तम्हां का आद। "
JHN,14,27,"“हुंह दैंऊं तम्हां लै शांती, ज़िहअ संसारे लोग फिकर दैआ, तिहअ निं हुंह तम्हां लै दैंदअ, मुंह दैणीं तम्हां लै आपणीं शांती ताकि थारअ मनैं फिकर नां पल़े और नां डरे। "
JHN,14,28,"तम्हैं शूणअ मुखा इहअ कि हुंह च़ाल्लअ डेऊई और तम्हां सेटा लै एछणअ बापस फिरी, ज़ै तम्हैं मुंह संघै झ़ूरी डाहंदै, तै हणैं तै तम्हैं एसा गल्ला शूणीं खुशी कि हुंह च़ाल्लअ बाप्पू सेटा लै डेऊई, किल्हैकि बाप्पू आसा मुखा बडअ। "
JHN,14,29,"मंऐं हेरअ एता हणैं का पैहलै तम्हां का खोज़ी, ज़ेभै सह हई जाए तेभै करनअ तम्हां भरोस्सअ। "
JHN,14,30,"“ऐबै निं मुंह तम्हां संघै खास्सी गल्ला करनी, किल्हैकि एऊ संसारा दी राज़ करनै आल़अ शैतान गअ एछी, और मुखा निं तेऊओ किछ़ै आथी। "
JHN,14,31,"पर अह हणअ तै कि संसारे लोगा का थोघ लागे कि हुंह डाहा बाप्पू संघै झ़ूरी, और ज़िहअ बाप्पू मुल्है ढेअ करा, हुंह करा तिहअ ई। उझ़िआ, इधा का च़ाल्ला।” "
JHN,15,1,"“सच्च़ी अंगूरे लऊंण आसा हुंह, और मेरअ बाप्पू आसा ज़िम्मींदार। "
JHN,15,2,"ज़ुंण शाण्हटी मुंह दी आसा, और फल़ नांईं दैंदी, सह पाणीं तेऊ काटी। ज़ुंण शाण्हटी फल़ा दैंदी होए, तेते करनी तेऊ छांग ताकि होर बी खास्सी फसल होए। "
JHN,15,3,"“ज़ुंण बैण मंऐं तम्हां का खोज़ै, तेता करै आसा तम्हैं शुचै। "
JHN,15,4,"तम्हैं रहा मुंह दी टेकी, और हुंह रहूं तम्हां दी, ज़ेही शाण्हटी अंगूरे लऊंणी दी टेकी नां रहे, तै निं सह आपणैं आप फल़ दैई सकदी। ठीक तिहअ ई ज़ै तम्हैं मुंह दी टेकी नांईं रहे, तै निं तम्हैं फल़ दैई सकदै। "
JHN,15,5,"“हुंह आसा अंगूरे लऊंण, तम्हैं आसा शाण्हटी, ज़ुंण मुंह दी टेकी रहा, और लऊंणी दी आसा, तेथ लागा खास्सी फसल, किल्हैकि मुखा ज़ुदै हई करै निं तम्हैं किछ़ै करी सकदै। "
JHN,15,6,"ज़ै कुंण मुंह दी टेकी नांईं रहे, ता सह शोटणअ धरना लै ज़ेही शुक्की दी शाण्हीं शोटा और लोग निंयां तिन्नां झाल़ी करै आगी जैंदरी दहणा लै और तिंयां दझ़ा आगी जैंदरी। "
JHN,15,7,"“ज़ै तम्हैं मुंह दी टेकी रहे और मेरै साबै आपणीं ज़िऊए, तै तम्हैं ज़ुंण बी मांगे सह भेटणअ तम्हां। "
JHN,15,8,तम्हैं हणैं मेरै असली च़ेल्लै ज़ेभै तम्हां दी खास्सी फसल पज़े एता करै हआ मेरै बाप्पू परमेशरे महिमां। 
JHN,15,9,"“ज़ेही मेरअ बाप्पू मुंह संघै झ़ूरी की तेही झ़ूरी की मंऐं तम्हां संघै, मेरी झ़ूरी दी रहा टेकी। "
JHN,15,10,"ज़ै तम्हां मेरअ हुकम मनें, तै रहणैं तम्हैं मेरी झ़ूरी दी टेकी, ज़ेही मंऐं आपणैं बाप्पू परमेशरो हुकम मनअ और तेऊए झ़ूरी दी रहअ टेकी। "
JHN,15,11,मंऐं बोली तम्हां ई का ईंयां गल्ला एते तैणीं कि मेरी खुशी तम्हां दी बणीं रहे और थारी खुशी पूरी होए। 
JHN,15,12,"“मेरअ हुकम आसा अह कि ज़ेही झ़ूरी मंऐं तम्हां लै की, तेही झ़ूरी करा तम्हैं आप्पू मांझ़ै एकी दुजै संघै। "
JHN,15,13,एता का खास्सी झ़ूरी निं कोहिए आथी कि कोई आपणैं साथी लै ज़ान दैए। 
JHN,15,14,"ज़ै तम्हैं ज़िहअ हुंह बोला तिहअ ई करे, तै आसा तम्हैं मेरै साथी। "
JHN,15,15,"“एभा पोर्ही निं हुंह तम्हां लै टैहलू बोलदअ, किल्हैकि टैहलू का निं थोघ हंदअ कि तेऊओ मालक किज़ै करा। पर मंऐं बोलअ तम्हां लै साथी इहअ करै कि मंऐं ज़ुंण गल्ला आपणैं बाप्पू परमेशरा का शूणीं, तिंयां खोज़ी मंऐं सोभ तम्हां का। "
JHN,15,16,"तम्हैं निं हुंह छ़ांटअ पर मंऐं छ़ांटै तम्हैं और एते तैणीं डाहै कि तम्हैं फल़ दैई सके और थारअ फल़ कबल्लअ रहे कि तम्हैं मेरै नांओंए बाप्पू परमेशरा का ज़िहअ बी मांगे, सह तम्हां लै दैए। "
JHN,15,17,ईंयां गल्ला बोली मंऐं तम्हां लै तै कि तम्हैं एकी दुजै संघै झ़ूरी करे। 
JHN,15,18,"“ज़ै संसारे लोग तम्हां संघै ज़ीद करे, तै ज़ाणैं तम्हैं कि तेऊ की पैहलै मुंह संघै ज़ीद। "
JHN,15,19,"ज़ै तम्हैं एऊ संसारे हंदै, तै करनी ती संसारे लोगा तम्हां लै झ़ूरी। पर तम्हैं आसा हेरै दै संसारा का ज़ुदै छ़ांटी तैही डाहा एऊ संसारे लोग तम्हां संघै ज़ीद। "
JHN,15,20,"“ज़ुंण गल्ल मंऐं तम्हां का बोली ती कि टैहलू निं आपणैं मालक का बडअ हंदअ, तेसा गल्ला डाहा आद कि, ज़ै तिन्नैं मुल्है दुख दैनअ, तै तम्हां लै बी दैणअ तिन्नां दुख। ज़ै तिन्नैं मेरी गल्ल निं मनी तै थारी गल्ल किधा का लाई मनी। "
JHN,15,21,पर ईंयां गल्ला करनी तिन्नां मेरै नांओंआं पिछ़ू तम्हां संघै। किल्हैकि तिन्नां का निं तेऊओ थोघ आथी ज़ुंणी हुंह संसारा लै आसा छ़ाडअ द। 
JHN,15,22,"“ज़ै हुंह नांईं एछदअ और तिन्नां संघै गल्ला नांईं करदअ, तै निं तिन्नां लै कोई पाप दोश लागणअ त। पर ऐबै निं तिंयां हुधूई करै इहअ बोली सकदै कि हाम्हां का निं थोघै। "
JHN,15,23,"ज़ुंण मुंह संघै ज़ीद डाहा, सह डाहा मेरै बाप्पू संघै बी ज़ीद। "
JHN,15,24,"ज़ै हुंह तिन्नां मांझ़ै इहै काम नांईं करदअ ज़ुंण आझ़ तैणीं होरी कोही निं किऐ, तै निं तिन्नां लै किछ़ पाप दोश लागणअ त, पर ऐबै हेरै तिन्नैं च़मत्कार भाल़ी और तिंयां करा मुंह और मेरै बाप्पू दुही संघै ज़ीद। "
JHN,15,25,"“अह हुअ तै कि शास्त्रा दी लिखअ द अह बैण पूरअ होए ज़ुंण तिन्नें बधाना दी आसा लिखअ द, ‘तिन्नैं की थोघै बाझ़ी मुंह संघै ज़ीद।’ ( ) "
JHN,15,26,"“पर ज़ेभै सह मज़त करनै आल़अ एछणअ, ज़ुंण मुंह तम्हां सेटा लै छ़ाडणअ, सत्तो आत्मां ज़ुंण बाप्पू बाखा एछा, तेऊ खोज़णीं तेभै मेरै बारै गल्ला। "
JHN,15,27,तम्हां बी खोज़णीं मेरै बारै गल्ला किल्हैकि तम्हैं आसा शुरू ओर्ही मुंह संघै।” 
JHN,16,1,“ईंयां गल्ला बोली मंऐं तम्हां लै एते तैणीं कि तम्हैं मुंह दी विश्वास करनअ नां छ़ाडे। 
JHN,16,2,तिन्नां काढणैं तम्हैं परमेशरे आराधना कोठी का बागै। एतरअ ता हुअ पर आजू एछणअ इहअ बगत बी कि ज़ुंण बी तम्हां मारी पाए तेऊ सोठणअ आपणैं आप इहअ कि हुंह आसा लागअ द परमेशरे सेऊआ करदअ। 
JHN,16,3,“इहअ करनअ तिन्नां तै कि तिन्नैं नां ता बाप्पू परमेशर आथी बछ़ैणअ द और नां ता तिंयां मुंह बछ़ैणदै। 
JHN,16,4,"पर ईंयां गल्ला खोज़ी मंऐं तै कि ज़ेभै इहअ बगत एछे, तेभै लोल़ी तम्हां आद फिरी कि मंऐं हेरअ त तम्हां का पैहलै ई खोज़ी। “शुरू दी निं मंऐं तम्हां का ईंयां गल्ला एते तैणीं खोज़ी कि हुंह त आप्पै तम्हां संघै। "
JHN,16,5,ऐबै च़ाल्लअ हुंह तेऊ सेटा लै बापस डेऊई ज़ुंणी हुंह संसारा लै आसा छ़ाडअ द। तम्हां मांझ़ै निं कोहै मुंह पुछ़दअ कि तूह किधा लै च़ाल्लअ? 
JHN,16,6,ज़ुंण मंऐं ईंयां गल्ला तम्हां का खोज़ी एता करै भर्हुअ थारअ मन दुख शोगा करै। 
JHN,16,7,"“तैबी खोज़ा हुंह तम्हां का सत्त आसा इहअ कि मेरअ डेऊणअ आसा तम्हां लै भलअ। ज़ै हुंह नांईं डेऊं, तै निं सह मज़त करनै आल़अ तम्हां सेटा लै एछणअ। पर ज़ांऊं हुंह डेऊणअ, तेखअ छ़ाडणअ मुंह सह तम्हां सेटा लै। "
JHN,16,8,तेऊ लाणअ संसारे लोगा लै दोश कि तिन्नैं किअ पाप। तिन्नां का रहैऊंणअ तेऊ कि तिन्नैं निं परमेशरे साबै धर्म किअ और इहअ बी कि परमेशरा करनअ एकी धैल़ी एसा गल्लो न्याय किल्हैकि तिन्नैं निं तिहअ किअ ज़ुंण परमेशरै तिन्नां लै बोलअ त। 
JHN,16,9,“पापे बारै न्याय करनअ तेऊ तै कि तिंयां निं मुंह दी विश्वास करदै। 
JHN,16,10,धर्में बारै करनअ तै कि हुंह डेऊणअ बाप्पू सेटा लै और तम्हैं निं मुंह भी भाल़ी सकदै। 
JHN,16,11,न्याय हणें बारै करनअ तै कि एऊ संसारे राज़ै लै आसा हेरअ द दोश लाई। ( ) 
JHN,16,12,"“मुंह बोल़णीं ती तम्हां लै होर बी गल्ला, पर तम्हैं निं एभै तिन्नां ज़िरी सकदै। "
JHN,16,13,"पर ज़ेभै सत्तो आत्मां एछणअ, तेऊ खोज़णीं तम्हां का सत्ते सह बात। किल्हैकि तेऊ निं आपणीं बाखा किछ़ै गल्ल खोज़णीं। पर ज़ुंण तेऊ परमेशरा का शुणनी, तेऊ खोज़णीं तिंयां ई गल्ला और आजू हणैं आल़ी सारी गल्ला खोज़णीं तेऊ तम्हां का। "
JHN,16,14,पबित्र आत्मां करनी मेरी महिमां। किल्हैकि तेऊ खोज़णीं तम्हां का मेरी ई गल्ला। 
JHN,16,15,"ज़ुंण बी मेरै बाप्पूओ आसा, सह आसा सोभ मेरअ। तैहीता मंऐं तम्हां का बोलअ, ‘तेऊ खोज़णीं तम्हां का मेरी ई गल्ला का।’ "
JHN,16,16,"“थोल़ी घल़ी निं हुंह तम्हां का शुझणअ आथी और थोल़ी घल़ी बाद शुझणअ हुंह तम्हां का भी, किल्हैकि हुंह डेऊणअ बाप्पू सेटा लै।” "
JHN,16,17,"तेखअ लागै कई च़ेल्लै आप्पू मांझ़ै गल्ला करदै, “अह इहअ कै बोला कि ‘थोल़ी घल़ी निं हुंह शुझणअ और थोल़ी घल़ी बाद शुझणअ? तै कि हुंह डेऊणअ बाप्पू सेटा लै?’” "
JHN,16,18,"तेखअ बोलअ तिन्नैं, “अह ज़ुंण थोल़ी घल़ी बोला, अह किज़ै गल्ल आसा? हाम्हां का निस्सअ थोघ लागी किज़ै बोला?” "
JHN,16,19,"ईशू हेरअ ज़ाणीं कि तिंयां च़ाहा मुखा पुछ़णअ, तेखअ बोलअ तेऊ तिन्नां लै इहअ,  “आप्पू मांझ़ै तम्हैं मेरी एसा गल्ला पुछ़-ज़ाच़ करदै आसा लागै दै कि अह किज़ै बोलअ, थोल़ी घल़ी निं हुंह तम्हां का शुझणअ और थोल़ी घल़ी बाद शुझणअ तम्हां का हुंह भी? "
JHN,16,20,"हुंह खोज़ा तम्हां का सत्त आसा अह कि तम्हैं लेरनै हीक पटाकी और तम्हां जैंदरी पल़णअ शोग, पर एऊ संसारा मनाऊंणी खुशी। पर थारअ शोग बदल़णअ खुशी दी। "
JHN,16,21,"ज़ांऊं बेटल़ी सूंणें दाह लागा, तेभै पल़ा तेसा लै दुख-सांगट, किल्हैकि तेभै हआ तेसा लै दुखा तकलिफे घल़ी आई दी। पर ज़ांऊं सह बच्च़ै लै ज़ल्म दैई हेरा, एसा गल्ले खुशी कि एकी मणछ लअ संसारा दी ज़ल्म, तेसा दुखा सांगटे घल़ी निं सह आद करदी। ( ) "
JHN,16,22,"“तम्हां बी आसा एभै शोग, पर हुंह एछणअ तम्हां सेटा लै भी और तम्हैं हणैं तेभै खुश और तेसा खुशी निं तम्हां का कोहै छ़ड़ैऊई सकदअ। "
JHN,16,23,"तेसा धैल़ी निं तम्हां मुखा किछ़ै पुछ़णअ। हुंह खोज़ा तम्हां का सत्त कि, ज़ै तम्हैं बाप्पू परमेशरा का किज़ै मांगे, मेरै नांओंए दैणअ तेऊ तम्हां लै। "
JHN,16,24,"अज़ी बी निं तम्हैं मेरै नांओंऐं किछ़ै मांगअ आथी, ज़ै तम्हैं मांगे, तै जाणीं तम्हां सह गल्ल भेटी ज़ेता तम्हैं मांगा ताकि थारी खुशी पूरी होए। "
JHN,16,25,"“मंऐं बोली ईंयां गल्ला तम्हां का उदाहरणा करै, पर आजू एछणअ इहअ बगत कि मुंह निं तम्हां का उदाहरण बोली करै गल्ला खोज़णीं, पर बाप्पूए बारै खोज़णअ मुंह तम्हां का खुल्ही करै। "
JHN,16,26,तेसा धैल़ी मांगणअ तम्हां मेरै नांओंआं दी और तेभै निं मुंह इहअ बोल़णीं कि हुंह करूं बाप्पू का तम्हां लै अरज़। 
JHN,16,27,“किल्हैकि मेरै बाप्पू परमेशरा आसा आप्पू बी थारी बडी भारी झ़ूरी कि तम्हैं आसा डाही दी मुंह संघै झ़ूरी और एसा गल्लो विश्वास बी किअ कि हुंह आसा परमेशरा बाखा आअ द। 
JHN,16,28,"हुंह आसा बाप्पू का निखल़ी करै संसारा दी आअ द, और बाप्पू ई सेटा डेऊणअ मुंह बापस।” "
JHN,16,29,"तेऊए च़ेल्लै बोलअ तेऊ लै, “भाल़ ऐबै लागअ तूह खुल्ही करै बोलदअ, ऐबै निं तूह कोई उदाहरणा दी बोलदअ, "
JHN,16,30,"ऐबै गई हाम्हां पाक्कै दी ठीक समझ़ एछी कि तूह ज़ाणा सोभै गल्ला, और ताह निं किछ़ै ज़रुरत आथी कि कोई मणछ ताखा पुछ़े, एसा गल्ला करै करा हाम्हैं भरोस्सअ कि तूह आसा परमेशरा का निखल़अ द।” "
JHN,16,31,"इहअ शूणीं बोलअ ईशू तिन्नां लै,  “तम्हां कै एभै हुअ भरोस्सअ? "
JHN,16,32,"हेरा, सह घल़ी एछणी, इधी तैणीं कि सह गई एछी कि तम्हैं छिंघणैं आपणीं-आपणीं बाता, और हुंह डाहणअ तम्हां कल्ही शोटी, तैबी निं हुंह कल्ही आथी, किल्हैकि बाप्पू आसा मुंह संघा। ( ) "
JHN,16,33,"“ईंयां गल्ला बोली मंऐं तम्हां का तै कि तम्हां मुंह दी शांती भेटे, संसारा दी हआ तम्हां भारी कष्ट, पर हैअ डाहै, मंऐं हेरअ संसार ज़िती।” "
JHN,17,1,"ज़ांऊं ईशू इना गल्ला करी मुक्कअ ता तेऊ उझै सरगा बाखा भाल़ी करै बोलअ,  “हे मेरै बाप्पू परमेशर, सह घल़ी गई एछी, आपणैं शोहरूए महिमां कर कि शोहरू बी तेरी महिमां करी सके। "
JHN,17,2,"किल्हैकि तंऐं दैनअ सोभी मणछो हक मुल्है ताकि ज़ुंण तंऐं मुल्है दैनै, तिन्नां लै हुंह सदा रहणैं आल़ी ज़िन्दगी दैई सके। "
JHN,17,3,सदा रहणैं आल़ी ज़िन्दगी अह कि तिंयां ताह शुचै परमेशरा और मसीहा ईशू ज़ुंण तंऐं छ़ाडअ द आसा तेऊ बछ़ैणीं सके। 
JHN,17,4,"“ज़ुंण काम तंऐं मुल्है करना लै दैनअ त, सह काम पूरअ करी की मंऐं पृथूई दी तेरी महिमां। "
JHN,17,5,"ऐबै हे मेरै बाप्पू, तूह कर आप्पू संघै मेरी महिमां तेसा महिमां करै, ज़ुंण एऊ संसारा बणांणैं का पैहलै शुरू दी मेरी ताह संघै ती। "
JHN,17,6,"“ज़ुंण मणछ तंऐं एऊ संसारा दी मुल्है दैनै तै, तिन्नां दी हेरअ मंऐं तेरअ नांअ प्रगट करी। तिंयां तै ताह संघै और तंऐं दैनै तिंयां मुल्है, और तिन्नैं हेरअ तेरअ बैण मनी। "
JHN,17,7,"ऐबै हेरअ तिन्नैं समझ़ी कि ज़ुंण किछ़ बी तंऐं मुल्है दैनअ, हुंह आसा तंऐं छ़ाडअ द। "
JHN,17,8,"किल्हैकि ज़ुंण गल्ला तंऐं मुखा पजैल़ी, मंऐं पजैल़ी तिंयां तिन्नां का और तिन्नैं बी हेरी तिंयां गल्ला मनी और अह सत्त बी हेरी ज़ाणीं कि हुंह आसा ताखा निखल़अ द, और एसा गल्लो बी हेरअ विश्वास करी कि हुंह आसा तंऐं छ़ाडअ द। "
JHN,17,9,"“हुंह करा तिन्नां लै ताखा अरज़ और संसारे होरी लोगा लै अरज़ निं हुंह आझ़ करदअ। पर हुंह करा तिन्नां लै ई अरज़ ज़ुंण तंऐं मुल्है आसा दैनै दै, किल्हैकि तिंयां आसा तेरै। "
JHN,17,10,"ज़ुंण बी मेरअ आसा, सह आसा सोभ तेरअ और ज़ुंण तेरअ आसा सह आसा मेरअ। एता करै हुई मेरी महिमां प्रगट। "
JHN,17,11,"आजू निं हुंह एऊ संसारै रहणअ पर ईंयां रहणैं एऊ ई संसारै। हुंह च़ाल्लअ ऐबै ताह सेटा लै एछी, हे मेरै बाप्पू पबित्र परमेशर, आपणैं तेऊ नांओंआं करै ज़ुंण तंऐं मुल्है आसा दैनअ द, बच़ाऊ इना कि ईंयां बी हाम्हां ज़िहै एक हई सके। "
JHN,17,12,"ज़ेभै हुंह तिन्नां संघै त, तेभै बच़ाऊऐ तिंयां मंऐं तेरै नांओंआं करै ज़ुंण तंऐं मुल्है आसा दैनअ द, मंऐं की तिन्नें हेर सभाल़, और एकी बनाशे शोहरू छ़ाडी निं होर कोहै बरैबाद हुअ, सह हुअ तै कि पबित्र शास्त्रा दी लिखअ द बैण पूरअ होए। ( ) "
JHN,17,13,"“पर ऐबै च़ाल्लअ हुंह ताह सेटा लै एछी, और इना गल्ला बोला हुंह संसारा दी कि मेरी खुशी लोल़ी तिन्नां आप्पू दी पूरी भेटी। "
JHN,17,14,"मंऐं हेरी तेरी गल्ला तिन्नां सेटा पजैल़ी और संसारे होरी मणछै की तिन्नां लै नफरत। किल्हैकि ज़िहअ हुंह एऊ संसारो नांईं आथी, तिहै ई निं तिंयां बी एऊ संसारे आथी। "
JHN,17,15,ऐबै निं हुंह ताह सेटा एही अरज़ करदअ कि तूह च़क तिन्नां एऊ संसारा का। पर हुंह करा एही अरज़ कि तिन्नां डाहे तेऊ कदुष्टा का बच़ाऊई। 
JHN,17,16,"“ज़िहअ हुंह एऊ संसारो नांईं आथी, तिहै ई निं तिंयां बी एऊ संसारे आथी "
JHN,17,17,"तेरै बैण आसा शुचै, तिन्नां कर सत्ता करै आप्पू लै ज़ुदै। "
JHN,17,18,"ज़िहअ, तंऐं हुंह संसारा लै छ़ाडअ, तिहै ई छ़ाडै मंऐं तिंयां संसारे लोगा सेटा। "
JHN,17,19,तिन्नां लै करा हुंह आप्पू पबित्र बल़ीदान ताकि तिंयां बी सत्ता करै पबित्र होए। 
JHN,17,20,“हुंह निं सिधी इना मेरै च़ेल्लै लै ताह सेटा अरज़ करदअ। पर हुंह करा तिन्नां लै बी अरज़ ज़ुंण इने गल्ला शूणीं करै मुंह दी विश्वास करे। 
JHN,17,21,"तिंयां सोभ लोल़ी एक हुऐ। ज़िहअ हुंह ताह दी आसा, तिहै ई लोल़ी तिंयां हाम्हां दी हुऐ, एते तैणीं कि एऊ संसारे लोग विश्वास करे कि तंऐं आसा हुंह छ़ाडअ द। "
JHN,17,22,"“सह महिमां ज़ुंण तंऐं मुल्है आसा दैनी दी, सह आसा दैनी दी मंऐं तिन्नां लै कि तिंयां लोल़ी तिहै एक हुऐ ज़िहै हाम्हैं एक आसा। "
JHN,17,23,हुंह तिन्नां दी और तूह मुंह दी; कि तिंयां सिध्द हई करै एक हई सके और एसा गल्लो संसारा का थोघ लागे कि तंऐं आसा हुंह छ़ाडअ द। ज़ेही झ़ूरी तंऐं मुल्है की तेही की तंऐं तिन्नां लै बी। 
JHN,17,24,"हे मेरै बाप्पू, हुंह च़ाहा इहअ कि ज़ुंण तंऐं मुल्है आसा दैनै दै, तिंयां लोल़ी मुंह आप्पू संघा तिधी हुऐ ज़हा ज़ैगा हुंह आसा। ताकि तिंयां तेसा महिमां भाल़े ज़ुंण तंऐं मेरी की। किल्हैकि तंऐं की एऊ संसारे उत्पति का पैहलै ओर्ही मुंह संघै झ़ूरी। ( ) "
JHN,17,25,"“हे धर्मीं बाप्पू, संसारे होरी मणछै निं हुंह बछ़ैणीं, पर हुंह बछ़ैणा ताह और इनै बी हेरअ बछ़ैणीं कि हुंह आसा तंऐं छ़ाडअ द। "
JHN,17,26,"मंऐं खोज़अ तेरअ नांअ तिन्नां का और आजू बी रहणअ मुंह खोज़दै लागी कि ज़ुंण झ़ूरी ताह मुंह संघै ती, सह तिन्नां दी रहे और हुंह बी रहे तिन्नां दी।” "
JHN,18,1,"एही प्राथणां करी करै नाठअ ईशू आपणैं च़ेल्लै संघै किदोन नाल़ा पार बाखा लै, तिधी त एक बगिच़अ, ईशू और तेऊए च़ेल्लै नाठै तेऊ बगिच़ै दी। "
JHN,18,2,"तेखअ यहूदा ज़ुंणी सह ढाकणैं त लाअ द बझ़ैल़ी, तेऊ का बी त एसा ज़ैगो थोघ, किल्हैकि ईशू और तेऊए च़ेल्लै रहा तै तिधा लै एछदै लागी। "
JHN,18,3,"तेखअ आणै यहूदा आप्पू संघा प्रधान परोहित, शास्त्री, फरीसी, मुखियै और खास्सै लोग तलबारा पाई, राची मसालै और लाटू ज़ाल़ी हाथै अस्त्र-शस्त्र पाई तिधी। "
JHN,18,4,"तेखअ हेरी ईशू तिंयां गल्ला ज़ाणीं ज़ुंण तेऊ लै आजू ती हणैं आल़ी, सह आअ तिन्नां सेटा लै, संघा बोलअ तिन्नां लै इहअ,  “तम्हैं कसा लोल़ै आसा लागै दै?” "
JHN,18,5,"तिन्नैं बोलअ तेऊ लै, “हाम्हैं लोल़ा नासरत नगरीए ईशू?” ईशू बोलअ तिन्नां लै,  “सह आसा हुंह।” यहूदा इसकरोती बी त तिधी। "
JHN,18,6,"ईशूए इहअ बोलदी,  “सह आसा हुंह।” तिंयां फिरै पिछ़ू और तिंयां बधल़ुऐ माटै प्रैंदै। "
JHN,18,7,"तेखअ पुछ़अ ईशू भी,  “तम्हैं कसा लोल़ै आसा लागै दै?” तिन्नैं बोलअ भी तिहअ ई, “नासरत नगरीए ईशू।” "
JHN,18,8,"ईशू दैनअ तिन्नां लै ज़बाब,  “मंऐं हेरअ तम्हां का बोली कि सह आसा हुंह। ज़ै तम्हैं मुंह लोल़ै आसा लागै दै, तै दैआ इना होरी डेऊणैं।” "
JHN,18,9,"अह हुअ तै कि ईशू आप्पै बोलअ द सह बैण पूरअ होए,  “ज़ुंण तंऐं मुल्है आसा दैनै दै तिन्नां मांझ़ै निं मंऐं एक बी बरैबाद किअ।” "
JHN,18,10,शमौन पतरसा का ती तलबार तेऊ बाही तेता करै बाही माहा परोहिते एकी टैहलू लै और तेऊओ दैहणअ कान शोटअ धरनीं। तेऊ टैहलू नांअ त मलखुस। 
JHN,18,11,"पर ईशू बोलअ पतरसा लै,  “आपणीं तलबार डाह काठी भितरी, ज़ुंण अह दुखो कटोरअ मेरै बाप्पू परमेशरै मुल्है दैनअ। सह कै मुंह झुटणअ निं आथी?” ईशू लाअ तेऊओ कान धरना का बापस और सह हुअ पैहलै ज़िहअ राम्बल़अ। "
JHN,18,12,"तेखअ तिन्नैं सपाही, सुबैदारै और यहूदी लोगे सपाही ढाकअ ईशू संघा बान्हअ राशी करै। "
JHN,18,13,तेखअ निंयं पैहलै तिन्नैं सह हन्ना सेटा लै। हन्ना त काईफा माहा परोहितो शौहरअ ज़ुंण तेसा साला माहा परोहित त। 
JHN,18,14,"अह त सह ई काईफा ज़ुंणी यहूदी लै सलाह दैनी ती, “हाम्हां लै आसा अह ज़रूरी कि म्हारै लोगा लै एक मणछ मरे, ताकि सारी ज़ाती ता बरैबाद नां होए।” "
JHN,18,15,"शमौन पतरस और एक होर च़ेल्लअ बी नाठै ईशू पिछ़ू-पिछ़ू, और अह च़ेल्लअ त परोहितो भेतू बछ़ैणूं और ईशू पिछ़ू नाठअ सह माहा परोहिते खोल़ै तैणीं। "
JHN,18,16,पर पतरस रहअ दुआरे डेहल़ा बागै खल़्हुई। तेखअ आअ सह दुजअ च़ेल्लअ बागा लै ज़ुंण माहा परोहितो भेतू बछ़ैणूं त। तेऊ निंयं दुआरे पहरी का गल्ला करी करै पतरस भितरा लै। 
JHN,18,17,"तेसा टैहलू बेटल़ी ज़ुंण तिधी दुआरै पहरी ती, तेसा बोलअ पतरसा लै, “तूह कै एऊ मणछे च़ेल्लै मांझ़ै आसा?” पतरसै बोलअ, “नांईं हुंह निं आथी”। "
JHN,18,18,किल्हैकि टैहलू और पहरी तै शेल़ै-ठांढै आगी ज़ाल़ी करै फेर नैथदै बेठै दै और पतरस बी लागअ तिन्नां मांझ़ै खल़्हुई नैथदअ। 
JHN,18,19,तेखअ पुछ़अ माहा परोहितै ईशू का तेऊए शिक्षा और तेऊए च़ेल्ले बारै। 
JHN,18,20,"ईशू दैनअ तिन्नां लै ज़बाब,  “मंऐं की संसारे सोभी लोगा का खुल्ही करै गल्ला, मंऐं दैनी मांदरै और आराधना कोठी दी शिक्षा ज़िधी यहूदी कठा हआ और मंऐं निं च़ोरी करै किछ़ै किअ। "
JHN,18,21,तूह मुंह किल्है पुछ़ा? तिन्नां शुणनै आल़ै पुछ़ कि मंऐं तिन्नां का कै खोज़अ? तिंयां ज़ाणा कि मंऐं किज़ै बोलअ?” 
JHN,18,22,"ज़ांऊं ईशू इहअ बोलअ ता तेऊ सेटा ज़ुंण मांदरे पहरी तै खल़्हुऐ दै तिन्नां मांझ़ै बाही एकी ईशू लै च़ैंडै संघा बोलअ इहअ, “तूह माहा परोहिता संघै एही गल्ला करा?” ( ) "
JHN,18,23,"ईशू बोलअ तेऊ लै,  “ज़ै मंऐं किज़ै बूरअ बोलअ, तेता खोज़ सोभी का, ज़ै मंऐं भलअ बोलअ, तै तंऐं मुल्है च़ैंडै किल्है बाही?” "
JHN,18,24,हन्ना छ़ाडअ ईशू बान्हीं करै माहा परोहित काईफा सेटा लै। 
JHN,18,25,"शमौन पतरस त खल़्हुअ द नैथदअ, तेखअ बोलअ तिन्नैं तेऊ लै, “तूह बी आसा एऊओ च़ेल्लअ भाल़ी?” पतरसै बोलअ, “नां-नां हुंह निं आथी।” "
JHN,18,26,"थोल़ी घल़ी बाद बोलअ माहा परोहिते टैहलू मांझ़ै एकी ज़ुंण तेऊए टबरा बाखा त, ज़सरअ कान पतरसै काटअ त, “तूह मंऐं एऊ ईशू संघै बगिच़ै दी निं भाल़अ आथी?” "
JHN,18,27,पतरसै किअ भी तेऊ लै नांईं और तेभी मुर्गअ बी बाशअ। 
JHN,18,28,तेखअ निंयं ईशू तिन्नैं माहा परोहित काईफा सेटा का दोती दोथी दालता लै राजपाल पिलातुसा सेटा लै। आप्पू निं तिंयां भितरा लै नाठै ताकि तिन्नां छ़ोत नां लागे और फसहे थैरो भोज़ खाई सके। 
JHN,18,29,"तेखअ निखल़अ पिलातुस तिन्नां सेटा बागा लै और बोलअ, “तम्हैं एऊ मणछा लै किज़ू गल्लो दोश लाआ?” "
JHN,18,30,"तिन्नैं दैनअ तेऊ लै ज़बाब, “ज़ै अह मणछ बूरै कामां करनै आल़ै निं हंदअ, तै नांईं तै हाम्हैं एऊ ताह सेटा लै आणदै।” "
JHN,18,31,"राजपाल पिलातुसै बोलअ तिन्नां लै, “तम्हैं करा एऊओ न्याय आप्पै आपणैं बधाने साबै।” यहूदी मुखियै बोलअ तेऊ लै, “हाम्हां लै निं अह हक आथी दैनअ द कि कसा लै मौत दैई सके।” "
JHN,18,32,"अह हुअ तै कि ईशूए सह गल्ल पूरी हई सके, ज़ुंण तेऊ आपणैं बारै बोली ती कि तेऊए मौत किहअ करै हणीं। "
JHN,18,33,"तेखअ नाठअ पिलातुस दालता भितरा लै और ईशू भितरा लै शादी करै पुछ़अ, “तूह यहूदी लोगो राज़अ आसा?” "
JHN,18,34,"ईशू दैनअ तेऊ लै ज़बाब,  “अह गल्ल तंऐं आपणीं बाखा बोली कि मेरै बारै होरी खोज़ी ताखा?” "
JHN,18,35,"पिलातुसै ज़बाब दैनअ, “हुंह कै यहूदी आसा? प्रधान परोहितै और तेरी ज़ातीए लोगै दैनअ तूह मेरै हाथै, तंऐं एतरै जोगी किज़ै किअ?” "
JHN,18,36,"ईशू दैनअ तेऊ लै ज़बाब,  “मेरअ राज़ निं एऊ संसारो आथी, ज़ै मेरअ राज़ एऊ संसारो हंदअ, तै झ़घल़णै तै मेरै च़ेल्लै एता पिछ़ू और यहूदी लोगे हाथै निं हुंह कधि एछणअ त, पर मेरअ राज़ निं एऊ संसारो आथी।” "
JHN,18,37,"पिलातुसै बोलअ ईशू लै, “तूह बोला कि हुंह आसा राज़अ, मंऐं आसा लअ द एते तैणीं ज़ल्म। संसारा लै आसा आअ द एते तैणीं कि सत्ते गवाही दैंऊं। तिंयां सोभ ज़ुंण शुचै झ़ूरा तिंयां बछ़ैणा एसा गल्ला कि ज़ुंण मंऐं बोलअ सह आसा शुचअ।” ( ) "
JHN,18,38,"राजपाल पिलातुसै पुछ़अ, “अह सत्त कै आसा?” तेखअ नाठअ भी पिलातुस यहूदी मुखियै सेटा लै और तिन्नां लै बोलअ, “मुखा निं एऊ दी किछ़ै दोश ज़ाण्हदअ। "
JHN,18,39,"पर थारअ आसा अह रबाज़ कि हुंह सका फसहे थैरे धैल़ी तम्हां लै एकी मणछा नर्दोश करी छ़ाडी, तम्हैं इहअ च़ाहा कि हुंह तम्हां लै एऊ ‘यहूदी लोगे राज़ै’ करूं आज़ाद?” "
JHN,18,40,"पर तिन्नैं बोलअ झांशा तरुंगा काढी, “एऊ निं छ़ाडी पर हाम्हां लै छ़ाड बरोबा।” "
JHN,19,1,इहअ करै बझ़ैल़ै पिलातुसै सपाही का ईशू लै कोल़ै बाहणैं। 
JHN,19,2,तेखअ बणांअ तिन्नैं सपाही गुंदी करै एक झ़रीलै कांडैओ मुगट। सह लाअ ईशूए मुंडै और तेऊ का बन्हैऊंऐं बैंज़णीं रंगे झिकल़ै। 
JHN,19,3,"तेखअ लागै तेऊ सेटा एछी करै तेऊए ठठै करदै, “हे यहूदी लोगे राज़ैआ, नमस्ते।” संघा लागै तेऊ लै च़ैंडै बाहंदै। "
JHN,19,4,"पिलातुस आअ तेखअ भी बागा लै और तिन्नां लै बोलअ, “भाल़ा, मंऐं लाअ सह तम्हां सेटा लै भी आणी, ताकि तम्हैं जाणीं सके कि तेऊ दी निं किछ़ै दोश आथी।” "
JHN,19,5,"तेखअ तिन्नैं ईशू मुंडै कांडैओ मुगट, घेरी दी बैंज़णीं रंगे झिकल़ै बान्हअ द तिधी आणअ, और पिलातुसै बोलअ तिन्नां लै, भाल़ा, एऊ मणछा? "
JHN,19,6,"ज़ांऊं तिन्नैं प्रधान परोहितै और मांदरे पहरी ईशू भाल़अ ता तिन्नैं बोलअ झांशा क्रुंगा काढी, “एऊ छ़ड़ाऊआ क्रूसा दी”, तेखअ बोलअ पिलातुसै तिन्नां लै, “तम्हैं ई छ़ड़ाऊआ एऊ क्रूसा दी, पर मुखा निं एऊ दी किछ़ै दोश शुझणअ।” "
JHN,19,7,"यहूदी मुखियै दैनअ तेऊ लै ज़बाब, “म्हारअ बी आसा एक बधान, तेऊ बधाने साबै आसा अह मारनै जोगी, किल्हैकि अह बोला आप्पू लै परमेशरो शोहरू।” ( ) "
JHN,19,8,"ज़ांऊं पिलातुसै अह गल्ल शूणीं ता सह डरअ होर बी, "
JHN,19,9,"तेखअ नाठअ सह दालता भितरा लै और ईशू का पुछ़अ, “तूह किधो आसा?” पर ईशू निं कोई ज़बाब दैनअ। "
JHN,19,10,"पिलातुसै बोलअ ईशू लै, “तूह मुखा किल्है निं बोलदअ? मुखा आसा सारै हक, ताह हुंह छ़ाडी बी सका और ताह हुंह क्रूसा दी बी सका छ़ड़ाऊई।” "
JHN,19,11,"ईशू दैनअ तेऊ लै ज़बाब,  “ज़ै अह हक उझै का नांईं भेटदअ, तै निं मुंह दी तेरअ किछ़ै हक हणअ त। तैहीता ज़ुंणी मणछै हुंह तेरै हाथै दैनअ, तेऊओ पाप आसा खास्सअ।” "
JHN,19,12,"एसा गल्ला शूणीं च़ाहा त राजपाल पिलातुस ईशू छ़ाडणअ पर यहूदी लोगै बोलअ बडअ हाल्लअ-गोल्लअ पाई, “ज़ै तूह एऊ छ़ाडे, तै समझ़णअ हाम्हां कि तेरअ साथ निं माहा राज़ै संघै आथी, ज़ुंण बी आप्पू लै राज़अ बोला सह हआ माहा राज़ैओ बरोधी।” "
JHN,19,13,"इना गल्ला शूणीं काढअ पिलातुसै ईशू बागा लै ज़िधी च़ऊंरअ त, ज़ेता लै इब्रानी बोली दी गब्बतअ बोला, और आप्पू बेठअ न्याय आसना दी। "
JHN,19,14,"एसा धैल़ी ती फसहे थैरे तैरी लागी दी ईंयां आसा दपहरा पैहलै गल्ला, तेखअ बोलअ पिलातुसै यहूदी लै, “भाल़ा, इधी आसा थारअ राज़अ।” "
JHN,19,15,"पर तिन्नैं पाअ हाल्लअ-गोल्लअ, “निंऊं, निंऊं क्रूसा दी छ़ड़ाऊआ एऊ।” पिलातुसै बोलअ तिन्नां लै, “हुंह थारै राज़ै लै क्रूसे सज़ा दैंऊं?” प्रधान परोहितै बोलअ, “माहा राज़ै छ़ाडी निं म्हारअ कोहै राज़अ आथी।” "
JHN,19,16,तेखअ दैनअ पिलातुसै ईशू तिन्नें हाथै क्रूसा दी छ़ड़ाऊई मारना लै। तेखअ निंयं तिन्नैं ईशू। 
JHN,19,17,"ईशू च़कअ आपणअ क्रूस आपणीं कान्हा तेसा ज़ैगा तैणीं, ज़िधा लै खोपल़ीए ज़ैगा बोला, और इब्रानी बोली दी बोला तै तिधा लै गुलगुता। "
JHN,19,18,तिधी छ़ड़ाऊअ तिन्नैं ईशू क्रूसा दी। तेऊ संघै छ़ड़ाऊऐ दूई होर बी क्रूसा दी एक दैहणै और एक बाऊंऐं और तिन्नां मांझ़ै ईशू। 
JHN,19,19,"पिलातुसै लिखअ एकी तगती दी ईशूओ दोश और सह टोकी क्रूसा दी, तेथ त लिखअ द, “नासरत नगरीओ ईशू यहूदी लोगो राज़अ।” "
JHN,19,20,"सह तगती ती यूनानी, लतीनी और इब्रानी बोली दी लिखी दी। तेसा तगती दी लिखअ द दोश पहल़अ कई यहूदी लोगै ताकि कई लोग पहल़ी सके। ज़िधी ईशू क्रूसा दी छ़ड़ाऊअ, सह ज़ैगा ती येरुशलेम नगरी नेल़। "
JHN,19,21,"तेखअ यहूदी लोगे कई प्रधान परोहितै बोलअ पिलातुसा सेटा डेऊई करै, “यहूदी लोगो राज़अ निं लिखै, पर इहअ लिख कि तेऊ बोलअ इहअ कि हुंह आसा यहूदी लोगो राज़अ।” "
JHN,19,22,"पिलातुसै ज़बाब दैनअ, “ज़ुंण मंऐं लिखी हेरअ, सह हेरअ मंऐं लिखी।” "
JHN,19,23,"ज़ांऊं सपाही ईशू क्रूसा दी छ़ड़ाऊई मुक्कै, तिन्नैं किऐ ईशूए झिकल़े च़ार भाग और हर सपाही बांडणां लै ढाकअ कुर्तअ बी पर कुर्तअ त प्रैंदा का थाल्लै तैणीं एकी ज़ोल़ै बूणअ द, तेता भाल़ी बोलअ तिन्नैं, अह निं हाम्हां धेल़णअ आथी पर एते पाणीं हाम्हां परच़ी, और ज़सरी परच़ी एछे, तेऊओ हणअ अह कुर्तअ। "
JHN,19,24,तिन्नैं सपाही किअ तिहअ ई। अह हुअ तै कि पबित्र शास्त्रे लिखी दी गल्ल पूरी होए कि तिन्नैं बांडै मेरै झिकल़ै और मेरै झिकल़ै लै पाई परच़ी। ( ) 
JHN,19,25,"ईशूए आम्मां, तेसरी बैहण, और कलोपासे लाल़ी मगदल़ गराऊंए मरिअम ती तिधी क्रूसा सेटा खल़्हुई करै भाल़ी लागी दी। "
JHN,19,26,"ज़ांऊं ईशू आपणीं आम्मां और आपणअ च़ेल्लअ ज़हा संघै ईशू झ़ूरी करा त, तिधी खल़ै भाल़ै, ईशू बोलअ आपणीं आम्मां लै,  “हे आम्मां, भाल़, अह आसा तेरअ शोहरू।” "
JHN,19,27,"तेखअ बोलअ ईशू तेऊ च़ेल्लै लै,  “अह आसा तेरी आम्मां।” तेखअ निंईं तेऊ च़ेल्लै तेभी सह आपणैं घरा लै। "
JHN,19,28,"तेखअ ईशू ज़ांऊं थोघ लागअ कि सोभ गल्ला गई ऐबै हई, ईशू बोलअ,  “मुंह आई चिशै” इहअ हुअ तै कि पबित्र शास्त्रा दी लिखी दी गल्ला पूरी होए। "
JHN,19,29,"तिधी त एक मिल्लै रसा करै भरअ द हांडअ, तिन्नैं डबेऊअ सिरकै दी चुशू और ज़ुफा नांओंए बूटे शाण्हटी दी चैल़ी करै दैनअ तेऊए खाखा च़ाखणा लै। ( ) "
JHN,19,30,"सिरकै च़ाखी करै बोलअ तेऊ इहअ,  “पूरअ हुअ” और मुंडकी ढोल़ी शोटै ईशू प्राण। ( ) "
JHN,19,31,सह ती फसहे थैरे तैरी करने धैल़ी और बशैघे धैल़ी ती शुरू हणैं आल़ी। अह बशैघे धैल़ी ती खास बी किल्हैकि ऐहा धैल़ी त फसहेओ थैर बी। यहूदी मुखियै निं च़ाहंदै तै कि बशैघे धैल़ी तिंयां ल्हासा क्रूसा दी रहे। तिन्नैं की पिलातुसा का अरज़ की कि तिन्नें ज़ांघा पाआ चोल़ी और तिन्नां काढा क्रूसा का धरनीं। ( ) 
JHN,19,32,तेखअ चोल़ी सपाही तिन्नां दूई डाकुए ज़ांघा ज़ुंण ईशू संघै क्रूसा दी छ़ड़ाऊऐ तै। 
JHN,19,33,"पर ज़ांऊं तिंयां ईशू सेटा एछी करै भाल़अ कि ईशू आसा गअ द मरी, तिन्नैं निं ईशूए ज़ांघा चोल़ी। "
JHN,19,34,पर तिन्नां सपाही मांझ़ै बाही एकी ईशूए कुछी बरछ़ै करै और बरछ़ै बाहंदी निखल़अ तिधा का लोहू और पाणीं। 
JHN,19,35,"ज़ुंणी अह भाल़अ, तेऊ आसा गवाही दैनी दी और तेऊए गवाही आसा शुची। तेऊ का आसा थोघ कि सह बोला शुचअ कि तम्हैं बी करा विश्वास। "
JHN,19,36,"ईंयां गल्ला हुई तै कि पबित्र शास्त्रा दी लिखी दी अह गल्ल हुई पूरी, “तेऊए निं कोहै हाड चोल़ै।” ( ) "
JHN,19,37,"शास्त्रा दी एकी होरी ज़ैगा बी आसा लिखअ द, “हरेकी आछी भाल़णअ सह, इधी तैणीं ज़ुंणी तेऊ लै कील बरछ़ै बी बाहै तै तिन्नां का बी शुझणअ सह।” ( ) "
JHN,19,38,"तेखअ आअ अरमतियाह गराऊंओ युसुफ नांओं एक मणछ, सह त आप्पू बी ईशूओ च़ेल्लअ, (पर यहूदी मुखिये डरै निं सह बोलदअ कि हुंह आसा ईशूओ च़ेल्लअ) तेऊ की पिलातुसा का अरज़ कि ईशूए ल्हास दै मुंह निंणै। पिलातुसै दैनी तेऊ लै ज़ाज़त। तेखअ निंईं तेऊ ईशूए ल्हास। "
JHN,19,39,"निकूदिमुस ज़ुंण ईशू सेटा लै एकी बारी राची आअ त, तेऊ आणअ लोवान और खास्सअ खुशबूदार गंधरस ईशूए ल्हासा दी मल़णा लै। "
JHN,19,40,तेखअ च़की तिन्नैं ईशूए ल्हास संघा पल़ेटी यहूदी लोगे दाबणे रिती-रबाज़े साबै खुशबूदार गंधरस मल़ी करै मलमले च़ादरा दी। 
JHN,19,41,"तेखअ ज़िधी ईशू क्रूसा दी मारअ त, तिधी त एक बगिच़अ और तेऊ बगिच़ै दी ती एक नऊंईं घोर कोती दी, तेथ निं अज़ी कोहै डाहअ त। "
JHN,19,42,यहूदी लोगे फसहे थैरे तैरीए धैल़ी हणें तैणीं डाही तिन्नैं ईशूए ल्हास तेसा घोरी दी किल्हैकि सह ती सोभी का नेल़। 
JHN,20,1,हबते पैहली धैल़ी मगदल़ गराऊंए मरिअम दोती-दोथी धुंमधुंमै न्हैरै नाठी घोरी सेटा और तेते मोहरै दी लाई दी बडी टोल्ह भाल़ी तिन्नैं पोर्ही बदल़ी दी। 
JHN,20,2,"एता भाल़ी ठुर्ही सह तिधा का शमौन पतरसा और तेऊ दुजै च़ेल्लै सेटा लै, ज़सरी ईशू झ़ूरी लागा ती, और तिन्नां सेटा एछी करै बोलअ, “तिन्नैं निंयं प्रभू घोरी का काढी और हाम्हां का निं थोघै कि ऐबै किधी आसा सह डाह द?” "
JHN,20,3,"तेखअ ठुर्है पतरस और सह दुजअ च़ेल्लअ घोरी सेटा लै, "
JHN,20,4,और तिंयां तै दुहै संघा-संघा घोरी सेटा लै ठुहर्दै लागै दै पर सह दुजअ च़ेल्लअ निखल़अ पतरसा का आजू और सह पुजअ घोरी सेटा पैहलै। 
JHN,20,5,तेऊ भाल़ै बागा का भाल़ी करै कि ल्हास निं तिधी आथी और तिधी तै सिधै झिकल़ै पल़ै दै और सह निं भितरा लै नाठअ। 
JHN,20,6,"तेखअ पुजअ शमौन पतरस तेऊ पिछ़ू-पिछ़ू, संघा भाल़अ तेऊ घोरी भितरा लै डेऊई करै कि तिधी आसा सिधै झिकल़ै। "
JHN,20,7,"ज़ुंण शाटअ ईशूए मुंडै आसा त पल़ेटअ द, सह निं तिधी आथी त, पर सह त दुजी ज़ैगा ज़ुदअ ज़िहअ च़फल़ी डाहअ द। "
JHN,20,8,"तेखअ आअ सह दुजअ च़ेल्लअ बी घोरी भितरा लै ज़ुंण पैहलै पुजअ त, इहअ भाल़ी हुअ तेऊ बी भरोस्सअ। "
JHN,20,9,"तिंयां निं अज़ी बी पबित्र शास्त्रे एसा गल्ला समझ़ै, “तेऊ हणअ त मरी करै ज़िऊंदै।” ( ) "
JHN,20,10,तेखअ नाठै ईंयां च़ेल्लै घरा लै फिरी। 
JHN,20,11,"पर मरिअम रही घोरी बागै खल़्हुई लेरदी लागी, संघा लागी लेरदी-लेरदी घोरी भितरी भाल़ी। "
JHN,20,12,"तेसा का शुझुऐ शेतै च़मकदै झिकल़ै बान्हैं दै दूई स्वर्ग दूत ज़िधी ईशूए ल्हास ती डाही दी, एक आसा त शरैहणैं और एक खूरा सेटा बेठै दै। "
JHN,20,13,"तिन्नैं बोलअ तेसा लै, “हे बैहण, तूह किल्है आसा लागी दी लेरदी?” तेसा बोलअ तिन्नां लै, “तिन्नैं निंईं म्हारै प्रभूए ल्हास इधा का च़की, ऐबै मुखा निं थोघै कि तिन्नैं सह किधी आसा डाही दी।” "
JHN,20,14,इहअ बोली करै ज़ांऊं तेसा पिछ़ू भाल़अ ता पिछ़ू त ईशू खल़्हुअ द। पर तेसा निं बछ़ैणीं कि अह आसा ईशू। 
JHN,20,15,"ईशू बोलअ तेसा लै,  “हे बैहण, तूह किल्है आसा लागी दी लेरदी? तूह कसा लोल़ी आसा लागी दी?” तेसा बोलअ बगिच़ेओ बेठू समझ़ी करै तेऊ का, “हे मालक, ज़ै तंऐं सह इधा का च़कअ, तै खोज़ मुखा कि तंऐं किधी आसा सह डाहअ द।” "
JHN,20,16,"ईशू बोलअ तेसा लै,  “मरिअम” तेसा भाल़अ पिछ़ू और इब्रानी बोली दी बोलअ, “रबूनी”, मतलब “गूरू।” "
JHN,20,17,"ईशू बोलअ तेसा लै,  “मुंह निं छ़ूंऐं आथी, हुंह निं अज़ी आपणैं बाप्पू परमेशरा सेटा लै उझै नाठअ। पर मेरै तिन्नां साथी भाई सेटा लै डेऊ और तिन्नां का बोलै कि हुंह च़ाल्लअ आपणैं बाप्पू और थारै बाप्पू और आपणैं परमेशर और थारै परमेशरा सेटा लै उझै डेऊई।” "
JHN,20,18,"मगदल़ गराऊंए मरिअमै खोज़ी ईंयां सारी गल्ला च़ेल्लै का, “मंऐं भाल़अ प्रभू और तेऊ की मुंह संघै ईंयां गल्ला-बाता।” "
JHN,20,19,"तेसा ई धैल़ी ज़ुंण हबतेओ पैहलअ धैल़अ त, सान्हां ज़िहअ ईशू खल़्हुअ भितरा बाखा दुआरै ज़िधी च़ेल्लै तै। यहूदी मुखिये डरै तै तिंयां दुआर बंद करी करै भितरी बेठै दै। ईशू तिन्नां सेटा खल़्हुई करै तिन्नां लै बोलअ,  “तम्हां सोभी लोल़ी शांती हुई।” "
JHN,20,20,इहअ बोली करै फिरअ ईशू तिन्नां बाखा संघा रहैऊऐ ईशू तिन्नां का आपणैं हाथ खूर। तेखअ हुऐ तिंयां च़ेल्लै प्रभू ईशू भाल़ी बडै भारी खुश। 
JHN,20,21,"ईशू बोलअ तिन्नां लै,  “तम्हां सोभी लै शांती होए और ज़िहअ हुंह मेरै बाप्पू परमेशरै संसारा लै छ़ाडअ, तिहअ ई छ़ाडा हुंह ऐबै तम्हां।” "
JHN,20,22,"इहअ बोली करै तेऊ तिन्नां लै एक फूंक मारी और बोलअ,  “हुंज़ा, पबित्र आत्मां।” "
JHN,20,23,"ज़सरै पाप तम्हैं माफ करे, तिंयां हणैं माफ हेरै दै करी, और ज़सरै पाप तम्हैं डाहे, तिंयां रहणैं। "
JHN,20,24,"पर तिन्नां बारा च़ेल्लै मांझ़ा का एक च़ेल्लअ ज़हा नांअ थोमा दिमुस आसा, ज़ेभै ईशू आअ ता तेभै निं सह तिन्नां संघै त, "
JHN,20,25,"ज़ांऊं होरी च़ेल्लै तेऊ का खोज़अ, “हाम्हैं भाल़अ प्रभू सह हुअ ज़िऊंदअ।” पर तेऊ निं विश्वास हुअ। तेऊ बोलअ, “ज़ांऊं तैणीं हुंह तेऊए हाथै किला करै पल़ै दै खाढ निं भाल़ूं और तेथ दी आपणीं गुंठी निं पाई लऊं और तेऊए कुछी दी हाथ पाई निं भाल़ूं तेभै तैणीं निं हुंह विश्वास करदअ।” "
JHN,20,26,"तेता का आठा धैल़ै बाद तै भी च़ेल्लै घरा भितरी दुआर बंद करी करै बेठै दै और थोमा बी त तिन्नां संघै। तेखअ आअ ईशू बी तिन्नां सेटा और तिन्नां सेटा खल़्हुई करै बोलअ,  “तम्हां लै लोल़ी शांती हुई।” "
JHN,20,27,"तेखअ बोलअ ईशू थोमा लै,  “आपणीं गुंठी पाआ मेरी नथई दी, और बैहम निं करै पर विश्वास कर कि हुंह आसा ज़िऊंदअ।” "
JHN,20,28,"इहअ शूणीं थोमा ज़बाब दैनअ, “हे प्रभू, मेरै परमेशर”, "
JHN,20,29,"ईशू बोलअ तेऊ लै,  “तंऐं ता किअ मुंह दी भाल़ी हेरी करै विश्वास पर परमेशरा हणअ तिन्नां लोगा लै खुश, ज़ुंणी मुंह बाझ़ी भाल़ै हेरै किअ विश्वास।” "
JHN,20,30,ईशू रहैऊऐ आपणैं च़ेल्लै का होर बी कई नछ़ैण ज़ुंण एसा कताबा दी निं आथी लिखै दै। 
JHN,20,31,पर ईंयां गल्ला लिखी मंऐं एते तैणीं कि तम्हैं विश्वास करी सके कि ईशू ई आसा मसीहा परमेशरो शोहरू और तेऊए नांओंआं दी विश्वास करी करै भेटणीं तम्हां सदा रहणैं आल़ी ज़िन्दगी। 
JHN,21,1,इना गल्ला हणैं का बाद हुअ ईशू तिबरियस समुंदरे बाढै आपणैं च़ेल्लै सेटा प्रगट। तिधी हुअ इहअ कि 
JHN,21,2,"शमौन पतरस और थोमा ज़हा लै दिमुस बोला, और गलील लाक्के काना नगरी का तै होर बी, नतनेल और जबदीओ शोहरू और ईशूए च़ेल्लै मांझ़ा का बी तै दूई होर च़ेल्लै तिधी कठा हुऐ दै। "
JHN,21,3,"शमौन पतरसै बोलअ तिन्नां लै, “तम्हैं बेशा और हुंह आणू तम्हां लै माह्छ़ली ढाकी।” पर तिन्नैं बोलअ, “हाम्हैं बी च़ाल्लै ताह संघै।” तिंयां सोभ ज़ण्हैं किश्ती दी बेठै पर सारी राची निं तिन्नां किछ़ भेटअ। "
JHN,21,4,"ज़ांऊं राच भैई, ता ईशू खल़्हुअ समुंदरे बाढै पर तिन्नैं च़ेल्लै निं तज़ी बी सह बछ़ैणअ कि अह आसा प्रभू ईशू। "
JHN,21,5,"तेखअ बोलअ ईशू तिन्नां लै,  “लान्हैंओ, तम्हां का किज़ै खाणां लै बी आसा?” तिन्नैं बोलअ, “किछ़ निं आथी।” "
JHN,21,6,"तेखअ बोलअ ईशू तिन्नां लै,  “किश्तीए दैहणीं बाखा शोटा ज़ाल़ तेथ भेटणीं तम्हां माह्छ़ली।” तेखअ तिन्नैं किअ तिहअ ई। कै हुअ कि तेऊ ज़ाल़ा दी शाची एतरी माह्छ़ली कि ज़ाल़ निस्सअ तिन्नें पाणीं का उझै खिंच़ुई। "
JHN,21,7,"इहअ करै तेऊ च़ेल्लै ज़हा लै ईशू झ़ूरी करा त, तेऊ बोलअ पतरसा लै, “अह ता म्हारअ प्रभू आसा।” शमौन पतरसै ज़ांऊं इहअ शूणअ कि प्रभू ईशू आसा, तेऊ बान्हअ च़ोल़अ किल्हैकि तेऊए आधी घेर ती नांगी और तेऊ दैनी समुंदरे छ़ाहल़ और सह पुजअ तैरी करै प्रभू ईशू सेटा सोभी का पैहलै, "
JHN,21,8,"पर होर च़ेल्लै आऐ किश्ती दी बेशी माह्छ़ली करै भरै ज़ाल़ा खिंच़दी, समुंदरे बाढा का तै तिंयां कोई दूई शौ हाथ दूर। "
JHN,21,9,"ज़ांऊं तिंयां समुंदरे बाढै पुजै, ता तिन्नैं कै भाल़अ कि तिधी आसा कोयले आग और तेथ प्रैंदै आसा माह्छ़ली डाही दी सिटणा लै छ़ड़ाऊई और रोटी बी आसा। "
JHN,21,10,"ईशू बोलअ तिन्नां लै,  “ज़ुंण माह्छ़ली तम्हैं एभै ढाकी, तेता मांझ़ा का दैआ थोल़ी ज़ेही।” "
JHN,21,11,शमौन पतरस उखल़अ किश्ती दी और बडी-बडी माह्छ़ली करै टिरा बहूंदअ ज़ाल़ खिंच़अ समुंदरे बाढा शुक्की ज़ैगा लै। पर साबा का खास्सी माह्छ़ली हई करै बी निं सह ज़ाल़ धेहल़ुअ। 
JHN,21,12,"ईशू बोलअ तिन्नां लै,  “एछा, खाआ।”  पर च़ेल्लै मांझ़ै निं कोही इहअ पुछ़णें हिम्मत हुई कि तूह कुंण आसा? तिन्नां का त थोघ कि अह आसा प्रभू ईशू। "
JHN,21,13,ईशू आअ और तिन्नां लै दैनी रोटी और माह्छ़ली खाणां लै। 
JHN,21,14,अह त चिऊथी बारी कि ईशू मरनै का बाद ज़िऊंदै हई करै दैनै च़ेल्लै लै दर्शण। 
JHN,21,15,"रोटी खाणैं का बाद ईशू शमौन पतरसा का बोलअ,  “शमौन, युहन्ने शोहरूआ, तूह कै मुंह संघै इना होरी का खास्सी झ़ूरी डाहा?” पतरसै बोलअ, “हाँ प्रभू, ताखा आसा एसा गल्लो थोघ कि हुंह ताल्है केतरअ झ़ूरी डाहा।” ईशू बोलअ तेऊ लै,  “मेरै मिम्मूं च़राऊ।” "
JHN,21,16,"ईशू पुछ़अ पतरसा लै दुजी बारी भी,  “शमौन युहन्ने शोहरूआ, तूह मुंह संघै बेघै झ़ूरी डाहा?” तेऊ दैनअ ज़बाब, “हाँ प्रभू, ताखा ता आप्पै आसा थोघ कि हुंह केतरी झ़ूरी करा।” ईशू बोलअ तेऊ लै,  “मेरी भेडे हेर-सभाल़ कर।” "
JHN,21,17,"चिऊथी बारी तेऊ भी पतरसा लै बोलअ,  “शमौन युहन्ने शोहरूआ, तूह मुंह संघै बेघै झ़ूरी डाहा?” पतरस हुअ बडअ दुखी कि तेऊ बोलअ चिऊथी बारी, “तूह मुंह संघै झ़ूरी करा?” तेखअ बोलअ तेऊ, “हे प्रभू, तूह ताखा आसा सोभी गल्लो थोघ, ताखा आसा थोघ कि हुंह ता संघै केतरी झ़ूरी करा।” तेखअ बोलअ ईशू तेऊ लै,  “मेरी भेडा च़राऊ।” "
JHN,21,18,"तेखअ बोलअ ईशू तेऊ लै,  “हुंह खोज़ा ताखा सत्त कि ज़ेभै तूह ज़ुआन त, तेभै बान्हां त तूह आपणीं गाची आप्पै और तूह ज़िधी च़ाहा त तिधा लै डेओआ त हांढा-फिरा। पर ज़ांऊं प्रोढअ हणअ तेभै करनै ताह आपणैं हाथ लाम्मै और तेरी गाची बान्हणीं होरी। ता ज़िधा लै तूह नांईं बी च़ाहंदअ, तूह निंणअ तिन्नां तिधा लै बी।” "
JHN,21,19,"इना गल्ला बोली खोज़अ तेऊ इहअ कि पतरसा केही मौता मरी करै परमेशरे महिमां करनी, और इहअ बोली करै तेऊ लै बोलअ,  “मुंह पिछ़ू एछ”। "
JHN,21,20,"पतरसै भाल़अ पिछ़ू सह च़ेल्लअ एछदअ ज़हा संघै ईशू झ़ूरी डाहा त, ज़ुंणी ईशू का फसहे थैरे भोज़ खांदी ईशूए हिक्का बाखा ढूल़ी करै इहअ पुछ़अ त, “हे प्रभू, ताह ढाकणैं बझ़ैल़दअ कुंण आसा?” "
JHN,21,21,"तेऊ भाल़ी बोलअ पतरसै ईशू लै, प्रभू, “एऊओ कै हाल हणअ?” "
JHN,21,22,"ईशू बोलअ तेऊ लै,  “ज़ै हुंह इहअ च़ाहूं कि मुंह एछणैं तैणीं ज़िऊंदअ रहे, एते ताह कै पल़ी? तूह एछ मुंह पिछ़ू।” "
JHN,21,23,"इहअ करै पल़ी तिन्नां सोभी भाई मांझ़ै अह गल्ल कि ईशूओ सह च़ेल्लअ निं मरनअ आथी। तज़ी बी निं ईशू इहअ बोली त कि सह निं मरनअ आथी, पर तेऊ बोलअ त इहअ कि,  “ज़ै हुंह च़ाहूं कि मुंह एछणें तैणीं सह ज़िऊंदअ रहे, एते ताह कै पल़ी?” "
JHN,21,24,"अह आसा सह ई च़ेल्लअ ज़ुंण इना गल्ले गवाही दैआ और ज़ुंणी ईंयां गल्ला लिखी दी आसा, और हाम्हैं ज़ाणा कि तेऊए गवाही आसा शुची। "
JHN,21,25,"होर बी आसा बडै भारी काम ज़ुंण ईशू किऐ, ज़ै तिंयां एक, एक करी करै सोभ लिखै हंदै, ता हुंह समझ़ा इहअ कि तेते हणीं ती एतरी कताबा कि पूरै संसारै बी निं च़ाल्ली ती तिंयां एछी। "
ACT,1,1,"हे श्रीमान थियुफिलुस, मंऐं लिखी ती ताल्है पैहली कताब तिन्नां गल्ले बारै, ज़ुंण प्रभू ईशू शुरू ओर्ही किअ और खिरी तैहा धैल़ी तैणीं सखाऊंदअ रहअ "
ACT,1,2,ज़हा धैल़ी सह आपणैं छ़ांटै दै शधाणूं लै हुकम दैई पबित्र आत्मां करै परमेशरै उझै स्वर्गा लै निं च़कअ। 
ACT,1,3,क्रूसा दी दुख ज़िरी ज़ान दैणैं का बाद रहअ ईशू च़ाल़्ही धैल़ै तैणीं शधाणूं संघै बगती-बगती तिन्नां सेटा डेऊंदअ और तिन्नां लै परमेशरो राज़ एछणें बारै खोज़दअ लागी। तेऊ की अह गल्ल कई पाक्कै सबूत रहैऊई प्रगट कि सह हुअ मरी करै भी ज़िऊंदअ। 
ACT,1,4,"ज़ेभै सह तिन्नां सेटा त, तेऊ दैनअ तिन्नां लै इहअ हुकम,  “येरुशलेम नगरी निं छ़ाडी, पर मेरै बाप्पू परमेशरे तेसा करारा पूरी हणैं तैणीं रहै एसा ई नगरी न्हैल़ै लागी, ज़ेते बारै मंऐं तम्हां का पैहलै ई आसा खोज़अ द। ( ) "
ACT,1,5,“किल्हैकि युहन्ना ता दैनी पाणीं दी डुबकी; पर परमेशरा दैणीं तम्हां लै पबित्र आत्मां दी डुबकी।” ( ) 
ACT,1,6,"बादा का ज़ांऊं तिंयां सोभ प्रभू ईशू सेटा कठा हुऐ ता तिन्नैं पुछ़अ प्रभू ईशू का, “हे प्रभू, दुशमणा का छ़ुटकारअ दैई कै ताह ऐबै इस्राएला दी आप्पै करनअ राज़?” "
ACT,1,7,"प्रभू ईशू बोलअ तिन्नां लै,  “तेसा ऋता और तेऊ ज़मानें बारै थोघ हणें निं तम्हां किछ़ै ज़रुरत आथी तिन्नां गल्लो थोघ और हक आसा सिधअ बाप्पू परमेशरा का कि तिंयां गल्ला केभै हणीं। "
ACT,1,8,"“पर ज़ेभै पबित्र आत्मां तम्हां दी एछे, तेभै भेटणीं तम्हां शगती; तेखअ खोज़णअ तम्हां लोगा मेरै बारै येरुशलेम नगरी और सारै यहूदा लाक्कै और सामरी लाक्कै और सारी पृथूई दी हर ज़ैगा।” "
ACT,1,9,इना गल्ला बोली करै नाठअ प्रभू तिन्नां सम्हनै उझै स्वर्गा लै और बादल़ै च़ोरअ सह तिन्नें आछी का दूर। ( ) 
ACT,1,10,"प्रभू डेऊंदी बारी तै तिंयां सोभ लागै दै सरगा बाखा लै भाल़ै, और दूई स्वर्ग दूत शेतै झिकल़ै बान्हैं दै तिन्नां सेटा लै आऐ और खल़्हुऐ। "
ACT,1,11,"तिन्नैं स्वर्ग दूतै बोलअ तिन्नां लै, “हे गलीली मणछो, तम्हैं इधी खल़्हुई करै किल्है आसा लागै दै सरगा बाखा लै भाल़ै? अहैई ईशू ज़ुंण परमेशरै तम्हां सेटा का स्वर्गा लै च़कअ, ज़िहअ करै तम्हैं अह स्वर्गा लै डेऊंदअ भाल़अ, तिहअ ई एछणअ अह बापस फिरी।” ( ) "
ACT,1,12,तिन्नां स्वर्ग दूता डेऊणैं बाद फिरै तिंयां च़ेल्लै जैतून नांओंए धारा का बापस येरुशलेम नगरी लै सह ज़ैगा ती येरुशलेम नगरी नेल़ कोई एक मील दूर ज़ेतरै दूर यहूदी बशैघे धैल़ै डेऊई सका तै। 
ACT,1,13,"ज़ांऊं तिंयां येरुशलेम नगरी पुजै और तिंयां रहै तिधी एकी घरे एकी टाहल़ै। तिधी तै पतरस, युहन्ना, याकूब, आन्दरू, फिलिप्पुस, थोमा, बरतुल्मैं, मत्ती, हलफीओ शोहरू याकूब, शमौन जेलोतेस और याकूबो शोहरू यहूदा। "
ACT,1,14,ईंयां सोभै शधाणूं तै कबल्लै एक मन हई करै प्राथणां करदै लागै दै। तिन्नां मांझ़ै तै प्राथणां करदै होर च़ेल्लै बी और कई बेटल़ी ज़ुंण प्रभू ईशू संघै हआ तै और प्रभू ईशूए आम्मां मरिअम और ईशूए दूई भाऊ। 
ACT,1,15,"तिन्नां ई धैल़ै उझ़ुअ पतरस तिन्नां सोभी भाई मांझ़ै खल़अ, तिधी तै तिंयां सोभ ईशू मसीहा दी विश्वास करनै आल़ै एक शौ बिह लोग बेठै दै। तेखअ बोलअ पतरसै, "
ACT,1,16,"“भाईओ, यहूदे बारै ज़ुंण पबित्र शास्त्रा दी आसा लिखअ द, तेतो पूरअ हणअ त ज़रूरी और अह गल्ल हुई बी आझ़ सच्च़ी। “ज़ुंण पबित्र आत्मां राज़ै दाबेदे मुंहां का पैहलै ई खास्सी साला पैहलै आसा बोलअ द ज़ुंण प्रभू ईशू ढाकणैं आल़ै मांझ़ै मुखिय त।” ( ) "
ACT,1,17,“किल्हैकि सह त हाम्हां संघै सेऊआ-च़ाकरी लै साझ़ू। 
ACT,1,18,"तेऊ लअ पापे कमाई करै एक खेच मोलै। तेऊओ हुअ उटअ मूंड और खल़ी ज़ांघा और तेऊओ पेट फुटअ, और तेऊए सारी आंजा निखल़ी बागै। "
ACT,1,19,"एसा गल्लो थोघ लागअ येरुशलेम नगरी रहणैं आल़ै सोभी लोगा का, इधी तैणीं कि तेऊ खेचा लै बोला तिन्नें बोली दी ‘हकल़दमअ’ मतलब लोहूओ खेच।” "
ACT,1,20,"“किल्हैकि भज़ने कताबा दी आसा लिखअ द, ( ) ‘तेऊओ घर लोल़ी ज़ुआल़ुअ, और तेथ निं लोल़ी कोहै बस्सअ, तेऊए मुखियै हणें पदबी लोल़ी कसा होरी भेटी।’ "
ACT,1,21,"“तै, ज़ेतरै धैल़ै प्रभू ईशू हाम्हां संघै एछदअ-डेऊंदअ रहअ, मतलब युहन्ने डुबकी दैणैं ओर्ही प्रभूए स्वर्गै डेऊणैं तैणीं ज़ुंण लोग हर बगत हाम्हां संघै रहै। "
ACT,1,22,सह ई गल्ल आसा अह कि युहन्ना सेटा डुबकी लणै ओर्ही स्वर्गा लै डेऊणैं तैणीं ज़ुंण तिन्नां ई मांझ़ा का एक मणछ हाम्हां संघै प्रभूए ज़िऊंदै हणैंओ गवाह होए।” 
ACT,1,23,"तेखअ किऐ तिन्नैं दूई ज़ण्हैं खल़ै, एक युसुफ; ज़हा लै बरसबा बोला और तेऊओ पल़णांअ आसा युस्तुस और दुजअ किअ खल़अ मतियाह। "
ACT,1,24,"तेखअ की तिन्नैं सोभी एही प्राथणां “हे प्रभू, तूह ज़ुंण सोभिए मना ज़ाणा, एसा गल्ला कर प्रगट कि इना दूई मांझ़ै तंऐं कुंण आसा छ़ांटअ द, "
ACT,1,25,कि सह एसा सेऊआ-च़ाकरी और शधाणूंओ पद लई सके। ज़हा पदबी छ़ाडी करै यहूदा आपणीं तेसा ज़ैगा लै नाठअ ज़ेता सह च़ाहा त।” 
ACT,1,26,"तेखअ पाई तिन्नैं सोभी तिन्नां दुहीए नांओंए परच़ी और परच़ी निखल़ी मतियाहे नांओंए, तेखअ गिणअ सह तिन्नां गैरा शधाणूं संघै बार्हूऐ शधाणूंए रुपै। "
ACT,2,1,"ज़ांऊं पिन्तेकुस्त धैल़ी आई, ता तिंयां सोभ तै हुऐ दै एकी ज़ैगा कठा। ( ) "
ACT,2,2,हेरा हेरी हुई सरगा का एक ढिश बागर ज़ेही छ़ेल़ और ज़ेऊ घरै तिंयां बेठै दै तै सह सारअ घर बज़ेर्हूअ। 
ACT,2,3,तिन्नां का शुझुई आगीए लुपल़ै ज़ेही ज़िभा निखल़दी और तिन्नां मांझ़ै हरेकी प्रैंदै एछदी। 
ACT,2,4,"तिंयां सोभ भर्हुऐ पबित्र आत्मां करै, ज़ुंण बरदान पबित्र आत्मां तिन्नां लै दैनै तेते साबै लागै तिंयां होरी-होरी बोली दी गल्ला करदै। "
ACT,2,5,तधू तै हरेक देशा का सोभी ज़ातीए भगत यहूदी येरुशलेम नगरी दी पिन्तेकुस्त जाचा लै आऐ दै। 
ACT,2,6,ज़ांऊं सह बडी छ़ेल़ हुई ता ओरी-पोरी का आऐ बडै भारी लोग और तिधी हूऐ बडै भारी खास्सै लोग कठा और लोग डरै। किल्हैकि तिन्नां शुणिआं त हरेकी का इहअ कि ईंयां आसा लागै दै म्हारी ई बोली दी गल्ला करदै। 
ACT,2,7,"तिंयां हुऐ रहैन और तिंयां लागै एकी-दुजै का बोलदै, “हेरा, ईंयां ज़ुंण बोलदै आसा लागै दै, ईंयां गलील लाक्कै का निं आथी आऐ दै? "
ACT,2,8,तै किल्है लागी हाम्हां मांझ़ै हरेकी का आपणीं-आपणीं बोली शुणदी। 
ACT,2,9,"“हाम्हैं ज़ुंण पारथी, मेदी, एलामी, मेसोपोटामिया, यहूदा, कप्पदुकिआ, पुंतुस, एशिया, "
ACT,2,10,"फ्रूगिआ, पंफूलिआ, मिसर, लीबिया देशा का ज़ुंण कुरेन नगरी नेल़ आसा, इना सोभी देशे रहणैं आल़ै यहूदी और रोमी देशे रहणैं आल़ै ज़ुंण होरी देशै रहा। "
ACT,2,11,"मतलब कै यहूदी और कै यहूदी धर्मों पक्ष लणै आल़ै, क्रेतै टापू का और अरब देशे बी आसा पर आपणीं-आपणीं भाषा बोली दी आसा लागै दै इना का परमेशरे शगतीए कामें च़रच़ा शुणदै!” "
ACT,2,12,"तिंयां सोभ लोग हुऐ रहैन और हैल़ुई करै लागै एकी दुजै का बोलदै, “अह किज़ै आसा लागअ द हंदअ” "
ACT,2,13,"पर कई किअ ठठअ-मखौल, “इना आसा शराब लागी दी।” "
ACT,2,14,"तेखअ उझ़ुअ पतरस तिन्नां गैरा च़ेल्लै संघै खल़अ और तेऊ बोलअ ज़ोरै-ज़ोरै, “हे यहूदा लाक्कै और येरुशलेम नगरी रहणैं आल़ैओ, एसा गल्ला लआ समझ़ी और कान लाई शूणां मेरी गल्ला। "
ACT,2,15,"ज़िहअ तम्हैं आपणैं साबै सोठा की ईंयां आसा नशै दी, ईंयां निं नशै दी आथी किल्हैकि एभै ता अज़ी सुरज़ निखल़अ, "
ACT,2,16,"पर अह गल्ल आसा सह ज़ुंण परमेशरे योएल गूरै आसा बोली दी, "
ACT,2,17,"परमेशर बोला इहअ ‘खिरीए धैल़ी’ हणअ इहअ, ‘मुंह दैणीं आपणीं आत्मां सोभी मणछा लै। थारी शोहरी और शोहरू करनअ मेरी गल्लो प्रच़ार और थारै ज़ुआन मणछा भाल़णैं दर्शण और प्रोढै भाल़णैं सुपनै। "
ACT,2,18,तिन्नां धैल़ै दैणीं मुंह आपणैं टैहलू मर्ध और बेटल़ी दुही लै पबित्र आत्मां और तिन्नां बी करनअ मेरी गल्लो प्रच़ार। 
ACT,2,19,"उझै सरगै करनै मुंह नुआहरै काम और उंधै पृथूई दी रहैऊंणै नछ़ैण, तेथ हणअ लोहू, आग और धूँ। "
ACT,2,20,"ज़ेभै प्रभूए महान और सिध्द धैल़ै एछे, तेभै हणअ सुरज़ न्हैरअ और ज़ोथ हणीं लोहू ज़ेही लाल।’ "
ACT,2,21,"“‘पर ज़ुंण बी प्रभूओ नांअ लए, तेऊ भेटणअ उद्धार।’ ( ) "
ACT,2,22,"“हे इस्राएली लोगो, इना गल्ला शूणां कि नासरत नगरी रहणैं आल़अ ईशू, ज़सरअ परमेशरा बाखा का हणें सबूत आसा शगतीए नुआहरै काम और नछ़ैणां करे प्रगट। ज़ुंण काम परमेशरै तम्हां मांझ़ै करी तेऊ करै रहैऊऐ और ज़ुंण तम्हैं आपणीं आछी भाल़ै। "
ACT,2,23,“परमेशरै त एते बारै पैहलै ई डाहअ द सोठी कि ईशू दैणअ थारै हाथै और तेऊ का आसा त इना सोभी गल्लो थोघ। तम्हैं बझ़ैल़अ ईशू तिन्नां पापी लोगे हाथै क्रूसा दी मारनै ज़ुंण परमेशरे बधाने साबै नांईं च़लदै। 
ACT,2,24,पर सह ई ईशू किअ परमेशरै मौते शांघल़ी लोहै का छ़ड़ैऊई करै ज़िऊंदअ। किल्हैकि अह गल्ल निं हई सकदी ती कि मौत तेऊ आपणैं बशै करी सके। ( ) 
ACT,2,25,किल्हैकि राज़अ दाबेद लिखा तेऊए बारै इहअ कि ‘मंऐं भाल़अ कि परमेशर आसा हर बगत मुंह संघै सह आसा मुंह नेल़ सह निं मुंह खरी दी पल़णै दैंदअ। 
ACT,2,26,"एता करै हुअ मेरअ दिल इधी तैणीं खुश, ज़ै हुंह एकी धैल़ै मरी बी डेओए ता मुंह आसा एही आशा और भरोस्सअ कि तेऊ करनी सदा मेरी मज़त। "
ACT,2,27,"किल्हैकि ताह निं मेरै प्राण नरका दी छ़ाडणैं, और नां ताह आपणैं पबित्र मणछे ल्हासा चिजणैं दैणअ। "
ACT,2,28,"“‘तंऐं खोज़ी मुखा ज़िन्दगी दैणैं आल़ी बात, और ताह करनअ हुंह आपणैं दर्शणा करै खुश।’ ( ) "
ACT,2,29,"“भाईओ, हुंह सका तेऊ पित्तर राज़ै दाबेदे बारै शाह डाही करै बोली कि सह ता नाठअ मरी और तेऊए क्रिया कर्म बी हुऐ और ज़िधी सह दाबअ तेऊए घोर आसा आझ़ तैणीं तिधी। ( ) "
ACT,2,30,सह त परमेशरो गूर और तेऊ का आसा त थोघ कि परमेशरै आसा तेऊ संघा करार की दी कि मुंह बशैल़णअ तेरी ई खांनदानी का एक मणछ तेरी राज़गादी दी। ( ) 
ACT,2,31,“दाबेद राज़ै का आसा त तेऊ ज़मानैं इहअ थोघ कि परमेशरा आजू किज़ै करनअ। तेऊ बोलअ इहअ कि परमेशरा करनअ मसीहा ईशू मरी करै भी ज़िऊंदअ। परमेशरा निं तेऊए देही घोरी दी चिजणैं दैणीं और नां तेऊए प्राण नरकै डेऊणैं। ( ) 
ACT,2,32,“अहैई ईशू किअ परमेशरै ज़िऊंदअ ज़सरै हाम्हैं सोभ गवाह आसा। 
ACT,2,33,"इहअ करै परमेशरे दैहणै हाथा का सोभी का बडअ पद लई करै और बाप्पू का सह पबित्र आत्मां पाई करै ज़सरी करार की ती, सह दैनी तेऊ हाम्हां दी ज़ुंण तम्हैं भाल़ा और शूणां। "
ACT,2,34,"किल्हैकि राज़अ दाबेद ता निं स्वर्गै उखल़अ; पर आप्पै बोला सह इहअ, ( ) ‘प्रभू परमेशरै बोलअ मेरै प्रभू का इहअ, “मेरै दैहणै बेश बडी पदबी दी "
ACT,2,35,ज़ेभै तैणीं कि हुंह तेरै दुशमणा तेरै खूरा हेठै निं करी लऊं”’। 
ACT,2,36,"“इस्राएले लै खांनदानीए सोभ लोग लऐ ऐबै एसा गल्ला समझ़ी कि ज़ुंण ईशू तम्हैं क्रूसा दी मारअ, सह बणांअ परमेशरै ‘प्रभू’ और ‘मसीहा’ दुहै।” "
ACT,2,37,"सोभी शुणनै आल़े लागी तिंयां गल्ला दिलै और तिंयां लागै पतरस और होरी शधाणूं का पुछ़दै, “भाईओ, ऐबै तै हाम्हैं किज़ै करूंमैं?” "
ACT,2,38,"पतरसै बोलअ तिन्नां लै, “आपणैं मना बदल़ा और तम्हां मांझ़ै लआ हरेक आपणैं-आपणैं पाप माफी लै मसीहा ईशूए नांओंआं दी डुबकी, तै भेटणअ तम्हां पबित्र आत्मों दान। "
ACT,2,39,"किल्हैकि अह करार आसा तम्हां लै, थारी आदी-लुआदी लै और तिन्नां सोभी दूर-दूर रहणैं आल़ै लोगा लै बी आसा ज़हा प्रभू म्हारअ परमेशर बाप्पू आप्पू सेटा लै शादे।” ( ) "
ACT,2,40,"पतरसै समझ़ाऊऐ होरी गल्ला दी बी गवाही दैई करै, “आप्पू रहा एसा कदुष्ट पोस्ती का बच़ी।” ( ) "
ACT,2,41,"ज़ुंणी तेऊए गल्ला दी विश्वास किअ मनअ, तिन्नैं लई पाणीं दी डुबकी और तेसा ई धैल़ी मिलै कोई चअन हज़ार लोग विश्वास तिन्नां संघै। "
ACT,2,42,"तेखअ तिंयां सोभ लागै शधाणूं का शिक्षा लंदै, संगती, प्रभू भोज़ा करदै और हर धैल़ै प्राथणां करदै लागी। "
ACT,2,43,"येरुशलेम नगरीए सोभी लोगा पल़ी डौर, और बडै भारी रहैन करनै आल़ै काम और नछ़ैण हआ तै शधाणूं करै प्रगट। "
ACT,2,44,"तिंयां सोभ विश्वास करनै आल़ै रहा तै कठा, और तिन्नें सोभ च़िज़ा बी हआ ती कठा। "
ACT,2,45,तिंयां करा तै आपणीं-आपणीं ज़ैदात और समान बेच़ी-बेच़ी करै ज़ेही ज़सरी ज़रुरत हआ ती तेही बांडी। 
ACT,2,46,हर धेल्लै हआ तै तिंयां मांदरै कठा और घरै-घरै प्रभू भोज़ करदी नंद और भलै मनैं खाआ तै रोटी। 
ACT,2,47,"ता तिंयां सोभ करा तै परमेशरे स्तोती और सोभ लोग तै तिन्नां करै खुश और ज़सरअ उद्धार हआ त, तिन्नां ज़ोल़ा त हर धैल़ै प्रभू तिन्नां संघै। "
ACT,3,1,पतरस और युहन्ना तै लागै दै चिऊथै पहरै प्राथणां करने बगती दै मांदरा लै डेऊंदै। 
ACT,3,2,लोग तै लागै दै एकी ज़ल्मां ओर्ही लाट्टै च़की आणदै। तेऊ डाहा तै तिंयां धैल़ मांदरे तेसा प्रऊल़ी आजू बशैल़ी ज़ेता लै सुंदर प्रऊल़ बोला तै। ताकि सह एछदै डेऊंदै लोगा का भिख मांगे। 
ACT,3,3,"ज़ांऊं तेऊ लाट्टै पतरस और युहन्ना मांदरा लै डेऊंदै भाल़ै, सह लागअ तिन्नां का भिख मांगदअ। "
ACT,3,4,"पतरसै और युहन्ना बोलअ तेऊ लाट्टै बाखा कोहरअ भाल़ी करै, “हाम्हां बाखा लै भाल़।” "
ACT,3,5,सह लागअ एसा आशा तिन्नां बाखा लै कोहरअ भाल़अ कि इनै लाअ मुल्है किज़ै दैई। 
ACT,3,6,"तेखअ बोलअ पतरसै, “सुंन्नअ च़ंदी ता निं मुखा आथी। पर ज़ुंण मुखा आसा सह लाअ मंऐं ताल्है दैई। प्रभू ईशू मसीहा नासरीए नांओंऐं उझ़ू खल़अ और हांढ-फिर।” "
ACT,3,7,पतरसै झ़ैऊअ सह तेऊओ खाणअ हाथ ढाकी करै खल़अ और तेभी हुऐ तेऊए ज़ान्हूं और खूर राम्बल़ै किंडै और 
ACT,3,8,तेऊ दैनी उझै छ़ाहल़ और सह उझ़ुअ खल़अ ता सह लागअ हांढदअ-फिरदअ और सह लागअ छ़ाहल़ा दैंदअ और ठुहर्दअ और परमेशरे स्तोती करदअ और तिन्नां संघै नाठअ भितरा लै मांदरे खोल़ै। 
ACT,3,9,तेखअ होरी लोगै सह हांढदअ फिरदअ भाल़ी करै और परमेशरे स्तोती भाल़ी 
ACT,3,10,"सह बछ़ैणअ कि अह आसा सह ई ज़ुंण मांदरे सुंदर प्रऊल़ी आजू बेठी करै भिख मांगा त। ज़ुंण तेऊ लाट्टै लै हुअ, तेऊ च़मत्कारा भाल़ी हुऐ सोभ रहैन। "
ACT,3,11,"मांदरै ज़ांऊं सह लाट्टअ पतरस और युहन्ना का आसा त ढाखुअ द, तेऊ भाल़ी हुऐ सोभ लोग हुऐ रहैन और तिंयां आऐ मांदरे खोल़ै तेसा ज़ैगा लै ठुर्ही ज़ेता लै सुलैमाने च़ाऊल़ी बोला तै। "
ACT,3,12,"इहअ भाल़ी करै बोलअ पतरसै तिन्नां लोगा लै, “हे इस्राएली लोगो, तम्हैं किल्है हुऐ एऊ मणछा भाल़ी रहैन? और हाम्हां बाखा लै किल्है आसा लागै दै इहअ करै भाल़ै कि ज़िहअ हाम्हैं ई किअ अह आपणीं शगती और करै हांढदअ फिरदअ? "
ACT,3,13,"आबराम, इसहाक, याकूब और म्हारै पित्तरे परमेशरै की आपणैं टैहलू ईशूए महिमां। ज़ुंण तम्हैं ढाकअ और ज़ांऊं राजपाल पिलातुसै तेऊ छ़ाडणेंओ बच़ार किअ, ता तेभै बोलअ तम्हैं सोभी-सोभी कि नांईं एऊ लोल़ी सज़ा भेटी। "
ACT,3,14,"“तम्हैं निं सह पबित्र और धर्मीं मणछ मनअ, तम्हैं की राजपाला का एही मांग कि एकी हत्या करनै आल़ै पापी करा कैद खानै का ईशूए बदल़ै थारी तैणीं आज़ाद। "
ACT,3,15,"तम्हैं पाअ ज़िन्दगी दैणैं आल़अ मारी, पर सह किअ परमेशरै मरी करै भी ज़िऊंदअ और अह गल्ल भाल़ी हाम्हैं आपणीं आछी। "
ACT,3,16,"“एऊ मणछा ज़हा तम्हैं धैल़ भाल़ा और बछ़ैणा बी और ज़हा तम्हैं एभै भाल़ै आसा लागै दै, एऊए देही दी आई मसीहा ईशूए नांओंऐं तागत। लाट्टअ मणछ लागअ मसीहा ईशू दी विश्वास करी करै हांढदअ-फिरदअ। "
ACT,3,17,"“भाईओ, मुखा आसा थोघ कि थारै मुखियै पाअ नज़ाणै दी ईशू मारी किल्हैकि तिन्नां का निं थोघै त कि सह आसा मसीहा। "
ACT,3,18,"पर ज़ुंण गल्ला परमेशरै आपणैं सोभी गूरा बाती पैहलै ई हेरी ती खोज़ी कि मसीहा भुगतणअ दुख और सह पाणअ मारी, ईंयां गल्ला हुई पूरी। "
ACT,3,19,“तैही बोला हुंह आपणैं मना बदल़ा और परमेशरा बाखा फिरा कि थारै पाप माफ होए। 
ACT,3,20,ज़ै तम्हैं इहअ करे ता एक बगत एछणअ इहअ बी कि तम्हां का जाणअ थोघ लागी कि परमेशर आसा तम्हां संघै। परमेशरा छ़ाडणअ एकी धैल़ै मसीहा ईशू पृथूई लै बापस ज़ुंण तेऊ तम्हां लै पैहलै ई आसा छ़ांटअ द। 
ACT,3,21,“अह आसा ज़रूरी कि ईशू स्वर्गै तेभै तैणीं रहे ज़ेभै तैणीं कि सह सोभी गल्ला ठीक निं मुक्के करी; ज़ेते बारै परमेशरै आझ़ा का पैहलै संसारे उत्पति ओर्ही आपणैं पबित्र गूरा बाती कई बारी आसा खोज़ी दी। 
ACT,3,22,"“ज़िहअ परमेशरे गूर मुसा बोलअ, ‘प्रभू परमेशरा काढणअ थारै भाई-बंधा मांझ़ा का तम्हां लै मुंह ज़िहअ एक गूर, सह ज़िहअ बी तम्हां लै बोले, तम्हैं शूणैं तिहअ।’ ( ) "
ACT,3,23,“पर तिंयां सोभ ज़ुंण तेऊ परमेशरे गूरे नांईं शुणें तिंयां करनै तिन्नां लोगा मांझ़ा का बरैबाद। ( ) 
ACT,3,24,“परमेशरो गूर शमूएल और तेऊ बाद निखल़ै दै सोभी परमेशरे गूरै आसा पैहलै ई हेरी दी ईंयां गल्ला खोज़ी कि एऊ ज़मानैं किज़ै हणअ। 
ACT,3,25,"तम्हैं आसा परमेशरे गूरे खांनदानी का और परमेशरे करारे साझ़ू ज़ुंण परमेशरै थारै पित्तरा संघा की। ज़धू परमेशरै आबरामा का बोलअ, ‘तेरी लुआदा करै भेटणीं आजू पृथूईए सोभी खांनदानी लै बर्गत।’ ( ) "
ACT,3,26,“परमेशरै छ़ाडअ आपणअ टैहलू ईशू मरनै का बाद ज़िऊंदै हई करै सोभी का पैहलै तम्हां सेटा लै। ताकि तम्हां हरेक बूराई का दूर हई करै प्रभू का बर्गत भेटे।” 
ACT,4,1,ज़ांऊं तिंयां परोहित लोगा का इहअ बोलदै ई तै लागै दै ता मांदरे पहरीए सरदार और सदुकी लोग आऐ तिन्नां च़िकदै ठुर्ही। 
ACT,4,2,किल्हैकि तिन्नां आई तिन्नां लै रोशै कि तिंयां तै लागै दै लोगा सखाऊंदै और प्रभू ईशूओ उदाहरण दैई-दैई करै मरी करै ज़िऊंदै हणें बारै खोज़दै। 
ACT,4,3,तिन्नैं ढाकै तिंयां संघा डाहै दुजै धैल़ै तैणीं कैद खानै दी पाई किल्हैकि तेभै गई ती सान्ह पल़ी। 
ACT,4,4,पर परमेशरे बैण शुणनै आल़ै कई लोगै किअ ईशू दी विश्वास और विश्वास करनै आल़ै रहै बझ़दै लागी और तिंयां हुऐ कोई पांज़ हज़ारा। 
ACT,4,5,"दुजै धैल़ै हुअ इहअ कि तिन्नें हाकम, मुखियै, शास्त्री, "
ACT,4,6,"परोहित, हन्ना, काईफा, युहन्ना, सिकंदर और ज़ेतरै बी माहा परोहिते घरानै का तै तिंयां हुऐ सोभ येरुशलेम नगरीए कठा। "
ACT,4,7,"तेखअ किऐ तिंयां दुहै सोभी सम्हनै खल़ै और तेखअ लागै तिन्नां का पुछ़दै, “अह काम तम्हैं कसरी शगती करै और कसरै नांओंए किअ?” "
ACT,4,8,"पबित्र आत्मां दैनी पतरसा लै बोल़णें शगती और तेऊ तिन्नां लोगे मुखियै लै बोलअ, "
ACT,4,9,"“हे लोगो, सरदारो और मुखियै लोगो, एऊ दुबल़ै, लाट्टै मणछा संघै ज़ुंण भलाई हुई, ज़ै आझ़ हाम्हां का एते बारै आसा पुछ़-ज़ाच़ लाई दी करी कि अह ऐहा बमारी का किल्है और किहअ करै बच़अ? "
ACT,4,10,तै लआ तम्हैं सोभ और सारै इस्राएली प्रभू ईशू मसीहा नासरीए नांओंए शूणीं। “ज़ुंण तम्हैं क्रूसा दी छ़ड़ाऊई करै मारअ सह किअ परमेशरै मरी करै भी ज़िऊंदअ और तेऊए शगती करै और तेऊए नांओंए हुअ अह मणछ राम्बल़अ ज़ुंण तम्हां सम्हनै राज़ी राम्बल़अ आसा खल़्हुअ द। 
ACT,4,11,"नासरत गराऊंओ ईशू आसा सह ई ज़ान ज़सरै बारै शास्त्रा दी पैहलै ई आसा लिखअ द, ( ) ‘ज़ुंण पात्थर राज़ मिस्त्री किछ़ू कामों निं समझ़अ सह बणांईं कूणींए ज़ान।’ "
ACT,4,12,“ईशू का सुआई निं होर कोहै उद्धार करी सकदअ; किल्हैकि सरगा हेठै निं एऊ संसारै मणछा लै परमेशरै होर कोहै नांअ आथी दैनअ द ज़हा करै हाम्हां उद्धार भेटी सके।” 
ACT,4,13,"ज़ांऊं तिन्नैं पतरस और युहन्ने हिम्मत भाल़ी, और इहअ थोघ लागअ कि ईंयां आसा नपहल़ और आम मणछ, ता तिंयां हुऐ रहैन; और तेखअ तिन्नैं बछ़ैणैं कि ईंयां आसा ईशू संघै रहै दै। "
ACT,4,14,"सह मणछ ज़ुंण ठीक हुअ त, तेऊ मणछा पतरस और युहन्ना संघै खल़्हुऐ दै भाल़ी करै निं तिंयां तिन्नें बरोधा दी किछ़ै करी सकै। "
ACT,4,15,"पर तिन्नां तेसा सभा का बागै डेऊणेओ हुकम दैई करै लागै तिंयां आप्पू मांझ़ै बच़ार करदै, "
ACT,4,16,“इना मणछा संघै कै करनअ? किल्हैकि येरुशलेम नगरीए रहणैं आल़ै का गअ बडै भारी लोगा का थोघ लागी कि इना करै हेरअ एक च़मत्कारो नछ़ैण रहैऊई और हाम्हैं बी निं एसा गल्ला लै हुधूई सकदै। 
ACT,4,17,"पर इहअ करा कि अह गल्ल निं लोल़ी होरी लोगा मांझ़ै खास्सी छिंघुई। ईंयां डरैऊणैं हाम्हां, ताकि एऊ ईशू नांओंआं कसा होरी मणछा का नां खोज़े।” "
ACT,4,18,तेखअ शादै यहूदी मुखियै पतरस और युहन्ना आप्पू सेटा भितरा लै और तिन्नां दुही लै दैनी चतैनगी कि आझ़ा पोर्ही निं हाम्हां का तम्हैं ईशूए बारै कसा का सखाऊंदै या बोलदै लोल़ी शुझुऐ। 
ACT,4,19,"पर पतरस और युहन्ना दैनअ ज़बाब, “तम्हैं ई करा एसा गल्लो फैंसलअ कि परमेशरा नेल़ रहणअ आसा भलअ कि परमेशरा का बढी करै हाम्हैं थारी गल्ला मनूं। "
ACT,4,20,"किल्हैकि इहअ ता हाम्हां का हई निं सकदअ कि ज़ुंण हाम्हैं भाल़अ और शूणअ, तेऊ हाम्हैं होरी का नांईं खोज़े।” "
ACT,4,21,"तेखअ छ़ाडै तिन्नैं तिंयां धमकी दैई करै, किल्हैकि लोगे बज़्हा निं तिन्नां सज़ा दैणा लै कोई दाअ-पेच़ भेटअ; और इहअ बी हुअ कि ज़ुंण तिंयां गल्ला हुई बिती ती तेता करै करा तै सोभ लोग परमेशरे बड़ाई। "
ACT,4,22,ज़हा मणछा लै अह च़मत्कार हुअ सह त च़ाल़्ही साला का बी खास्सअ प्रोढअ और तेऊए ज़ांघा ती हुऐ ज़ल्मां ओर्ही मूंईं दी। 
ACT,4,23,तिधा का छ़ुटी करै पुजै तिंयां आपणैं साथी सेटा बापस और ज़ुंण बी प्रधान परोहित और मुखियै तिन्नां का बोलअ सह खोज़अ तिन्नैं तिन्नां का। 
ACT,4,24,"इहअ शूणीं करै तिन्नैं सोभी एक मन हई करै परमेशरा लै ज़ोरै-ज़ोरै बोलअ, “हे मालक, तूह आसा सह ई ज़ुंणी सरग, पृथूई, समुंदर और ज़ुंण बी तेथ दी आसा, तिंयां सोभै गल्ला बणांईं। ( ) "
ACT,4,25,"तंऐं बोलअ पबित्र आत्मां करै आपणैं टैहलू म्हारै पित्तर राज़ै दाबेदे खाखा का, ( ) ‘होरी ज़ातीए लोग रोशै लाल पिंऊंल़ै किल्है आसा हुऐ दै? देशे लोगै किल्है सोठी नथोघी गल्ला? "
ACT,4,26,पृथूईए राज़ै और हाकम हुऐ तेऊ प्रभू परमेशरे बरोध करना लै कठा ज़सरअ मसीहा हणां लै अभिषेक आसा हुअ द।’ 
ACT,4,27,"“किल्हैकि सच्च़ी तेरै पबित्र टैहलू ईशूए खलाफ ज़सरअ तंऐं अभिषेक किअ, हेरोदेस और पुंतिउस पिलातुस बी हुऐ होरी ज़ाती और इस्राएली संघै एसा नगरी कठा कि ( ) "
ACT,4,28,ज़ुंण किछ़ पैहलै ई का तेरी शगती और बुधि करै सोठअ त तिहअ ई करे। 
ACT,4,29,"“ऐबै हे प्रभू, तिन्नें धमकी शुण कि तिंयां आसा लागै दै बोलदै कि तिन्नां हाम्हैं किहअ करै मारनै, और हाम्हां तेरै टैहलू लै दै इहअ बरदान कि हाम्हां तेरै बारै सोभी का खोज़णें हिम्मत होए। "
ACT,4,30,हे परमेशर आपणअ हाथ कर शगती संघै आजू ताकि हाम्हैं तेरै पबित्र टैहलू ईशूए नांओंऐं लोगे हर बमारी का ठीक हणें नछ़ैण और च़मत्कार करी सके।” 
ACT,4,31,ज़ांऊं तिंयां प्राथणां करी मुक्कै ता सह ज़ैगा ज़िधी तिंयां कठा तै हुऐ दै तिधी हुई ज़ेही ज़ाज़री और तिंयां सोभ भर्हुऐ पबित्र आत्मां करै और परमेशरे बैणा रहै हैअ संघै खोज़दै लागी। 
ACT,4,32,विश्वास करनै आल़ी मंडल़ी ती दिला और मना का एक हुई दी। इधी तैणीं कि कोहै निं आपणीं ज़ैदाता लै बी आपणीं बोलदअ त। पर तिन्नें ती सोभै गल्ला एकी दुजै लै कठा। 
ACT,4,33,शधाणूं रहै प्रभू ईशूए ज़िऊंदै हणें बारै खास्सै बला संघै खुशीओ समाद खोज़दै लागी और तिन्नां लै दैआ त परमेशर महान जश। 
ACT,4,34,"तिन्नां मांझ़ै नांईं तै कोहै विश्वासी गरीब आथी, किल्हैकि ज़हा का बी ज़ैदात हआ ती, तेता पाआ तै तिंयां बेच़ी। ज़ैदात बेच़ी करै करा तै तिंयां सारै ढबै-धेल्लै शधाणूं सेटा कठा। "
ACT,4,35,शधाणूं करा तै तिन्नां ढबै-धेल्लै करै हर विश्वासी लै तेऊए गरज़े साबै बांडी। इहअ करै हआ ती हर विश्वासीए गरज़ा पूरी। 
ACT,4,36,युसुफ नांओं त एक कुप्रास टापू का एक लेबी गोत्रा का। शधाणूं डाहअ तेऊओ नांअ बरनबास मतलब इहअ मणछ ज़ुंण हर बगत होरी लै हैअ विश्वास दैआ। 
ACT,4,37,तेऊ का आसा ती धख ज़िम्मीं ज़ैगा और तेऊ सह बेच़ी और तेते किम्मत ज़ुंण भेटी सह आणी तेऊ शधाणूं सेटा लै। 
ACT,5,1,हनन्याह नांओं बी त एक मणछ और तेऊए बेटल़ी सफीरा बी बेच़ी आपणीं ज़िम्मीं का धख ज़ेही। 
ACT,5,2,"तेता बेच़ी करै ज़ुंण किम्मत भेटी, तेता का डाही धख आप्पू का च़ोरी और एसा गल्लो थोघ त तेऊए लाल़ी का बी और तिंयां बाकी ढबै पजैल़ै तिन्नैं शधाणूं सेटा। "
ACT,5,3,"पर पतरसै तेऊ लै बोलअ, “हनन्याह, शैतानै तेरै मनैं अह गल्ल किल्है पाई कि तूह पबित्र आत्मां का झ़ुठअ बोले, कि ज़िम्मीं बेच़ी करै भेटै दै ढबै मांझ़ै तूह धख च़ोरी डाहे? "
ACT,5,4,"ज़ेभै तैणीं सह ताह सेटा ती, सह कै तेरी निं ती? ज़ांऊं सह बिकी गई ती; तेभै बी कै सह तेरै बशै निं ती? तंऐं आपणैं मनैं इहअ बच़ार किल्है किअ? तंऐं निं मणछा का झ़ुठअ बोलअ पर तंऐं बोलअ परमेशरा का झ़ुठअ।” "
ACT,5,5,इना गल्ला शुणदी पल़अ हनन्याह धरनीं और तेऊ शोटै प्राण। ज़ुंणी बी ईंयां गल्ला शूणीं तिंयां डरै। 
ACT,5,6,तेखअ बणांईं कई लोगै तेऊए खाट और बागै निंईं करै लागै तेऊए क्रिया कर्म करना लै निंदै। 
ACT,5,7,कोई एकी पहरा बाद आई तेऊए लाल़ी ज़ुंण किछ़ हुअ त इना गल्ला का नज़ाण तिधी भितरा लै। 
ACT,5,8,"तेखअ पुछ़अ पतरसै तेसा का, “मुखा खोज़ कि सह ज़िम्मीं तम्हैं तेतरी ई किम्मता दी बेच़ी ती?” तेसा बोलअ, “हाँ, सह बेच़ी तेतरी ई किम्मता दी।” "
ACT,5,9,"पतरसै बोलअ तेसा लै, “अह कै गल्ल आसा कि तम्हैं दुही आसा किअ द प्रभूए आत्मां परखणां लै एक्कअ? भाल़ तेरै मर्धे क्रिया-कर्म करनै आल़ै आसा दुआरै खल़्हुऐ दै और तुबी निंणीं इना बागा लै।” "
ACT,5,10,"सह पल़ी तेभी धरनीं और तेसा बी शोटै प्राण, और तिन्नैं ज़ुआन मणछै भाल़अ भितरी एछी करै कि सह गई मरी और तिन्नैं निंईं सह बी बागै और तेसो बी किअ तेसे लाल़ै संघै क्रिया-कर्म। "
ACT,5,11,येरुशलेम विश्वासीए मंडल़ी दी और ज़ुंणी बी ईंयां गल्ला शूणीं तिंयां सोभ डरै। 
ACT,5,12,शधाणूं करै हआ तै लोगा मांझ़ै कई नछ़ैण और च़मत्कार प्रगट और मांदरै हआ तै तिंयां सोभै मसीहा दी विश्वास करनै आल़ै सुलैमाने च़ाऊल़ी कठा। 
ACT,5,13,"पर होरी मांझ़ै निं कसा एही हिम्मत हंदी ती कि तिन्नां मांझ़ै डेओए, तैबी करा तै लोग तिन्नें बडी भारी बड़ाई। "
ACT,5,14,विश्वास करनै आल़ै बडै भारी बेटल़ी और मर्ध रहै प्रभूए विश्वासीए मंडल़ी दी होर बी खास्सै एछदै लागी। 
ACT,5,15,इधी तैणीं कि लोग आणा तै बमारा मणछा खाट और चकाठी दी च़की करै संघा डाहा तै बाता सताऊई कि ज़ेभै पतरस एछे और तेऊए छ़ैल्ली तिन्नां प्रैंदै पल़े और तिंयां ठीक होए। 
ACT,5,16,येरुशलेम नगरी ओरी-पोरीए नगरी का बी हआ तै लोग बडै भारी बमारा और भूत शाचै दै मणछ आणी करै कठा और तिन्नां सोभी दैआ तै शधाणूं राम्बल़ै करी। 
ACT,5,17,तेखअ माहा परोहित और तिन्नें सोभ साथी ज़ुंण सदुकी लोगे पंथे तै; तिंयां ज़िधूऐ तिन्नां लै। 
ACT,5,18,तिन्नैं ढाकै शधाणूं और तिंयां किऐ कैद खानै दी बंद। 
ACT,5,19,"पर राची आअ परमेशरो एक स्वर्ग दूत और कैद खानेओ दूआर खोल्हअ और तिंयां काढै बागा लै और बोलअ, "
ACT,5,20,"“डेओआ, और मांदरे खल़्हुई करै खोज़ा एसा नऊंईं ज़िन्दगीए सोभी गल्ला लोगा का।” "
ACT,5,21,तिंयां नाठै इना गल्ला शूणीं करै राच भैंदी मांदरा लै संघा लागै लोगा लै शिक्षा दैंदै। पर माहा परोहित और तेऊए साथी किऐ माहा सभा दी एछी करै इस्राएली लोगे मुखियै कठा और कैद खानै लै दैनअ समाद कि तिन्नां आणा माहा सभा लै। 
ACT,5,22,"पर तिन्नां सपाही निं तिंयां कैद खानै दी भेटै और बापस फिरी दैनअ समाद, "
ACT,5,23,“हाम्हैं भाल़अ कि कैद खानअ आसा शाणैं लाई बडै पहरै दी बंद किअ द। पहरी आसा दुआरै खल़्हुऐ दै पर ज़ांऊं हाम्हैं खोल्हअ ता भितरी निं कोहै भेटअ!” 
ACT,5,24,ज़ांऊं मांदरे सरदारै और प्रधान परोहितै शूणीं ईंयां गल्ला ता तिन्नां पल़अ बडअ फिकर कि इना गल्लो आजू किज़ै हणअ? 
ACT,5,25,"तेतरी कुंणी एछी करै बोलअ, हेरा, ज़ुंण तम्हैं कैद खानै दी तै बंद डाहै दै करी, तिंयां आसा मांदरै खल़्हुई करै लागै दै लोगा लै शिक्षा दैंदै। "
ACT,5,26,तेखअ आणै तिन्नैं मांदरे सरदार और सपाही शधाणूं माहा सभा लै। पर ज़ोरा-ज़ोरी खिंच़ी करै निं तिन्नैं तिंयां आणी किल्हैकि तिंयां डरा तै लोगा का कि लोग निं तिन्नां लै पात्थरो ढो दैआ। 
ACT,5,27,"तेखअ किऐ तिंयां शधाणूं माहा सभा दी खल़ै और माहा परोहितै पुछ़अ तिन्नां का, "
ACT,5,28,“हाम्हैं कै तम्हैं पैहलै निं समझ़ाऊऐ तै कि तम्हैं निं ईशूए नांओंए शिक्षा दैई? तैबी छिंगी तम्हैं ईंयां गल्ला सारी येरुशलेम नगरी। तम्हैं किल्है च़ाहा तेऊ मणछे हत्या करनैओ दोश हाम्हां लै लाणअ?” 
ACT,5,29,"तेखअ दैनअ पतरसै और होरी शधाणूं ज़बाब, “थारी गल्ला का खास्सअ आसा परमेशरो हुकम मनणअ म्हारी ज़िम्मैंबारी और कर्म। "
ACT,5,30,म्हारै पित्तरे परमेशरै किअ मसीहा ईशू मरी करै भी ज़िऊंदअ ज़ुंण तम्हैं क्रूसा दी छ़ड़ाऊई करै मारअ त। ( ) 
ACT,5,31,“परमेशरै दैनी ईशू लै सोभी का बडी पदबी। तेऊ बणांअ सह हाम्हां सोभिओ उद्धार करनै आल़अ ज़ुंण हाम्हां प्रैंदै राज़ करे। सह बोला हाम्हां इस्राएली लै कि पाप करनअ छ़ाडा ताकि सह म्हारै पाप माफ करी सके। ( ) 
ACT,5,32,"“हाम्हैं आसा इना सोभी गल्ला आपणीं आछी भाल़णैं आल़ै, पबित्र आत्मां बी, ज़ुंण परमेशरै आपणैं तिन्नां हुकम मनणै आल़ै लै आसा दैनी दी।” "
ACT,5,33,ज़ांऊं सभा दी बेठै दै लोगै ईंयां गल्ला शूणीं ता तिंयां हुऐ शधाणूं लै रोशै लाल-पिंऊंल़ै और तिंयां च़ाहा तै तिन्नां मारी पाणै। 
ACT,5,34,"पर गमलिएल नांओं एक फरीसी मणछ ज़ुंण शास्त्रो ज़ाणकार त, तेऊए ती सोभी लोगा मांझ़ै बडी भारी इज़त, तेऊ दैनअ दालता दी खल़्हुई करै तिन्नां शधाणूं थोल़ी घल़ी बागै करनैओ हुकम। "
ACT,5,35,"तेखअ बोलअ तेऊ माहा सभा दी बेठै दै लोगा लै, “हे इस्राएली लोगो, ज़ुंण बी तम्हैं इना मणछा संघै करनअ च़ाहा, तेता करै हेरे सोठी समझ़ी करै।” "
ACT,5,36,"किल्हैकि इना धैल़ै का पैहलै निखल़अ त थिऊदास नांओं मणछ इहअ बोली करै कि हुंबी आसा किज़ै। कोई च़ार शौ मणछ हुऐ तेऊ संघै और सह पाअ मारी और ज़ेतरै लोग तेऊ मना तै, तिंयां छिंघुऐ ओरी-पोरी और तिंयां बी मुक्कै। "
ACT,5,37,"“तेखअ आअ नांअ दर्ज़ करने धैल़ै गलील लाक्कैओ रहणैं आल़अ यहूदा बी और धख लोग बी फरेऊऐ तेऊ आप्पू बाखा, पर सह बी हुअ बरैबाद और ज़ेतरै लोग तेऊ पिछ़ू तै; तिंयां बी छिंघुऐ आपणीं-आपणीं बाता। "
ACT,5,38,"“ऐबै बोला हुंह तम्हां लै इहअ कि इना मणछ का रहा दूर और इना का निं किछ़ै मतलब डाहा; किल्हैकि, ज़ै अह धर्म या काम मणछा बाखा का होए; तै हणअ अह एकी धैल़ै खतम, "
ACT,5,39,"पर ज़ै अह परमेशरा का आसा, तै निं तम्हैं इना कधि मटाऊई सकदै, किधी इहअ निं हआ कि तम्हैं बणां परमेशरा संघै जुधा करनै आल़ै!” "
ACT,5,40,तेखअ तिन्नैं सोभी तेऊए गल्ला मनी; शधाणूं शादै और तिंयां च़िकै और इहअ बोली करै छ़ाडै कि ईशूए नांओंआं दी निं कोही का भी गल्ला करी। 
ACT,5,41,तिंयां शधाणूं नाठै एसा गल्ला का खुश हई करै माहा सभा का कि हाम्हैं प्रभूए नांओंए बारै और बेइज़ती ज़िरनै जोगी ता हुऐ। 
ACT,5,42,"इहअ करै रहै तिंयां धैल़ मांदरै और घरै-घरै लागी एही शिक्षा दैंदै, “प्रभू ईशू आसा मसीहा” और तेऊए खुशीए समादा खोज़णैं का निं पिछ़ू हटै आथी। "
ACT,6,1,तिन्नां धैल़ै ज़ांऊं खास्सै लोग विश्वासी बणैं ता यूनानी बोली बोल़णैं आल़ै विश्वासी लागै इब्रानी बोली बोल़णैं आल़ै लै बोलदै कि हर धैल़ै निं ढबै-धेल्लै और खाणैं-पिणैं दी म्हारी बिधबा बेटल़ीओ ईंयां च़ेल्लै मांझ़ै कोहै धैन-खैल करदअ। 
ACT,6,2,"तेखअ हुऐ तिंयां बारा च़ेल्लै आप्पू मांझ़ै कठा और तेखअ बोलअ तिन्नैं येरुशलेम मंडल़ीए होरी च़ेल्लै लै, “अह गल्ल निं ठीक हणीं कि हाम्हैं परमेशरे बैणा छ़ाडी खैऊंदै-पणैंऊंदै रहे लागी। "
ACT,6,3,"तैहीता भाईओ, आप्पू मांझ़ा का छ़ांटा सात छ़ल़ैघ मणछ ज़ुंण पबित्र आत्मां और बुधि दी भरपूर होए, ताकि तिंयां एऊ काम-काज़ करे। "
ACT,6,4,पर हाम्हां रहणअ प्राथणां और बैणे शिक्षा दैणें सेऊआ लागी।” 
ACT,6,5,"अह गल्ल लागी सारी मंडल़ी बधिया और तिन्नैं स्तिफनुस नांओं एक मर्ध ज़ुंण विश्वास और पबित्र आत्मां दी भरपूर त, और फिलिप्पुस, प्रखरुस, नीकानोर, तिमोन, परमनास और अन्ताकिया रहणैं आल़अ निकूलाऊस ज़ुंण यहूदी पक्षा का आअ त, तिंयां छ़ांटै। "
ACT,6,6,तिन्नैं आणै तिंयां सात ज़ण्हैं शधाणूं सेटा लै और प्राथणां करी करै तिन्नां प्रैंदै हाथ डाही करै दैनअ तिन्नां लै सेऊआ करनैओ हक। 
ACT,6,7,परमेशरो बैण लागअ सारै दी पुजदअ और येरुशलेम हुऐ नगरी बडै भारी खास्सै च़ेल्लै और कई यहूदी परोहित बी मनअ अह समाद और तिन्नैं बी किअ मसीहा ईशू दी विश्वास। 
ACT,6,8,स्तिफनुस रहैऊआ त जश और शगती दी भर्हुई करै लोगा मांझ़ै बडै-बडै च़मत्कार और नछ़ैण। 
ACT,6,9,"तेखअ लागै आज़ादी नांओंए आराधना कोठीए कई लोग स्तिफनुसे बरोध करी हठल़दै ज़ुंण कुरेन नगरी, सिकंदरीया नगरी, किलकिआ और एशिया लाक्कै का तै। "
ACT,6,10,पर तिंयां निं स्तिफनुसे बुधि और पबित्र आत्मां करै भेटै दै ज्ञैना सम्हनै टेकी सकै। 
ACT,6,11,"एता लै शकाऊऐ तिन्नैं होर लोग और तिंयां लागै इहअ बोलदै, “हाम्हैं शूणीं मुसा गूरे बधाने और परमेशरे खलाफ निंदा करने गल्ला।” "
ACT,6,12,तिन्नैं शकाऊऐ स्तिफनुसे खलाफ होर यहूदी मुखियै और शास्त्री और तिन्नैं किअ सह कैद संघा निंयं सह माहा सभा लै। 
ACT,6,13,"तेऊ लै आणै तिन्नैं झ़ुठी गवाही दैणैं आल़ै लोल़ी, तिन्नैं दैनी एही झ़ुठी गवाही, “अह मणछ निस्सअ एसा पबित्र ज़ैगा और बधाने खलाफ बोल़णअ छ़ाडी। ( ) "
ACT,6,14,किल्हैकि हाम्हैं शूणअ अह इहअ बोलदअ कि नासरत नगरीए ईशू पाणअ अह पबित्र मांदर ढोल़ी और तिंयां रबाज़ पाणै तेऊ बदल़ी ज़ुंण मुसा गूरै आसा हाम्हां लै खोज़ै दै।” 
ACT,6,15,"ज़ुंण माहा सभा दी तै बेठै दै तिंयां सोभ लागै स्तिफनुसा बाखा भाल़ै, तेऊओ मुंह त स्वर्ग दूता ज़िहअ च़मकदअ लागअ द। "
ACT,7,1,"तेखअ पुछ़अ माहा परोहितै स्तिफनुसा का, “ज़ुंण गल्ला मंऐं एभै शूणीं ईंयां गल्ला कै सच्च़ी आसा?” "
ACT,7,2,"स्तिफनुसै दैनअ ज़बाब, “भाईओ और अदर करनै जोगी सैणैं मणछो, मेरी गल्ला शूणां। म्हारअ पित्तर आबराम ज़धू हारान गराऊंऐं बस्सणै का पैहलै सह तेऊ मेसोपोटामिया लाक्कै त, तधू दैनअ महिमां दी भरपूर परमेशरै तेऊ लै दर्शण। "
ACT,7,3,"तेऊ लै बोलअ परमेशरै इहअ, ‘तूह डेऊ आपणैं देश और आपणैं टबरा छ़ाडी करै तेऊ देशा लै ज़ुंण मुंह ताखा रहैऊंणअ।’ ( ) "
ACT,7,4,“तेखअ आअ सह कसदिए नांओंए देशा का निखल़ी करै हारान गराऊंआं लै। तेऊए बाप्पू मरनै का बाद बसाऊअ सह परमेशरे तिधा का आणी करै एऊ देशा दी ज़हा दी आझ़काला तम्हैं आसा बस्सै दै। ( ) 
ACT,7,5,"“पर परमेशरै निं तेऊ लै इधी किछ़ ज़ैदात दैनी, इधी तैणीं कि खूरा टकैल़णा जोगी ज़ैगा बी निं तेऊ लै दैनी, पर परमेशरै की करार, ‘मुंह करनअ अह देश ताह बाद तेरै आजू तेरी एछणैं आल़ी पोस्तीए हाथै।’ पर तेऊए निं तेभै तैणीं कोई बी आद लुआद ती। ( ) "
ACT,7,6,"“परमेशरै बोलअ इहअ कि तेरी आद-लुआद हणीं पराऐ देशै परदेसी, और तिन्नां डाहणैं तिंयां गुलाम बणांईं, और च़ऊ शौआ साला तैणीं दैणअ तिन्नां लै दुख। "
ACT,7,7,"“तेखअ बोलअ परमेशरै इहअ, ‘ज़हा ज़ातीए तिंयां गुलाम हणैं, तिन्नां लै दैणीं मुंह सज़ा। तेखअ करनी तिन्नां तिधा का छ़ुटी करै एऊ देशै मेरी भगती।’ ( ) "
ACT,7,8,“प्रभू की तेऊ संघै खतैर करने करार। ज़ांऊं आबरामो शोहरू इसहाक पैईदा हुअ ता तेऊ किअ आठुऐ धैल़ै तेऊओ खतैर। इसहाका का हुअ याकूब और याकूबा का हुऐ बारा ज़ण्हैं पैईदा ज़हा लै हाम्हैं यहूदी पित्तर बोला। ( ) 
ACT,7,9,“याकूबे होरी शोहरू ज़ुंण म्हारै पित्तर आसा तै तिन्नैं डाही आपणैं भाई युसुफा संघै ज़ीद और सह पाअ मिसर देशा लै डेऊणैं आल़ै का बेच़ी। पर परमेशरै की हर ज़ैगा युसुफे मज़त। ( ) 
ACT,7,10,“युसुफ बच़ाऊअ तेऊए सोभी दुखा का और मिसर देशे राज़ै फिरोना सेटा दैनी जश और बुधि और सह बणांअ तेऊ सारै मिसर देशै और सोभी गल्लो राजपाल। ( ) 
ACT,7,11,“तेखअ पल़अ मिसर देशै और कनान देशै नकाल़। ज़ेता करै भारी खरी पल़ी और म्हारै पित्तरा निं रोटी निस्सी ती भेटी। ( ) 
ACT,7,12,"पर याकूबै इहअ शूणीं करै कि मिसर देशै आसा नाज़, और म्हारै पित्तर छ़ाडै पैहली बारी नाज़ा आणदै मिसर देशा लै। ( ) "
ACT,7,13,"“ज़ांऊं तिंयां दुजी बारी नाज़ा आणदै नाठै, तेखअ आअ युसुफ आपणैं भाई सम्हनै और तेखअ मिलै युसुफे टबर बी फिरोना राज़ै का। ( ) "
ACT,7,14,“तेखअ शादै युसुफै आपणअ बाप्पू याकूब और सारै टबर मिसर देशा लै। तिंयां सोभै तै पझतर ज़ण्हैं। ( ) 
ACT,7,15,“याकूब नाठअ आपणैं टबरा संघा निंईं मिसर देशा लै। खास्सी साला बाद सह बी मूंअ तिधी और तेऊए लान्हैं ज़ुंण म्हारै पित्तर आसा तिंयां बी मूंऐं तिधी। ( ) 
ACT,7,16,"“तिन्नें हस्तू पजैल़ै शकेम नगरी और तिधी किऐ तिन्नें क्रिया-कर्म, ज़ुंण ज़िम्मीं आबरामै च़ंदी दैई करै शकेम नगरी दी हमोरे शोहरू का मोलै ती लई दी। ( ) "
ACT,7,17,"“पर ज़ांऊं तेसा करार पूरै हणैंओ बगत आअ ज़ुंण परमेशरै आबरामा संघै की ती, ता मिसर देशै हुऐ इस्राएली गिणती दी खास्सै। "
ACT,7,18,"ज़ांऊं मिसर देशै दुजअ राज़अ हुअ, तेऊ का निं युसुफे बारै थोघ आथी त। ( ) "
ACT,7,19,“तेऊ की म्हारी ज़ाती संघै च़लाकी और म्हारै पित्तरा लै दैनअ कष्ट कि तिन्नां पल़ै आपणैं शोहरू शोटणै और तिंयां निं ज़िऊंदै रहै। ( ) 
ACT,7,20,“तेऊ ज़मानैं हुअ मुसा पैईदा; सह शोहरू त परमेशरे आछी दी हेरनअ शुणनअ बधिया और सह रह चिई भिन्नैं आपणैं बाप्पूए घरै गुप्त। ( ) 
ACT,7,21,“ज़ांऊं तिंयां तेऊ शोहरू गुप्त डाही निं सकै ता सह बहाऊअ तिन्नैं नदी दी। सह च़कअ फिरोने शोहरी और तैहा धाचअ सह आपणअ शोहरू बणांईं करै। ( ) 
ACT,7,22,"“मुसा का सखाऊई मिसर देशे लोगे कई बिद्या, इहअ करै त सह गल्ला और कामां दी शगती आल़अ। "
ACT,7,23,"ज़ांऊं सह च़ाल़्ही सालो हुअ ता तेऊए मनैं आई एही कि हुंह डेऊं आपणैं इस्राएली भाई-बंधा सेटा मिलदअ, ( ) "
ACT,7,24,“तेऊ भाल़अ कि एक मिसर देशे मणछै किअ इस्राएली मणछा लै ज़ुल्म। सह बी नाठअ तेऊ बच़ाऊंदअ और मिसर देशे मणछा मारी करै लअ तेऊ इस्राएली मणछो बदल़अ। ( ) 
ACT,7,25,"तेऊ सोठअ कि मेरै इना भाई समझ़णअ कि परमेशरा करनै मेरै हाथै गुलामीं का आज़ाद, पर तिन्नैं निं समझ़अ। "
ACT,7,26,"“दुजै धैल़ै ज़ांऊं तिन्नां आप्पू मांझ़ै झ़गल़अ पल़अ ता सह आअ तिधी और तिन्नां लागअ आप्पू मांझ़ै मिल़ी-ज़ुल़ी करै रहणा लै समझ़ाऊंदअ कि हे मणछो, तम्हैं ता आप्पू मांझ़ै भाई-भाई आसा, एकी दुजै लै किल्है आसा लागै दै ज़ुल्म करदै? "
ACT,7,27,"पर ज़ुंणी आपणैं इस्राएली भाई लै बूरअ किअ, तेऊ किअ सह इहअ बोली करै दूर कि तूह कुंणी बणांअ हाम्हां प्रैंदै न्याय करनै आल़अ सैणअ? "
ACT,7,28,"तंऐं कै ज़िहअ हिझ़ एक मिसर देशो बशिंदअ मारअ, तिहअ हुंबी लाअ मारी? ( ) "
ACT,7,29,“एसा गल्ला शूणीं करै ठुर्हअ मुसा डरै तिधा का और सह लागअ मिद्यान देशै परदेसी हई करै रहंदअ और तिधी हुऐ तेऊए दूई शोहरू। ( ) 
ACT,7,30,“ज़ांऊं पूरी च़ाल़्ही साला बिती ता मुसा भाल़अ एक स्वर्ग दूत और परमेशरै की तेऊ स्वर्ग दूता बाती मुसा संघा सीनै धारा नेल़ बणैं एकी ज़ल़दै झ़ाकल़ा का गल्ला। ( ) 
ACT,7,31,"मुसा हुअ एता तेऊ ज़ल़दै झ़ाकल़ा भाल़ी रहैन, ज़ांऊं सह तेता नेल़ नाठअ ता परमेशरै की तेऊ संघै एही गल्ला, ( ) "
ACT,7,32,"“‘हुंह आसा तेरै पित्तर आबराम, इसहाक और याकूबो परमेशर।’ मुसा का छ़ुटी काम्मणीं और इधी तैणीं कि तेऊ निं तेऊ भाल़णें हिम्मत रही। "
ACT,7,33,"“तेखअ बोलअ प्रभू तेऊ लै, ‘आपणैं खूरा का खोल्ह इना पोलल़ै पोर्ही किल्हैकि ज़हा ज़ैगा तूह खल़्हुअ द आसा, सह भूमी आसा पबित्र। ( ) "
ACT,7,34,"मंऐं हेरी आपणैं लोगे बूरी दशा मिसर देशै भाल़ी और तिन्नें धका और लेरनअ हेरअ मंऐं शूणीं। तैही आसा हुंह तिन्नां बच़ाऊंदअ होथअ द, ऐबै एछ तूह, मुंह छ़ाडणअ तूह मिसर देशा लै।’ ( ) "
ACT,7,35,"“ज़हा मुसा गूरो तिन्नैं इहअ बोली करै बरोध किअ ‘तूह कुंणी बणांअ हाम्हां प्रैंदै न्याय करनै आल़अ सैणअ।’ सह ई बणांअ परमेशरे तिन्नां लै छ़ड़ैऊंणैं आल़अ न्यायी, और स्वर्ग दूता बाती ज़हा झ़ाकल़ा दी तेऊ परमेशरे दर्शण हुऐ सह छ़ाडअ परमेशरै तिन्नां गुलामीं का छ़ड़ैऊंणा लै। ( ) "
ACT,7,36,“एऊ ई मणछै किऐ मिसर और लाल समुंदर बणैं च़ाल़्ही साला तैणीं नुआहरै काम और नछ़ैण रहैऊई करै किऐ तिंयां मिसर देशे गुलामीं का आज़ाद। ( ) 
ACT,7,37,"“अह आसा सह ई परमेशरो गूर मुसा ज़ुंणी इस्राएली लोगा लै बोलअ, ‘प्रभू परमेशरा काढणअ थारै भाई-बंधा मांझ़ा का तम्हां लै मुंह ज़िहअ एक गूर।’ बधान 18:15-18 "
ACT,7,38,“अह आसा सह ई ज़ुंणी बणैं विश्वासीए मंडल़ी मांझ़ै तेऊ स्वर्ग दूता संघै सीनै धारा दी तेऊ का गल्ला की और म्हारै पित्तर संघै त और तेऊ ई भेटै ज़िऊंदै बैण कि हाम्हां सेटा लै पजैल़े। ( ) 
ACT,7,39,"“पर म्हारै पित्तरै निं तेऊए गल्ला मनणी च़ाही, पर तेता का उंबल़ै च़ाहा तै तिंयां मिसर देशा लै फिरी डेऊणअ। ( ) "
ACT,7,40,"“तिन्नैं बोलअ मुसा गूरे भाई हारूणा लै, ‘हाम्हां लै बणांआ इहअ देअ ज़ुंण हाम्हां आजू हांढी मिसर देशा लै बापस निंए। किल्हैकि अह मुसा ज़ुंणी हाम्हैं मिसर देशा का छ़ड़ैऊई आणै, ऐबै कै थोघ तेऊओ किज़ै हुअ?’ ( ) "
ACT,7,41,“तधू बणांअ तिन्नैं एक सुन्नेंओ बाछ़ू और तेऊए मुर्ति सम्हनै की बल़ी; और आपणैं तेऊ हाथे कामां लै दैनी तिन्नैं जाचा। ( ) 
ACT,7,42,"तैही फरेऊई परमेशरै तिन्नां बाखा पिठ और तिन्नां दैनअ कज़ेही करनै कि तिंयां लागै सरगे ग्रहे पूज़ा करदै। ज़िहअ परमेशरे गूरै आसा लिखअ द, ( ) ‘हे इस्राएली मणछो, तम्हैं कै बणैं नाज़ बल़ी और पशू बल़ी करी करै कै तम्हैं मेरी ई भगती रहै लागी? "
ACT,7,43,"तम्हैं इस्राएली मणछै बणांईं ती मोलक देओए बेदी और रफान देओए तारे पूज़ा, मतलब, तिंयां मुर्ति ज़ुंण तम्हैं माथै टेकणा लै ती बणांईं दी।’ “‘तैही, बसाऊणैं मुंह तम्हैं बाबेल देशा का आजू निंईं करै।’ ( ) "
ACT,7,44,“ज़धू म्हारै पित्तर बणैं तै; तिन्नैं की परमेशरे भगती तेऊ ताम्बू दी ज़िधी परमेशर एछा त। सह रहैऊआ त एसा गल्ला कि परमेशर आसा तिन्नां संघै। तिन्नैं बणांअ सह ताम्बू ठीक तिहअ ज़िहअ परमेशरै आपणैं गूर मुसा लै खोज़अ त। अह ताम्बू त ठीक तिहअ ई ताम्बूए साबै बणांअ द ज़ुंण परमेशरै मुसा का धारा प्रैंदै रहैऊअ त। ( ) 
ACT,7,45,"“सह ई ताम्बू आणअ म्हारै पित्तरै पराणैं ज़मानैं का यहोशू संघै इधा लै बी, ज़ेथ तिन्नैं तेऊ ज़मानैं होरी ज़ाती दी कबज़अ किअ त, ज़ुंण लोग परमेशरै म्हारै पित्तरे सम्हनै का दूर किऐ; और सह रह राज़ै दाबेदे ज़मानैं तैणीं। ( ) "
ACT,7,46,“तेऊ लै की परमेशरै क्रिप्पा; तैही की तेऊ अरज़ कि मुंह बणांणअ याकूबे परमेशरा लै मांदर। ( ) 
ACT,7,47,“पर सुलैमानै बणांअ परमेशरा लै मांदर। ( ) 
ACT,7,48,"“पर परम प्रधान परमेशरै निं हाथा करै बणांऐं दै मांदरा दी रहंदअ, ज़िहअ कि परमेशरे गूरै याशायाह आसा बोलअ द, "
ACT,7,49,‘प्रभू बोला इहअ कि स्वर्गै आसा मेरी राज़गादी और पृथूई आसा मेरै खूरा डाहणें ज़ैगा मुल्है तम्हां किहअ मांदर बणांणअ? और मुल्है बेशणा लै कुंण ज़ैगा हणीं?’ 
ACT,7,50,“‘ईंयां सोभै गल्ला कै मंऐं आपणैं हाथै आप्पै निं आथी बणांईं दी?’ ( ) 
ACT,7,51,"“हे हठू और काना-मनें टौणैं लोगो, तम्हैं करा सदा पबित्र आत्मों बरोध। ज़िहअ थारै पित्तर करा तै, तम्हैं बी करा तिहअ ई। ( ) "
ACT,7,52,“परमेशरे गूरा मांझ़ै कसा ज़ण्हैं लै निं थारै पित्तरै कष्ट दैनअ? तिन्नैं पाऐ पराणैं ज़मानैं ओर्ही तेऊ धर्मीं मणछ मसीहा एछणें समादा दैणैं आल़ै मारी और ऐबै हुऐ तम्हैं बी तेऊ मसीहा ढाकणैं आल़ै और मारनै आल़ै। ( ) 
ACT,7,53,"तम्हैं आसा तिंयां ज़हा लै स्वर्ग दूतै बधान सभाल़अ, पर तेऊ साबै निं तम्हैं च़लै आथी।” "
ACT,7,54,ज़ांऊं यहूदी लोगै और तिन्नैं होरी स्तिफनुसे ईंयां गल्ला शूणीं तिन्नां आई बडी भारी रोशै। तिंयां सोभै लागै रोशै तेऊ लै दांदा किल्लदै! ( ) 
ACT,7,55,पर तेऊ भाल़अ पबित्र आत्मां करै भर्हुई स्वर्गा बाखा और तेऊ का शुझुई परमेशरा का झ़ामण लागअ द और प्रभू ईशू शुझुअ तेऊ का परमेशरे दैहणीं बाखा सोभी का बडी पदबी दी। 
ACT,7,56,"तेऊ बोलअ, “भाल़ा, मुखा शुझिआ स्वर्ग घुआल़ी और मणछो शोहरू ईशू परमेशरे दैहणीं बाखा सोभी का बडी पदबी दी।” "
ACT,7,57,तेखअ किऐ तिन्नैं ज़ोरै-ज़ोरै लैल़ा पाई करै आपणैं कान बंद और रोशै पल़ै तिंयां सोभ तेऊ च़िकदै चुटी। 
ACT,7,58,तिन्नैं काढअ सह येरुशलेम नगरी का बागै और तेऊ लै लागै सोभ पात्थरै बाहंदै और तिन्नैं गवाही डाहै आपणैं च़ोल़ै शाऊल नांओंऐं एकी मर्धे खूरा सेटा खोल्ही। 
ACT,7,59,"तिंयां सोभ रहै स्तिफनुसा लै पात्थरै बाहंदै लागी और सह रहअ इहअ बोली करै प्राथणां करदअ लागी, “हे प्रभू ईशू, मेरी आत्मां कर ग्रैहण।” ( ) "
ACT,7,60,"तेखअ बोलअ तेऊ ज़ान्हूं टेकी करै ज़ोरै, “हे प्रभू, एऊ पाप करनैओ दोश निं इना लोल़ी लागअ” और इहअ बोली करै शोटै तेऊ प्राण। "
ACT,8,1,शाऊल नांओं मणछ बी त इना आपणीं आछी भाल़णैं आल़अ और सह बी आसा त स्तिफनुस मारना लै राज़ी। तेसा ई धैल़ी हुअ येरुशलेम नगरीए विश्वासीए मंडल़ी लै बडअ खास्सअ उपद्रभ और शधाणूं छ़ाडी होर कई विश्वासी छिंघुऐ यहूदा और सामरी लाक्कै लै। 
ACT,8,2,कई परमेशरे भगत मणछै डाहअ स्तिफनुस घोरी दी दाबी और तेऊ लै लागै लेरदै-पकारदै। 
ACT,8,3,शाऊल त विश्वासीए मंडल़ी बरैबाद करदअ लागअ द। सह त लागअ द घरै-घरै पेशी करै विश्वासी मर्धा और बेटल़ी घिशी-तल़िंगी करै कैद खानै दी पांदअ। 
ACT,8,4,"ज़ुंण विश्वासी ओर्ही-पोर्ही छिंघुऐ, तिंयां नाठै हर ज़ैगा खुशीए समादा खोज़दी। "
ACT,8,5,फिलिप्पुस बी लागअ सामरी लाक्कै डेऊई करै सोभी लोगा मांझ़ै मसीहे बारै लोगा का खोज़दअ। 
ACT,8,6,ज़ुंण गल्ला फिलिप्पुसै बोली और ज़ुंण सह नछ़ैण सह रहैऊआ त तेता भाल़ी करै लागै सोभ लोग तेऊए गल्ला धैन-मन लाई शूणैं। 
ACT,8,7,"किल्हैकि फिलिप्पुस दैआ त हुकम और कई का निखल़अ भूत लैल़ा-पकारा पाई बागा लै और बडै भारी दरंगे बमारी आल़ै, और लाट्टै हुऐ राम्बल़ै। "
ACT,8,8,तेसा नगरीए लोग हुऐ बडै भारी खुश। 
ACT,8,9,"तेसा नगरी त शमौन नांओं मणछ, सह करा त ज़ादू करी करै सामरी लाक्कै होरी ज़ातीए लोगा रहैन और आपणैं आप खोज़ा त लोगा का कि सह आसा आप्पू एक महान मणछ। "
ACT,8,10,"कई होछ़ै का बडै तैणीं तेऊ मनी करै बोला तै इहअ कि अह मणछ आसा परमेशरे एक शगती, ज़हा लै महान बोला। "
ACT,8,11,तेऊ तै तिंयां बडै भारी धैल़ै ओर्ही आपणैं ज़ादू करै डाहै दै रहैन करी; तैहीता तेऊ तिंयां बडै भारी मना तै। 
ACT,8,12,"पर ज़ांऊं तिन्नैं फिलिप्पुसे गल्ला दी विश्वास किअ ज़ुंण परमेशरे राज़ और मसीहा ईशूए नांओं खुशीओ समाद खोज़ा त, ता सोभ लोग, कै मर्ध, कै बेटल़ी लागै पाप करनअ छ़ाडी करै मना बदल़णें डुबकी लंदै। "
ACT,8,13,तेखअ शमौनै आप्पू बी विश्वास किअ और डुबकी लई करै लागअ फिलिप्पुसा संघै रहंदअ और सह हआ त नछ़ैण और बडै-बडै शगतीए कामां और च़मत्कारा भाल़ी करै रहैन। 
ACT,8,14,"ज़ुंण शधाणूं येरुशलेम नगरी तै आऐ दै तिन्नैं ज़ांऊं शूणअ कि सामरी लाक्कै हेरअ परमेशरो बैण मनी, तेखअ छ़ाडै तिन्नैं पतरस और युहन्ना तिन्नां सेटा लै। "
ACT,8,15,तिन्नैं की तिधी पुजी करै तिन्नां लै प्राथणां कि पबित्र आत्मां करे भर्हिए। 
ACT,8,16,"किल्हैकि पबित्र आत्मां निं अज़ी बी तिन्नां कोही दी आअ त, तिन्नैं ती अज़ी तैणीं सिधी प्रभू ईशू नांओंए डुबकी लई दी। "
ACT,8,17,तेखअ डाहै तिन्नैं तिन्नां प्रैंदै हाथ और तिन्नां दी आई पबित्र आत्मां। 
ACT,8,18,"ज़ांऊं शमौनै भाल़अ कि शधाणूंए हाथा लाणैं करै एछा पबित्र आत्मां, ता तेऊ तिन्नां सेटा ढबै आणी करै बोलअ, "
ACT,8,19,"“एसा शगती दैआ तम्हैं मुल्है बी; कि ज़हा प्रैंदै हुंह हाथ डाहूं, तेऊ लोल़ी पबित्र आत्मां भेटी।” "
ACT,8,20,"पतरसै बोलअ तेऊ लै इहअ, “तेरै ढबै लोल़ी ताह संघै बरैबाद हुऐ किल्हैकि तंऐं किअ परमेशरो दान ढबै करै मोल लणेंओ बच़ार! "
ACT,8,21,एसा सेऊआ दी निं तेरअ हेस्सअ आथी और नां किज़ै बांड; किल्हैकि तेरै मनैं निं परमेशरा सम्हनै सुंबल़ी गल्ल आथी। ( ) 
ACT,8,22,"आपणअ मना बदल़ और एही बूरी गल्ला सोठणें पाआ छ़ाड़ और प्रभू का कर प्राथणां, हई सका कि तेरै मनो बच़ार माफ होए। "
ACT,8,23,बूराईए बाता का हआ दूर थारै मनैं आसा हाम्हां लै कल़बिश भरी दी। तम्हैं आसा सदा बूरै करदै रहणैं आल़ी सोठे बशै हुऐ दै! तम्हैं निं परमेशरे सज़ा का बच़ी सकदै।” ( ) 
ACT,8,24,"शमौनै दैनअ ज़बाब, “तम्हैं करा मुल्है प्रभू का प्राथणां कि ज़ुंण गल्ला तम्हैं बोली; तिन्नां मांझ़ै निं कोहै लोल़ी मुल्है हूई बिती।” "
ACT,8,25,तेखअ तिंयां गवाही दैई प्रभू ईशूओ बैण खोज़ी करै फिरै येरुशलेम नगरी लै बापस और सामरी लाक्के कई गराऊंआं बाती नाठै खुशीए समादा खोज़दी। 
ACT,8,26,"तेखअ प्रभूए एकी स्वर्ग दूतै फिलिप्पुसा लै बोलअ, “उझ़ू, और दखणा बाखा लै तेसा बाता डेऊ; ज़ुंण येरुशलेम नगरी का गाजा नगरी लै डेओआ, अह आसा उज़ल़ कराहणीं बात।” "
ACT,8,27,"फिलिप्पुस उझ़ुअ और नाठअ, और हेरा, कूश देशो एक मणछ त लागअ द एछदअ, सह त दपुर्षअ और कूश देशे राणीं कंदाकेओ भढारी त सह त परमेशरे भगती करदअ येरुशलेम नगरी लै आअ द। "
ACT,8,28,"सह त आपणैं रथा दी बेठअ द, और परमेशरे गूर याशायाहे कताबा पहल़दी त सह लागअ द आपणैं घरा लै बापस डेऊंदअ। "
ACT,8,29,"तेखअ बोलअ पबित्र आत्मां फिलिप्पुसा का, एऊ नेल़ डेऊ और एऊए रथा संघा-संघा हांढ। "
ACT,8,30,"फिलिप्पुसै पुजअ ठुर्ही करै तेऊए रथा सेटा और सह मणछ शूणअ तेऊ परमेशरे गूर याशायाहे कताबा पहल़दअ। फिलिप्पुसै पुछ़अ तेऊ का, “तूह ज़ुंण पहल़ा, तेता तूह समझ़ा बी कि नांईं?” "
ACT,8,31,"तेऊ दैनअ ज़बाब, “ज़ेभै तैणीं मुंह कुंण नांईं समझ़ाऊए, ता तेभै तैणीं किधी च़ाल्लअ हुंह समझ़ी?” तेखअ की तेऊ फिलिप्पुसा का अरज़ कि मुंह संघै बेश मेरै रथा दी। "
ACT,8,32,"पबित्र शास्त्रो ज़ुंण पाठ सह पहल़दअ त लागअ द सह त अह कि, ( ) “सह निंयं भेडा ज़िहअ मारना लै, और ज़िहअ मिम्मूं आपणैं ऊन कातणैं आल़ै सेटा च़ुप्पी रहा, तिहअ ई निं तेऊ बी किछ़ै बोलअ। "
ACT,8,33,"तेऊए मानदार हणैं का बी तेऊओ न्याय निं हई बोलअ, और तेऊ ज़मानें लोगे गल्ला कसा करनी, किल्हैकि पृथूई का च़की तेऊए ज़िन्दगी उझै।” "
ACT,8,34,"ज़ुंण दपुर्षअ और कूश देशे राणीं कंदाकेओ भढारी त, तेऊ बोलअ फिलिप्पुसा का एता लै इहअ, “ताह सेटा आसा मेरी एही अरज़ कि मुखा खोज़ इहअ कि अह परमेशरो गूर कसरै बारै बोला; आपणैं बारै, या कसा होरीए बारै?” "
ACT,8,35,"तेखअ लागअ फिलिप्पुस तेऊ का खोज़दअ, संघा खोज़अ एऊ ई शास्त्रा का शुरू करी करै तेऊ का प्रभू ईशू मसीहो खुशीओ समाद। "
ACT,8,36,"बाता हांढदी-हांढदी पुजै तिंयां एही ज़ैगा ज़िधी पाणीं त। तेखअ बोलअ तेऊ दपुर्षै, “भाल़, इधी आसा पाणीं बी, ऐबै मुल्है डुबकी लणा लै कै अल़च़न आसा?” "
ACT,8,37,"फिलिप्पुसै बोलअ तेऊ लै, “ज़ै तूह सारै मना का विश्वास करा, तै सका हई। तेऊ दैनअ ज़बाब कि हुंह करा एसा गल्लो विश्वास कि मसीहा आसा परमेशरो शोहरू।” "
ACT,8,38,तेखअ किअ तेऊ रथा खल़ै करनैओ हुकम और फिलिप्पुस और सह दपुर्षअ होथै दुहै पाणीं दी और तेखअ दैनी फिलिप्पुसै तेऊ लै पाणीं दी डुबकी। 
ACT,8,39,"ज़ांऊं तिंयां पाणीं का उझै निखल़ै ता प्रभूए आत्मां च़कअ फिलिप्पुस उझै और तेऊ दपुर्षै निं सह तेखअ भी भाल़ी, और सह नाठअ नंद खुशी दी आपणीं बाता। ( ) "
ACT,8,40,फिलिप्पुस निखल़अ अशदोद नगरी का और ज़ेभै तैणीं कैसरिया निं पुजअ तेभै तैणीं रहअ सह बाता हांढदी हर नगरी और गराऊंऐं खुशीए समादा खोज़दअ लागी। 
ACT,9,1,"शाऊल ज़ुंण नर्दैई हई करै प्रभू ईशू दी विश्वास करनै आल़ै च़ेल्लै मारा त, सह नाठअ माहा परोहिता सेटा लै; "
ACT,9,2,"तेऊ और तेऊए साथी मांगी दमिश्क नगरी आराधना कोठीए नांओंआं दी एऊ कामां लै हक पाणें च़िठी कि कै मर्ध, कै बेटल़ी, ज़ुंण बी ईशू मनणै आल़अ होए, तिंयां आणनैं बान्हीं येरुशलेम नगरी लै। "
ACT,9,3,"पर हांढदी-हांढदी ज़ांऊं सह दमिश्क नगरी नेल़ पुजअ, ता हेरा-हेरी च़मकी सरगा का बिज़ल़ी तेऊ फेर। "
ACT,9,4,"सह बधल़ुअ धरनीं और तेऊ शूणअ इहअ बैण,  “ए शाऊल, ए शाऊल, तूह किल्है आसा मुंह दुखी करदअ लागअ द?” "
ACT,9,5,"शाऊलै पुछ़अ, “हे प्रभू, तूह कुंण आसा?” तेऊ दैनअ मुल्है ज़बाब,  “हुंह आसा ईशू नासरी ज़हा तूह दुखी करदअ आसा लागअ द। "
ACT,9,6,"पर ऐबै उझ़ू तूह खल़अ संघा डेऊ नगरी लै और ज़ुंण ताह आजू करनअ, सह हेरनअ ताखा खोज़ी।” "
ACT,9,7,ज़ुंण शाऊले तिंयां होरी साथी तै तिन्नैं निं किछ़ै बोलअ। किल्हैकि तिंयां बोल ता शूणैं पर तिधी निं तिन्नां का कोहै शुझुअ! 
ACT,9,8,तेखअ उझ़ुअ शाऊल धरनीं माटै जैंदरा का खल़अ। पर ज़ांऊं आछी घुआल़ी ता तेऊ का निं किछ़ै शुझुअ। तेखअ निंयं तिन्नें होरी सह हाथा ढाकी करै दमिश्क नगरी लै। 
ACT,9,9,"तेखअ रहअ सह चिई धैल़ै तैणीं कांणअ, और तेऊ निं तेतरै धैल़ै किछ़ खाअ-पिअ। "
ACT,9,10,"दमिश्क त एक हनन्याह नांओं परमेशरे डरा हेठै रहणैं आल़अ च़ेल्लअ। प्रभू ईशू बोलअ तेऊ लै दर्शण दैई करै,  “हनन्याह!” तेऊ दैनअ ज़बाब, “हाँ प्रभू हुंह आसा शूणअ लागअ द।” "
ACT,9,11,"तेखअ बोलअ प्रभू तेऊ लै,  “उझ़ू, और तेसा बाता डेऊ, ज़हा लै आज़री बात बोला, और यहूदा नांओंए मणछे घरै आसा शाऊल नांओं एक तरसुस नगरीओ मणछ। पुछ़ी लऐ, किल्हैकि भाल़ सह आसा लागअ द प्राथणां करदअ। "
ACT,9,12,मंऐं रहैऊअ तेऊ का दर्शणा दी हनन्याह नांओं एक मर्ध भितरा लै एछदअ और तेऊ प्रैंदै हाथा डाहंदअ ताकि तेऊए आछी का भी शुझदअ लागे।” 
ACT,9,13,"हनन्याह दैनअ ज़बाब, “हे प्रभू, मंऐं आसा एऊ मणछे बारै कई लोगा का शूणअ द कि एऊ आसा येरुशलेम नगरी तेरै पबित्र लोगा संघै बडअ उपद्रभ किअ द। "
ACT,9,14,"इधी बी आसा एऊ लै प्रधान परोहिता का हक भेटअ द कि ज़ुंण लोग तेरअ नांअ लए, तिन्नां बी सह बान्हीं करै येरुशलेम नगरी लै निंए।” "
ACT,9,15,"पर प्रभू बोलअ तेऊ लै,  “तूह डेऊ, किल्हैकि अह आसा मंऐं होरी ज़ाती लै राज़ै, माहा राज़ै और इस्राएली सम्हनै मेरै नांओंआं प्रगट करना लै मेरअ छ़ांटअ द भांडअ। "
ACT,9,16,मुंह खोज़णअ तेऊ का कि मेरै नांओंआं लै ताह किहअ-किहअ दुख लागणअ भुगतणअ।” 
ACT,9,17,"तेखअ नाठअ हनन्याह तिधा का तेऊ घरा लै संघा ज़िधी शाऊल त। तेखअ शाऊला दी हाथ डाही करै तेऊ लै बोलअ, “भाई शाऊल, प्रभू, मतलब ईशू ज़ुंण ताह तेसा बाता, ज़हा बाता तूह आअ, ताखा शुझुअ त, तेऊ ई छ़ाडअ हुंह कि ताखा लोल़ी भी शुझदअ लागअ और तूह लोल़ी पबित्र आत्मां करै भर्हुअ।” "
ACT,9,18,तेऊए आछी का होथै तेभी ज़िहै तरोल़ै और तेऊ का लागअ शुझदअ और सह उझ़ुअ तेभी खल़अ और तेऊ लई पाणीं दी मना बदल़णें डुबकी। 
ACT,9,19,तेखअ खाई तेऊ रोटी और तेखअ आअ तेऊए देही बल। सह रहअ कई धैल़ै तैणीं तिन्नां च़ेल्लै संघै ज़ुंण दमिश्क नगरी तै। 
ACT,9,20,तेखअ लागअ शाऊल तेभी आराधना कोठी दी प्रभू ईशूए बारै खोज़दअ कि सह ई आसा परमेशरो शोहरू। 
ACT,9,21,"ता तिधी शुणनै आल़ै हुऐ कई मणछ रहैन और तिंयां लागै एही गल्ला करदै, “अह सह ई मणछ निं आथी; ज़ुंण येरुशलेम नगरीए प्रभू ईशूए भगती करनै आल़ै विश्वासी बरैबाद करा त, और इधा लै बी त अह तैही आअ द कि तिंयां निंणै बान्हीं करै प्रधान परोहिता सेटा लै?” "
ACT,9,22,पर शाऊल लागअ होर बी खास्सअ ईशूए बारै खोज़दअ और एसा गल्लो सबूत दैई-दैई करै कि ईशू ई आसा मसीहा। ज़ुंण सबूत तेऊ मसीहे बारै दैनै तेते बारै निं दमिश्क रहणैं आल़ै यहूदी तेऊ लै ज़बाब दैई सकै। 
ACT,9,23,ज़ांऊं खास्सै धैल़ै बितै ता यहूदी किअ आप्पू मांझ़ै एक्कअ कि शाऊल पाणअ हाम्हां मारी। 
ACT,9,24,तिन्नैं पाअ राची धैल़ी शाऊला मारना लै पहरअ पर शाऊला का गअ एसा गल्लो थोघ लागी। 
ACT,9,25,तेखअ होरी विश्वासी भाई थुआल़अ शाऊल राची एकी बडै तराणैं दी बशैल़ी करै नगरीए दुआली बाती छ़ड़ाऊई करै उंधै और सह काढअ बागा लै। 
ACT,9,26,"येरुशलेम नगरी पुजी करै की च़ेल्लै सेटा मिलणें शाऊलै कोशिश; पर तिंयां सोभै डरा तै तेऊ का, किल्हैकि तिन्नां निं इहअ भरोस्सअ ई हंदअ त कि अह बी आसा ऐबै प्रभू ईशूओ च़ेल्लअ। "
ACT,9,27,पर बरनबास नांओंए प्रभूए एकी च़ेल्लै निंयं सह आप्पू संघै शधाणूं सेटा लै और तिन्नां का सोभै गल्ला खोज़ी कि किहअ करै शाऊलै बाता प्रभू ईशू मसीहा भाल़अ और एऊ संघै की गल्ला; और तेखअ दमिश्क नगरी केही हिम्मता संघै किअ प्रभूओ प्रच़ार। 
ACT,9,28,तेखअ रहअ तिन्नां संघै येरुशलेम नगरी एछदअ-डेऊंदअ लागी। 
ACT,9,29,"शाऊलै किअ नधड़क हई करै किअ प्रभूए नांओं प्रच़ार; और यूनानी बोली बोल़णैं आल़ै यहूदी संघै रहअ हठल़दअ लागी, पर तिन्नें ती हर बगत एही सोठ कि शाऊल पाणअ त किहअ करै मारी। "
ACT,9,30,इहअ थोघ लागी करै आणअ सह होरी भाई कैसरिया नगरी लै और तिधा का छ़ाडअ सह तेऊए आपणीं घर तरसुस नगरी लै। 
ACT,9,31,"इहअ करै हुई सारै यहूदा, गलील और सामरी लाक्कै मंडल़ी दी शांती। विश्वासी रहा तै प्रभूए डरा हेठै। पबित्र आत्मों हैअ भेटी करै लागी विश्वासीए गिणती होर बी खास्सी हंदी। "
ACT,9,32,तेखअ हुअ इहअ कि पतरस पुजअ कई ज़ैगा हांढदी-फिरदी तिन्नां पबित्र लोगा सेटा बी ज़ुंण लुदा नगरी रहा तै। 
ACT,9,33,तिधी भेटअ तेऊ अनिआस नांओं दरंगे बमारी आल़अ मणछ ज़ुंण आठा साला ओर्ही च़ैन्नै त पल़अ द। 
ACT,9,34,"पतरसै तेऊ लै बोलअ, हे अनिआस! ईशू मसीहा किअ तूह ऐबै ठीक, उझ़ू, आपणअ च़ैन च़क। तेखअ सह तेभी खल़अ उझ़ुअ। "
ACT,9,35,इहअ करै लुदा और शारोने रहणैं आल़ै फिरै कई प्रभू बाखा लै। 
ACT,9,36,"याफा नगरी दी रहा ती तबिता नांओंए एक च़ेल्ली, सह करा ती कई भलै काम और गरीबा लै दान। "
ACT,9,37,तिन्नां ई धैल़ै हूई सह बमार और मूंईं। तिन्नैं विश्वासी बी डाही सह न्हैऊई धोई करै पांडा। 
ACT,9,38,"लुदा नगरी ती याफा नगरी नेल़ तिन्नैं विश्वासी भाई शूणअ इहअ कि पतरस आसा तिधी आअ द। तिन्नैं छ़ाडै दूई मणछ एही अरज़ करदै, “ज़ेतरअ छ़ेकै हई सका, एभी एछै हाम्हां सेटा लै।” "
ACT,9,39,तेखअ नाठअ पतरस तिन्नां संघै और ज़ांऊं तिधी पुजअ और तिन्नैं निंयं सह पांडा लै और सोभ बिधबा बेटल़ी ती लेरदी लागी दी और तिंयां खल़्हुई पतरसा सेटा और ज़ुंण झिकल़ै तेसा तिन्नां संघै रहंदी बणांऐं तै तिन्नां रहैऊंदी लागी। 
ACT,9,40,"तेखअ काढै पतरसै तिंयां सोभ बागा लै और ज़ान्हूं दी बेशी करै की प्राथणां और ल्हासा बाखा भाल़ी करै बोलअ, “हे तबिता, उझ़ू।” तेसा घुआल़ी आछी और पतरसा भाल़ी करै उझ़ुई खल़ी। "
ACT,9,41,पतरसै झ़ैऊई सह हाथ ढाकी करै खल़ी और तिंयां पबित्र लोग और बिधबा शादी करै रहैऊई सह तिन्नां का ज़िऊंदी होशा-बाशा दी। 
ACT,9,42,अह गल्ल पुजी सारी याफा नगरी और कई लोगै किअ प्रभू ईशू दी विश्वास। 
ACT,9,43,पतरस रहअ याफा दी कसा शमौन नांओंऐं च़ाम्भल़े बपारा करनै आल़ै सेटा कई धैल़ै तैणीं। 
ACT,10,1,"कैसरिया नगरी त कुरनेलिस नांओं एक मणछ, सह त इतालिनी नांओंऐं फौज़े दलो सुबैदार। "
ACT,10,2,"सह त धर्मीं मणछ और आपणैं सारै घरानै संघी रहा त सह परमेशरे डरा हेठै, और गरीब यहूदी मणछा लै दैआ त सह बडअ भारी दान और हर बगत करा त सह परमेशरा सेटा प्राथणां। "
ACT,10,3,"धैल़ीए चिऊथै पहरा नेल़ भाल़अ तेऊ दर्शण कि परमेशरो एक स्वर्ग दूत आअ तेऊ सेटा भितरा लै और तेऊ बोलअ, “हे कुरनेलिस।” "
ACT,10,4,"तेऊ भाल़अ बडै धैन लाई करै और हैल़ुई करै बोलअ, “हे प्रभू, किज़ै बोला?” स्वर्ग दूतै बोलअ, “तेरी प्राथणां और तेरै दान पुजै परमेशरा सेटा, "
ACT,10,5,और याफा नगरी लै छ़ाड मणछ शमौना शधाणूं ज़हा लै पतरस बोला। 
ACT,10,6,"सह आसा, शमौन च़ाम्भल़े बपारा करनै आल़ै सेटा पाहूंणअ ज़सरअ घर समुंदरे बाढै आसा।” "
ACT,10,7,"ज़ांऊं सह स्वर्ग दूत ज़ुंणी तेऊ संघै गल्ला की ती, सह नाठअ, ता तेऊ दूई टैहलू ज़ुंण तेऊ सेटा रहा तै तिन्नां मांझ़ै शादअ एक भगत सपाही आप्पू सेटा लै। "
ACT,10,8,तिन्नां का सोभै गल्ला खोज़ी करै छ़ाडै तिंयां याफा नगरी लै। 
ACT,10,9,दुजी धैल़ी ज़ांऊं तिंयां हांढदी-हांढदी याफा नगरी नेल़ पुजै ता दपहरा नेल़ त पतरस प्राथणां करदअ बेठअ द। 
ACT,10,10,"पतरसा ती भुखै बी आई दी और सह च़ाहा त रोटी खाणअ। पर ज़ांऊं तिंयां रोटी बणांदै तै लागै दै, ता पतरसा निं सुध-बुध ई रही। "
ACT,10,11,"तेऊ का शुझुअ कि सरग आसा घुआल़ी, और एक बडी च़ादरा ज़िहअ बडअ तराणअ आसा च़ऊ कुंणी का राशै करै बान्हअ द। सह च़ुंढुअ सरगा बाती पृथूई बाखा लै। "
ACT,10,12,"तेऊ तराणैं दी आसा संसारे सोभी रंगे च़ऊ ज़ांघा हांढदै, रिंगणैं आल़ै सोभै ज़ीब और सरगे च़ेल्लू पखीरू। "
ACT,10,13,"पतरसै शूणअ ज़ोरै एक बोल, “हे पतरस, उझ़ू इना मार और खा।” "
ACT,10,14,"पर पतरसै बोलअ, “प्रभू, हुंह निं छ़ोत लाणैं आल़ी च़िज़ा कधि खाई सकदअ; किल्हैकि ज़ुंण च़िज़ा शुची निं आथी तिंयां निं मंऐं आझ़ तैणीं कधि खाई।” ( ) "
ACT,10,15,"तेखअ शूणअ तेऊ दुजी बारी परमेशरो इहअ बोल, “हुंह आसा परमेशर ज़ुंण मणछ मंऐं शुचै आसा किऐ दै, तिन्नां लै निं तूह छ़ोतलै बोलै।” "
ACT,10,16,चिई बारी हुअ इहअ ई; तेखअ च़कअ सह बडअ तराणअ तेभी उझै सरगा लै। 
ACT,10,17,"पतरस त आपणैं मनैं दबिधा दी कि ज़ुंण अह दर्शण मंऐं भाल़अ, एतो कै मतलब आसा? ता हेरा, तिधी आऐ तिंयां मणछ ज़ुंण कैसरिया नगरी का कुरनेलिस तै मुंह सेटा लै छ़ाडै दै, तिन्नैं शमौने घरो थोघ पुछ़ी करै पुजै तिंयां तिधी दुआरे डेहल़ा बागै। "
ACT,10,18,"तिन्नैं लाई बागा का हाक्का कि शमौन, ज़हा लै पतरस बोला, सह इधी आसा पाहूंणअ? "
ACT,10,19,"पतरस त लागअ द तेऊ दर्शणें बारै सोठदअ ई कि पबित्र आत्मां बोलअ तेऊ लै, “भाल़ चअन मणछ आसा ताह लोल़ै लागै दै। "
ACT,10,20,"“उझ़ू और उंधै डेऊ तिंयां आसा ता होरी ज़ातीए एसा गल्लो फिकर निं तूह करी, च़ुप-च़ुपै लाग तिन्नां पिछ़ू हांढदअ किल्हैकि तिंयां आसा मंऐं छ़ाडै दै।” "
ACT,10,21,"तेखअ आअ पतरस तिन्नां सेटा लै और तिन्नां मणछा का पुछ़अ, “ज़हा लोल़ै तम्हैं आसा लागै दै, सह आसा हुंह ई। तम्हैं किज़ू कामैं आसा आऐ दै?” "
ACT,10,22,"तिन्नैं बोलअ, “हाम्हैं आसा छ़ाडै दै कुरनेलिस सुबैदारै, सह आसा धर्मीं और परमेशरे डरा हेठै रहणैं आल़अ और सारी यहूदी ज़ाती दी आसा तेऊओ थोघ कि सह किहअ भलअ मणछ आसा। तेऊ लै बोलअ एकी पबित्र स्वर्ग दूतै, ‘पतरसा शाद आपणैं घरा लै और तेऊ का शुण बैण।’” "
ACT,10,23,"तेखअ शादै पतरसै तिंयां घरा भितरा लै और तिन्नां लै बोलअ, “आझ़ दैआ बैल़ी रहणैं।” दुजै धैल़ै नाठअ सह तिन्नां संघै याफा नगरी लै और याफा नगरीए भाई मांझ़ै हुऐ कई तेऊ संघा। "
ACT,10,24,तेखअ पुजै तिंयां कैसरिया नगरी और कुरनेलिस त आपणैं टबरा और साथी भाई संघै न्हैल़अ लागअ द। 
ACT,10,25,ज़ांऊं पतरस भितरा लै त लागअ द एछदअ ता कुरनेलिस आअ तेऊ सेटा लै मिलदअ और तेऊ सेटा टेक्कअ माथअ। 
ACT,10,26,"पर पतरसै बोलअ तेऊ लै, “खल़अ उझ़ू, हुंबी आसा ताह ई ज़िहअ मणछ ताह निं लागदअ मुंह सेटा माथअ टेकणअ।” "
ACT,10,27,तेऊ संघै गल्ला करदी नाठअ सह भितरा लै और तिधी हुऐ बडै भारी लोग कठा। 
ACT,10,28,"पतरसै बोलअ तिन्नां लै, “तम्हां का आसा एसा गल्लो थोघ कि होरी ज़ाती संघा रहणअ या तिन्नां सेटा डेऊणअ हआ यहूदी लै बधाने साबै गलत। पर परमेशरै खोज़अ मुखा इहअ, ‘कोही मणछा लै निं लागी ज़ुठै और छ़ोतलै बोलदै।’ "
ACT,10,29,"तैहीता ज़ांऊं तम्हैं हुंह शादअ, ता हुंह लागअ च़ुप-च़ुपै हांढदअ। पर ऐबै पुछ़ा हुंह कि तम्हैं हुंह इधी किज़ू कामैं शादअ?” "
ACT,10,30,"कुरनेलिस बोलअ, “एसा गल्ला हुऐ आझ़ पूरै च़ार धैल़ै कि हुंह त चिऊथै पहरै लागअ द प्राथणां करदअ। एक मणछ खल़्हुअ शेतै च़मकदै झिकल़ै बान्हीं मुंह सम्हनै। "
ACT,10,31,"सह लागअ मुल्है इहअ बोलदअ, ‘हे कुरनेलिस, तेरी प्राथणां हेरी शूणीं और तेरै दान गऐ परमेशरा सेटा पुजी, "
ACT,10,32,"तूह छ़ाड कसा याफा नगरी लै शमौना शधाणूं ज़हा पतरस बोला, और सह आसा समुंदरे बाढै च़ाम्भल़े बपारा करनै आल़े घरै पाहूंणअ।’ "
ACT,10,33,"तेखअ छ़ाडै मंऐं तेभी ताह सेटा लै लोग और अह हुई बडी बधिया गल्ल कि तम्हैं आऐ, और ऐबै आसा हाम्हैं सोभै इधी परमेशरे सम्हनै, ताकि ज़ुंण ताखा परमेशरै आसा खोज़अ द, तेता हाम्हैं बी शूणीं सके।” "
ACT,10,34,"तेखअ बोलअ पतरसै, “ऐबै हुअ मुंह पूरअ भरोस्सअ कि परमेशर निं कोही संघै भेदभाब करदअ। ( ) "
ACT,10,35,"“इधी तैणीं कि हर ज़ाती दी ज़ुंण तेऊए डरा हेठै रहा, और धर्में काम करा, तेऊ करै हआ सह खुश। "
ACT,10,36,"ज़ुंण बैण तेऊ इस्राएली सेटा पजैल़अ, ईशू मसीहा ज़ुंण सोभिओ प्रभू आसा तेऊ करै खोज़अ शांती दैणैं आल़अ खुशीओ समाद। ( ) "
ACT,10,37,“तेसा गल्लो आसा तम्हां का थोघ कि ज़ुंण गल्ला युहन्ने पाणीं दी डुबकी दैणें प्रच़ारा बाद गलील लाक्कै का शुरू हई करै सारै यहूदा लाक्कै कई ज़ैगा पुजी कि 
ACT,10,38,परमेशरै किहअ करै किअ नासरत नगरीए ईशूओ पबित्र आत्मां और शगती करै अभिषेक। सह रह भलाई करदअ और ज़ुंण शैतानै बरैबाद तै किऐ दै तिन्नां ठीक करदअ। किल्हैकि परमेशर करा त हर गल्ला लै तेऊए मज़त। ( ) 
ACT,10,39,“हाम्हैं आसा तिन्नां कामें गवाह ज़ुंण तेऊ यहूदा लाक्कै और येरुशलेम नगरी बी किऐ और तिन्नैं मारअ सह काठे क्रूसा दी छ़ड़ाऊई करै। ( ) 
ACT,10,40,"“पर सह किअ परमेशरै चिऊथै धैल़ै ज़िऊंदअ, और प्रगट बी किअ। "
ACT,10,41,"सोभी लोगा का निं पर तिन्नां गवाही का ज़ुंण परमेशरै पैहलै ई का छ़ांटै दै तै, मतलब-हाम्हैं, ज़ुंण तेऊए ज़िऊंदै हणैं का बाद तेऊ संघै खांदै-पिंदै बेठै। "
ACT,10,42,"“तेऊ दैनअ हाम्हां लै इहअ हुकम कि सोभी लोगा का खोज़ा और एसा गल्ले दैआ गवाही कि ज़ुंण परमेशरै ज़िऊंदै और मूंऐं दै मणछो न्यायी बणांअ, सह आसा अहैई ईशू। "
ACT,10,43,"तेऊए दैआ परमेशरे सोभै गूर गवाही कि ज़ुंण बी तेऊ दी विश्वास करे, तेऊ भेटणीं तेऊए नांओंआं करै पाप माफी।” ( ) "
ACT,10,44,"पतरस त इना गल्ला करदअ ई लागअ द कि पबित्र आत्मां होथअ तिन्नां सोभी शुणनै आल़ै प्रैंदै, "
ACT,10,45,"ज़ेतरै यहूदी विश्वासी पतरसा संघै तै आऐ दै, तिंयां हुऐ रहैन कि होरी ज़ाती लै बी दैनअ पबित्र आत्मों दान! "
ACT,10,46,किल्हैकि तिन्नैं शूणैं तिंयां भांती-भांतीए बोली बोलदै और परमेशरे बड़ाई करदै। 
ACT,10,47,"एता लै बोलअ पतरसै, “ऐबै कै इना कुंण पाणीं का रोक्की सका कि ईंयां डुबकी निं लऐ; ज़ुंणी हाम्हां ज़िहअ ई पबित्र आत्मों दान पाअ?” "
ACT,10,48,तेऊ बोलअ इहअ कि इना लै दैआ ईशू मसीहे नांओंए डुबकी। तेखअ लागै तिंयां पतरसा लै अरज़ करदै कि थोल़ै धैल़ै रहअ तूह हाम्हां संघै इधी। 
ACT,11,1,"शधाणूं और होरी विश्वासी भाई ज़ुंण यहूदा लाक्कै तै, तिन्नैं बी शूणअ कि परमेशरो बैण मनअ होरी ज़ातीए लोगै बी। "
ACT,11,2,"ज़ांऊं पतरस येरुशलेम नगरी बापस पुजअ ता यहूदी मांझ़ा का आऐ दै विश्वासी लागै तेऊ संघै हठल़दै, "
ACT,11,3,“तूह नाठअ होरी ज़ातीए घरै और तंऐं तिन्नां संघै खाअ-पिअ बी!” 
ACT,11,4,"तेखअ खोज़ी पतरसै तिन्नां का शुरू का सारी गल्ला, "
ACT,11,5,"“हुंह त लागअ द याफा नगरी प्राथणां करदअ, और नर्तान हई करै भाल़अ एक बडी च़ादरा ज़िहअ बडअ तराणअ आसा च़ऊ कुंणी का राशै करै बान्हअ द, सह च़ुंढुअ सरगा का पृथूई बाखा लै ज़िधी हुंह त। "
ACT,11,6,"ज़ांऊं मंऐं धैन दैनअ कि तेऊ तराणैं दी आसा संसारे सोभी रंगे च़ऊ ज़ांघा हांढदै, रिंगणैं आल़ै सोभै ज़ीब और सरगे च़ेल्लू पखीरू। "
ACT,11,7,"मंऐं शूणअ इहअ बोल, ‘हे पतरस, उझ़ू इना मार और खा।’ "
ACT,11,8,"“मंऐं बोलअ इहअ कि नांईं प्रभू, ‘हुंह निं छ़ोत लाणैं आल़ी च़िज़ा कधि खाई सकदअ! किल्हैकि ज़ुंण च़िज़ा शुची निं आथी तिंयां निं मंऐं आझ़ तैणीं कधि खाई।’ "
ACT,11,9,"“एते ज़बाबा दी बोलअ सरगा का दुजी बारी परमेशरै इहअ, ‘हुंह आसा परमेशर ज़ुंण मणछ मंऐं शुचै आसा किऐ दै, तिन्नां लै निं तूह छ़ोतलै बोलै।’ "
ACT,11,10,चिई बारी हुअ इहअ ई; तेखअ खिंच़अ सह तराणअ तेभी उझै सरगा लै। 
ACT,11,11,“तेभी आऐ तिधी चअन मणछ तेऊ घरा लै ज़िधी हुंह पाहूंणअ त। ज़ुंण कैसरिया नगरी का तै कुरनेलिस मुंह सेटा लै छ़ाडै दै। तिंयां खल़्हुऐ दुआरे डेहल़ा बागै। 
ACT,11,12,तेखअ बोलअ पबित्र आत्मां मुल्है तिन्नां पिछ़ू च़ुप-च़ुपै डेऊणा लै। छ़ह भाई आऐ होर बी मुंह संघै और हाम्हैं नाठै तेऊ मणछे घरा लै। 
ACT,11,13,"“तेऊ खोज़अ मुखा इहअ, ‘तेऊ भाल़अ एक स्वर्ग दूत आपणैं घरै खल़्हुअ द और तेऊ दूतै बोलअ इहअ कि याफा नगरी का शाद शमौना ज़हा लै पतरस बोला। "
ACT,11,14,"तेऊ खोज़णीं तम्हां का एही गल्ला, परमेशरा दैणअ ताल्है और तेरै सोभी टबरा लै उद्धार।’ "
ACT,11,15,“ज़ांऊं हुंह तिन्नां संघै गल्ला बाता लागअ ता पबित्र आत्मां होथअ तिन्नां सोभी शुणनै आल़ै प्रैंदै; ज़िहअ करै हाम्हां लै आअ त। 
ACT,11,16,"तेखअ आअ मुंह प्रभूओ सह बैण आद ज़ुंण तेऊ बोलअ त इहअ,  ‘युहन्ना ता दैनी पाणीं दी डुबकी; पर तम्हां लै दैणीं पबित्र आत्मां दी डुबकी।’ "
ACT,11,17,"ऐबै ज़ै परमेशरै तिन्नां लै बी दान दैनअ, ज़ुंण हाम्हां प्रभू ईशू मसीहा दी विश्वास करी करै भेटअ, तै हुंह कुंण त कि परमेशरा रोक्की सका त?” "
ACT,11,18,"इहअ शूणीं करै हुऐ तिंयां यहूदी मांझ़ा का विश्वासा का आऐ ऐ मणछ च़ुप्पी और परमेशरे बड़ाई करी करै लागै बोलदै, “ऐबै ता परमेशरै होरी ज़ाती लै बी दैनी सदा रहणैं आल़ी ज़िन्दगी, ज़ै तिंयां पाप करनअ छ़ाडी आपणअ मन बदल़े।” "
ACT,11,19,"तिंयां सोभ लोग स्तिफनुसा करै पल़ै दै तेऊ शोग सांगटे मारै गऐ तै सारै दी छिंघुई, कोई नाठै तिन्नां मांझ़ै फिनाका नगरी, कुप्रास टापू और कई पुजै सिरीया लाक्के अन्ताकिया नगरी। पर यहूदी छ़ाडी निं तिंयां होरी कोही लै बैण खोज़दै तै। "
ACT,11,20,पर तिन्नां मांझ़ै तै कई विश्वासी कुप्रास टापू का और कुरेन नगरी का तिंयां आऐ अन्ताकिया नगरी और तिधी लागै कई यूनानी मणछा का बी प्रभू ईशूए खुशीए समादा खोज़दै। 
ACT,11,21,तिन्नां संघै ती प्रभूए क्रिप्पा और होरी ज़ातीए कई लोगै किअ विश्वास और तिंयां फिरै प्रभू बाखा लै। 
ACT,11,22,तिन्नें ईंयां गल्ला पुजी येरुशलेम नगरी विश्वासीए मंडल़ी का बी और तिन्नैं छ़ाडअ बरनबास अन्ताकिया नगरी लै। 
ACT,11,23,तिधी पुजी करै हुअ सह परमेशरे जशा भाल़ी करै खुश और सोभी लै दैनअ इहअ हैअ कि मन लाई करै रहा प्रभू दी पाक्कै टेकी। 
ACT,11,24,बरनबास त एक भलअ मणछ और पबित्र आत्मां करै और विश्वासा दी त भरपूर। ता बडै भारी लोग आऐ प्रभू दी। 
ACT,11,25,तेखअ नाठअ बरनबास शाऊला लोल़अ तरसुस नगरी लै। 
ACT,11,26,"ज़ांऊं तेऊ शाऊल भेटअ ता सह आणअ अन्ताकिया नगरी लै। इहअ हुअ कि तिंयां रहै एकी साला तैणीं विश्वासी मंडल़ी संघै मिलदै और कई लोगा लै शिक्षा दैंदै, और प्रभू ईशू मसीहे च़ेल्लै लै बोलअ सोभी का पैहलै अन्ताकिया नगरी “मसीही”। "
ACT,11,27,तिन्नां धैल़ै आऐ परमेशरे कई गूर येरुशलेम नगरी का अन्ताकिया नगरी लै। 
ACT,11,28,"तिन्नां मांझ़ै एकी अगबुस नांओंए गूरै खोज़अ खल़ै हई करै पबित्र आत्मां करै इहअ कि संसारा दी पल़णअ कई ज़ैगा नकाल़, और सह नकाल़ पल़अ रोम राज़ा दी क्लौदिउस माहा राज़े ज़मानैं। "
ACT,11,29,तेखअ किअ च़ेल्लै इहअ फैंसलअ कि हरेक विश्वासी दैणअ यहूदा लाक्कै रहणैं आल़ै विश्वासी भाई-बंधा लै आपणीं गांठी का थोल़ै-थोल़ै ढबै सोभी ज़ेतरी ज़सरी समरता होए। 
ACT,11,30,तिन्नैं किअ तिहअ ई और बरनबास और शाऊले हाथै छ़ाडै येरुशलेम नगरी मंडल़ीए सैणैं लै ढबै-धेल्लै। 
ACT,12,1,तेऊ ज़मानैं छ़ाडी हेरोदेस राज़ै अग्रिप्पा फौज़ येरुशलेम नगरीए विश्वासी च़ेल्लै जेहल खानै दी कैद करना लै। तेऊ पाऐ कई विश्वासी मंडल़ीए सैणैं जेहल ताकि सह तिन्नां लै दुख दैई सके। 
ACT,12,2,तेऊ पाअ युहन्ना शधाणूंओ भाई याकूब तलबारा करै मारी। 
ACT,12,3,ज़ांऊं तेऊ भाल़अ कि यहूदी लोग हआ एता करै खुशी; ता तेऊ ढाकअ पतरस बी; तिंयां तै साज़ी रोटीए थैरे धैल़ै। 
ACT,12,4,"तेऊ पाअ सह कैद खानै दी बंद करी, और बागै डाहै कई धैल़ै तैणीं पहरै लै च़ऊ बाखा च़ार-च़ार सपाही लाई, इहअ सोठी कि फसहे थैरा बाद निंणअ सह लोगा सम्हनै। "
ACT,12,5,कैद खानै बागै त पतरसा लै पहरअ पाअ द और विश्वासी मंडल़ीए सोभै भाई-बैहण तै एक मन हई करै कबल्लै परमेशरा का प्राथणां करदै लागै दै। 
ACT,12,6,हेरोदेस राज़ै सम्हनै पतरसा लै मकदमैं हणैं धैल़ी का पैहली राची त पतरस दूई शांघल़ी करै बान्हअ द और दूई सपाही मांझ़ै सुत्तअ द और पहरी तै राची दुआरै पहरै दैंदै लागै दै। 
ACT,12,7,"हेरा, तिधी आअ एक प्रभूओ स्वर्ग दूत और सह तिधी खल़्हुअ और तेसा खुडी च़मकअ प्रैशअ और तेऊ पतरसे कुछी बाही हाथा करै और सह झ़ैऊअ और तेऊ लै बोलअ, “उझ़ू, छ़ेकअ कर!” और तेऊए हाथै बान्हीं दी शांघल़ी पल़ी धरनीं। "
ACT,12,8,"तेखअ बोलअ स्वर्ग दूतै तेऊ लै, “आपणअ च़ोल़अ और पोलल़ै बान्ह।” पतरसै किअ तिहअ ई। तेखअ बोलअ स्वर्ग दूतै, “आपणैं झिकल़ै बान्हीं करै एछ मुंह पिछ़ू।” "
ACT,12,9,"पतरस निखल़अ कैद खानै का तेऊ संघै बागै संघा लागअ तेऊ पिछ़ू हांढदअ। पर तेऊ का निं इहअ थोघ बी त कि ज़ुंण अह स्वर्ग दूत आसा आअ द, अह सच्च़ी आसा कि नांईं। तेऊ सोठअ इहअ कि हुंह आसा सुपनै भाल़अ लागअ द? "
ACT,12,10,"तेखअ पुजै तिंयां दुजै पहरै निखल़ी करै लोहे प्रऊल़ी सेटा, ज़ुंण नगरी बाखा खुल्हा त, सह खुल्ही तिन्नां लै आपणैं आप और तिंयां नाठै एकी सांगल़ी बाता बाती आजू और ज़ांऊं तिंयां तेसा बाता का आजू निखल़ै ता स्वर्ग दूत नाठअ तेऊ छ़ाडी। "
ACT,12,11,"तेखअ ज़ांऊं पतरसा शाह फिरअ ता तेऊ बोलअ, “ऐबै गअ मुखा थोघ लागी कि प्रभू छ़ाडअ मुल्है हेरोदेस राज़े हाथा का बच़ाऊंणा लै स्वर्ग दूत और यहूदी लोगे सारी आशा की खतम।” "
ACT,12,12,"तेखअ आअ सह इहअ सोठी करै परमेशरै बच़ाऊअ हुंह आझ़, युहन्ने आम्मां मरिअमे घरा लै, ज़हा लै मरकुस बोला, तिधी तै खास्सै ज़ण्हैं बेठै दै प्राथणां करदै। "
ACT,12,13,ज़ांऊं तेऊ दुआर टोकदअ लागअ ता एक रुदा नांओंए टैहलू बेटल़ी आई शूणीं। 
ACT,12,14,"पतरसे हाक शूणीं करै ठुर्ही सह बडी खुशी-खुशी भितरा लै और खुशीए मारै बिसरूई सह दुआरा खोल्हणैं बी और तेसा खोज़अ सोभी का, “पतरस आसा दुआरै खल़्हुअ द।” "
ACT,12,15,"तिन्नैं होरी बोलअ तेसा लै, “तूह निं होशा दी आथी।” पर तेसा बोलअ होर बी विश्वासा संघै, “पतरस ई आसा।” पर होरी बोलअ इहअ कि तेऊओ स्वर्ग दूत हणअ। "
ACT,12,16,"पर पतरस रहअ दुआरा टोकदअ लागी, ज़ांऊं तिन्नैं दुआर खोल्हअ ता तिंयां हुऐ रहैन। "
ACT,12,17,"तेखअ किअ पतरसै तिन्नां लै हाथा करै शारअ कि च़ुप्पी रहा और तिन्नां का खोज़अ कि प्रभू किहअ करै काढअ हुंह कैद खानै का बागै। तेखअ बोलअ तेऊ इहअ, “याकूब और होरी भाई का बी खोज़ै एसा गल्ला।” तेखअ नाठअ पतरस तिधा का दुजी ज़ैगा लै। "
ACT,12,18,दोती दोथी हुऐ सपाही परशैन कि पतरस केसी नाठअ! 
ACT,12,19,ज़ांऊं हेरोदेस तेऊ लोल़अ लागअ ता तेऊ निं सह भेटअ। तेखअ दैनी तेऊ पहरीए ज़ाच़-भाल़ करी करै तिन्नां लै सज़ा और तिंयां पाऐ मारी और हेरोदेस नाठअ थोल़ै धैल़ै यहूदा छ़ाडी कैसरिया लाक्कै लै। 
ACT,12,20,हेरोदेस राज़अ त सूर और सैदा नगरी रहणैं आल़ै लोगा का नराज़। ता तिंयां आऐ सोभै कठा हई करै तेऊ सेटा और राज़े अफसर बलास्तुसा मनैंऊंईं करै च़ाहअ मेल़-ज़ोल़ करनअ किल्हैकि नाज़ा लै लागा त तिन्नां राज़े देशे आसरै रहणअ। ( ) 
ACT,12,21,ता राज़ै बोलै दै धैल़ै हेरोदेस हार-शंगार करी करै न्याय राज़गादी दी बेठअ और तेखअ लागअ तिन्नां लै बोलदअ। 
ACT,12,22,"ज़ुंण तिधी शूणैं तै लागै दै तिन्नैं लोगै बोली एही गल्ल, “अह निं मणछ आथी अह आसा परमेशर लागअ द बोलदअ।” "
ACT,12,23,किल्हैकि लोग लागै परमेशरा छ़ाडी हेरोदेस राज़े महिमां करदै और तेभी परमेशरो स्वर्ग दूत आअ और हेरोदेस हुअ खास्सअ बमार। तेऊ पल़ै किल़ै और थोल़ै बाद मूंअ सह किर्ही-किर्ही करै। ( ) 
ACT,12,24,पर परमेशरो बैण लागअ बढदअ और सारै दी पुजदअ। 
ACT,12,25,"ज़ांऊं बरनबास और शाऊल आपणीं सेऊआ पूरी करी मुक्कै, ता युहन्ना ज़हा लै मरकुस बोला, तेऊ संघा आणी करै फिरै येरुशलेम नगरी लै बापस। "
ACT,13,1,"सिरीया लाक्के अन्ताकिया नगरीए विश्वासीए मंडल़ी दी तै परमेशरे कई गूर और शिक्षा दैणैं आल़ै, मतलब-बरनबास और शमौन ज़हा लै निगर बोला; और लुकियुस कुरेन नगरी का आसा त, चौथाई देशे राज़ै हेरोदेस राज़ैओ दुधभाई मनाहेम और शाऊल। "
ACT,13,2,"ज़ांऊं तिंयां ब्रता डाही करै प्रभूए भगती करदै तै लागै दै, ता पबित्र आत्मां बोलअ, “मुल्है करा बरनबास और शाऊला मेरै तेऊ कामां लै ज़ुदै ज़ेता लै मंऐं तिंयां शादै दै आसा।” "
ACT,13,3,तेखअ डाहै तिन्नैं ब्रत और प्राथणां करी करै तिन्नां दी हाथ और तिंयां किऐ बिदा। 
ACT,13,4,तिंयां छ़ाडै पबित्र आत्मां सलुकिआ नगरी ज़िधी ज़हाज़ो आडअ त और तिधा का ज़हाज़ा दी बेशी करै नाठै तिंयां कुप्रास टापू लै। 
ACT,13,5,सालामिस नगरी पुजी करै खोज़अ परमेशरो बैण यहूदी लोगे आराधना कोठी दी और युहन्ना मरकुस त तिन्नों सेऊआ-च़ाकरी करदअ। 
ACT,13,6,तेऊ सारै टापू फेर फिरी पुजै तिंयां पाफुस नगरी। तिधी भेटअ तिन्नां बार ईशू नांओं एक यहूदी ज़ादू करदअ और सह त झ़ुठअ गूर। 
ACT,13,7,"सह त सिरगिउस पल़सी सुबैदारा संघा, ज़ुंण समझ़कार मणछ त; और सह च़ाहा त बरनबास और शाऊला आप्पू सेटा शादी करै परमेशरो बैण शुणनअ। "
ACT,13,8,"पर इलिमास ज़ादू करनै आल़ै, किल्हैकि अह आसा तेऊए नांओं मतलब तेऊ किअ बरोध और तेऊ की बडी भारी कोशिश कि हाकम ईशू दी विश्वास नां करी सके। "
ACT,13,9,"तेखअ शाऊलै, ज़सरअ नांअ पल़सी बी आसा, पबित्र आत्मां करै भर्हुई तेऊ लै कोहरअ भाल़ी करै बोलअ, "
ACT,13,10,“तूह आसा शैताना पिछ़ू नाठअ द और तूह आसा हर भली गल्लो दुशमण! तूह बोला हर बगत लोगा का झ़ुठअ और तिन्नां लै करा तूह कई बूरै काम। ज़ुंण तूह इहअ बोला कि प्रभू परमेशरे बारै ईंयां गल्ला निं सच्च़ी आथी एही झ़ुठी गल्ला पाआ लोगा का खोज़णें छ़ाड़। 
ACT,13,11,परमेशरै लाई ताल्है ऐबै सज़ा दैई! और तूह रहणअ थोल़ै धैल़ै कांणअ और ताखा निं सुरज़ शुझणअ।” तेखअ हुई तेभी तेऊए आछी कांणी और तेऊ का शुझुअ न्हैरअ और सह लागअ ओर्ही-पोर्ही ठणाखदअ कि तेऊओ कुंण हाथ ढाके। 
ACT,13,12,तेखअ सुबैदार हुअ प्रभूए शिक्षा शूणीं रहैन और ज़ुंण तिधी हुअ त तेता भाल़ी करै किअ तेऊ प्रभू दी विश्वास। 
ACT,13,13,पल़सी और तेऊए साथी पाफुस नगरी का ज़हाज़ खोल्ही करै पुजै पंफूलिआ लाक्कै पिरगा नगरी और युहन्ना नाठअ तिन्नां छ़ाडी करै येरुशलेम नगरी लै बापस फिरी। 
ACT,13,14,पिरगा नगरी का आजू डेऊई करै पुजै तिंयां पिसदिया लाक्के अन्ताकिया नगरी। बशैघे धैल़ी बेठै तिंयां आराधना कोठी दी डेऊई। 
ACT,13,15,"परमेशरे बधान और परमेशरे गूरे कताबा पहल़णैं बाद बोलअ तिधी आराधना कोठीए कारदारै तिन्नां लै, “भाईओ, ज़ै लोगा लै शिक्षा दैणा लै थारै मनैं किज़ै आसा तै बोला।” "
ACT,13,16,"तेखअ बोलअ पल़सी खल़ै उझ़ुई करै हाथा करै शारअ करी करै, “हे इस्राएली लोगो और परमेशरा का डरनै आल़ैओ, शूणां। "
ACT,13,17,"“इना इस्राएली लोगे परमेशरै छ़ांटै म्हारै पित्तर और ज़धू ईंयां मिसर देशै परदेसी हई करै रहा तै, ता तिन्नें की बडी भारी बढोतरी; और आपणीं तागती आल़ी बाहा करै आणै तिधा का छ़ड़ैऊई। ( ) "
ACT,13,18,च़ाल़्ही साला तैणीं रह सह तिन्नें बणैं ज़िरदअ लागी। ( ) 
ACT,13,19,“कनान देशै साता ज़ातीओ बरैबाद करी करै तिन्नों देश कोई 450 साला लै दैनअ इना लै रहणा लै। ( ) 
ACT,13,20,“तेखअ बणांऐं परमेशरे शमूएल गूरा तैणीं न्यायी। ( ) 
ACT,13,21,“तेखअ मांगअ तिन्नैं एक राज़अ। परमेशरै दैनअ च़ाल़्ही साला तैणीं बिन्यामीने गोत्रा का तिन्नां लै एक मणछ किशूओ शोहरू शाऊल तिन्नां लै राज़अ बणांईं। ( ) 
ACT,13,22,"“तेखअ किअ सह दूर और तेऊ बाद बणांअ दाबेद राज़अ, ज़सरै बारै परमेशरै इहअ बोलअ, ‘यिशैओ शोहरू दाबेद आसा मेरी आछी दी राज़अ तेऊए सोठ आसा तेही ज़ेही मेरी आसा। तेऊ करनी सोभै गल्ला तेही ज़िहअ हुंह च़ाहा।’ ( ) "
ACT,13,23,"“राज़ै दाबेदे ई खांनदानी संघै आसा परमेशरै करार की दी और तेते साबै छ़ाडअ इस्राएली लोगा सेटा एक उद्धार दैणैं आल़अ, मतलब ईशू मसीहा। ( ) "
ACT,13,24,“मसीहा एछणैं का पैहलै किअ युहन्ना सोभी इस्राएली लै मना बदल़णें डुबकी लणेंओ प्रच़ार। 
ACT,13,25,"ज़ांऊं युहन्ना आपणैं तेऊ कामां पूरै करनै आल़अ त ज़ुंण परमेशरै तेऊ का सभाल़अ त, ता तेऊ बोलअ इहअ, ‘तम्हैं मुंह किज़ै समझ़ा? हुंह निं मसीहा आथी! हेरा, ज़ुंण मुंह बाद एछणैं आल़अ आसा, सह आसा सोभी का महान और इधी तैणीं कि हुंह निं तेऊ सेटा एता जोगी बी आथी कि हुंह तेऊए पोलल़ै खोल्हणैं च़ाकरी करनै आल़अ टैहलू बणीं सकूं।’ "
ACT,13,26,"“भाईओ, तम्हैं ज़ुंण आजू आबरामे लुआद आसा और ज़ुंण तम्हैं परमेशरा का डरा, तम्हां सेटा आसा हेरअ द सह उद्धार दैणैं आल़अ बैण पजैल़ी। "
ACT,13,27,"येरुशलेम नगरी दी रहणैं आल़ै और मुखियै निं सह बछ़ैणअ, और परमेशरे गूरै बोली दी गल्ला निं समझ़ी ज़ुंण तिंयां हर बशैघे धैल़ै पहल़ा। इहअ करै की तिंयां गल्ला तेऊ लै दोश लाई पूरी। "
ACT,13,28,"तिन्नां निं मारनै जोगी तेऊ दी किछ़ै दोश भेटअ, तैबी की तिन्नैं राजपाल पिलातुसा का अरज़ कि एऊ पाआ मारी। "
ACT,13,29,"“ज़ांऊं तिन्नैं तेऊए बारै लिखी दी गल्ला पूरी की, ता सह डाहअ तिन्नैं क्रूसा का थुआल़ी घोरी दी बंद करी। "
ACT,13,30,पर परमेशरै किअ सह मरी करै भी ज़िऊंदअ। 
ACT,13,31,सह रहअ तिन्नां आपणैं च़ेल्लै संघै खास्सै धैल़ै तैणीं खांदअ-पिंदअ और शुझदअ लागी ज़ुंण गलील लाक्कै का तेऊ संघै तै येरुशलेम नगरी आऐ दै; ज़ुंणी ईंयां गल्ला आपणीं आछी भाल़ी तिंयां आसा ऐबै लोगा का इना गल्ला खोज़दै लागै दै। 
ACT,13,32,“हाम्हैं आसा एभै परमेशरे खुशीए समादा खोज़दै लागै दै ज़ेते करार परमेशरै म्हारै पित्तरा का आसा ती की दी। 
ACT,13,33,"परमेशरै की प्रभू ईशू ज़िऊंदै करी करै सह ई करार म्हारी लुआदा लै पूरी, ज़िहअ भज़ने कताबा दी दुजै भज़ना दी मसीहे बारै आसा लिखअ द, ( ) ‘तूह आसा मेरअ शोहरू आझ़ दैनअ मंऐं ताल्है ज़ल्म।’ "
ACT,13,34,"“परमेशरै किअ मसीहा मरी करै ज़िऊंदअ और सह निं तेऊ भी कधि मरनै दैंदअ। परमेशरै आसा म्हारै पित्तरा का इहअ बोलअ द, ( ) ‘मुंह दैणीं तम्हां लै सोभ भली गल्ला और बर्गत ज़ुंण मंऐं दाबेद राज़ै संघै करार की ती।’ "
ACT,13,35,"“तैही आसा तेऊ एकी होरी भज़ना दी बी मसीहे बारै बोलअ द, ‘ताह निं आपणैं पबित्र मणछे देही चिजणैं दैणअ।’ ( ) "
ACT,13,36,“दाबेद राज़ै किअ तिहअ ई ज़ेही परमेशरे मरज़ी ती। मरी करै डाही तेऊए देही घोरी दाबी और ज़िहै तेऊए पित्तर दाबै और तेऊए देही बी चिजी। भज़ना दी ईंयां गल्ला दाबेद राज़ै आपणैं बारै ता बोली निं आथी। ( ) 
ACT,13,37,पर ईशू ज़ुंण परमेशरै मरी करै ज़िऊंदअ किअ तेऊए देही निं चिजी आथी। 
ACT,13,38,"“तैहीता भाईओ, एसा गल्ला लऐ तम्हैं समझ़ी! एऊ ई करै भेटा तम्हां पाप माफ हणैंओ खुशीओ समाद। "
ACT,13,39,ज़हा गल्ला करै मुसा गूरे बधाना करै नर्दोश निं हई सकदै तै। तिन्नां सोभी का हआ ईशू दी विश्वास करनै आल़अ मणछ धर्मीं। 
ACT,13,40,"“तैही रहा चतैन, इहअ निं हआ कि ज़ुंण परमेशरे गूरे कताबा दी आसा बोलअ द कि तेऊ तिन्नां लै किज़ै करनअ सह तम्हां लै बी होए, ( ) "
ACT,13,41,"‘हे निंदा करनै आल़ैओ, भाल़ा, और झशकिआ और मरा। किल्हैकि मुंह करनअ थारै धैल़ै एक काम, इहअ काम कि, ज़ै तम्हैं तेते च़रच़ा शुणें, ता तम्हैं निं कधि तेतो भरोस्सअ करनअ।’” "
ACT,13,42,ज़ांऊं पल़सी और बरनबास यहूदी सभा का बागै निखल़ै ता लोग लागै एही अरज़ करदै कि आगलै बशैघे धैल़ै खोज़ै हाम्हां का इना गल्ला भी। 
ACT,13,43,ज़ांऊं आराधना सभा उझ़ुई ता यहूदी और यहूदी पक्षा दी आऐ दै भगता मांझ़ै हुऐ कई बरनबास और पल़सी पिछ़ू। तिन्नैं समझ़ाऊऐ इहअ बोली करै कि परमेशरे जशा दी रहा बणीं। 
ACT,13,44,आगलै हबतै बशैघे धैल़ी हुऐ नगरीए सोभ लोग परमेशरे बैणा शूणैं कठा। 
ACT,13,45,पर यहूदी मुखियै मनैं हुई तिन्नां खास्सै लोगे छ़ुंडा भाल़ी ज़ल़ण और तिंयां लागै निंदा करदै और पल़सीए खलाफ बोलदै। 
ACT,13,46,"तेखअ बोलअ पल़सी और बरनबासै नडरै हई करै, “अह त ज़रूरी कि परमेशरो बैण खोज़णअ पैहलै तम्हां का। पर ज़ै तम्हैं तेता नांईं मना और आपणैं आप सदा रहणैं आल़ी ज़िन्दगी जोगी नांईं बणां, ता हेरा, हाम्हां डेऊणअ तम्हां छ़ाडी होरी ज़ाती बाखा लै ज़ुंण यहूदी निं आथी। "
ACT,13,47,"किल्हैकि प्रभू आसा दैनअ द हाम्हां लै अह हुकम, ( ) ‘मंऐं आसा तूह होरी ज़ाती लै प्रैशअ बणांअ द, ताकि तूह पृथूई दी हर ज़ैगा उद्धार दैणैं आल़अ दूआर होए।’” "
ACT,13,48,"इहअ शूणीं करै हुऐ होरी ज़ातीए लोग खुशी ज़ुंण यहूदी नांईं तै आथी, और तिंयां लागै परमेशरे बैणे बड़ाई करदै और ज़ेतरै सदा रहणैं आल़ी ज़िन्दगी लै छ़ांटै तै तिन्नैं किअ सोभी विश्वास। "
ACT,13,49,तेखअ लागअ प्रभूओ बैण सारै देशै कई ज़ैगा पुजदअ। 
ACT,13,50,"पर यहूदी लोगा मांझ़ै भली भगत बेटल़ी, भगत और नगरीए बडै लोगा लै दैनी कई एही च़ुघ कि ईंयां लोग निं ठीक आथी और पल़सी और बरनबास काढै उपद्रभ करी करै तेऊ लाक्कै का बागै। "
ACT,13,51,तेखअ नाठै तिंयां तिन्नें सम्हनै खूरा का धूल़अ ठुल़्हकी करै इकुनिम नगरी लै 
ACT,13,52,प्रभूए च़ेल्लै रहै नंद और पबित्र आत्मां करै भरपूर हंदै लागी। 
ACT,14,1,इकुनिम नगरी हुअ इहअ कि तिंयां नाठै यहूदी लोगे आराधना कोठी लै संघा-संघा। तिन्नैं की एही गल्ला कि यहूदी और यूनानी मांझ़ै किअ कई लोगै विश्वास। 
ACT,14,2,"पर ज़हा परमेशरो बैण नांईं मनणअ त, तिन्नैं यहूदी दैनी होरी ज़ातीए लोगा लै तिन्नां विश्वासी भाईए खलाफ च़ुघ और तिन्नैं किऐ विश्वासीए बरोधा दी उपद्रभ। "
ACT,14,3,शधाणूं रहै कई धैल़ै तैणीं तिधी और प्रभूए भरोस्सै बडी हिम्मता संघै लागै परमेशरे बैणा खोज़दै। प्रभू बी दैआ त तिन्नें हाथै बडै-बडै नछ़ैण रहैऊई करै और नुआहरै काम करी करै परमेशरे जशे बैणो सबूत। 
ACT,14,4,पर नगरीए लोगा मांझ़ै पल़ी फूट और इहअ करै कई हुऐ यहूदी बाखा लै और कई हुऐ शधाणूं बाखा लै। 
ACT,14,5,"यहूदी लोग और तिन्नें मुखियै, हाकम और होरी ज़ातीए कई लोगै किअ इहअ जोग कि ईंयां पाणै हाम्हां पात्थरो ढो दैई मारी। "
ACT,14,6,पल़सी और बरनबासा का गअ एसा गल्लो थोघ लागी और तिंयां ठुर्है लुकानिआ लाक्के लुस्रा और दिरबे नगरी लै और ओरी-पोरीए देशा लै। 
ACT,14,7,तिधी रहै तिंयां खुशीए समादा खोज़दै लागी। 
ACT,14,8,"लुस्रा नगरी त एक मणछ बेठअ द, सह त ज़ल्मां ओर्ही लाट्टअ और तेऊए निं हांढदअ त और आपणीं ज़िन्दगी निं सह किधी हांडअ-फिरअ त। "
ACT,14,9,सह त पल़सी गल्ला करदै शूणअ लागअ द और पल़सी भाल़अ तेऊ बाखा लै कोहरअ कि एऊ आसा पाक्कअ भरोस्सअ कि प्रभू ईशू सका मुंह एसा बमारी का बच़ाऊई। 
ACT,14,10,"पल़सी बोलअ ज़ोरै, “आपणीं ज़ांघा टेक खल़अ”, तेखअ लागअ सह मणछ उझै छ़ाहल़ दैई करै हांढदअ-फिरदअ। "
ACT,14,11,"लोगै बोलअ पल़सीए एऊ च़मत्कारा भाल़ी करै लुकानिआ बोली दी ज़ोरै-ज़ोरै, “देअ होथै सरगा का मणछे रुपै हाम्हां जैंदरा लै।” "
ACT,14,12,तिन्नैं बोलअ बरनबास लै ज्यूस और पल़सी लै हिरमेस देअ किल्हैकि सह आसा त गल्ला करना लै मुखिय। 
ACT,14,13,"ज्यूस देओए देहुरे पज़ैरै ज़ुंण तेसा नगरी सम्हनै आसा त, तेऊ आणअ एक गाभू और फूले हार नगरीए प्रऊल़ी सेटा तिन्नां लै बल़ी च़ढाऊंणा लै। "
ACT,14,14,"पर ज़ांऊं बरनबास और पल़सी शधाणूं का इहअ थोघ लागअ ता तिन्नैं धेल़ै आपणैं झिकल़ै संघा ठुर्है लोगा जैंदरा लै। संघा बोलअ तिन्नैं ज़ोरै-ज़ोरै इहअ, "
ACT,14,15,"“भाईओ, तम्हैं अह किज़ै लाअ करी? हाम्हैं बी आसा तम्हां ई ज़िहै दुखा-सुखा भुगतणै आल़ै मणछ, और तम्हां का खोज़ा हाम्हैं अह खुशीओ समाद कि तम्हैं फिरा इना बेकार च़िज़ा का ज़ुदै हई तेऊ ज़िऊंदै परमेशरा बाखा लै, ज़ुंणी सरग, पृथूई, समुंदर और ज़ुंण बी तेथ दी आसा, सोभै गल्ला बणांईं। ( ) "
ACT,14,16,“आझ़ा कै पैहलै रहै तम्हैं होर सोभै ज़ाती आपणैं-आपणैं साबै कई देअ पिछ़ू हांढदै लागी। किल्हैकि तम्हां का निं तेऊ परमेशरे बारै थोघै त। 
ACT,14,17,तैबी निं सह आप्पू गवाह बाझ़ी रहअ; पर भलाई रहअ करदअ लागी और सरग रहअ हंदअ लागी और फल़ा-फल़ूटे ऋत दैई करै रहअ थारै मना रोटी-पाणीं करै बडी खुशी दी भरदअ लागी।” ( ) 
ACT,14,18,इहअ बोली करै बी तिन्नैं तिंयां बडै मसा जाई करै रोक्कै बल़ी करनै का। 
ACT,14,19,"पर कई यहूदी आऐ अन्ताकिया नगरी और इकुनिम नगरी का तिन्नैं किऐ तिंयां लोग आप्पू बाखा लै, तेखअ पल़सी लै दैनअ पात्थरो ढो। तिन्नैं समझ़अ कि पल़सी गअ मरी और सह निंयं तिन्नैं घिशी करै नगरी बागै। "
ACT,14,20,"पर ज़ांऊं होर च़ेल्लै आऐ और तेऊ फेर खल़्हुऐ, ता सह उझ़ुअ खल़अ और तेखअ नाठअ नगरी भितरा लै। संघा नाठअ दुजै धैल़ै बरनबासा संघै दिरबे नगरी लै। "
ACT,14,21,"तेखअ फिरै पल़सी और बरनबास दिरबे लोगा लै खुशीओ समाद खोज़ी करै, कई च़ेल्लै बणांईं करै लुस्रा और इकुनिम बाती अन्ताकिया लाक्कै लै बापस। "
ACT,14,22,सारै दी रहै तिंयां च़ेल्ले मना पाक्कै करी शिक्षा दैंदै कि विश्वासा दी रहा टेकी। तिंयां बोला तै इहअ बी कि हाम्हां लागणअ बडै दुख ज़िरी करै परमेशरे राज़ा दी डेऊणअ। 
ACT,14,23,"तेखअ बणांऐं तिन्नैं हरेक विश्वासी मंडल़ी दी तिन्नां लै सैणैं, और ब्रत डाही प्राथणां करी करै सभाल़ै तिंयां प्रभूए हाथै ज़हा दी तिन्नैं विश्वास किअ त। "
ACT,14,24,तेखअ पुजै तिंयां पिसदिया लाक्कै बाती हांढदी पंफूलिआ लाक्कै। 
ACT,14,25,तिधा का पुजै पिरगा नगरी बैण खोज़ी करै तिंयां इटल़ी देशै। 
ACT,14,26,तेखअ आऐ तिंयां तिधा का ज़हाज़ा दी बेशी और अन्ताकिया नगरी लै ज़िधा का तिंयां तेऊ कामां लै निखल़ै तै ज़ुंण परमेशरे जशा दी तिन्नां का सभाल़अ त और ज़ुंण तिन्नैं पूरअ किअ त। 
ACT,14,27,तिधी पुजी करै की तिन्नैं विश्वासीए मंडल़ी कठा और तिन्नां सोभी का खोज़ी सोभ गल्ला कि परमेशरै किऐ तिन्नां संघै बडै-बडै काम और होरी ज़ाती लै बी खोल्हअ परमेशरै दुआर ताकि तिंयां बी विश्वास करी सके। 
ACT,14,28,तेखअ रहै तिंयां च़ेल्लै संघै खास्सै धैल़ै तिधी। 
ACT,15,1,"पल़सी और बरनबास आसा तै सिरीया लाक्कै अन्ताकिया नगरी और कई लोग आऐ यहूदा लाक्कै का तिधा लै। संघा लागै तिंयां विश्वासी भाई का इहअ सखाऊंदै, “ज़ै मुसा गूरे रिती रबाज़े साबै थारअ खतैर नांईं होए तै निं तम्हां उद्धार हई सकदअ।” ( ) "
ACT,15,2,"पल़सी और बरनबास निं तिन्नें एसा गल्ला लै राज़ी हुऐ और तिन्नैं की हठ कि अह गल्ल आसा गलत। खिरी हुऐ सोभ एसा गल्ला लै राज़ी कि पल़सी, बरनबासा संघै डेओआ हाम्हां मांझ़ै कई होर भाई एसा गल्ले बारै फैंसलै लै येरुशलेम नगरी लै शधाणूं और विश्वासी मंडल़ीए सैणैं सेटा लै। "
ACT,15,3,तेखअ छ़ाडै तिंयां विश्वासी मंडल़ी येरुशलेम नगरी लै और तिंयां दैनै बाता खास्सै दूर तैणीं पजैल़ी। तेखअ नाठै तिंयां फिनाका नगरी और सामरी लाक्कै बाती विश्वासी भाई सेटा। तिन्नैं खोज़अ तिन्नां का कि बडी भारी खुशीए गल्ल आसा कि होरी ज़ातीए लोग बी सका परमेशरा सेटा एछी। 
ACT,15,4,"ज़ांऊं तिंयां येरुशलेम नगरी पुजै ता विश्वासीए मंडल़ी, शधाणूं और विश्वासी मंडल़ीए सैणैं मिलै तिन्नां संघै बडी भारी खुशी संघै। तिन्नैं बी खोज़अ कि परमेशरै तिन्नां संघै रही करै किहै-किहै काम किऐ। "
ACT,15,5,"पर फरीसी लोगे पंथा का ज़ुंण विश्वासा दी आऐ तै, तिन्नां मांझ़ै बोलअ कई इहअ, “ज़ुंणी होरी ज़ाती मांझ़ै विश्वास किअ तिन्नां लै दैणअ खतैर करनै और मुसा गूरे बधान मनणैंओ हुकम ज़रूरी।” "
ACT,15,6,तेखअ हुऐ शधाणूं और विश्वासी मंडल़ीए सैणैं एसा गल्ले बारै बच़ारा करदै कठा। 
ACT,15,7,"खास्सै हठल़णैं का बाद बोलअ पतरसै खल़ै उझ़ुई करै तिन्नां सोभी लै, “भाईओ, तम्हां का आसा थोघ कि खास्सै धैल़ै गऐ तेसा गल्ला बिती कि परमेशरै छ़ांटअ तम्हां मांझ़ै हुंह कि मुखा होर ज़ाती बी खुशीओ समाद शूणीं करै विश्वास करे। "
ACT,15,8,मनें गल्ला परखणैं आल़ै परमेशरै दैनी तिन्नां लै बी हाम्हां ई ज़ेही पबित्र आत्मां दैई करै तिन्नें गवाही। 
ACT,15,9,“विश्वासा करै तिन्नें मन शुचै करी करै निं परमेशरै हाम्हां और तिन्नां दी किछ़ै फरक डाहअ। 
ACT,15,10,ता ऐबै किल्है आसा तम्हैं लागै दै परमेशरा परखदै? तम्हैं किल्है लाअ होरी ज़ाती का आऐ दै इना विश्वासी भाईए कैल़ै इहअ जूँ पाई ज़हा नां म्हारै पित्तर च़की सकै और नां हाम्हैं च़की सकदै? 
ACT,15,11,"“पर हाँ, म्हारअ आसा इहअ विश्वास कि ज़ेऊ साबै तिन्नां प्रभूए जशा दी उद्धार भेटणअ, तेऊ ई साबै भेटणअ हाम्हां बी मसीहा ईशू दी विश्वास करी करै! म्हारअ उद्धार निं बधाना करै हणअ।” "
ACT,15,12,सभा दी बेठै दै सोभ लोग लागै शांत हई करै बरनबास और पल़सीए गल्ला शूणैं कि परमेशरै तिन्नां करै होरी ज़ाती दी किहै-किहै नछ़ैण और नुआहरै काम किऐ। 
ACT,15,13,"पल़सी और बरनबास ज़ांऊं बोली मुक्कै ता याकूब लागअ इहअ बोलदअ, “भाईओ, "
ACT,15,14,"मेरी गल्ला शूणां, शमौन पतरसै आसा हेरअ द तम्हां का खोज़ी कि ज़धू सह पैहली बारी होरी ज़ाती सेटा नाठअ तधू परमेशरै तिन्नां लै केही बर्गत दैनी कि तिन्नां मांझ़ै बी छ़ांटै आप्पू लै लोग। "
ACT,15,15,"एता संघै ज़ुल़ा परमेशरे गूरै बोली दी ईंयां गल्ला; ज़िहअ शास्त्रा दी आसा लिखअ द, ( ) "
ACT,15,16,‘आजू दैणअ मुंह दाबेदे पोस्ती का एक राज़अ। सह हणअ इहअ ज़िहअ कुंण तेऊ घरे मेटा भी च़िणें ज़ुंण बसेरअ ढोल़ी आसा पाअ द। 
ACT,15,17,"मुंह करनअ इहअ एते तैणीं कि, होरी ज़ातीए मणछ बी मुंह सेटा लै एछे ज़हा दी मेरै नांओंए छ़ाप आसा लागी दी। "
ACT,15,18,ऐहा गल्ला बोला सह ई प्रभू ज़ुंण संसारे उत्पति का इना गल्लो समादा खोज़दअ आसा लागअ द।’ 
ACT,15,19,"“तै आसा मेरअ इहअ बच़ार कि होरी ज़ाती का बी ज़ुंण लोग परमेशरा बाखा लै फिरा, तिन्नां लै निं दुख दैआ। "
ACT,15,20,पर तिन्नां लै दैआ इहअ समाद लिखी कि तिंयां मुर्ति लै बल़ी किऐ दै मासा और लोहू का और गल़ा का मरोक्कै दै मासा का और कंज़रैई का रहै दूर। ( ) 
ACT,15,21,“किल्हैकि पराणैं ज़मानैं ओर्ही आऐ नगरी-नगरी मुसा गूरे बधाने बारै खोज़दी और हर बशैघे धैल़ै पहल़ा इना आराधना कोठी दी।” 
ACT,15,22,"तेखअ हुऐ एसा गल्ला लै सारी विश्वासीए मंडल़ी, शधाणूं, विश्वासी मंडल़ीए सैणैं बी राज़ी और तिन्नैं छ़ांटै आप्पू मांझ़ा का कई मणछ, मतलब यहूदा ज़हा लै बरसबा बोला और सिलास, ज़ुंण होरी भाई मांझ़ै मुखियै तै, तिंयां छ़ाडै पल़सी और बरनबासा संघै अन्ताकिया लै। "
ACT,15,23,"तिन्नें हाथै दैनअ इहअ लिखी कि अन्ताकिया, सिरीया और किलकिआ प्रदेस दी रहणैं आल़ै विश्वासी भाई ज़ुंण होरी ज़ाती का आसा, येरुशलेम नगरी का शधाणूं और विश्वासी मंडल़ीए सैणैं बाखा तम्हां सोभी लै राज़ी-खुशी! "
ACT,15,24,“हाम्हैं शूणीं एही गल्ला कि म्हारै कई मणछ आऐ तम्हां सेटा लै और तिन्नैं किऐ थारै मन गलत शिक्षा दैई उंबल़ै पर तिंयां निं हाम्हैं तम्हां सेटा लै छ़ाडै आथी। 
ACT,15,25,"हाम्हैं सोभी किअ कठा हई आप्पू मांझ़ै जोग, संघा समझ़अ हाम्हैं सोभी इहअ ठीक कि हाम्हां छ़ाडणैं छ़ांटी करै धख मणछ तम्हां सेटा लै। संघा छ़ाडै हाम्हैं आपणैं पैरै भाई बरनबास और पल़सी तम्हां सेटा लै। "
ACT,15,26,ईंयां दूई मणछ आसा इहै ज़ुंणी आपणैं प्राण बी म्हारै प्रभू ईशू मसीहे नांओंआं लै खातरै दी पाऐ। 
ACT,15,27,“यहूदा और सिलास बी छ़ाडै हाम्हैं तिन्नां संघै और तिन्नां हेरनी सारी गल्ला आपणैं मुंहां का बी तम्हां का खोज़ी। 
ACT,15,28,"पबित्र आत्मां, और हाम्हां लागी एही ठीक कि किछ़ खास गल्ला छ़ाडी निं तम्हां लै होर किछ़ै बोझ़ पाणअ। "
ACT,15,29,"तिंयां गल्ला आसा एही कि तम्हैं रहै मुर्ति लै बल़ी किऐ दै मासा और लोहू का और गल़ा का मरोक्कै दै मासा का और कंज़रैई का दूर। इना सोभी गल्ला का ज़ै तम्हैं दूर रहे, तै हणअ थारअ भलअ। खिरी हाम्हां सोभी बाखा तम्हां लै राज़ी-खुशी।” ( ) "
ACT,15,30,तेखअ पुजै तिंयां तिधा का बिदा हई करै अन्ताकिया नगरी। तेखअ पहल़ी सभा कठा करी करै च़िठी। 
ACT,15,31,तेखअ हुऐ तिंयां च़िठी पहल़ी करै शिक्षे गल्ला शूणीं बडै भारी खुश। 
ACT,15,32,"यहूदा और सिलास ज़ुंण आप्पू बी परमेशरे गूर तै, तिन्नैं बी किऐ कई गल्ला करै विश्वासी भाई-बैहणी शिक्षा दैई करै मज़बूत। "
ACT,15,33,तेखअ रहै तिंयां थोल़ै धैल़ै तिधी संघा छ़ाडै तिंयां विश्वासी भाई येरुशलेम मंडल़ी बर्गत और शांती दी बापस। 
ACT,15,34,पर सिलासे मनैं बेठी एही कि तेऊ रहणअ तिधी और यहूदा नाठअ येरुशलेम नगरी लै। 
ACT,15,35,ता पल़सी और बरनबास रहै अन्ताकिया दी और होर बी कई लोगा रहै प्रभूए बैणा सखाऊंदै और खुशीए समादा खोज़दै लागी। 
ACT,15,36,"थोल़ै धैल़ै बाद बोलअ पल़सी बरनबासा लै, “ज़हा-ज़हा नगरी हाम्हैं परमेशरो बैण लोगा का खोज़अ द आसा, च़ाल्ला, हाम्हां एछणी तिन्नां विश्वासी भाईए हेर सभाल़ करी कि तिंयां किहै आसा?” "
ACT,15,37,"तेखअ किअ बरनबासै युहन्ना ज़हा लै मरकुस बोला, संघा निंणैओ बच़ार "
ACT,15,38,पर पल़सी किअ मरकुस संघा निंणां लै नांईं किल्हैकि सह हुअ त पिछ़ली बारी पंफूलिआ लाक्कै पुजी करै ज़ुदअ और कामां लै निं तिन्नां संघै नाठअ त। 
ACT,15,39,तिन्नां मांझ़ै हूई एही दूई रंगे गल्ला कि तिंयां हुऐ आप्पू ई मांझ़ै ज़ुदै। तेखअ नाठअ बरनबास मरकुसा संघा निंईं करै ज़हाज़ा दी कुप्रास टापू लै। 
ACT,15,40,पर पल़सी छ़ांटअ सिलास और होर विश्वासी भाई का परमेशरे झींण सभाल़ी करै लागअ तिधा का आजू हांढदअ। 
ACT,15,41,"तेखअ नाठअ पल़सी विश्वासीए मंडल़ी पाक्कै करदी, सिरीया लाक्कै और किलकिआ लाक्कै बाती हांढ दैई। "
ACT,16,1,"तेखअ नाठअ सह दिरबे और लुस्रा नगरी बी। तिधी त एक तिमुतुस नांओं एक च़ेल्लअ, सह त एकी विश्वासी यहूदी बेटल़ीओ च़ेल्लअ पर तेऊओ बाप्पू त यूनान देशो। "
ACT,16,2,तेऊओ त लुस्रा और इकुनिम नगरीए सोभी विश्वासी भाई मांझ़ै भलअ नांअ। 
ACT,16,3,"पल़सी च़ाहअ इहअ कि अह निंणअ मुंह आप्पू संघै और तिन्नां ज़ैगा ज़ुंण यहूदी लोग रहा तै, तिन्नें तैणीं किअ पल़सी तिमुतुसो खतैर। किल्हैकि तिन्नां का बी त थोघ कि एऊओ बाप्पू आसा यूनान देशो। "
ACT,16,4,तिंयां रहा तै नगरी-नगरी डेऊंदी तिन्नां बधाना ज़ुंण येरुशलेम नगरी का शधाणूं और विश्वासी मंडल़ीए सैणैं ज़रूरी समझ़ै तै तिन्नां मनणा लै पजैल़ै लागी। 
ACT,16,5,इहअ करै रही विश्वासीए मंडल़ी विश्वासा दी पाक्की हंदी लागी और गिणती दी रही हर धैल़ै बढदी लागी। 
ACT,16,6,तिंयां नाठै फ्रूगिआ और गलाती लाक्कै बाती और पबित्र आत्मां किअ तिन्नां लै एशिया लाक्कै दी बैण खोज़णा लै नांईं। 
ACT,16,7,मुसिआ नगरी नेल़ पुजी किअ तिन्नैं बिथूनिया नगरी लै डेऊणेओ बच़ार पर ईशूए आत्मां निं तिन्नां तिधा लै डेऊणैं दैनअ। 
ACT,16,8,तेखअ नाठै तिंयां मुसिआ बाती हांढ दैई पुजै त्रोआस नगरी। 
ACT,16,9,पल़सी भाल़अ राची एक दर्शण कि एक मकिदुनिया लाक्कैओ मणछ खल़्हुअ और तेऊ बोलअ अरज़ करी करै पारा बाखा होथी करै एछ मकिदुनिया लाक्कै लै और म्हारी मज़त कर। 
ACT,16,10,"तेऊए दर्शणा हेरदी च़ाहअ हाम्हैं तेभी मकिदुनिया लै डेऊणअ, इहअ सोठी करै कि परमेशरै आसा हाम्हैं खुशीए समादा खोज़दै शादै दै। "
ACT,16,11,"तैहीता, त्रोआस नगरी का ज़हाज़ खोल्ही करै हाम्हैं सिधै सुमात्रा टापू और दुजै धैल़ै पुजै नियापोलिस नगरी। "
ACT,16,12,तिधा का पुजै हाम्हैं फिलिप्पी नगरी ज़ुंण मकिदुनिया लाक्कै बडी नगरी आसा और रोमी लोगो बसेरअ आसा। हाम्हैं रहै तेसा नगरी थोल़ै धैल़ै। 
ACT,16,13,बशैघे धैल़ी नाठै हाम्हैं नगरी बागै नदीए बाढै इहअ सोठी करै कि तिधी भेटणीं प्राथणां करना लै यहूदी मणछे आराधना कोठी। संघा लागै तिधी नदीए बाढै बेशी करै तिधी ज़ुंण बेटल़ी कठा ती हूई दी तिन्नां संघै गल्ला करदै। 
ACT,16,14,लुदिआ नांओंए थुआथिरा नगरीए बैंज़णीं रंगे झिकल़ै बेच़णैं आल़ी एक भगत बेटल़ी ती शूणीं लागी दी और परमेशरै तेसो मन खोल्हअ ताकि पल़सीए गल्ला दी मन लाए। 
ACT,16,15,"ज़ांऊं तेसा पूरै टबरा संघी मन बदल़ी करै डुबकी लई ता तेसा की अरज़ कि, ज़ै तम्हैं मुंह प्रभूए विश्वासी समझ़ा, तै रहा तम्हैं मेरै घरै। तेसा निंयैं हाम्हैं मनैंऊंईं आपणैं घरा लै। "
ACT,16,16,ज़ांऊं हाम्हैं प्राथणां करने ज़ैगा लै तै डेऊंदै लागै दै; ता तिधी भेटी हाम्हां एक ज़ुआन शोहरी सह ती टैहलू बेटल़ी और तेसा ती इहअ भूत सह दैआ त तैहा लै लोगे आजू हणैं आल़ी गल्ले बारै शगती और तेता करै खटा ती सह कई ढबै आपणैं मालका लै। 
ACT,16,17,"सह लागी हाम्हां और पल़सी पिछ़ू एछी करै लैल़ा लांदी कि ईंयां मणछ आसा परम प्रधान परमेशरे टैहलू, ज़ुंण हाम्हां का उद्धारे कथैया खोज़ा। "
ACT,16,18,"सह रही कई धैल़ै तैणीं इहअ ई करदी लागी। पर पल़सी हुअ बडअ भारी दुखी और पिछ़ू फिरी करै बोलअ तेसा भितरी बस्सै दै भूता लै, “हुंह बोला ताल्है मसीहा ईशूए नांओंए कि एसा का निखल़ पोर्ही।” सह भूत निखल़अ तेभी पोर्ही। "
ACT,16,19,"ज़ांऊं तेसे मालकै भाल़ी कि म्हारी ढबै-धेल्ले आशा बी हुई ऐबै खतम, ता तिन्नैं ढाकै पल़सी और सिलास और तिंयां आणै च़फै दी प्रधाना सम्हनै लै खिंच़ी करै। "
ACT,16,20,"तिन्नैं बोलअ यहूदी लोगे मुखियै सेटा डेऊई करै कि, “ईंयां लोग ज़ुंण यहूदी आसा, इनै लाअ म्हारी नगरी बडअ उल़टफेर करी। "
ACT,16,21,इनै लाई एही गल्ला खोज़ी कि तिंयां मनणी और करनी आसा रोमी लोगा लै माल़ी।” 
ACT,16,22,ज़ांऊं तिधी कठा हुऐ दै खास्सै लोग तिन्नां लै कठा हई करै च़िकदै आऐ ता मुखियै धेल़ै तिन्नें झिकल़ै और तिन्नां लै दैनअ शोठै करै च़िकणैंओ हुकम। 
ACT,16,23,बडै भारी शोठै करै च़िकी पाऐ तिंयां कैद खानै दी बंद करी और दरोगै लै डाहअ इहअ बोली कि इनो डाहै धैन। 
ACT,16,24,दरोगै बी डाहै तिंयां इहअ हुकम शूणीं करै भितरली खुडी बंद करी और तिन्नें ज़ांघा डाही दुही बाखा काठा दी बान्हीं ताकि तिंयां च़ुकी बी नां सके। 
ACT,16,25,आधी राची तै लागै दै पल़सी और सिलास परमेशरा का प्राथणां करदी भज़ना बोलदै और तिंयां होर कैदी तै शूणैं लागै दै। 
ACT,16,26,हेरा-हेरी हुई तिधी ज़ाज़री और इधी तैणीं कि कैद खाने आथरी सिक्की आजू-पिछ़ू और तेभी दुआर खुल्है और सारी शांघल़ी चुटी। 
ACT,16,27,"दरोगअ उझ़ुअ खल़अ, ता कैद खाने दुआर भाल़ै तेऊ घुआल़ी। तेऊ सोठअ इहअ कि तिंयां कैदी ठुर्है, ता तेऊ काढी तलबार और तेऊ लाई ती आप्पू मारना लै आपणैं कैल़ै तलबारै बाही। "
ACT,16,28,"पर पल़सी बोलअ ज़ोरै हाक पाई, “आप्पू लै निं किछ़ करी, हाम्हैं सोभै आसा इधी।” "
ACT,16,29,तेखअ शादअ कसा का तेऊ लाटू और संघा नाठअ भितरा लै और काम्बदी-काम्बदी पल़अ सिलास और पल़सीए खूरा सेटा उटी बाखा। 
ACT,16,30,"तेखअ तिंयां बागा लै काढी करै बोलअ तेऊ दरोगै, “श्रीमान, हुंह किज़ै करूं कि मुंह उद्धार भेटे?” "
ACT,16,31,"तिन्नैं दैनअ तेऊ लै ज़बाब, “प्रभू ईशू मसीहा दी कर विश्वास, तै भेटणअ ताह और तेरै घरानै उद्धार।” "
ACT,16,32,तेखअ खोज़अ तिन्नैं दुही दरोगै और तेऊए सारै टबरा का परमेशरो बैण। 
ACT,16,33,राची तेसा ई घल़ी तेऊ तिंयां निंयैं और तिन्नें ज़खम धोऐ और पल़सी दैनी तिन्नां लै पाणीं दी डुबकी। 
ACT,16,34,तेऊ निंयैं पल़सी और सिलास आपणैं घरा लै संघा खैऊई तिन्नां का रोटी। तिंयां सोभै तै एसा गल्ला लै खुश कि तिन्नैं सोभी टबरै किअ परमेशरा दी विश्वास। 
ACT,16,35,"ज़ांऊं दुजी धैल़ी हुई ता, मुखियै दैनअ आपणैं सपाही का समाद “तिन्नां मणछा छ़ाडा पोर्ही।” "
ACT,16,36,"दरोगै खोज़ी ईंयां गल्ला पल़सी का, “मुखियै दैनअ तम्हां छ़ाडणेंओ हुकम और ऐबै डेओआ तम्हैं शांती करै।” "
ACT,16,37,"पर पल़सी बोलअ तेऊ लै, “तिन्नैं हाम्हैं रोमी मणछ बाझ़ी दोशै सोभी लोगा सम्हनै च़िकै और कैद खानै दी बी पाऐ, ऐबै बोला कि च़ुप-च़ुपै डेओआ! इहअ निं हंदअ! पर तिन्नां बोला इहअ कि आप्पै एछा इधा लै और तेखअ निंयां हाम्हां बागा लै!” "
ACT,16,38,"तिन्नैं सपाही बी खोज़ी सारी गल्ला मुखियै सेटा, और तिंयां इहअ शूणीं करै कि ईंयां आसा रोमी तिंयां डरै। "
ACT,16,39,"तिंयां आऐ आप्पै और पल़सी और सिलास मनैंऊंऐं। तेखअ की बागै निंईं करै एही अरज़, “एसा नगरी का डेओआ दूर।” "
ACT,16,40,कैद खानै का छ़ुटी करै नाठै पल़सी और सिलास लुदिआ नांओंए विश्वासी बैहणी सेटा और होरी विश्वासी भाई सेटा लै मिलदै तेसे घरा लै। तिन्नैं दैनअ तिन्नां सोभी विश्वासी भाई लै हैअ कि प्रभू ईशू दी डाहा भरोस्सअ तेखअ लागै तिंयां फिलिप्पी नगरी का हांढदै। 
ACT,17,1,पल़सी और सिलास आऐ अम्फिपुलिस और अपूलोनिया नगरी बाती थिस्सलुनी नगरी। तिधी त यहूदी लोगो एक आराधना कोठी। 
ACT,17,2,पल़सी नाठअ तिन्नां सेटा लै ज़िहअ सह हर ज़ैगा बशैघे धैल़ी आराधना कोठी डेओआ त। चिई हबतै तैणीं रहअ सह तिन्नां संघै पबित्र शास्त्रा का सुआल-ज़बाब करदअ लागी। 
ACT,17,3,"तिन्नां का समझ़ाऊई पबित्र शास्त्रा का सबूत दैई सारी गल्ला कि मसीहो दुख भुगतणअ, और मरी करै ज़िऊंदै हणअ त ज़रूरी और अहैई ईशू, ज़सरै बारै हुंह तम्हां का खोज़ा अह आसा मसीहा। "
ACT,17,4,कई यहूदी मिलै इना गल्ला मनी करै सिलास और पल़सी संघै। होर बी कई भली भगत खांनदानी बेटल़ी और यूनान देशे होरी ज़ातीए परमेशरे डरा हेठै रहणैं आल़ै मणछै बी किअ विश्वास। 
ACT,17,5,पर यहूदी किऐ ज़िदै मारै नभार लोगा मांझ़ै कई कदुष्ट लोग आप्पू संघा। तिंयां लागै बडै भारी खास्सै लोग कठा करी करै सारी नगरी हाल्लै-गोल्लै करदै। संघा यासोने घरा फेर सोभी कठा करी करै च़ाहा तै तिंयां सिलास और पल़सी बागा लै काढणअ। 
ACT,17,6,"पर तिंयां निं तिन्नां तिधी भेटै। संघा निंयैं तिन्नैं यासोन और कई विश्वासी भाई मांझ़ै घिशी तल़िंगी करै नगरीए मुखियै सेटा। तिंयां लागै ज़ोरै-ज़ोरै लैल़ा पाई इहअ बोलदै, “ईंयां आसा तिंयां ई लोग ज़ुंणी सारै देशै आसा खरोल़ पाअ द और ऐबै पुजै ईंयां इधी बी। "
ACT,17,7,“यासोनै आसा तिंयां आपणैं घरै डाहै दै। ईंयां करा माहा राज़े बधानो बरोध। ईंयां बोला इहअ कि राज़अ आसा कुंण होर ईशू नांओं मणछ।” 
ACT,17,8,इहअ शूणीं करै हुऐ नगरीए मुखियै रोशै लाल-पिंऊंल़ै 
ACT,17,9,और तिन्नैं डाहै यासोन और बाकी विश्वासी भाई तेभै तैणीं कैद करी ज़ेभै तैणीं तिन्नें ज़मानत निं हुई। 
ACT,17,10,होरी विश्वासी भाई छ़ाडै तेभी राची भितरी पल़सी और सिलास बिरीया नगरी लै और तिंयां नाठै तिधी पुजी करै यहूदी लोगे आराधना कोठी लै। 
ACT,17,11,ईंयां लोग तै थिस्सलुनी नगरी यहूदी का भलै और बडै च़ाऊआ करै बैण मनी करै रहै धैल़ तिंयां शास्त्रा दी लोल़ै-भाल़ै लागी कि ईंयां गल्ला शुची आसा या एथ किज़ै दोश आसा। 
ACT,17,12,"ता तिन्नां मांझ़ै कई, और यूनानी खांनदानी बेटल़ी मांझ़ै और मर्धा मांझ़ै किअ कई विश्वास। "
ACT,17,13,"पर ज़ांऊं थिस्सलुनी नगरी यहूदी का थोघ लागअ कि पल़सी आसा बिरीया नगरी बी लागअ द परमेशरे बैण प्रच़ारा करदअ, ता तिंयां आऐ तिधी बी लोगा च़ुघा दैंदै और हाल्लै-गोल्लै करदै। "
ACT,17,14,तेखअ होरी विश्वासी भाई छ़ाडअ तेभी पल़सी तिधा का कि समुंदरे बाढै डेऊ। पर सिलास और तिमुतुस रहै तिधी बिरीया नगरी। 
ACT,17,15,"पल़सी संघणैं आल़ै पजैल़अ सह एथेंस नगरी तैणीं, और सिलास और तिमुतुसे बारै इहअ बोली करै लागै तिधा का हांढदै कि तिन्नां छ़ाडै छ़ेकै मुंह सेटा लै। "
ACT,17,16,ज़ांऊं पल़सी एथेंस नगरी दी तिन्नां न्हैल़अ त लागअ द। पल़सी ज़ांऊं इहअ भाल़अ कि सारी नगरी आसा मुर्ति करै भर्हुई दी ता सह हुअ आत्मां दी बडअ भारी दुखी। 
ACT,17,17,पल़सी नाठअ आराधना कोठी दी यहूदी और भगता का और च़फै दी ज़ुंण लोग भेटा तै तिन्नां संघै लागअ सह हर धैल़ै सुआल-ज़बाब करदअ। 
ACT,17,18,"तेखअ इपिकूरी और स्तोईकी पंडता मांझ़ै लागै कई तेऊ संघै सुआल-ज़बाब करदै। कई बोलअ इहअ, “अह नथोघी गल्ला करनै आल़अ कै बोल़णअ च़ाहा?” पर होरी बोलअ इहअ, “अह ज़ाण्हिंआं हाम्हां का कसा होरी देओए बारै खोज़णैं आल़अ।” किल्हैकि पल़सी खोज़ा त लोगा का ईशू और तेऊओ मरी करै ज़िऊंदै हणें बारै खुशीओ समाद। "
ACT,17,19,"तेखअ निंयं तिन्नैं पल़सी आप्पू संघै एरियोपागुस नांओंए आराधना कोठी लै और संघा लागै तेऊ का पुछ़दै, “ज़ुंण तूह लोगा का इना नऊंईं गल्ला खोज़ा अह किज़ै आसा? एता समझ़ाऊ हाम्हां का बी। "
ACT,17,20,"तेरी ईंयां गल्ला आसा हाम्हां लै नुआहरी, हाम्हां का बी लोल़ी एसा गल्लो थोघ लागअ कि एतो कै मतलब आसा?” "
ACT,17,21,तिन्नैं बोलअ एते तैणीं कि कई एथेंस नगरी रहणैं आल़ै और परदेसी ज़ुंण तिधी रहा तै तिंयां निं नऊंईं-नऊंईं गल्ला शुणनै और बोल़णैं का सुआई होर किछ़ू कामां दी बगत काटदै तै। 
ACT,17,22,"तेखअ पल़सी एरियोपागुस आराधना सभा दी खल़्हुई करै बोलअ, “हे एथेंस नगरी रहणैं आल़ैओ! मुखा ज़ाण्हिंआं इहअ कि तम्हैं आसा हर गल्ला दी धर्म-कर्म करनै आल़ै। "
ACT,17,23,"किल्हैकि हुंह त लागअ द हांढदी-फिरदी थारी तिन्नां च़िज़ा भाल़अ ज़ेते तम्हैं पूज़ा करा, ता मुखा शुझुई एक एही बेदी, ज़हा दी इहअ आसा लिखअ द, ‘अह बेदी आसा तेऊ लै ज़हा परमेशरा हाम्हैं नांईं ज़ाणदै।’ ता ज़हा तम्हैं बाझ़ी ज़ाणैं भाल़ै पूज़ा, मंऐं लाई तम्हां का तेऊए बारै गल्ला खोज़ी। "
ACT,17,24,"“ज़ुंणी परमेशरै संसार और तेते सोभै च़िज़ा बणांईं, सह निं स्वर्गो और पृथूईओ मालक हई करै हाथा करै बणांऐं दै देहुरै दी रहंदअ। ( ) "
ACT,17,25,"“नां किज़ू च़िज़े लाल़च़ै सह मणछा का मज़त च़ाहंदअ। किल्हैकि सह दैआ आप्पू ई सोभी लै ज़िन्दगी, शाह और ज़रूरतीए सोभै गल्ला। ( ) "
ACT,17,26,“तेऊ बणांईं एकी मूल़ मणछा करै सारै संसारे सोभ ज़ाती सारी पृथूई दी रहणा लै। तेऊ परमेशरै बणांऐं दै बगत और रहणें ज़ैगा आसा तैही बान्हीं दी। ( ) 
ACT,17,27,“परमेशर च़ाहा लोगा लै इहअ कि तिंयां तेऊ दी आशा डाही करै तेऊ भाल़े और लोल़ै लागे कि असली दी निं सह हाम्हां सोभी का दूर आथी। ( ) 
ACT,17,28,"“किल्हैकि हाम्हैं रहा तेऊ ई दी ज़िऊंदै, हांढदै-फिरदै और खल़ै टेकी। तम्हां मांझ़ै आसा कई इहअ बी बोलअ द, ‘हाम्हैं आसा तेऊए ई लुआद।’ "
ACT,17,29,"परमेशरे लान्हैं हई करै आसा हाम्हां लै इहअ सोठणअ गलत कि परमेशर आसा सुन्नैं-रुपै और पात्थरा दी, ज़ुंण मणछे आपणीं सोठा और कारीगीरी करै आसा बणांऐं दै। ( ) "
ACT,17,30,“तैहीता परमेशरै निं म्हारी नांसमझ़ीए घल़ी धैन दैनअ पर ऐबै दैआ सह सोभी मणछा लै मना बदल़णैंओ हुकम। 
ACT,17,31,"किल्हैकि तेऊ आसा एक धैल़ी एही डाही दी ज़ेथ परमेशरा तेऊ मणछा करै धर्मां दी सारै संसारो न्याय करनअ ज़ुंण तेऊ छ़ांटअ द आसा, और सह किअ मरी करै बी ज़िऊंदअ और इहअ करी करै की तेऊ अह गल्ल सोभी लै प्रगट।” ( ) "
ACT,17,32,"मूंऐं दै मणछे ज़िऊंदै हणें गल्ला शूणीं करै लागै कई लोग हास्सदै ठठै करदै और कई बोलअ इहअ, “एसा गल्ला होए शूणीं हाम्हैं ताखा केभै दुजी बारी।” "
ACT,17,33,इहअ भाल़ी करै लागअ पल़सी तिधा का हांढदअ। 
ACT,17,34,"पर कई मणछै किअ प्रभू दी विश्वास और तिंयां आऐ पल़सी संघै। तिंयां तै दियोनसियास एरियोपागुस आराधना कोठीओ मणछ, दमरिस नांओंए एक बेटल़ी और तिन्नां संघै तै होर बी कई लोग। "
ACT,18,1,"तेखअ आअ पल़सी एथेंस नगरी छ़ाडी कुरिन्थ नगरी लै, "
ACT,18,2,"और तिधी भेटअ एकी अकबिला नांओंए यहूदी का, तेऊए ज़ल्म त पुंतुस नांओंए लाक्कै हुअ द; और तेऊए लाल़ी प्रिस्किला संघै आअ त सह नऊंअ-नऊंअ इटल़ी देशा का कुरिन्थ नगरी लै। किल्हैकि क्लौदिउस माहा राज़ै दैनअ त सोभी यहूदी लै रोम नगरी का डेऊणेओ हुकम। पल़सी नाठअ तिन्नां सेटा लै। "
ACT,18,3,अकबिला और प्रिस्किला करा तै तरपाला बणांणैं और बेच़णेंओ बपार और पल़सीओ बी त अहैई बपार। एते तैणीं रहअ पल़सी तिन्नां संघा और तिन्नैं किअ कठा काम। 
ACT,18,4,हर बशैघे धैल़ै डेओआ त पल़सी यहूदी लोगे आराधना सभा दी ज़िधी सह यहूदी और यूनानी संघै गल्ला करी ईशूए बारै खोज़ा त। 
ACT,18,5,"ज़ांऊं मकिदुनिया लाक्कै का सिलास और तिमुतुस कुरिन्थ नगरी आऐ, ता पल़सी रहअ आपणैं काम छ़ाडी पबित्र आत्में साबै यहूदी लोगा का खोज़दअ लागी कि ईशू ई आसा मसीहा। "
ACT,18,6,"पर ज़ांऊं यहूदी पल़सीओ बरोध और निंदा करदै लागै, ता तेऊ बोलअ आपणैं झिकल़ै ठुल़्हकी करै तिन्नां लै, “थारअ लोहू लोल़ी थारै कैल़ै पल़अ, हुंह आसा एता का नर्दोश, ऐबै डेऊणअ मुंह होरी ज़ाती सेटा लै।” "
ACT,18,7,तिधा का आअ पल़सी तितुस युस्तुस नांओंए एकी परमेशरे भगत मणछे घरा लै तेऊओ घर त ज़सरअ घर आराधना कोठी नेल़। 
ACT,18,8,तेखअ क्रिस्पुस नांओंए आराधना कोठीए कारदारै किअ आपणैं सारै टबरा संघी प्रभू दी विश्वास और कई कुरिन्थ नगरी का आऐ दै लोग बी बणैं विश्वासी और मन बदल़ी करै डुबकी लई। 
ACT,18,9,"प्रभू बोलअ राची दर्शण दैई पल़सी लै,  “डरै निं आथी, खुशीए समादा खोज़दअ रह लागी, च़ुप्पी निं रही। "
ACT,18,10,किल्हैकि हुंह आसा ताह संघा और कोहै निं ताल्है हान्नी करी सकदअ। किल्हैकि एसा नगरी दी आसा मेरै कई भगत।” ( ) 
ACT,18,11,इहअ करै रहअ पल़सी तिन्नां मांझ़ै परमेशरे बैणा सखाऊंदअ देहुल़ साला तैणीं। 
ACT,18,12,"ज़धू गलिओ त अखाया लाक्कैओ राजपाल, तधू किअ यहूदी लोगै आप्पू मांझ़ै एक्कअ और तिंयां आऐ पल़सी संघै च़िखदै और पल़सी निंयं दालता लै और तेऊ लै लाअ इहअ दोश, "
ACT,18,13,"“अह सखाऊआ लोगा का इहअ कि परमेशरे भगती करनी एऊ साबै, ज़ुंण म्हारै यहूदी बधाना का बिलकुल उंबल़ी आसा।” "
ACT,18,14,"ज़ांऊं पल़सी किज़ै बोली लाअ त, गलिओ लागअ तिन्नां यहूदी लोगा लै इहअ बोलदअ, “हे यहूदी मणछो, ज़ै अह बूरअ या ज़ुल्म करनै आल़अ हंदअ, तै त ठीक की हुंह शुणदअ थारी। "
ACT,18,15,"पर तम्हैं आसा लागै दै बधाने बैण और नांओंए बारै हठल़दै ज़ुंण थारै आपणैं यहूदी शास्त्रा दी आसा। तम्हैं करा एते बारै आप्पै एऊ संघै गल्ला, हुंह निं एतो न्याय करी सकदअ!” "
ACT,18,16,तेखअ काढै तेऊ तिंयां न्याय आसना का बागै। 
ACT,18,17,तिन्नां मांझ़ै कई लोगै ढाकअ आराधना कोठीओ कारदार सोस्थिनेस और न्याय राज़गादी सम्हनै च़िकअ बी। पर गलिओ निं इना गल्ले किछ़ै फिकर की। 
ACT,18,18,पल़सी रहअ कुरिन्थ नगरी खास्सै धैल़ै और होरी विश्वासी भाई का बिदा हई करै आअ किंखिया नगरी। तिधी किअ तेऊ आपणअ मुंडन किल्हैकि तेऊ ती तेते मानत मनी दी। तिधा का ज़हाज़ा दी बेशी करै नाठअ सिरीया लाक्कै लै और तेऊ संघै तै प्रिस्किला और अकबिला बी। ( ) 
ACT,18,19,पल़सी छ़ाडै प्रिस्किला और अकबिला इफिसुस नगरी पुजी करै तिधी और आप्पू लागअ आराधना कोठी दी डेऊई करै यहूदी लोगा का ईशूए बारै खोज़दअ। 
ACT,18,20,ज़ांऊं तिन्नैं पल़सी सेटा अरज़ करदै लागै थोल़ै धैल़ै दै हाम्हां सेटा रहणैं पर पल़सी किअ नांईं। 
ACT,18,21,"पर तिन्नां लै इहअ बोली करै लागअ सह तिधा का हांढदअ, “ज़ै परमेशर च़ाहे तै एछणअ हुंह तम्हां सेटा लै फिरी।” "
ACT,18,22,"तेखअ पुजअ पल़सी इफिसुस नगरी का ज़हाज़ खोल्ही करै और कैसरिया लाक्कै, संघा नाठअ येरुशलेम नगरी लै और विश्वासीए मंडल़ी लै राज़ी-खुशी दैई करै आअ अन्ताकिया नगरी लै। "
ACT,18,23,"तेखअ थोल़ै धैल़ै तिधी रही करै नाठअ तिधा का और एकी बाखा गलाती और फ्रूगिआ लाक्कै, संघा लागअ च़ेल्लै लै हैअ दैई आजू हांढदअ। "
ACT,18,24,"अपूलोस नांओं एक यहूदी आअ इफिसुस नगरी लै, ज़ुंण सिकंदरीया नगरी दी त पैईदा हुअ द, सह त पबित्र शास्त्रो ज़ाणकार। "
ACT,18,25,"तेऊ का आसा त थोघ कि प्रभू सेटा डेऊणे असली बात कुंण आसा और सह खोज़ा त मन लाई करै प्रभू ईशूए बारै ठीक-ठीक, और सखाऊआ बी त, पर तेऊ का आसा त सिधअ युहन्ने पाणीं दी डुबकी दैणें बारै ज़ाणकारी। "
ACT,18,26,सह लागअ यहूदी आराधना कोठी दी नडरै हई करै बोलदअ। पर तेऊए गल्ला शूणीं करै आणअ सह प्रिस्किला और अकबिला आप्पू सेटा लै और परमेशरे गल्ला समझ़ाऊई तेऊ का होर बी राम्बल़ै करै। 
ACT,18,27,"ज़ांऊं अपूलोसै पारा बाखा होथी करै अखाया लै डेऊणेओ बच़ार किअ ता होरी विश्वासी भाई लिखी हैअ दैई करै यूनान रहणैं आल़ै विश्वासी च़ेल्लै लै च़िठी कि एऊ संघै मिलै शोभलै करै। तेऊ की तिधी पुजी करै तिन्नें बडी भारी मज़त, ज़ुंणी जशा दी विश्वास किअ त। "
ACT,18,28,"किल्हैकि अपूलोस दैआ त पबित्र शास्त्रा का यहूदी लै सबूत कि ईशू मसीहा ई आसा मसीहा, ज़ेभै सह शास्त्र पहल़ा त, लोगा का निं तेतो कोई ज़बाब हंदअ त। "
ACT,19,1,"ज़ेभै अपूलोस कुरिन्थ नगरी त, ता पल़सी पुजअ उझै फ्रूगिआ गलाती लाक्कै सारै सराज़ै हांढी एशिया बाती इफिसुस नगरी। तिधी भेटे तेऊ कई च़ेल्लै इहै तिन्नैं बोलअ, “हाम्हैं बी आसा विश्वासी।” "
ACT,19,2,"पल़सी पुछ़अ तिन्नां का, “ज़ेभै तम्हैं परमेशरे खुशीए समादा दी विश्वास किअ तेभै तम्हां पबित्र आत्मां आअ?” तिन्नैं की इहअ बोली करै नांह, “हाम्हैं निं पबित्र आत्में बारै शूणअ द बी आथी।” "
ACT,19,3,"पल़सी बोलअ तिन्नां लै, “तै ज़ेभै तम्हैं पाणीं दी डुबकी लई तेते बारै तम्हैं किज़ै समझ़ा?” तिन्नैं दैनअ ज़बाब, “हाम्हैं करा तिन्नां गल्ला दी विश्वास ज़ुंण युहन्ना डुबकी दैणैं आल़ै आसा खोज़अ द।” "
ACT,19,4,"तेखअ समझ़ाऊऐ तिंयां पल़सी, “युहन्ना दैनी इहअ बोली करै मना बदल़णें डुबकी कि ज़ुंण मुंह बाद एछणैं आल़अ आसा, मतलब मसीहा प्रभू ईशू दी करै विश्वास।” "
ACT,19,5,इहअ शूणीं करै लई तिन्नैं प्रभू ईशूए नांओंऐं पाणीं दी डुबकी। 
ACT,19,6,ज़ांऊं पल़सी तिन्नां दी हाथ डाहै ता तिन्नां लै आअ पबित्र आत्मां और तिंयां लागै कई बोली बोलदै और आजू हणैं आल़ी गल्ला प्रगट करदै। 
ACT,19,7,ईंयां सोभै तै कोई बारा मणछ। 
ACT,19,8,पल़सी रहअ आराधना कोठी दी डेऊई करै चिई भिन्नैं तैणीं नडरै हई करै बोलदअ लागी और परमेशरे राज़े बारै खोज़दअ और समझ़ाऊंदअ लागी। 
ACT,19,9,"पर ज़ांऊं कई लोगै काठै हई करै तेऊए नांईं शूणीं और लोगै सम्हनै लागै इहअ बी बोलदै कि एऊए बात आसा बूरी, ता पल़सी किऐ तिन्नां छ़ाडी करै च़ेल्लै ज़ुदै और हर धैल़ै करा त तरन्नुसे सभा दी ईशूए बारै सुआल-ज़बाब। "
ACT,19,10,"दूई साला तैणीं रहअ इहअ ई हंदअ लागी, इधी तैणीं कि एशिया लाक्कै रहणैं आल़ै कै यहूदी, कै यूनानी, सोभी शूणअ प्रभूओ समाद। "
ACT,19,11,परमेशर रहैऊआ त पल़सी करै शगतीए बडै-बडै काम। 
ACT,19,12,"इधी तैणीं कि शाटै और गाची निंयां तै लोग तेऊए देही का छुंआऊंई करै और तिन्नां पाआ तै बमारा प्रैंदै और तिन्नें बमारी हआ ती ठीक, और भूत ठुर्हा तै दूर। "
ACT,19,13,"पर कई यहूदी ज़ुंण ज़ादू करदै फिरा तै तिंयां बी लागै तै इहअ करदै कि ज़हा दी भूत होए तिन्नां लै प्रभू ईशूओ नांओं लई करै इहअ बोली करै मारा तै फूंक, “ज़हा ईशूए बारै पल़सी खोज़ा, तेऊए नांओंऐं दैआ हुंह ताल्है हुकम कि दूर हअ।” "
ACT,19,14,"सकीबा नांओंए एकी यहूदी प्रधान परोहिते तै सात शोहरू, और तिंयां बी करा तै इहअ ई। "
ACT,19,15,"पर भूतै दैनअ तिन्नां लै ज़बाब, “ईशू बी ज़ाणा हुंह और पल़सी बी बछ़ैणा हुंह; पर तम्हैं कुंण आसा?” "
ACT,19,16,"तेऊ मणछा ज़हा दी भूत तै शाचै दै, तेऊ दैनी तिन्नां प्रैंदै एही छ़ाहल़ा कि तिंयां किऐ आपणैं बशै और इहअ उपद्रभ किअ तिन्नां लै कि तिंयां ठुर्है नांगै और मूंड माथै फाल़ी तेऊ घरा का पोर्ही। "
ACT,19,17,एसा गल्लो थोघ लागअ इफिसुस नगरी दी रहणैं आल़ै यूनानी और यहूदी सोभी का। तिंयां डरै और प्रभू ईशूओ नांअ लागअ बढदअ। 
ACT,19,18,"तिन्नां मांझ़ै किअ कई विश्वास बी, और तिन्नां मांझ़ै आऐ कई और तिन्नैं बोलअ सोभी सम्हनै इहअ कि हाम्हैं तै आप्पू बी एऊ ई कामां दी लागै दै। "
ACT,19,19,ज़ादू करनै आल़ै कई मणछै की आपणीं पोथी कठा और तिंयां पाई सोभी सम्हनै ज़ाल़ी। ज़ांऊं तिन्नें किम्मता ज़ोल़ी ता तेते किम्मत ती कोई पज़ाह हज़ार च़ंदीए सिक्कै बराबर। 
ACT,19,20,इहअ करै शूणअ बडै भारी लोगै प्रभू ईशूओ बैण और बडै भारी लोगै किअ विश्वास। 
ACT,19,21,"ज़ांऊं पल़सी इफिसुस नगरी आपणअ काम पूरअ करी मुक्कअ, ता पल़सी किअ आपणैं मनैं बच़ार कि मकिदुनिया और अखाया लाक्कै डेऊई लणअ पैहलै तिधे विश्वासी भाई सेटा पुजी। तेऊ बोलअ इहअ, “येरुशलेम डेऊई करै आसा मुंह रोम बी डेऊणअ ज़रूरी।” "
ACT,19,22,आपणैं दूई साथी तिमुतुस और इरास्तुस छ़ाडै पल़सी मकिदुनिया और आप्पू रहअ थोल़ै धैल़ै एशिया लाक्कै। 
ACT,19,23,तिन्नां धैल़ै हुअ तिधी पंथे बारै बडअ भारी हाल्लअ-गोल्लअ। 
ACT,19,24,किल्हैकि तिन्नां धैल़ै दिमेत्रियुस नांओं एक सनार। सह दैआ त अरतिमिस देबीए च़ंदीए देहुरै बणांईं कारीगीरा लै बडअ भारी काम। 
ACT,19,25,"तेऊ किऐ एऊ कामां करनै आल़ै सोभै कारीगीर कठा और तिन्नां लै बोलअ, “हे मणछो, तम्हां का आसा थोघ कि एऊ कामां करी करै हआ म्हारी खास्सी कमाई। "
ACT,19,26,"“तम्हैं भाल़ा बी और शूणां बी कि सिधअ इफिसुस नगरी ई निं, पर सारै एशिया दी पाऐ एऊ पल़सी बडै भारी लोग इहअ शकाऊई करै कबाता, ‘ज़ुंण च़िज़ा कुंण कारीगीर हाथा करै बणांआ सह निं परमेशर हंदअ।’ "
ACT,19,27,ता ऐबै निं हाम्हां सिधी एसा गल्ले डौर आथी कि म्हारअ ढबै खटणैओ धांधअ हणअ खतम। पर डौर आसा एही बी कि म्हारी महान अरतिमिस देबीए देहुरे बी निं लोगा कदर करनी। ज़हा देबी सारै एशिया लाक्कै पृथूई दी रहणैं आल़ै कई लोग पूज़ा। इहअ करै निं एऊ देहुरे बी कोई कदर हणीं।” 
ACT,19,28,"तिंयां भर्हुऐ इहअ शूणीं करै रोशै और लैल़ा पाई लागै बोलदै, “इफिसुस नगरी रहणैं आल़ै मणछे देबी अरतिमिस आसा बडी!” "
ACT,19,29,सारी नगरी मच़अ बडअ भारी हाल्लअ-गोल्लअ और तिन्नैं लोगै ढाकै गयुस और अरिस्तर्खुस मकिदुनिया लाक्कैओ ज़ुंण पल़सीए संघी-साथी आसा तै। तिंयां निंयैं तिन्नैं घिशी करै और सोभ ठुर्है एक मन बणांईं करै रंगशाल़ा दी। 
ACT,19,30,"ज़ांऊं पल़सी लोगा सेटा लै भितरा लै डेऊणअ च़ाहअ, ता होरी च़ेल्लै निं तेऊ डेऊणैं दैनी। "
ACT,19,31,मुखियै मांझ़ै ज़ुंण पल़सीए कई साथी तै तिन्नैं बी दैनअ तेऊ लै समाद और तिन्नैं की एही अरज़ कि रंगशाल़ा लै डेऊई करै निं खातरै दी पल़ी। 
ACT,19,32,पर तिन्नां खास्सै लोगे जेल्ह-मरेल्ही मांझ़ा का लागै कोई किछ़ बोलदै और कोई किछ़ लैल़ा लांदै। सभा दी आसा तै लोग डरै दै और कई लोगा का निं इहअ थोघ बी आथी त कि हाम्हैं इधी कठा किल्है आसा हुऐ दै। 
ACT,19,33,"तेखअ सिकंदर ज़ुंण यहूदी खल़अ किअ त, सह किअ लोगा सम्हनै खल़अ। सिकंदर च़ाहा त लोगा लै हाथा करै शारअ दैई ज़बाब दैणअ। "
ACT,19,34,"पर ज़ांऊं तिन्नां का थोघ लागअ कि अह आसा यहूदी, ता तिंयां सोभ रहै कोई खास्सी घल़ी कोई एकी पहरै तैणीं एकी बोला दी लैल़ा लांदै लागी, “इफिसुस नगरी रहणैं आल़ै मणछे देबी अरतिमिस आसा महान!” "
ACT,19,35,"नगरीए बज़ीरै किऐ तेखअ लोग शांत, संघा बोलअ तिन्नां लै इहअ, “हे इफिसुस नगरी रहणैं आल़ै लोगो, एसा गल्लो आसा सोभी का थोघ कि सारी इफिसुस नगरी आसा म्हारी बडी देबी अरतिमिस देबीए देहुरै और ज्यूस देओए सरगा का पल़ी दी मुर्तिए सेऊआ च़ाकरी करनै आल़ै। "
ACT,19,36,"ज़ै सोभी का थोघ आसा, तै निं इना गल्ला कोहै झ़ुठअ बोली सकदअ। एता लै आसा इहअ ई ठीक कि तम्हैं रहा च़ुप्पी और हर गल्ला करनी सोठी समझ़ी करै। "
ACT,19,37,"किल्हैकि तम्हैं ज़ुंण ईंयां मणछ ढाकी आसा आणै दै, ईंयां नां ता देहुरै लुटणैं आल़ै आथी, और नां म्हारी देबीए निंदा करदै। "
ACT,19,38,"“ज़ै दिमेत्रियुस और तेऊए साथी कारीगीरा कसा संघै झ़गल़अ आसा होए, ता तेता लै आसा दालता खुल्ही दी, और न्यायी बी आसा, और तिंयां सका एकी दुजैओ दोश खोज़ी। "
ACT,19,39,पर ज़ै तम्हैं किज़ू होरी गल्ले बारै च़ाहा पुछ़णअ ता तेतो फैंसलअ हणअ सभा दी। 
ACT,19,40,किल्हैकि आझ़कै एऊ हाल्लै-गोल्लै हणें बारै सका हाम्हां लै बी दोश लागी। किल्हैकि एतो निं कोई कारण ई आथी और हाम्हैं निं एऊ झाल़ै कठा हणैंओ बी कोई ज़बाब दैई सकदै।” 
ACT,19,41,इहअ बोली करै की तेऊ सभा बिदा। 
ACT,20,1,"ज़ांऊं इफिसुस नगरी लोगो हाल्लअ-गोल्लअ शांत हुअ, ता पल़सी शादै आपणैं च़ेल्लै और तिंयां समझ़ाऊऐ इहै कि प्रभू दी डाहै भरोस्सअ। तेखअ तिन्नां का बिदा हई करै नाठअ सह मकिदुनिया लाक्कै लै। "
ACT,20,2,तेऊ सारै लाक्कै हांढ दैई करै और तिन्नां सोभी च़ेल्लै खास्सअ समझ़ाऊई करै आअ अखाया लाक्कै लै। 
ACT,20,3,"ज़ांऊं चिई भिन्नैं तिधी रही करै सह ज़हाज़ा दी बेशी करै सिरीया लाक्कै बाखा लै डेऊणैं आल़अ त, ता यहूदी रहै तेऊ लै मारना लै ताखुई, और तैही की तेऊ एही सलाह कि हुंह एछूं मकिदुनिया लाक्कै बाखा हांढ दैई करै फिरनअ बापस। "
ACT,20,4,"बिरीया नगरीए पुरुस नांओंए मणछो शोहरू सोपत्रुस, थिस्सलुनी नगरीए अरिस्तर्खुस और सिकुन्दुस, दिरबे का गयुस, तिमुतुस और एशिया का तुखिकुस और त्रोफिमस आऐ तेऊ संघै एशिया तैणीं। "
ACT,20,5,तिंयां रहै आजू डेऊई करै त्रोआस नगरी हाम्हां न्हैल़ै लागी। 
ACT,20,6,हाम्हैं पुजै साज़ी रोटीए थैरा बाद फिलिप्पी नगरी का ज़हाज़ा दी बेशी करै पांज़ूऐ धैल़ै तिन्नां सेटा त्रोआस और साता धैल़ै रहै तिधी। 
ACT,20,7,"हबते पैहली धैल़ी ज़ांऊं हाम्हैं प्रभू भोज़ा लै कठा हुऐ, पल़सी रहअ आधी राची तैणीं तिन्नां मांझ़ै शिक्षा दैंदअ लागी, किल्हैकि तिन्नों दुजै धैल़ै आजू डेऊणेओ बच़ार। "
ACT,20,8,ज़हा आटल़ू हाम्हैं तै बेठै दै तेथ तै बडै भारी लाटू लागै दै ज़ल़दै। 
ACT,20,9,"यूतिकुस नांओं एक ज़ुआन त ताकि दी बेठअ द और तेऊ ती निंजा करै उंघी लागी दी, और ज़ांऊं पल़सी खास्सी घल़ी गल्ला करदअ रहअ ता तेऊ आअ निंजो झ़लारअ और चिऊथी मज़ला का पल़अ सह खोल़ै लै और सह च़कअ मूंअ द धरना का। "
ACT,20,10,"पल़सी होथअ उंधै और तेऊ लै दैनी मल़्हैची और बोलअ, “डरा निं आथी अह निं मूंअ, अह आसा ज़िऊंदअ।” ( ) "
ACT,20,11,"तेखअ खाअ उझै डेऊई करै प्रभू भोज़ और ज़ेतरी घल़ी तिन्नां संघै गल्ला करदअ त लागअ द, तेतरी गई राच भैई और पल़सी लागअ हांढदअ। "
ACT,20,12,तिन्नैं आणअ सह शोहरू घरा लै तेऊ शोहरू ज़िऊंदै भाल़ी करै फिरअ तिन्नां सोभी शाह और तिंयां हुऐ खुश। 
ACT,20,13,हाम्हैं नाठै पैहलै तेऊ ज़हाज़ा दी बेशी करै अस्सुस नगरी लै डेऊणे बच़ारा दी आजू कि तिधा का बशैल़णअ पल़सी। किल्हैकि तेऊ बोलअ त इहअ कि तिधी तैणीं डेऊणअ तेऊ आपणीं ज़ांघा हांढी। 
ACT,20,14,ज़ांऊं पल़सी अस्सुस नगरी भेटअ ता हाम्हैं बशैल़अ सह ज़हाज़ा दी तेखअ पुजै मितिलीन नगरी। 
ACT,20,15,"तिधा का ज़हाज़ खोल्ही करै हाम्हैं दुजै धैल़ै पुजै किआस नगरी सम्हनै, और आगलै धैल़ै पुजै सामोस नगरी और तेखअ पुजै तिधा का दुजै धैल़ै मिलेतुस टापू। "
ACT,20,16,"किल्हैकि पल़सी आसा ती आप्पू एही डाही दी कि तेऊ डेऊणअ इफिसुस नगरी बाती। इहअ निं हआ कि एशिया दी तेऊ देर पल़ै, किल्हैकि तेऊ हआ त छ़ेकअ लागअ द कि हई सके ता पिन्तेकुस्त धैल़ै काटणै तेऊ येरुशलेम नगरी। "
ACT,20,17,मिलेतुस टापू का शादै पल़सी इफिसुस नगरी लै समाद दैई विश्वासी मंडल़ीए सैणैं। 
ACT,20,18,"ज़ांऊं तिंयां तेऊ सेटा लै आऐ ता तेऊ बोलअ तिन्नां का, “तम्हां का आसा थोघ कि ज़हा धैल़ी हुंह एशिया लाक्कै पुजअ, हुंह हर बगत तम्हां संघै किहअ रहअ। "
ACT,20,19,"हुंह रहअ बडै मानदारी दी धैल़ लेरा लाई आशू बहाऊई-बहाऊई करै बी तिन्नां खरी मांझ़ै बी ज़ुंण यहूदी लोगे बूरी च़ाल्ला करै मुंह प्रैंदै आई ती, प्रभूए सेऊआ करदअ ई लागी। "
ACT,20,20,"ज़ुंण-ज़ुंण गल्ला थारी भलाईए ती, तिन्नां खोज़णैं और लोगे सम्हनै घरै-घरै सखाऊंणै का निं हुंह पिछ़ू हटअ। "
ACT,20,21,पर यहूदी और यूनानी सम्हनै रहअ गवाही दैंदअ लागी कि परमेशरा बाखा आपणअ मन फरेऊणअ और म्हारै प्रभू ईशू मसीहा दी लागा विश्वास करनअ। 
ACT,20,22,"“एभै भाल़ा, हुंह च़ाल्लअ येरुशलेम नगरी लै डेऊई, किल्हैकि पबित्र आत्मां रहैऊअ मुखा साफ-साफ कि मेरअ आसा तिधा लै डेऊणअ ज़रूरी और मुखा निं थोघै कि तिधी मुंह संघै कै हणअ? "
ACT,20,23,मुखा आसा सिधअ इहअ थोघ कि पबित्र आत्मां बोला मुल्है हर नगरी दी गवाही दैई करै इहअ कि ताल्है आसा दुख-सांगट शांघल़ी लोहै तैर। 
ACT,20,24,"पर हुंह निं आपणैं प्राणा किछ़ै समझ़दअ कि झ़ूरी करूं, पर इहअ कि आपणीं ठुहर और सेऊआ-च़ाकरी पूरी करूं, ज़ुंण मुंह परमेशरे जशे खुशीए समादे गवाही दैणा लै प्रभू ईशू का आसा भेटी दी। "
ACT,20,25,"“पर ऐबै भाल़ा, मुखा आसा थोघ कि तम्हां सोभी ज़हा का हुंह परमेशरे राज़ो प्रच़ार किअ, ऐबै निं तेखअ तम्हां मेरअ मुंह भी भाल़णअ भेटणअ। "
ACT,20,26,तैहीता हुंह तम्हां लै आझ़ इहअ बोला कि ज़ै कुंण मसीहा दी विश्वास करनै बाझ़ी मरे ता मुंह निं तेतो किछ़ै पाप दोश। 
ACT,20,27,किल्हैकि मंऐं खोज़ी तम्हां का तिंयां सोभै गल्ला ज़ुंण परमेशरै आसा हाम्हां लै सोठी डाही दी। 
ACT,20,28,"“इहअ करै आपणीं और आपणैं पूरै छ़ुंडे करै हेर सभाल़। ज़हा दी पबित्र आत्मां तम्हैं सैणैं आसा बणांऐं दै। कि तम्हैं करै परमेशरे मंडल़ीए हेर-सभाल़, ज़ुंण तेऊ आपणैं लोहू करै मोल आसा लई दी। ( ) "
ACT,20,29,"“मुखा इहअ बी आसा थोघ कि मुंह डेऊई करै एछणैं धेल़णै च़िरनैं आल़ै भेड़ियै तम्हां लै, तिन्नां निं अह छ़ुंड बी छ़ाडणअ। "
ACT,20,30,तम्हां ई मांझ़ा का उझ़णै कई इहै तिन्नां दैणीं उंबल़ी शिक्षा और तम्हां ई मांझ़ा का बणांणैं तिन्नां आपणैं च़ेल्लै। 
ACT,20,31,चतैन रहै और एसा गल्ला डाहै आद कि मंऐं आसा चिई साला तैणीं राची धैल़ी लेरा लाई-लाई करै एकी-एकी लै चतैनगी दैनी दी। 
ACT,20,32,"“ऐबै लाऐ मंऐं तम्हैं परमेशर और तेऊए जशे समादा का सभाल़ी ज़ुंण थारी बढोतरी सका करी, और परमेशरे झींणा करै भेटणीं तम्हां तिंयां सोभै गल्ला ज़ेतो तेऊ आपणैं लोगा दैणीं आसा की दी। "
ACT,20,33,“मंऐं निं कोहिए ढबै-धेल्लै और झिकल़ैओ लाल़च़ किअ। ( ) 
ACT,20,34,तम्हां का आसा थोघ कि मेरै इनै हाथै की मेरी और मेरै होरी साथीए ज़रुरत पूरी। 
ACT,20,35,"मंऐं रहैऊई तम्हां का सोभै गल्ला करी करै, कि इहअ करै मैन्थ करी सभाल़णैं गरीब और प्रभू ईशूए गल्ला आद डाहणीं आसा ज़रूरी। प्रभू ईशू आसा आप्पै बोलअ द,  ‘मांगणैं का आसा दैणअ भलअ।’” "
ACT,20,36,इहअ बोली करै तेऊ ज़ान्हूं टेकै और तिन्नां सोभी लै की कठा प्राथणां। 
ACT,20,37,तेखअ लाई तिन्नैं सोभी लेरा और पल़सीए गल़ै मल़्हैची दैई करै लागै तिंयां तेऊ लै च़ुंज़ी-माख्खी दैंदै। 
ACT,20,38,"तिन्नां हुअ खासकर एसा गल्लो दुख ज़ुंण तेऊ बोलअ त कि तम्हां निं मेरअ मुंह भी भाल़णअ भेटणअ, और तिन्नैं दैनअ सह ज़हाज़ा तैणीं संघी। "
ACT,21,1,"ज़ांऊं हाम्हां तिन्नां का बिदा हई करै ज़हाज़ खोल्हअ, ता आज़री बात ढाकी पुजै हाम्हैं कोआस टापू ज़िधी हाम्हैं ज़हाज़ खल़अ किअ और दुजै धैल़ै रुदूस टापू और तिधा का पुजै पतरा टापू और सह ज़हाज़ त तिधी तैणीं। "
ACT,21,2,पतरा नगरी छ़ाडअ हाम्हैं सह ज़हाज़ ता कुंणी होरी खोज़अ हाम्हां का कि एक ज़हाज़ डेऊणअ इधा का फिनाका नगरी लै। तेखअ बेठै हाम्हैं आजू डेऊणा लै तेऊ ज़हाज़ा दी। 
ACT,21,3,"ज़ांऊं कुप्रास टापू शुझुअ ता सह छ़ाडअ हाम्हैं बाऊंईं बाखा, और सिरीया प्रदेसा बाखा डेऊई करै होथै हाम्हैं सूर नगरी। किल्हैकि तिधी करनअ त ज़हाज़ो बोझ़ हल़कअ। "
ACT,21,4,तिधी किअ हाम्हैं विश्वासी भाईओ थोघ संघा रहै हाम्हैं तिधी सात धैल़ै। पबित्र आत्मां का शूणीं करै रहै तिंयां भी-भी पल़सी लै इहअ बोलदै लागी कि येरुशलेम नगरी निं डेऊई। 
ACT,21,5,"ज़ांऊं तिंयां सात धैल़ै पूरै हुऐ ता हाम्हैं लागै तिधा का हांढदै, और बेटल़ी माठै संघी दैनै हाम्हैं नगरी बागै पजैल़ी और हाम्हैं की समुंदरे बाढै ज़ान्हूं टेकी करै प्राथणां। "
ACT,21,6,"तेखअ एकी दुजै का बिदा हई करै, हाम्हैं ता उखल़ै ज़हाज़ा दी और तिंयां नाठै आपणैं-आपणैं घरा लै। "
ACT,21,7,सूर टापू का पाणींए बात पूरी करी करै पुजै तोलेमाई नगरी। तिधी तै विश्वासी भाई और तैहा राची रहै हाम्हैं तिन्नां संघै तिधी। 
ACT,21,8,दुजै धैल़ै आऐ हाम्हैं तिधा का कैसरिया नगरी लै। तिधी रहै हाम्हैं खास्सै धैल़ै फिलिप्पुस खुशीओ समाद प्रच़ार करनै आल़े घरै ज़ुंण तिन्नां साता टैहलू मांझ़ै एक त। 
ACT,21,9,तेऊए ती च़ार कुंआरी शोहरी तिंयां करा ती आजू हणैं आल़ी गल्ला प्रगट। ( ) 
ACT,21,10,"ज़ांऊं हाम्हां तिधी खास्सै धैल़ै हुऐ, ता एक अगबुस नांओं परमेशरो गूर आअ यहूदा लाक्कै का। "
ACT,21,11,"सह आअ हाम्हां सेटा लै संघा तेऊ पल़सीओ गाचू च़कअ और आपणैं हाथ खूर बान्हीं करै बोलअ, “पबित्र आत्मां बोला इहअ, ‘ज़सरअ अह गाचू आसा, सह बान्हणअ येरुशलेम नगरी यहूदी इहअ ई करै, और सह दैणअ तिन्नां होरी ज़ातीए हाथै।’” "
ACT,21,12,"ज़ांऊं हाम्हैं ईंयां गल्ला शूणीं ता हाम्हैं सोभी बोला पल़सी लै इहअ, “येरुशलेम नगरी लै निं डेऊई।” "
ACT,21,13,"पर पल़सी दैनअ ज़बाब, “तम्हैं किल्है लाअ इहअ करी कि रोक्की करै लाअ मेरअ मन चोल़ी। हुंह आसा प्रभू ईशूए नांओंए येरुशलेम नगरी, नां सिधअ बान्हणां लै पर मरना लै बी तैर।” "
ACT,21,14,"ज़ांऊं तिन्नें गल्ल तेऊ नांईं मनी ता इहअ बोली करै हुऐ तिंयां च़ुप्पी, “प्रभूए मरज़ी लोल़ी पूरी हुई।” "
ACT,21,15,तिन्नां धैल़ै बाद हाम्हां आपणैं बोझ़ल़ै बान्हीं करै च़लै येरुशलेम नगरी लै। 
ACT,21,16,"कैसरिया का बी कई च़ेल्लै आऐ हाम्हां संघै, और मनसोन नांओंए कुप्रास टापू का एक पराणअ च़ेल्लअ बी आणअ हाम्हैं आप्पू संघा कि हाम्हैं तेऊ संघा रहे। "
ACT,21,17,ज़ांऊं हाम्हैं येरुशलेम पुजै ता विश्वासी भाई मिलै हाम्हां संघै बडै नंद और खुशी दी। 
ACT,21,18,"दुजै धैल़ै निंयैं पल़सी हाम्हैं याकूबा सेटा लै, तिधी तै सोभै विश्वासी मंडल़ीए सैणैं कठा हुऐ दै। "
ACT,21,19,"तेखअ तेऊ तिन्नां लै राज़ी-खुशी दैई करै ज़ुंण-ज़ुंण काम परमेशरै तेऊए सेऊआ-च़ाकरी दी होरी ज़ाती मांझ़ै किऐ, तिंयां खोज़ै एक-एक करी करै तिन्नां सोभी का। "
ACT,21,20,"तिन्नैं बी इहअ शूणीं करै परमेशरे महिमां की तेखअ तेऊ लै बोलअ, “भाई, तूह भाल़ा कि यहूदी मांझ़ै किअ कई हज़ार लोगै विश्वास और तिन्नैं सोभी आसा बधाने सोभ गल्ला आद डाही दी। "
ACT,21,21,"तिन्नैं यहूदी आसा तेरै बारै शूणअ द कि तंऐं आसा होरी ज़ाती मांझ़ै रहणैं आल़ै यहूदी का इहअ सखाऊअ द कि तिन्नां निं मुसा गूरे बधाना मनणें ज़रुरत आथी, और इहअ बोला कि नां ता आपणैं शोहरूओ खतैर करा और नां तिन्नां रिती दी च़ला; ता ऐबै किज़ै करनअ? "
ACT,21,22,लोगा का जाणअ थोघ लागी कि तूह आसा इधी आअ द। 
ACT,21,23,"“तैहीता ज़िहअ हाम्हैं ताल्है करना लै बोला, तिहअ कर, हाम्हां सेटा आसा इधी च़ार मणछ ज़ुंणी मानत आसा मनी दी। "
ACT,21,24,"तिन्नां संघा निंईं करै कर आप्पू शुचै और तिन्नां लै कर खर्च़अ कि तिंयां आपणअ मुंडन करे; तेखअ लागणअ सोभी का थोघ कि ज़ुंण गल्ला तेरै बारै बोली दी आसा, तिंयां आसा झ़ुठी। पर तूह आप्पू बी मना बधान और तिन्नां दी च़ला बी। ( ) "
ACT,21,25,"“पर तिन्नां होरी ज़ातीए बारै ज़ुंणी विश्वास किअ, हाम्हैं दैनअ इहअ फैंसलअ करी करै तिन्नां लै इहअ समाद लिखी कि तिंयां मुर्ति लै बल़ी किऐ दै मासा और लोहू का और गल़ा का मरोक्कै दै मासा का और कंज़रैई का रहै दूर।” "
ACT,21,26,"तेखअ नाठअ पल़सी दुजै धैल़ै तिन्नां मणछा संघा निंईं करै और शुचअ हई मांदरा लै, और खोज़अ कि शुचै हणें धैल़ी मतलब-तिन्नां मांझ़ै हरेकी लै भैंट दैणें धैल़ै केभै हणैं पूरै। ( ) "
ACT,21,27,"ज़ांऊं सात धैल़ै तै पूरै हणैं आल़ै, ता एशिया लाक्के यहूदी पाई पल़सी मांदरै भाल़ी करै एही हाक्का-लैल़ा करै संघा ढाकअ तिन्नैं, "
ACT,21,28,"“हे इस्राएली लोगो, मज़त करा; अह आसा सह ई मणछ, ज़ुंण लोगा लै बधान का दूर रहणा लै और एसा पबित्र ज़ैगे खलाफ हर ज़ैगा लोगा का सखाऊआ, इधी तैणीं कि यूनान लाक्कै का ज़ुंण होरी ज़ातीए लोग आसा तिंयां बी आणै एऊ मांदरा भितरी। ऐबै लागी एऊ मांदरा बी छ़ोत।” "
ACT,21,29,"तिन्नैं भाल़अ त तेता का पैहलै पल़सी संघै त्रोफिमस इफिसुस नगरी का आअ द तेऊ संघै नगरी दी, और तिंयां समझ़ा तै कि पल़सी आणअ सह मांदरा लै। "
ACT,21,30,"तेखअ मच़अ सारी येरुशलेम नगरी दी हाल्लअ-गोल्लअ, और सोभ लोग आऐ ठुर्ही करै और तिधी हुऐ खास्सै लोग कठा। तिन्नैं आणअ पल़सी मांदरा का ढाकी करै नगरी बागा लै और प्रऊल़ की तेभी बंद। "
ACT,21,31,"ज़ांऊं तिन्नैं पल़सी मारी लाअ त पाई, ता फौज़ी दले सरदारा का लागअ थोघ कि सारै येरुशलेम नगरी दी आसा हाल्लअ-गोल्लअ मच़अ द। "
ACT,21,32,तेभी आअ तेभी आपणैं सपाही और सुबैदारा लई तिन्नां सेटा लै ठुर्ही करै। फौज़ी दले सरदारा और सपाही भाल़ी करै किअ तिन्नैं पल़सी च़िकणअ बंद और सह झ़ैऊअ धरना का खल़अ। 
ACT,21,33,"फौज़ी दले सरदारै ढाकअ आजू एछी करै पल़सी और सह बझ़ैल़अ दूई शांघल़ी करै बान्हणैं और तेखअ लागअ लोगा पुछ़दअ, “अह कुंण आसा? एऊ किज़ै किअ?” "
ACT,21,34,"पर तिन्नां खास्सै लोगे जेल्ह-मरेल्ही मांझ़ा का लागै कोई किछ़ बोलदै और कोई किछ़ लैल़ा लांदै, और हाल्लै-गोल्लै मांझ़ै निं सह किछ़ गल्ला समझ़ी सकअ कि सत्त कै आसा। तेऊ दैनअ तिन्नां गहल़ा लै निंणैओ हुकम। "
ACT,21,35,"ज़ांऊं सह शिहल़ी दी पुजअ, ता इहअ हुअ कि तिधी तै खास्सै लोग कठा हुऐ दै और तिन्नें घिश-तल़िंगीए बज़्हा दी पल़अ सपाही पल़सी च़की निंणअ। "
ACT,21,36,किल्हैकि बडै भारी खास्सै लोग तै तेऊ पिछ़ू लैल़ा पकारा पाई इहअ बोलदै लागै दै कि एऊ पाआ मारी! एऊ पाआ मारी! 
ACT,21,37,"ज़ांऊं तिंयां पल़सी गहल़ा दी तै पजैल़णैं ई आल़ै ता पल़सी बोलअ फौज़ी दले सरदारा का, “मुंह ती ताह संघै किज़ै गल्ला करनी?” तेऊ बोलअ, “तूह कै यूनानी बोली ज़ाणा? "
ACT,21,38,तूह कै सह मिसर देशो निं आथी ज़ुंणी थोल़ै धैल़ै पैहलै द्रोही बणांईं करै निंयैं च़ार हज़ार द्रोही लोग बणां लै?” 
ACT,21,39,"पल़सी बोलअ, “हुंह निं सह आथी, हुंह आसा किलकिआ लाक्के मशूर नगरी तरसुसो रहणैं आल़अ यहूदी। मेरी आसा ताखा एही अरज़ कि मुंह दै इना लोगा संघै गल्ला करनै।” "
ACT,21,40,"ज़ांऊं तेऊ हुकम दैनअ ता, पल़सी किअ शिहल़ी दी खल़्हुई करै लोगा लै शारअ और ज़ांऊं तिंयां च़ुप्पी हुऐ तेखअ लागअ पल़सी इब्रानी भाषा दी बोलदअ, "
ACT,22,1,"“भाईओ, और पित्तरो, मेरअ ज़बाब शूणां, ज़ुंण मंऐं ऐबै तम्हां सम्हनै लाअ बोली।” "
ACT,22,2,"तिंयां इहअ शूणीं करै कि अह आसा लागअ द हाम्हां संघै इब्रानी दी बोलदअ, तिंयां हुऐ होर बी च़ुप्पी। तेखअ बोलअ पल़सी, "
ACT,22,3,"“हुंह आसा यहूदी मणछ, मेरअ ज़ल्म आसा हुअ द किलकिआ लाक्कै तरसुस नगरी, पर एसा नगरी गमलिएल गूरूए च़रणैं लई मंऐं शिक्षा, और पित्तरे बधान आसा मुखा राम्बल़ै करै सखाऊऐ दै। हुंह मना त तिन्नां सोभी गल्ला किल्हैकि हुंह च़ाहा त परमेशरो हुकम मनणअ, ज़िहै तम्हैं आझ़ बी आसा मंदै लागै दै। "
ACT,22,4,“मंऐं दैनअ मर्ध और बेटल़ी सोभी शांघल़ी बान्हीं-बान्हीं करै एऊ पंथे विश्वासी लोगा लै बडअ भारी कष्ट और इना मांझ़ै कई पाऐ तै मंऐं मारी बी। 
ACT,22,5,"एसा गल्ले आसा माहा परोहित और सोभी मुखियै गवाह कि तिन्नां मांझ़ै कई यहूदी भाईए नांओंए च़िठी लई करै त लागअ द दमिश्क नगरी लै डेऊंदअ कि तिधी बी ज़ुंण होए, तिंयां आणनैं बान्हीं करै येरुशलेम नगरी लै ताकि तिन्नां लै सज़ा दैई सके। "
ACT,22,6,"“ज़ांऊं हुंह हांढदी-हांढदी दमिश्क नगरी नेल़ पुजअ, ता इहअ हुअ खरै दपहरो बगत त और हेरा-हेरी च़मकी सरगा का सुरज़ा का बी खास्सै झ़ामणा आल़ी बिज़ल़ी मुंह फेर। "
ACT,22,7,"ता हुंह बधल़ुअ धरनीं, और मंऐं शूणअ इहअ बैण,  ‘ए शाऊल, ए शाऊल, तूह किल्है आसा मुंह दुखी करदअ लागअ द?’ “मंऐं पुछ़अ इहअ, ‘हे प्रभू तूह कुंण आसा?’ "
ACT,22,8,"“तेऊ दैनअ मुल्है ज़बाब,  ‘हुंह आसा ईशू नासरी ज़हा तूह दुखी करदअ आसा लागअ द?’ "
ACT,22,9,ता मेरै तिन्नैं होरी साथी सह प्रैशअ ता भाल़अ तिंयां बोल निं तिन्नें समझ़ा दी आऐ कि किज़ै बोलअ। 
ACT,22,10,"“तेखअ बोलअ मंऐं, ‘हे प्रभू, तै हुंह किज़ै करूं?’ “प्रभू बोलअ मुखा इहअ,  ‘खल़अ उझ़ू संघा डेऊ दमिश्क नगरी लै, ज़ुंण ताह आजू करनअ सह हेरनअ ताखा खोज़ी।’ "
ACT,22,11,ज़ांऊं हुंह तेऊ प्रैशे झ़ामणा करै कांणअ हुअ ता हुंह पुजअ आपणैं तिन्नां साथीए हाथ ढाकी करै दमिश्क नगरी। 
ACT,22,12,"“दमिश्क त एक हनन्याह नांओं मणछ, सह आअ मुंह सेटा लै, सह त परमेशरे डरा हेठै रहणैं आल़अ भगत और यहूदी लोगे बधाना दी लिखी दी मना त सह हर गल्ला। दमिश्क रहणैं आल़ै सोभ यहूदी करा तै तेऊए इज़त। "
ACT,22,13,"मुंह सेटा खल़्हुई करै तेऊ बोलअ, ‘भाई शाऊल, ताखा लोल़ी भी आछी का शुझणअ लागअ’ और तेभी खुल्ही मेरी आछी और मुखा लागअ सह शुझदअ। "
ACT,22,14,"“तेखअ बोलअ तेऊ, ‘म्हारै पित्तरे परमेशरै आसा तूह एते तैणीं छ़ांटअ द कि तूह एऊए मरज़ी ज़ाणें और तूह तेऊ धर्मीं भाल़े, संघा तेऊए खाखा का निखल़ै दै बैण शुणें। "
ACT,22,15,किल्हैकि तूह हणअ तेऊ बाखा का सोभी मणछे सम्हनै तिन्नां गल्लो गवाह ज़ुंण तंऐं भाल़ी और शूणीं दी आसा। 
ACT,22,16,ऐबै किल्है लाई तंऐं देर करी? खल़अ उझ़ू और डुबकी लई और तेऊओ नांओं लई करै धो आपणैं पाप।’ ( ) 
ACT,22,17,"“ज़ांऊं हुंह भी येरुशलेम नगरी एछी करै मांदरै प्राथणां करदअ त लागअ द, ता हुंह पल़अ नर्तान। "
ACT,22,18,"प्रभू बोलअ मेरै बारै इहअ,  ‘एभी डेऊ येरुशलेम नगरी का किल्हैकि इधी निं तिन्नां तेरै बारै तेरी ईंयां गल्ला मनणी।’ "
ACT,22,19,"“पर मंऐं बोलअ, ‘हे प्रभू, तिन्नां का आसा थोघ कि हुंह तेरै विश्वासी लोगा किहै पाआ कैद खानै दी और ज़ैगै-ज़ैगै आराधना सभा दी किहै च़िका-मारा त। "
ACT,22,20,"ज़धू तेरै गवाह स्तिफनुसा मारदै तै लागै दै, हुंह बी त तेभै तिधी खल़्हुअ द, और एसा गल्ला दी त राज़ी, और तेऊ मारनै आल़े, झिकल़ै बी तै मुखा।’ "
ACT,22,21,"पर प्रभू बोलअ मुखा,  ‘पोर्ही डेऊ, किल्हैकि मुंह छ़ाडणअ तूह होरी ज़ाती सेटा दूर-दूर तैणीं।’” "
ACT,22,22,"तिंयां लोग एसा गल्ला तैणीं ता रहै शुणदै लागी पर एसा गल्ला शूणीं करै बोलअ तिन्नैं ज़ोरै-ज़ोरै लैल़ा लाई, “एऊ इहै मणछा पाआ मारी, एऊओ ज़िऊंदअ रहणअ निं ठीक आथी।” "
ACT,22,23,"ज़ांऊं तिंयां लैल़ा लांदै झिकल़ै धेल़दै और रोशै धूल़ै माटै झ़ैऊंदै लागै, "
ACT,22,24,"ता फौज़ी दले सुबैदारै बोलअ, “एऊ निंयां गहल़ा लै, और कोल़ै बाही करै करा पुछ़-ज़ाच़, ताकि मुखा बी लोल़ी थोघ लागअ कि ईंयां लोग किल्है आसा लागै दै एऊए बरोधा दी इहै लैल़ा लांदै।” "
ACT,22,25,"ज़ांऊं पल़सी तिन्नैं राशी करै बान्हअ, तेखअ बोलअ पल़सी तेऊ सुबैदारा लै ज़ुंण तिधी खल़्हुअ द त, “अह कै ठीक आसा कि तम्हैं एकी रोमी मणछा लै, और सह बी बाझ़ी दोशै च़िका कोल़ै करै?” "
ACT,22,26,"सुबैदारै बोलअ इहअ शूणीं करै फौज़ी दले सरदारा का, “तंऐं अह कै आसा लाअ द करी? अह ता रोमी आसा।” "
ACT,22,27,"तेखअ पुछ़अ फौज़ी दले सरदारै पल़सी सेटा डेऊई करै, “मुखा खोज़ कि तूह कै रोमी आसा?” पल़सी बोलअ, “हाँ।” "
ACT,22,28,"इहअ शूणीं करै बोलअ फौज़ी दले सरदारै, “मुंह आसा रोमी हणैंओ पद बडै भारी ढबै दैई करै भेटअ द!” पल़सी बोलअ, “हुंह आसा हुऐ-ज़ल्मां ओर्ही रोमी”। "
ACT,22,29,"तेखअ ज़ुंणी तेऊए पुछ़-ज़ाच़ ती लाई दी करी, तिंयां हटै तेभी तेऊ सेटा का दूर, और दलो सरदार बी, इहअ थोघ लागी करै कि अह आसा रोमी, मंऐं आसा अह बान्हअ द, सह डरअ। "
ACT,22,30,"दुजै धैल़ै सह ठीक-ठीक थोघ करने च़ाहा दी कि यहूदी तेऊ लै किज़ै दोश लाआ, तेऊए शांघल़ी लोहै खोल्है, और प्रधान परोहित और सारी सभा लै दैनअ कठा हणैंओ हुकम और पल़सी निंयं तिन्नैं उंधै माहा सभा लै संघा किअ सह तिन्नां सम्हनै खल़अ। "
ACT,23,1,"पल़सी भाल़अ माहा सभा बाखा राम्बल़ै करै और बोलअ, “भाईओ, मंऐं काटी आझ़ तैणीं परमेशरा सम्हनै शुचै रही ज़िन्दगी!” "
ACT,23,2,"हनन्याह माहा परोहितै बोलअ पल़सी नेल़ खल़्हुऐ दै लोगा लै, “एऊए मुंहैं बाहा च़ैंडै।” "
ACT,23,3,"एता भाल़ी बोलअ पल़सी हनन्याह लै, “परमेशरा दैणीं ताल्है एसा गल्ला पिछ़ू आप्पै सज़ा, तूह आसा न्याय आसना दी मेरै फैंसलै करदअ तेऊ बधाना करै लागअ द ज़ुंण परमेशरै आपणैं गूर मुसा लै दैनअ। पर आप्पू निं तूह तेऊ बधाना मंदअ! किल्हैकि, ज़ै मेरी किज़ै गलती ई निं निखल़ी ता तंऐं किल्है बोलअ, ‘एऊए मुंहैं बाहा च़ैंडै?’” ( ) "
ACT,23,4,"ज़ुंण तिधी नेल़ खल़्हुऐ दै तै तिन्नैं बोलअ पल़सी लै रोशा संघै, “तूह परमेशरे माहा परोहिता लै बूरअ बोला?” "
ACT,23,5,"पल़सी बोलअ, “भाईओ, मुखा निं थोघै त कि अह आसा माहा परोहित, किल्हैकि शास्त्रा दी आसा लिखअ द कि आपणैं लोगे सैणैं लै निं बूरअ बोली।” ( ) "
ACT,23,6,"तेखअ ज़ांऊं पल़सी का थोघ लागअ कि सभा दी केतरै फरीसी और केतरै सदुकी मणछ आसा ता तेऊ बोलअ ज़ोरै-ज़ोरै, “भाईओ, हुंह आसा फरीसी और फरीसी लोगे खांनदानी का, मूंऐं दै और मूंऐं दै मणछे आशा दी और मरी करै ज़िऊंदै हणें बारै आसा लागअ द मेरअ न्याय आसना सम्हनै मकदमअ हंदअ।” "
ACT,23,7,ज़ांऊं पल़सी अह गल्ल बोली ता फरीसी और सदुकी मांझ़ै पल़अ झ़गल़अ और सभा दी पल़ी फूट। 
ACT,23,8,किल्हैकि सदुकी लोग मना तै इहअ बी कि मरी करै निं कोहै सकदअ भी ज़िऊंदअ हई और नां स्वर्ग दूत और नां भूत आथी; पर फरीसी मना तै इना सोभी गल्ला। 
ACT,23,9,"तेखअ मच़अ बडअ हाल्लअ-गोल्लअ और कई शास्त्री तै फरीसी लोगा पक्षा दी, तिंयां उझ़ुऐ खल़ै इहअ बोली करै किअ तिन्नैं झ़गल़अ, “हाम्हां का निं एऊ मणछा दी किछ़ै बूरी गल्ल शुझदी, ज़ै कुंणी भूत और स्वर्ग दूता संघै गल्ला की तै किज़ै हुअ?” "
ACT,23,10,"ज़ांऊं खास्सअ झ़गल़अ हुअ, ता फौज़ी दले सरदारै एसा डरै कि इहअ निं हआ कि ईंयां पल़सी काटे मारे, ता तेऊ दैनअ इहअ हुकम कि पल़सी काढा इना मांझ़ा का ज़ोरा-ज़ोरी बागै और एऊ निंयां गहल़ा लै। "
ACT,23,11,"तेसा ई राची बोलअ प्रभू ईशू पल़सी का दर्शण दैई करै,  “हे पल़सी हैल़अ निं करी, किल्हैकि ज़ेही गवाही तंऐं मेरी येरुशलेम नगरी दैनी, तेही पल़णीं ता रोम डेऊई करै बी दैणीं।” "
ACT,23,12,"ज़ांऊं दुजै धैल़ै किअ कई यहूदी एक्कअ और आप्पू मांझ़ै किअ तिन्नैं सकल़्प कि ज़ेभै तैणीं हाम्हैं पल़सी मारी निं मुक्के, तेभै तैणीं हाम्हैं खाए-पिए ता हाम्हां लै आसा लानत। "
ACT,23,13,ज़ुंणी सकल़्प किअ त तिंयां तै च़ाल़्ही ज़ण्हैं का बी खास्सै। 
ACT,23,14,"तिन्नैं बोलअ प्रधान परोहिता और मुखियै सेटा डेऊई करै, “हाम्हैं आसा एही ठान्हीं दी कि ज़ांऊं तैणीं हाम्हैं पल़सी मारी निं पाए, तेभै तैणीं हाम्हैं किज़ै च़ाखे बी ता हाम्हां लै आसा लानता प्रैंदै लानत। "
ACT,23,15,"तैहीता ऐबै माहा सभा संघी फौज़ी दले सरदारा समझ़ाऊआ इहअ कि तेऊ छ़ाडा तम्हां सेटा लै कि तम्हां शाची सज़ा दैणैं का पैहलै तेऊए बारै ठीक-ठीक पुछ़-ज़ाच़ करनी, और हाम्हैं हणैं तेऊ इधी तम्हां सेटा पुजणैं का पैहलै ई मारना लै ताखुई रहै दै।” "
ACT,23,16,तिधी त पल़सीओ भाणज़ू तेऊ शूणीं ईंयां सारी गल्ला कि ईंयां आसा पल़सी मारनें ताका रहै दै। ता तेऊ दैनअ गहल़ै डेऊई करै पल़सी लै अह समाद। 
ACT,23,17,"पल़सी बोलअ सुबैदारा मांझ़ै एक आप्पू सेटा लै शादी करै, “एऊ ज़ुआना मणछा निंयां फौज़ी दले सरदारा सेटा लै, अह च़ाहा किज़ै खोज़णअ।” "
ACT,23,18,"तेऊ बी निंयं सह फौज़ी दले सरदारा सेटा लै और सरदारा का बोलअ, “पल़सी कैदी की मुंह शादी करै एही अरज़ कि अह ज़ुआन मणछ च़ाहा फौज़ी दले सरदारा का किज़ै खोज़णअ, एऊ निंऊं तेऊ सेटा लै।” "
ACT,23,19,"फौज़ी दले सरदारै पुछ़अ तेऊओ हाथ ढाकी करै सह ज़ुदअ ज़िहअ निंईं करै, “तूह किज़ै च़ाहा मुखा खोज़णअ?” "
ACT,23,20,"तेखअ खोज़ी तेऊ सारी गल्ला, “यहूदी आसा एक्कअ किअ द तिंयां च़ाहा कि ताखा बोल़णअ तिन्नां इहअ कि काल्ला आण पल़सी माहा सभा लै, ज़ाणनअ कि तूह च़ाहा तेऊए ठीक-ठीक पुछ़-ज़ाच़ करनी। "
ACT,23,21,"पर तिन्नें गल्ला निं मनी, किल्हैकि तिन्नां मांझ़ै आसा च़ाल़्ही का बी खास्सै लोग पल़सी बातो-बात मारनें ताका रहै दै। तिन्नैं आसा एही ठान्हीं दी कि ज़ेभै तैणीं पल़सी मारी निं पाए, तेभै तैणीं खाए-पिए, ता तिन्नां लै आसा लानत, और तिंयां आसा एभै तैर और तेरै बोला न्हैल़ै लागै दै।” "
ACT,23,22,"तेखअ छ़ाडअ फौज़ी दले सरदारै सह ज़ुआन मणछ इहअ बोली, “एसा गल्ला निं कोही का खोज़ी ज़ुंण तंऐं मुखा खोज़ी।” "
ACT,23,23,"फौज़ी दले सरदारै शादै दूई सुबैदार संघा बोलअ तिन्नां लै इहअ, “दूई शौ सपाही, सत्तर शुंआरी और दूई शौ फौज़ी डाहा राची भितरी कैसरिया नगरी लै डेऊणा लै तैर करी। "
ACT,23,24,संघा डाहा पल़सीए शुंआरी लै घोल़ै तैर करी कि सह पजैल़णअ फेलिक्स राजपाला सेटा राज़ी राम्बल़अ बच़ाऊई।” 
ACT,23,25,"सरदारै लिखी राजपाला लै एही एक च़िठी बी, "
ACT,23,26,“माहा प्रतपी फेलिक्स मुखियै लै क्लौदिउस लुसियास बाखा राज़ी-खुशी। 
ACT,23,27,"“अह मणछ लाअ त यहूदी ढाकी करै मारी, पर ज़ांऊं मुखा इहअ थोघ लागअ कि अह आसा रोमी, ता सपाहीओ दल निंईं करै आणअ मंऐं तिन्नां का बच़ाऊई। "
ACT,23,28,"मंऐं की इहअ थोघ करने बडी भारी कोशिश कि तिंयां एऊ लै किज़ै दोश लाआ, तै निंयं मंऐं तिन्नें माहा सभा लै। "
ACT,23,29,"तिधी लागअ मुखा थोघ कि तिंयां लाआ तिन्नें बधाना मनणें बारै एऊ लै दोश, पर मारनै और कैद करी बान्हीं डाहणैं जोगी दोश निं मुखा एऊ दी किछ़ै शुझदअ। "
ACT,23,30,"“ज़ांऊं मुखा कुंणी इहअ खोज़अ कि तिन्नैं आसा अह लाअ द मारी, ता मंऐं छ़ाडअ तेभी अह ताह सेटा लै, और मंऐं आसा एऊ लै मकदमैं करनै आल़ै लै बी बोलअ द कि ताह सेटा डेऊई करै खोज़ै सारी गल्ला, ज़ुंण बी तिन्नां बोल़णअ होए।” "
ACT,23,31,"तेखअ ज़िहअ हुकम सपाही लै दैनअ त, तिहअ ई निंयं तिन्नैं पल़सी और तिंयां पुजै राची भितरी अंतिपतरिस नगरी लै। "
ACT,23,32,दुजै धैल़ै पुजै ज़ांघा हांढी डेऊणैं आल़ै सपाही येरुशलेम नगरी बापस और घोल़े शुंआरी आल़ै नाठै पल़सी संघै। 
ACT,23,33,ज़ांऊं तिंयां कैसरिया नगरी पुजै ता तिन्नैं दैनी सह च़िठी राजपाला का और पल़सी बी निंयं तेऊ सेटा लै। 
ACT,23,34,"तेऊ पुछ़अ च़िठी पहल़ी करै पल़सी का, “तूह कसा राईसी का आसा?” पल़सी खोज़अ, “हुंह आसा किलकिआ का।” "
ACT,23,35,"ज़ांऊं तेऊ का इहअ थोघ गअ लागी कि अह आसा किलकिआ राईसी का, ता तेऊ बोलअ पल़सी लै, “ज़ेभै ताल्है मकदमैं आल़ै बी एछे तेभै करूं हुंह तम्हां सोभिए गल्ला शूणीं करै थारअ फैंसलअ।” तेखअ दैनअ तेऊ इहअ हुकम कि राज़ै हेरोदेस बणांऐं दै गहल़ै डाहा पल़सी पहरै दी। "
ACT,24,1,पांज़ा धैल़ै बाद आअ हनन्याह माहा परोहित कई मुखियै और तिरतुल्लुस नांओंए कहा बकीला संघा लई कैसरिया नगरी लै। संघा खोज़अ तिन्नैं राजपाला सम्हनै पल़सीओ दोश। 
ACT,24,2,"ज़ांऊं पल़सी शादअ ता तिरतुल्लुस बकील लागअ तेऊ लै दोशा लांदअ, “हे माहा प्रतपी फेलिक्स, ताह करै भेटा हाम्हां सराहुणां लै और तेरै इंतज़ामा करै सधेरा एसा ज़ातीए कई बूराई। "
ACT,24,3,ताह और तेरै बधाना मना हाम्हैं हर ज़ैगा और हर गल्ला दी शूकर करी। 
ACT,24,4,"तेरअ निं हाम्हैं खास्सअ बगत बरैबाद करनअ च़ाहंदै, हुंह करा ताह सेटा अरज़ कि म्हारी शूणैं दूई गल्ला, "
ACT,24,5,“किल्हैकि हाम्हैं भाल़अ अह मणछ उपद्रभ और कई यहूदी मांझ़ै खरोल़ा पांदअ और अह आसा तिन्नां सोभी लोगो मुखिय ज़ुंण लोग ईशू नासरी मना। 
ACT,24,6,"एऊ लाई ती म्हारै मांदरा दी छ़ोत लाई, तेते तैणीं ढाकअ हाम्हैं अह। हाम्हां ता दैणीं आपणीं बधाने साबै एऊ लै सज़ा। "
ACT,24,7,“पर लुसियास नांओंए फौज़ी दले सरदारै छ़ड़ैऊअ अह ज़ोरा-ज़ोरी म्हारै हाथा का पोर्ही और 
ACT,24,8,"दुशमणा लै दैनी ताह सेटा एछणें ज़ाज़त की इना सोभी गल्ला, ज़ेते बारै हाम्हैं इना दोशा एऊ दी लाआ, ताखा लागणअ आप्पै एऊ पुछ़ी-ज़ाच़ी करै थोघ।” "
ACT,24,9,यहूदी बी बोलअ तेऊओ साथ दैई करै कि सच्च़ी किअ एऊ इहअ ई। 
ACT,24,10,"ज़ांऊं राजपाल फेलिक्सै पल़सी लै बोल़णा लै शारअ किअ ता पल़सी दैनअ ज़बाब, “मुखा ज़ांऊं इहअ थोघ लागअ कि तूह करा कई साला ओर्ही एसा ज़ातीओ न्याय, मुंह आसा एसा गल्ला ताह सेटा खोज़णें बडी खुशी। "
ACT,24,11,तूह सका आप्पै समझ़ी कि ज़ेभै हुंह येरुशलेम नगरी परमेशरे भगती करदअ आअ ता मुंह निं अज़ी बारा धैल़ै का उझै हुऐ; 
ACT,24,12,"और इनै नां भाल़अ हुंह मांदरै, नां आराधना सभा दी और नां नगरी दी कसा संघै हठल़दअ और नां लोगा कठा करदअ भाल़अ? "
ACT,24,13,ज़हा गल्लो ईंयां मुल्है दोश लाआ नां ईंयां इना गल्ला सच्च़ी साबत करी सकदै। 
ACT,24,14,"“पर हाँ, हुंह मना ताह सेटा एसा गल्ला कि हुंह करा तेऊ ई बधाने साबै परमेशरे भगती ज़ेऊ साबै मेरै पित्तर करदी आऐ। अह गल्ल बी आसा सच्च़ी कि हुंह च़ला मसीहा ईशूए मरज़ी दी। हुंह करा तिन्नां सोभी गल्ला दी बी विश्वास ज़ुंण परमेशरै आपणैं गूर मुसा लै दैनी और परमेशरे होरी कई गूरै आसा शास्त्रा दी लिखी दी। "
ACT,24,15,“मेरअ विश्वास आसा तिहअ ई ज़ेही इना होरी आसा एही आशा कि एकी धैल़ै करनै परमेशरा धर्मीं और बूरै मणछ दुहै ज़िऊंदै। ( ) 
ACT,24,16,तेसा धैल़ी लै करा हुंह बी इहै करने कोशिश कि परमेशरा सम्हनै और लोगा सम्हनै लोल़ी हर गल्ला दी मेरी सोर-समझ़ नर्दोश रही। 
ACT,24,17,“कई साला बाद आअ त हुंह आपणैं येरुशलेम नगरी लै मेरै गरीब विश्वासी भाई लै भैंट दैनै दै धख ढबै-धेल्लै पजैल़अ। 
ACT,24,18,"एशिया का आऐ दै यहूदी भाल़अ हुंह मांदरे खोल़ै परमेशरे आराधना करनै का पैहलै शुचै हणैंओ बधान पूरअ करी करै एक्कै ज़ण्हअ, और नां मुंह संघै कोई लोग आथी तै। "
ACT,24,19,"ज़ै तिन्नां एशिया लाक्के यहूदी का मेरै खलाफ किज़ै दोश शुझुअ बी होए, तै सका तै तिंयां इधी ताह सम्हनै मुल्है दोश लाई। "
ACT,24,20,"“कि खोज़े ईंयां आप्पै कि ज़ेभै हुंह माहा सभा सम्हनै खल़अ किअ त, तेभै इनै मुंह दी कै ज़ुल्म भाल़अ? "
ACT,24,21,"एसा एकी गल्ला छ़ाडी ज़ुंण मंऐं तिन्नां सम्हनै खल़ै हई करै बोली, ‘मरी करै ज़िऊंदै हणें बारै आसा आझ़ तम्हां सम्हनै मेरअ न्याय लागअ द हंदअ।’” "
ACT,24,22,"फेलिक्स राजपाला का त एऊ पंथे सारी गल्लो थोघ, पल़सी लै निं तेभै तेऊ किछ़ै सज़ा खोज़ी और इहअ बोली करै टाल़ी सह गल्ल कि ज़ेभै फौज़ी दलो सरदार लुसियास एछे, तेभै हणअ थारी गल्लो फैंसलअ। "
ACT,24,23,"तेखअ दैनअ सुबैदारा लै हुकम कि पल़सी लै निं कोई तंगी तकलिफी दैई और एऊए हेर-सभाल़ करै बडै सुखा संघै, और एऊए साथी भाई मांझ़ै ज़ुंण बी एऊए सेऊआ टैहली लै एछे, तिन्नां निं रोक्की। "
ACT,24,24,"कई धैल़ै बाद आअ राजपाल फेलिक्स आपणीं लाल़ी संघा लई, तेऊए लाल़ी नांअ त द्रुसिल्ला और सह ती यहूदी। तेऊ शादअ पल़सी आप्पू सेटा और तेखअ शूणीं मसीहा ईशू दी विश्वास करने बारै सारी गल्ला। "
ACT,24,25,"ज़ांऊं पल़सी धर्म, सबर और आजू हणैं आल़ै न्याय बारै खोज़अ ता फेलिक्से दैनअ हैल़ुई करै पल़सी लै ज़बाब, “एभै ता डेऊ, ज़ेभै भी मुंह मोक्कअ भेटे ता तेभै शादूं हुंह ताह आप्पै।” "
ACT,24,26,"तेऊ ती पल़सी का किछ़ ढबै-धेल्ले आशा बी, तैहीता सह पल़सी गल्ला-बाता करना लै शादा त। "
ACT,24,27,"पर ज़ांऊं दूई साला बिती, ता पुरकियस फेस्तुस आअ फेलिक्से ज़ैगा दी राजपाल और फेलिक्सै डाहअ यहूदी खुश करने तैणीं पल़सी कैदी ई बणांईं। "
ACT,25,1,कैसरिया पुजी करै पदबी सभाल़णैं का बाद नाठअ फेस्तुस चिई धेल्लै बाद येरुशलेम नगरी लै। 
ACT,25,2,"तिधी छ़ेल़ी प्रधान परोहितै, यहूदी मुखियै तेऊए सम्हनै पल़सीए गल्ला। "
ACT,25,3,तिन्नैं की तेऊ का एही मांग कि पल़सी छ़ाड येरुशलेम नगरी लै। किल्हैकि तिंयां च़ाहा तै पल़सी बातो-बात मारनअ। 
ACT,25,4,"फेस्तुस राजपालै दैनअ ज़बाब, “पल़सी आसा कैसरिया कैद खानै, मुंह डेऊणअ आप्पै तिधा लै छ़ेकै। "
ACT,25,5,"तम्हां मांझ़ै ज़ुंण एसा गल्ला लै सैणैं आसा तिंयां च़ाल्ला मुंह संघै, ज़ै तेऊ मणछा दी किज़ै गलती होए तै सका तम्हैं तेऊ लै तिधी मकदमअ करी।” "
ACT,25,6,आठ-दस धैल़ै बाद नाठअ फेस्तुस कैसरिया लै फिरी और दुजै धैल़ै न्याय आसना दी बेशी करै शादअ पल़सी तेऊ दालता लै। 
ACT,25,7,"ज़ांऊं पल़सी तिधी पुजअ ता येरुशलेम नगरी का आऐ दै यहूदी मुखियै खल़्हुऐ तेऊ फेर, और तिन्नैं लाऐ तेऊ लै बडै भारी इहै दोश ज़ेते तिंयां कोई सबूत बी निं दैई सकदै तै। "
ACT,25,8,"पर पल़सी दैनअ ज़बाब, “मंऐं निं यहूदी बधाने खलाफ किछ़ै ज़ुल्म किअ और नां मांदरे और माहा राज़े खलाफ नाठअ।” "
ACT,25,9,"तेखअ पुछ़अ फेस्तुस राजपालै यहूदी मुखियै खुश करने तैणीं पल़सी का एक सुआल, “तूह कै इहअ च़ाहा कि येरुशलेम नगरी डेऊई करै तिधी मेरै सम्हनै तेरै मकदमैंओ फैंसलअ होए?” "
ACT,25,10,"पल़सी दैनअ ज़बाब, “हुंह आसा माहा राज़े दालता दी खल़्हुअ द, मेरै मकदमैंओ फैंसलअ लोल़ी इधी हुअ। ज़िहअ कि ताखा बी आसा थोघ कि मंऐं निं यहूदी लै किछ़ै ज़ुल्म किअ। "
ACT,25,11,"ज़ै मंऐं किज़ै ज़ुल्म किअ बी और ज़ै मेरी सज़ा मौत बी होए, हुंह आसा तेता लै बी राज़ी। पर ज़हा गल्लो ईंयां मुल्है दोशा लांदै आसा लागै दै, ईंयां गल्ला निं शुची आथी, एसा गल्लो हक निं कोही का आथी कि मुंह इना यहूदी मारना लै दैए, हुंह दैआ इधी ऐबै एही अरज़ कि मेरै मकदमैंओ फैंसलअ लोल़ी माहा राज़े दालता दी हुअ।” "
ACT,25,12,"तेखअ दैनअ फेस्तुस राजपालै माहा सभा राऐ करी ज़बाब, “तंऐं की माहा राज़े दालता दी डेऊणे अरज़ और ऐबै छ़ाडणअ मुंह तूह माहा राज़ै सेटा।” "
ACT,25,13,थोल़ै धैल़ै बाद आअ अग्रिप्पा राज़अ आपणीं बैहणी बिरनिके संघै राजपाल फेस्तुस सेटा कैसरिया नगरी मिलदअ। 
ACT,25,14,"तिधी खास्सै धैल़ै रहणैं का बाद खोज़ी फेस्तुस राजपालै पल़सीए बारै तिन्नां का सारी गल्ला, “एक मणछ आसा ज़ुंण राजपाल फेलिक्सै इधी कैद खानै आसा छ़ाडअ द। "
ACT,25,15,"ज़धू हुंह येरुशलेम नगरी त, तधू की प्रधान परोहित और यहूदी मुखियै तेऊए गल्ला। तिंयां च़ाहा इहअ कि पल़सी लै दैआ मौते सज़ा। "
ACT,25,16,“पर मंऐं दैनअ तिन्नां लै ज़बाब कि रोम राज़े बधाने साबै लोल़ी दोशी और मकदमैं करनै आल़ै दुहै पेशी लै आऐ और मुंहां सम्हनै लोल़ी तिन्नें सुआल-ज़बाब हुऐ। ज़हा लै मकदमअ आसा किअ द तेऊ लोल़ी आपणीं गल्ला खोज़णेंओ मोक्कअ भेटअ तेभै तैणीं निं कोही लै सज़ा दैई सकदै। 
ACT,25,17,“ता ज़ांऊं तिंयां इधी कठा हुऐ ता मंऐं निं देरी की और मंऐं शादअ दुजै धैल़ै पल़सी दालता लै। 
ACT,25,18,ज़ांऊं तेऊ दी मकदमैं करनै आल़ै खल़ै हुऐ ता तिन्नैं बी निं तेतरी बूरी गल्लो दोश लाई ज़िहअ हुंह समझ़ा त। 
ACT,25,19,"तिंयां तै आपणैं रबाज़ा पिछ़ू झ़घल़दै लागै दै और ईशू नांओंए कोई मणछे बारै ज़ुंण मूंअ त और अह पल़सी खोज़ा तेऊ ज़िऊंदै, एसा गल्ला पिछ़ू तै ईंयां हठल़दै लागै दै। "
ACT,25,20,“हुंह त इहअ झाखुअ द कि इना गल्लो थोघ किहअ करै लाऊं? तैहीता मंऐं एऊ का पुछ़अ कि तूह येरुशलेम नगरी लै च़ाल्लअ कि तिधी तेरै मकदमैंओ फैंसलअ होए? 
ACT,25,21,"पर एऊ पल़सी की एही अरज़ कि मेरअ न्याय माहा राज़े दालता दी हुअ। मंऐं दैनअ हुकम कि ज़ेभै तैणीं हुंह एऊ माहा राज़ै सेटा निं पजैल़ी लऊं, तेभै तैणीं करा एऊए कैद खानै दी हेर-सभाल़।” "
ACT,25,22,"तेखअ बोलअ अग्रिप्पा राज़ै फेस्तुस राजपाला का, “हुंबी च़ाहा तेऊ मणछे शुणनअ कि सह कै बोला?” फेस्तुस राजपालै बोलअ, “काल्ला शूणैं तूह भाल़ै।” "
ACT,25,23,दुजै धेल्लै पुजै राज़अ अग्रिप्पा तेऊए बैहण बिरनिके बडी ज़ै-ज़ैकारा मांझ़ै फौज़ी दले सरदारा और नगरीए बडै लोगा संघै सभा दी। ता फेस्तुस राजपालै दैनअ इहअ हुकम कि पल़सी आणा ओर्ही। 
ACT,25,24,"फेस्तुस राजपालै बोलअ, “हे माहा राज़अ अग्रिप्पा, और इधी हाम्हां संघै सोभी मणछो, तम्हैं भाल़ा एऊ मणछा ज़सरै बारै बडै भारी यहूदी येरुशलेम नगरी और इधी बी लैल़ा, लाई-लाई करै मुखा अरज़ की कि अह ज़िऊंदअ डाहणअ निं ठीक आथी। "
ACT,25,25,पर मुखा गअ थोघ लागी कि एऊ निं इहअ किछ़ै किअ ज़ेता लै एऊ मौते सज़ा होए। ऐबै ज़ै एऊ आप्पै ई माहा राज़े दालता लै डेऊणे अरज़ की ता मंऐं लाअ अह रोम नगरी दैई पजैल़ी। 
ACT,25,26,"“पर मुखा निस्सअ एऊ लै सज़ा दैणैं जोगी किछ़ै दोश शुझुई कि आपणैं मालका सेटा लै किज़ै लिखूं? तैहीता मंऐं तम्हां सम्हनै, खासकर राज़ै अग्रिप्पा सम्हनै आणअ कि पुछ़-ज़ाच़ करनै का बाद मुंह माहा राज़ै लै लिखी दैणा लै किज़ै सबूत भेटे। "
ACT,25,27,किल्हैकि कैदी दी किज़ै दोश आसा तेते बारै लिखै बाझ़ी कैदी ताह सेटा लै छ़ाडणअ ज़ाण्हिंआं मुखा बेकार।” 
ACT,26,1,"अग्रिप्पा राज़ै बोलअ पल़सी लै, “आपणैं बारै बोल़णें आसा ताल्है ज़ाज़त।” तेखअ लागअ पल़सी हाथ आजू फुआरी करै गल्ला खोज़दअ, "
ACT,26,2,"“हे राज़अ अग्रिप्पा, हुंह समझ़ा इहअ कि मेरै खुल्है भाग कि आझ़ भेटअ मुंह ताह सम्हनै तिन्नां गल्ला खोज़णेंओ मोक्कअ ज़ेते बारै ईंयां यहूदी मुखियै मुल्है दोश लाआ। "
ACT,26,3,"खासकर एते तैणीं कि ताखा आसा आप्पै यहूदी लोगे रबाज़ और हर गल्लो थोघ ज़ेते बारै हाम्हैं हठल़दै हआ लागै दै, ता मेरी आसा ताह सेटा एही अरज़ कि मेरी गल्ला शुणें सबर करी करै। "
ACT,26,4,"“ज़िहअ मेरअ च़ाल-च़लण होछ़ी उझै आपणीं ज़ाती मांझ़ै येरुशलेम नगरी त, तेतो आसा इना सोभी यहूदी का बी थोघ। "
ACT,26,5,तिंयां बछ़ैणा मुंह होछ़ी उझै और एसा गल्ला सका तिंयां खोज़ी कि मंऐं ज़िऊई फरीसी पंथे साबै आपणीं सारी ज़िन्दगी। 
ACT,26,6,“आझ़ आसा मेरअ मकदमअ एता पिछ़ू लागअ द हंदअ कि मेरी आशा आसा एही कि ज़ुंण करार परमेशरै म्हारै पित्तरा का की ती सह हुई पूरी। 
ACT,26,7,"अह आसा सह ई करार ज़हा पूरी हणां लै म्हारै बारा गोत्र धैल़ी-राची परमेशरे भगती करदी न्हैल़ै आसा लागै दै। हे राज़ा, एसा ई आशा डाहणें पिछ़ू आसा यहूदी मुखियै मेरअ मकदमअ किअ। "
ACT,26,8,कसा लै अह गल्ला नुआहरी किल्है ज़ाण्हिंआं कि परमेशर करा मूंऐं दै मणछा ज़िऊंदै? 
ACT,26,9,“हुंबी सोठा त पैहलै इहअ ई नासरत नगरीए ईशूओ बरोधा दी आसा मुंह किज़ै नां किज़ै करनअ ज़रूरी। 
ACT,26,10,"मंऐं येरुशलेम नगरी इहअ किअ बी। एतरअ तैणीं कि प्रधान परोहिता का हक पाई करै कई पबित्र लोग पाऐ मंऐं कैद खानै दी, और तिन्नें हत्या करना लै हआ त हुंबी राज़ी। "
ACT,26,11,"हुंह करा त आराधना कोठी दी तिन्नां लै कष्ट दैई करै ईशूए कराऊआ त निंदा, इधी तैणीं कि रोशै मारै हुअ त हुंह इहअ बेगरअ कि बागै नगरी डेऊई करै बी करा त हुंह तिन्नां लै तकलिफ दैई। "
ACT,26,12,“प्रधान परोहितै दैनी मुल्है दमिश्क नगरी रहणैं आल़ै विश्वासी कैद खानै दी बंद करनैओ हक और ज़ांऊं हुंह तिधा लै नाठअ 
ACT,26,13,"ता हे राज़ा, तिधी पुजणैं का पैहलै हुअ बाता इहअ कि खरै दपहरो बगत त, मंऐं भाल़अ सरगा का सुरज़ा का बी खास्सै झ़ामणा ज़िहअ प्रैशअ आप्पू और संघा हांढणै आल़ै साथी फेर च़मकदअ। "
ACT,26,14,"“ता ज़ांऊं हाम्हैं सोभै धरनीं माटै दी बधल़ुऐ, ता मुखा शुण्हुंअ इब्रानी बोली दी मुल्है इहै बोल बोलदअ,  ‘ए शाऊल, ए शाऊल, तूह किल्है आसा मुंह दुखी करदअ लागअ द? मुंह संघै जुध करी हणअ ताल्है ई घाटअ।’ "
ACT,26,15,"“मंऐं पुछ़अ इहअ, ‘हे प्रभू तूह कुंण आसा?’ “प्रभू दैनअ मुल्है ज़बाब,  ‘हुंह आसा ईशू नासरी ज़हा तूह दुखी करदअ आसा लागअ द। "
ACT,26,16,"पर तूह उझ़ू आपणीं ज़ांघा दी खल़अ, किल्हैकि हुंह आअ ताह सेटा लै एते तैणीं कि तूह बणांणअ मुंह तिन्नां गल्ला दी टैहलू और गवाह दुहै; ज़ुंण तंऐं भाल़ी दी आसा, और तिन्नां गल्लो बी ज़ुंण ताह आजू करनअ मुंह रहैऊंणीं तिंयां ताखा आप्पै। ( ) "
ACT,26,17,“‘मुंह रहणअ ताह तेरै लोगा का और होरी ज़ाती का बच़ाऊंदै लागी; ज़हा सेटा लै तूह मंऐं ऐबै छ़ाडी आसा लाअ द कि ( ) 
ACT,26,18,"तूह तिन्नें आछी खोल्हे कि न्हैरै का प्रैशै बाखा लै, और शैताने गुलामीं का परमेशरा बाखा लै फरेओए और परमेशर तिन्नें पाप माफ करे ज़ुंण मुंह दी विश्वास करी करै पबित्र आसा किऐ दै।’ ( ) "
ACT,26,19,"“तै हे राज़ा अग्रिप्पा, मंऐं किअ सह ज़ुंण परमेशरै मुल्है स्वर्गो दर्शण दैनअ। "
ACT,26,20,"पर पैहलै दमिश्क नगरी और तेखअ येरुशलेम नगरी रहणैं आल़ै लै, तेखअ यहूदा लाक्कै और होरी ज़ातीए लोगा का एसा गल्ला खोज़दअ लागी कि आपणैं मना बदल़ा और परमेशरा बाखा फिरा और इहै काम करा ज़ेता करै थोघ लागे कि तम्हैं हेरअ पाप करनअ छ़ाडी। "
ACT,26,21,“इना गल्ला पिछ़ू रहै यहूदी मुंह मांदरै ढाकी करै मारनें तरकिबा लागी। 
ACT,26,22,"परमेशरे मज़ता करै आसा हुंह आझ़ तैणीं ज़िऊंदअ और होछ़ै बडै सोभी सम्हनै दैआ हुंह एसा गवाही। इना गल्ला छ़ाडी निं हुंह होर किछ़ै बोलदअ, ज़ुंण मुसा गूरै और परमेशरे होरी गूरै बी आसा बधाना दी बोली दी कि आजू हणअ इहअ, "
ACT,26,23,‘मसीहा लागणअ दुख भुगतणअ और सह सोभी का पैहलै मूंऐं दै मांझ़ा का उझ़ुई करै करनअ तेऊ म्हारै लोगा मांझ़ै और होरी ज़ाती दी प्रैशैओ प्रच़ार।’” ( ) 
ACT,26,24,"ज़ांऊं पल़सी इहअ करै ज़बाबा दैंदअ त लागअ द, ता फेस्तुस राजपालै पाई ज़ोरै हाक बोलअ, “पल़सी, तेरी बुधि गई भ्रष्ट हई, खास्सी बिद्या करै हुअ तूह बेगरअ।” "
ACT,26,25,"पर पल़सी बोलअ, “हे माहा प्रतपी फेस्तुस, हुंह निं बेगरअ आथी पर हुंह खोज़ा सत्त और बुधिए गल्ला। "
ACT,26,26,"राज़अ बी, ज़हा सम्हनै हुंह नडरअ हई करै आसा बोलदअ लागअ द, एऊ का बी आसा इना गल्लो थोघ। मुंह आसा एसा गल्लो भरोस्सअ कि इना गल्ला मांझ़ै निं कोहै गल्ल एही आथी कि ज़ुंण एऊ का थोघ निं होए। किल्हैकि अह गल्ल निं किधी एकी पांडा भितरी आथी हुई बिती दी। "
ACT,26,27,"हे राज़ा अग्रिप्पा, तूह कै परमेशरे गूरो भरोस्सअ करा? हाँ, मुखा आसा थोघ कि तूह मना।” "
ACT,26,28,"तेखअ बोलअ अग्रिप्पा पल़सी लै, “धख ज़ेही गल्ला समझ़ाऊई करै कै मुंबी तूह मसीही च़ाहा बणांणअ?” "
ACT,26,29,"पल़सी बोलअ, “परमेशरा का आसा मेरी प्राथणां कि कै थोल़ै दी और कै खास्सै दी, सिधअ तूह ई निं पर ज़ेतरै लोग आझ़ मेरी गल्ला शूणैं आसा लागै दै, सोभ लोल़ी इना गल़ैऊंडी छ़ाडी करै मुंह ज़िहै हुऐ।” "
ACT,26,30,"तेखअ उझ़ुऐ राज़अ, राजपाल, बिरनिके और तिन्नां संघै बेशणै आल़ै सोभ खल़ै संघा लागै हांढदै। "
ACT,26,31,"ज़ांऊं तिंयां बागै नाठै ता तिंयां लागै ज़ुदै-ज़ुदै डेऊई करै आप्पू मांझ़ै बोलदै, “अह मणछ इहअ ता किछ़ै निं करा, ज़ुंण कैद करनै और मौते सज़ा जोगी आसा।” "
ACT,26,32,"राज़ै अग्रिप्पा बोलअ फेस्तुस राजपाला का, “ज़ै अह माहा राज़ै सेटा डेऊणे अरज़ नांईं करदअ, तै सका त अह छ़ुटी।” "
ACT,27,1,"ज़ांऊं फेस्तुस राजपालै इहअ फैंसलअ किअ कि हाम्हां लागणअ समुंदरे बाता ज़हाज़ा दी इटल़ी देशा लै डेऊणअ, ता तिन्नैं सभाल़ै पल़सी और होर कई कैदी बी युलियुस नांओंए अगस्तुस माहा राज़े फौज़ी दले एकी सुबैदारे हाथै। "
ACT,27,2,अद्रमुतियम नगरीए ज़हाज़ा दी। सह ज़हाज़ डेऊणअ त एशिया प्रदेसे बाढा बाती और अरिस्तर्खुस नांओं मणछ बी त हाम्हां संघा। सह त मकिदुनिया लाक्कै थिस्सलुनी नगरी का। 
ACT,27,3,दुजै धैल़ै पाअ हाम्हैं सैदा नगरी दी लंगर और युलियुस सुबैदारै की पल़सी लै एही दैआ कि तेऊ दैनअ आपणैं साथी भाई सेटा डेऊणैं ताकि सह तिन्नां का ज़रूतीए च़िज़ा आणै। 
ACT,27,4,तिधा का ज़हाज़ खोल्ही करै हाम्हैं उंबल़ी बागरी च़लणें बज़्हा च़लै कुप्रास टापुए आडा दी। 
ACT,27,5,किलकिआ और पंफूलिआ नगरी नेल़ समुंदरा बाती डेऊई करै पुजै हाम्हैं लुसिया लाक्कै मूरा नगरी। 
ACT,27,6,तिधी भेटअ सुबैदारा सिकंदरीया नगरीओ एक ज़हाज़ इटल़ी देशा लै डेऊंदअ और तेऊ बशैल़ै हाम्हैं तेथ। 
ACT,27,7,"ज़ांऊं हाम्हैं खास्सै धैल़ै तैणीं सुलै-सुलै हांढदी करै कनिदुस नगरी पुजणअ कठण हुअ किल्हैकि बागरी निस्सी हाम्हां आजू डैऊणै दैई ती, और हाम्हैं च़लै सलमोने सम्हनै बाती करै क्रेतै टापुए आडा दी आजू। "
ACT,27,8,"तेते बाढै-बाढै बडी मसीबता दी च़ली करै शुभ लंगरबारी नांओंए एकी ज़ैगा दी पुजै, तिधा का ती लुसिया नगरी नेल़। "
ACT,27,9,"ज़ांऊं खास्सै धैल़ै बितै, और समुंदरे सफरा त आजू कठण ब्रते धैल़ी गई ती बिती और आजू तै हिंऊंदे धैल़ै और समुंदरै ती ढिश-बागर एछणें डौर, ता पल़सी समझ़ाऊऐ तिंयां, "
ACT,27,10,"“भलै मणछो, मुखा शुझिआ आजू इहअ कि एऊ सफरा दी आसा बडी भारी हान्नी और खरी एछणैं आल़ी, तम्हैं निं इहअ समझ़ी कि सिधअ ज़हाज़ा दी डाहअ द समान हणअ बरैबाद पर ज़हाज़े और प्राणें बी आसा हान्नी हणैं आल़ी।” "
ACT,27,11,पर सुबैदारै मनी पल़सीए गल्ला का ज़ादी ज़हाज़े कप्तान और मालके। 
ACT,27,12,"सह बंज़र ज़ैगा नांईं ती हिंऊंदा काटणा लै ठीक बी आथी, तैहीता सोभी किअ इहअ बच़ार कि तिधा का ज़हाज़ खोल्ही करै ज़ै केऊ साबै हई सके, फिनाका पुजी करै हिंऊंदे भिन्नैं काटे। अह क्रेतै टापुए बंज़र ज़ैगा आसा ती एक ज़हाज़ो आडअ ज़ेतो मोहरअ दखण-पछ़म और उतर-पछ़मा बाखा खुल्हा त। "
ACT,27,13,"ज़ांऊं दखण दिशा बाखा सुलै-सुलै बागरी लागी ता इहअ समझ़ी करै कि म्हारअ मतलब हुअ पूरअ, तिधा का लंगर च़की लागै क्रेतै टापुए बाढै-बाढै आजू डैऊंदै। "
ACT,27,14,"पर थोल़ी घल़ी बाद उझ़ुई तिधा का एक बडी ढिश बागर, ज़हा लै “युरुकूलीन बोला”। "
ACT,27,15,"ज़ांऊं सह ज़हाज़ा दी लागी, ता ज़हाज़ निं बागरी सम्हनै खल़्हुई सकअ, और हाम्हैं दैनअ तेऊ आपणैं साबै बगणैं, और इहअ ई करै रहै आजू बगदै लागी। "
ACT,27,16,तेखअ बान्हीं कौदा नांओंए एकी होछ़ै ज़िहै टापुए आडा दी बगदी-बगदी बडै मसा जाए की हाम्हैं आपणीं डोंगी बशा दी ज़हाज़ा च़लाऊंणैं आल़ै च़की सह डोंगी संघा डाही ज़हाज़ा दी। 
ACT,27,17,तिन्नैं डाहअ ज़हाज़ हेठा का प्रैंदै तैणीं राशै करै कशी ताकि समुंदरे च़िफलै रेता दी ज़हाज़ नां शाचे। तिन्नैं किअ लंगर धख उंधै और ज़हाज़ा दैनअ बागरी लागणें साबै आजू बगणैं। 
ACT,27,18,ज़ांऊं हाम्हैं ढिश-बागरी दी बडै भारी झ़लारै और ढेसै लागै ता दुजै धैल़ै लागै तिंयां आपणैं ज़हाज़े समाना पाणीं जैंदरी शोटदै। 
ACT,27,19,चिऊथै धैल़ै मुक्कै तिंयां आपणैं हाथै ज़हाज़ो समान शोटी। 
ACT,27,20,"कई धैल़ै तैणीं नां ता सुरज़ शुझुअ और नां ता तारै शुझुऐ, और बडी भारी ढिश बागर ती च़लदी लागी दी और खिरी हुई म्हारी ज़िऊंदै बच़ी रहणें आशा बी खतम। "
ACT,27,21,"ज़ांऊं तिंयां खास्सै धैल़ै भुखै रही मुक्कै, पल़सी उझ़ुअ खल़अ और तिन्नां लै बोलअ, “हे मणछो, हुअ ता लोल़ी ती इहअ कि तम्हैं मेरी गल्ला शुणदै और क्रेतै का नां ज़हाज़ खोल्ही आजू हांढदै और नां अह खरी और हान्नी हंदी। "
ACT,27,22,पर ऐबै समझ़ाऊआ हुंह तम्हां कि हैअ डाहा! किल्हैकि तम्हां मांझ़ै निं कोहै मरनै पर ज़हाज़ निं बच़ी सकदअ। 
ACT,27,23,"किल्हैकि मेरअ परमेशर, ज़सरअ हुंह आसा, और ज़हा परमेशरै हुंह भगती करा, तेऊए स्वर्ग दूतै बोलअ हिझ़ राची मुंह सेटा एछी करै, "
ACT,27,24,"“‘ए पल़सी, डरै निं आथी, माहा राज़ै सेटा पुजणअ आसा तेरअ ज़रूरी। परमेशरै की झींण और इहअ करै हुऐ ईंयां सोभ लोग तेरै ज़ुंण ताह संघै एऊ ज़हाज़ा दी आसा लागै दै डैऊंदै।’ "
ACT,27,25,"तैही बोला हुंह हे साथीओ, हैअ डाहा, किल्हैकि हुंह करा परमेशरा दी भरोस्सअ, कि ज़िहअ मुखा खोज़अ द आसा, तिहअ ई हणअ। "
ACT,27,26,पर हाम्हां लागणअ कसा टापू दी डेऊई रहणअ।” 
ACT,27,27,"ज़ांऊं च़ौदुई राच हुई, हाम्हैं लागै आन्द्रिया समुंदरै ठणाखदै, ता आधी राची ज़हाज़ च़लाऊंणैं आल़ै समझ़अ कि हाम्हैं पुजै कसा देशा नेल़। "
ACT,27,28,तिन्नैं राशी पाई करै थाल्लैओ थोघ करी नापअ ता पाणीं त कोई च़ाल़्ही गज़ डुघअ और थोल़अ आजू डेऊई करै तिन्नैं भी तिन्नैं राशी करै थाल्लैओ थोघ करी करै पाणीं नापअ ता पाणीं त कोई तिह गज़। 
ACT,27,29,इहअ सोठी करै कि ज़हाज़ निं लोल़ी कधि शाफल़ा दी शाची करै चुटअ और तिन्नैं बी शोटै ज़हाज़ा खरैल़णां लै पिछ़लै च़ार लंगर और तेखअ रहै राची भैणै न्हैल़ै लागी। 
ACT,27,30,"पर ज़ांऊं ज़हाज़ च़लाऊंणैं आल़ै ज़हाज़ा का ठुहर्नअ च़ाहा तै, और तिंयां आजू का लंगर पाणें भान्नै दी समुंदरै डोंगी थुआल़ी। "
ACT,27,31,"तेखअ बोलअ पल़सी सुबैदार और सपाही का, “ज़ै ईंयां ज़हाज़ा दी नांईं रहै तै निं तम्हैं कोहै बच़ी सकदै।” "
ACT,27,32,तेखअ पाऐ सपाही राशै काटी और डोंगी शोटी ज़हाज़ा का दूर। 
ACT,27,33,"ज़ांऊं राच भैणै आल़ी ती, ता पल़सीए समझ़ाऊऐ सोभै इहअ बोली करै, सोभै रोटी खाणां लै, “आझ़ हूऐ च़ौदा धैल़ै, तम्हैं रहै बच़णे आशा दी भुखै, और रोटी पाणीं निं किछ़ै खाई। "
ACT,27,34,"एता लै समझ़ाऊआ हुंह तम्हां का इहअ कि धख-धख खाआ, ज़ेता करै तम्हैं बच़ी सका, हैल़अ निं करा, तम्हां मांझ़ै निं कसरै मुंडो एक शराल़ बी बरैबाद हणअ।” "
ACT,27,35,तेखअ किअ इहअ बोली करै पल़सी रोटी चोल़ी करै परमेशरो शूकर और रोटी चोल़ी करै दैनी सोभी लै खाणां लै। 
ACT,27,36,तेखअ लागै तिंयां सोभ एकी दुजै लै हैअ दैई खांदै। 
ACT,27,37,हाम्हैं सोभै तै ज़हाज़ा दी दूई शौ छतर मणछ। 
ACT,27,38,ज़ांऊं तिंयां सोभै ज़ण्हैं रोटी खाई मुक्कै ता तिंयां लागै गिंहूंए बोरी समुंदरै शोटी करै ज़हाज़े बोझ़ा हल़कै करदै। 
ACT,27,39,"ज़ांऊं राच भैई राम्बल़अ प्रैशअ हुअ ता सह देश निं तिन्नैं बछ़ैणअ, पर एक खोहल़ शुझुई; तेतो त च़कोर बाढ, और तिन्नैं सोठअ इहअ कि ज़ै हई सके ता इधी टकैल़णअ हाम्हां ज़हाज़। "
ACT,27,40,तेखअ छ़ाडै तिन्नैं लंगर खोल्ही करै समुंदरै और पतबारा खोल्ही करै बागरी सम्हनै आगलै पाल उझै करी करै लागै बाढा बाखा लै हांढदै। 
ACT,27,41,"पर तिन्नैं टकैल़अ ज़हाज़ दूई समुंदरे कठा हणें ज़ैगा दी; और ज़हाज़े मोहरै लै लागी ढेस और सह शाची तिधी रेता जैंदरी और सह निस्सअ आजू-पिछ़ू सिक्की, पर पिछ़ली छ़ालीए ज़ोरा करै लागअ ज़हाज़ चुटदअ। "
ACT,27,42,तेखअ किअ सपाही इहअ बच़ार कि कैदी पाणै मारी इहअ निं हआ कि कोई तैरी करै ठुर्हे। 
ACT,27,43,"पर सुबैदार च़ाहा त पल़सी बच़ाऊंणअ और तेऊ निं सपाही तिन्नां कोही कैदी मारनै दैनअ। पर तेऊ बोलअ इहअ कि ज़ुंण तैरी सका, सह निखल़ा पैहलै छ़ाहल़ दैई करै समुंदरे बाढै "
ACT,27,44,"और बाकी मणछ निखल़ा चुटी दी च़ाऊल़ी प्रैंदै दी, और कोई ज़हाज़े च़िज़ा बस्तिए आसरै बाढै शुक्की ज़ैगा लै। इहअ करै पुजै सोभ शुक्की ज़ैगा दी राज़ी राम्बल़ै बच़ी। "
ACT,28,1,"ज़ांऊं हाम्हैं सोभै राज़ी राम्बल़ै बाढै पुजै, ता तेखअ लागअ हाम्हां का थोघ कि एऊ टापू लै बोला माल्टा टापू। "
ACT,28,2,तिन्नैं ज़ंगली लोगै की हाम्हां लै नुआहरी झ़ूरी। किल्हैकि हिंऊंदे धैल़ै त सरग लागअ द और शेल़ै-ठांढै ज़ाल़ी तिन्नैं हाम्हां सोभी लै आग और हाम्हैं डाहै आप्पू सेटा। 
ACT,28,3,"ज़ांऊं पल़सी झ़ुको बरिंडअ झाल़ी करै आगीए घैनै दी पाअ, ता एक झ़रीली दानअ निखल़ी आगीए गरमीं करै और सह पल़ेठुई पल़सीए हाथै। "
ACT,28,4,"ज़ांऊं तिन्नैं ज़ंगली दानअ तेऊए हाथै च़ुंढुई दी भाल़ी, ता तिंयां लागै आप्पू मांझ़ै गल्ला करी बोलदै, “अह आसा सच्च़ी हत्या करनै आल़अ, अह समुंदरा का ता बच़अ पर म्हारी न्याय-देबी निं च़ाहंदी कि अह ज़िऊंदअ रहे।” "
ACT,28,5,"तेखअ शोटी पल़सी सह दानअ आगी जैंदरी, और तेऊ निं किछ़ै हान्नी हुई। "
ACT,28,6,पर तिंयां रहै न्हैल़ै लागी कि अह शुआणअ-धुआणअ और तेभी बदल़णअ धरनीं और तेखअ शोटणै एऊ प्राण। पर ज़ांऊं तिंयां खास्सी घल़ी भाल़ै रहै लागी और तिन्नैं भाल़अ कि तेऊ निं किछ़ै हुअ ता तिन्नैं सोठअ आपणैं मनैं इहअ कि अह आसा कोई देअ। 
ACT,28,7,"तेसा ज़ैगा ओरी-पोरी ती पुबलिऊस नांओंऐं तेऊ टापुए प्रधाने ज़िम्मीं, तेऊ हाम्हैं आपणैं घरा लै निंईं करै चिई धैल़ै की बडी झ़ूरी दी म्हारी पाहुंणच़ारी। "
ACT,28,8,"पुबलिऊस प्रधाने बाप्पू त ज़ौर और दस्त लागै दै और सह च़ैन्नै दी पल़अ द, पल़सी तेऊए घरै डेऊई करै की तेऊ लै प्राथणां, और तेऊ दी हाथ लाई करै किअ सह राम्बल़अ। "
ACT,28,9,ज़ांऊं इहअ हुअ ता तेऊ टापू दी आऐ होर बमार बी सोभ पल़सी सेटा और तिंयां बी किऐ तेऊ राम्बल़ै। 
ACT,28,10,"तिन्नैं सोभी की म्हारी इज़त, और ज़ांऊं हाम्हैं तिधा का आजू च़ाल्लै तै डेऊई ता ज़ुंण किछ़ बी हाम्हां ज़रुरत ती, तिन्नैं डाही तिंयां सोभै गल्ला ज़हाज़ा दी। "
ACT,28,11,"माल्टा टापू दी चिई भिन्नैं बाद बेठै हाम्हैं सिकंदरीया नगरीए एकी ज़हाज़ा दी और च़लै आजू, सह ज़हाज़ त तेऊ टापू दी हिंऊंद धैल़ै काटदअ खल़्हुअ द। तेऊ ज़हाज़े मोहरै दी त नछ़ैण “दोगल़ भाई” देओए मुर्ति। "
ACT,28,12,सारकुस नगरी पुजी करै रहै हाम्हैं लंगर पाई चिई धैल़ै तिधी। 
ACT,28,13,तिधा का आऐ हाम्हैं फेर दैई करै रेगियम नगरी और एकी धैल़ै बाद च़ली दखण बाखा बागरी और तेखअ पुजै दुजै धैल़ै पुतियुली नगरी। 
ACT,28,14,"तिधी मिलै हाम्हैं होरी विश्वासी भाई का और तिन्नें बोल़णैं दी रहै हाम्हैं एकी हबतै तिधी, तिधा का पुजै हाम्हैं खिरी मसा जाई करै रोम। "
ACT,28,15,तिधा का आऐ विश्वासी भाई म्हारअ समाद शूणीं करै गराऊंए च़फै चिई सराऐ नगरी तैणीं हाम्हां मिलदै। तिन्नां भाल़ी किअ पल़सी परमेशरो शूकर और तिन्नां लै दैनअ हैअ विश्वास। 
ACT,28,16,"ज़ांऊं हाम्हैं रोम पुजै, ता पल़सी लै दैनअ तेऊ सपाही संघै ज़ुदै ज़िहै एकी रहणैंओ हुकम ज़ुंण तेऊए हेर-सभाल़ करा त। "
ACT,28,17,"चिई धैल़ै बाद शादै तेऊ यहूदी लोगे बडै लोग और ज़ांऊं तिंयां कठा हुऐ ता तिन्नां का बोलअ, “भाईओ, मंऐं निं आपणैं लोगा और आपणैं पित्तरे बभारे खलाफ किछ़ै किअ, तैबी सभाल़अ कैदी हई करै हुंह येरुशलेम नगरी का रोम सरकारी सपाही का। "
ACT,28,18,"तिन्नैं च़ाहअ हुंह मेरी पुछ़-ज़ाच़ करी करै छ़ाडणअ बी, किल्हैकि मुल्है निं मौत दैणैं जोगी किछ़ै दोश त। "
ACT,28,19,“पर ज़ांऊं यहूदी मुखियै एते बरोधा दी बोलदै लागै तेखअ पल़ी मुंह माहा राज़ै सेटा एछणें अरज़ करनी। एते तैणीं निं कि मुंह शाचअ आपणैं लोगा लै दोश लाणअ त। 
ACT,28,20,तैही आसा मंऐं तम्हैं शादै दै कि तम्हां का मिलूं और एसा गल्ला खोज़ी सकूं कि हुंह आसा एता पिछ़ू कैद किअ द। किल्हैकि हुंह करा विश्वास कि ज़ेही इस्राएली मसीहा एछणें आशा आसा सह मुक्कअ एछी।” 
ACT,28,21,"तिन्नैं यहूदी मुखियै बोलअ पल़सी लै, “नां हाम्हां तेरै बारै यहूदा लाक्कै का च़िठी भेटी, नां होरी भाई मांझ़ै तेरै बारै किज़ै खोज़अ और नां बूरअ बोलअ। "
ACT,28,22,"सह च़ाहा हाम्हैं ताखा शुणनअ, किल्हैकि हाम्हां का आसा थोघ कि कई ज़ैगा बोला एऊ मत्ते बारै लोग बरोधा दी गल्ला।” "
ACT,28,23,"तेखअ काढी तिन्नैं तेऊ लै एक धैल़ी और बडै भारी लोग हुऐ तेऊ सेटा कठा। पल़सी परमेशरे राज़े गवाही दैंदी, और परमेशरे गूर मुसा खोज़ै दै बधाना और परमेशरे होरी गूरे कताबा का प्रभू ईशूए बारै समझ़ाऊंदी रहअ दोती का उडै तैणीं रह खोज़दअ लागी। "
ACT,28,24,"तेखअ मनी कई तिंयां गल्ला, और कई निं विश्वास किअ। "
ACT,28,25,"इहअ करै निं तिंयां आप्पू मांझ़ै एक मत्त हई सकै। तेखअ नाठै तिंयां पल़सीए एसा गल्ले बोल़णैं दी तिधा का, “पबित्र आत्मां आसा परमेशरे गूर याशायाहे कताबा दी थारै पित्तरा का ठीक ई बोलअ द, ( ) ‘डेऊ इना लोगा लै बोल, "
ACT,28,26,"तम्हैं शुणदै ता रहणैं, पर नांईं समझ़णैं, भाल़ै ता रहणैं, पर भुझ़ी निं सकदै। "
ACT,28,27,"किल्हैकि इना लोगो मन आसा काठअ और इने कान आसा गरकै हुऐ दै। इनै आसा आपणीं आछी बंद डाही दी करी। इहअ निं हआ कि तिंयां आपणीं आछी का भाल़े, काना का शुणें और मना का समझ़े, और मुंह बाखा फिरे और हुंह तिन्नां राम्बल़ै करूं!’ "
ACT,28,28,"“तै तम्हैं समझ़ा, कि परमेशरे एऊ उद्धारे कथैया छ़ाडी होरी ज़ाती सेटा लै और तिन्नां शुणनी बी मनणी बी।” ( ) "
ACT,28,29,ज़ांऊं पल़सी इहअ बोलअ ता यहूदी लागै आप्पू मांझ़ै हठल़दै और तिधा का नाठै। 
ACT,28,30,तेखअ रहअ पल़सी पूरी दूई साला तैणीं आपणैं कराऊऐ दैई करै एकी घरा दी। 
ACT,28,31,"ज़ुंण तेऊ सेटा एछा तै, सह रहअ तिन्नां संघै मिलदअ लागी और बाझ़ी रोक-टोक और नडरै हई करै परमेशरे राज़ो रहअ प्रच़ार करदअ लागी और मसीहा ईशू प्रभूए गल्ला सखाऊंदअ लागी। "
ROM,1,1,"अह च़िठी आसा मंऐं पल़सी, मसीहा ईशूए टैहलू लिखी दी, ज़ुंण परमेशरै आपणैं खुशीए समादा खोज़दअ शधाणूं आसा छ़ांटअ द। "
ROM,1,2,परमेशरै आसा एऊ खुशीए समादे बारै खास्सी साला पैहलै आपणैं गूरा संघै पबित्र शास्त्रा दी करार की दी। 
ROM,1,3,अह खुशीओ समाद आसा परमेशरे शोहरुए बारै ज़ुंण देहीए साबै राज़ै दाबेदे खांनदानी दी आजू लुआद हुअ। 
ROM,1,4,पबित्र आत्में शगती करै मरनै का बाद भी ज़िऊंदअ हई करै हुई अह गल्ल प्रगट कि सह आसा परमेशरो शोहरू। सह आसा ईशू मसीहा म्हारअ प्रभू। 
ROM,1,5,मसीहा दी विश्वास करी करै दैनअ परमेशरै मुल्है जश और शधाणूंए पदबी; कि हुंह सोभी होरी ज़ाती का तेऊ खुशीए समादा खोज़े कि परमेशरै तिन्नां लै किज़ै किअ! ताकि तिंयां बी विश्वास करी तेऊए हर गल्ला मनी और परमेशरे महिमां करे। 
ROM,1,6,"तम्हैं मसीहा दी विश्वास करनै आल़ै ज़ुंण रोम नगरी रहा, तम्हैं आसा तिन्नां ई होरी ज़ातीए लोगा मांझ़ै ज़ुंण मसीहा ईशूए हणां लै आसा शादै दै। "
ROM,1,7,"हुंह लिखा एसा च़िठी रोम नगरी रहणैं आल़ै तिन्नां सोभिए नांओंऐं, ज़हा लै परमेशर झ़ूरी करा और तेऊए पबित्र हणां लै आसा शादै दै। मेरी आसा म्हारै बाप्पू परमेशर और प्रभू ईशू मसीहा का अरज़ कि तम्हां सोभी लै लोल़ी झींण और शांती सदा हुई। ( ) "
ROM,1,8,"पैहलै करा हुंह तम्हां सोभी लै ईशू मसीहा करै, आपणैं परमेशरा लै शूकर। किल्हैकि मसीहा दी थारै विश्वासे गल्ला आसा लागी दी सारै संसारै हंदी। "
ROM,1,9,"हुंह करा दिला का परमेशरे सेऊआ। हुंह खोज़ा तेऊए शोहरूओ खुशीओ समाद, सह ई परमेशर आसा एसा गल्ला लै मेरअ गवाह कि हुंह करा तम्हां कबल्लअ प्राथणां दी आद। "
ROM,1,10,हुंह करा कबल्ली प्राथणां दी एही अरज़ कि तम्हां सेटा लै एछणअ लोल़ी त मेरअ केऊ नां केऊ साबै परमेशरे मरज़ी दी हुअ। 
ROM,1,11,"किल्हैकि मेरअ दिल आसा तम्हां सेटा एछणा लै चाछल़दअ लागअ द, कि हुंह तम्हां लै आत्मिक बरदान दैई सकूं ताकि तम्हैं परमेशरे झींण और विश्वासा दी मज़बूत होए। "
ROM,1,12,मेरअ बोल़णैंओ मतलब आसा इहअ कि हुंह च़ाहा इहअ कि हाम्हैं एकी दुजै लै आपणैं मसीहा दी विश्वास करने बारै खोज़ी करै हैअ दैई सके। 
ROM,1,13,"भाईओ, हुंह च़ाहा इहअ कि तम्हां का एसा गल्लो थोघ लागे कि मंऐं च़ाहअ कई बारी तम्हां सेटा लै एछणअ कि ज़िहै मंऐं होरी ज़ातीए लोग मसीहे च़ेल्लै बणांऐं; तिहअ तम्हां मांझ़ै बी होए, ज़ेते तैणीं मंऐं कई बारी तम्हां सेटा लै एछणें कोशिश की सह मकसद निं अज़ी बी पूरअ हुअ। "
ROM,1,14,हुंह आसा यूनानी समाज़ और बोली समझ़णैं आल़ै और तेता नांईं समझ़णैं आल़ै दुहीओ खुशीए समादा खोज़णेंओ ऋणी। 
ROM,1,15,"ता ज़ुंण तम्हैं रोम नगरी रहा, हुंह आसा तम्हां लै बी खुशीए समादा खोज़णा लै तेभी तैर। "
ROM,1,16,"किल्हैकि मुंह आसा खुशीए समादा दी पूरअ भरोस्सअ। परमेशरे तेसा शगती करै भेटअ सोभी उद्धार ज़ुंण खुशीए समादा दी विश्वास करा, पैहलै यहूदी और तिंयां बी ज़ुंण यहूदी निं आथी। ( ) "
ROM,1,17,"एऊ खुशीए समादा करै बणांआ परमेशर हाम्हां आप्पू संघै धर्मीं; अह हआ शुरू का खिरी तैणीं विश्वासा करै, ज़िहअ पबित्र शास्त्रा दी लिखअ द बी आसा, “सह ज़ुंण परमेशरै विश्वासा करै धर्मीं बणांअ सह रहणअ ज़िऊंदअ।” ( ) "
ROM,1,18,"परमेशरो रोश ता हआ तिन्नां सोभी लोगा लै स्वर्गा का प्रगट ज़ुंण तेऊओ अदर नांईं करदै और ज़ुंण पाप कर्म करा। सह रहैऊआ तिन्नां का कि तिंयां तिन्नां भेटणीं सज़ा। किल्हैकि तिन्नैं किअ पाप, तिन्नैं डाही होरी लोगा का बी परमेशरो सत्त च़ोरी। "
ROM,1,19,तिंयां सोभै सका परमेशरे बारै राम्बल़ै करै समझ़ी किल्हैकि परमेशर हुअ आप्पू सोभी लै प्रगट। 
ROM,1,20,"लोग निं असली दी आपणीं इना आछी करै हेरी सकदै कि परमेशर किहअ आसा, और एऊ संसारा बणांणें ज़मानैं ओर्ही तेऊए कामां भाल़ी सका हाम्हैं समझ़ी कि परमेशर किहअ सर्वशक्तिमान आसा, इहअ निं कोहै बोली सकदअ, “हाम्हैं निं परमेशरा ज़ाणदै आथी।” "
ROM,1,21,"इधी तैणीं कि तिन्नां का आसा थोघ कि परमेशर किहअ आसा, पर तैबी निं तिंयां परमेशरो अदर करदै, नां तिंयां तिन्नां गल्ला आद डाहंदै ज़ुंण तेऊ तिन्नां लै की पर एता का लाऊआ हआ परमेशरे बारै ऐडी गल्ला सोठदै लागै दै। तिन्नें नांसमझ़ सोठ आसा सारी गलत। "
ROM,1,22,"तिंयां गऐ आप्पू लै बडै समझ़कार समझ़ी करै ऐडै बणीं, ( ) "
ROM,1,23,"और तिन्नैं की अमर परमेशरे महिमां छ़ाडी खतम हणैं आल़ै मणछ, च़ेल्लू पखीरू, च़ऊ ज़ांघा हांढणै आल़ै और रिंगणैं आल़ै ज़ीबे मुर्तिए भगती। ( ) "
ROM,1,24,"तैही आसा परमेशरै बी तिंयां देहीए साबै तिन्नें दिला-मनें मरज़ी दी कंझ़रदै दैनै दै छ़ाडी, कि तिंयां आप्पू मांझ़ै बूरै काम करे। "
ROM,1,25,किल्हैकि तिन्नैं बणांअ परमेशरो सत्त बदल़ी करै झ़ुठअ; और तिन्नैं की परमेशरे बणांईं दी च़िज़े भगती और सेऊआ नां कि तेऊ सृष्टी करनै आल़ै परमेशरे सेऊआ की ज़ुंण सोभी बणांणैं आल़अ आसा और ज़सरी हाम्हां सदा ज़ै-ज़ैकार लागा करनी। तथास्तू। ( ) 
ROM,1,26,तैहीता परमेशरै तिंयां च़िल़्हखरै कंज़रैईए काम करदै दैनै छ़ाडी; इधी तैणीं कि तिन्नें बेटल़ी बी बदल़अ आपणअ बभार ज़ुंण तेऊ असली सभाबा का उंबल़अ आसा तिन्नैं छ़ाडअ आपणैं लाल़ै संघै सुत्तणअ और तिंयां लागी आप्पू मांझ़ै कंझ़रदी। 
ROM,1,27,तिहै ई मर्ध बी आसा आपणीं बेटल़ी संघै सुत्तणैं छ़ाडी करै लागै दै आप्पू मांझ़ै कंझ़रदै। होर ता होर मर्ध आसा लागै दै मर्धा संघै आप्पू मांझ़ै बूरै कामां करदै। इना शर्मिंदै करनै आल़ै कामां लै आणा तिंयां आप्पू लै घोर सज़ा ज़ुंण तिन्नां भेटी बी लोल़ी। ( ) 
ROM,1,28,"ज़ांऊं तिन्नैं परमेशर बछ़ैणनअ ऐडी गल्ल समझ़ी, तैही छ़ाडै परमेशरै बी तिंयां तिन्नां सोभी उंबल़ै कामां करना लै तिन्नें नकाम्मैं मनें बशै। "
ROM,1,29,"इहअ करै भर्हुऐ तिंयां सोभी रंगे पाप, निक्की सोठ, लाल़च़, ज़ीद-मिश करै और कपट, हत्या, झ़गल़ै, छ़ल़, दुजे च़िज़ा आप्पू लै च़ाहणैं आल़ै और च़ुगली करनै आल़ै। "
ROM,1,30,"बदनाम करनै आल़ै, परमेशरे आछी दी च़िल़्हखरै और होरीए बेइज़ती करनै आल़ै घमंडी, डींगमार, बूरी-बूरी गल्ला बणांणैं आल़ै आपणैं आम्मां-बाप्पूए गल्ला नांईं शुणनै आल़ै। "
ROM,1,31,"नांसमझ़, छ़ल़-कपट करनै आल़ै, झ़ूरी और झींण निं तिन्नां दी आथी और तिंयां आसा नर्दैई। "
ROM,1,32,"तिन्नां का आसा परमेशरे बधानो थोघ कि इहै कामां करनै आल़ै आसा मौते सज़ा जोगी, तैबी तिंयां नां सिधअ आप्पू इहअ काम करा पर होरी करनै आल़ै करै बी हआ तिंयां खुश। "
ROM,2,1,"तूह सका इहअ समझ़ी कि तूह सका होरी लै दोश लाई, पर ज़ुंण तूह होरी लै दोश लाआ तूह निं एते बारै किछ़ै बोली सकदअ। ज़हा गल्ला दी तूह होरी लै दोश लाआ, तेसा ई गल्ला दी हणअ तुबी दोशी। ज़िहअ दोशा तूह लाआ, तूह करा आप्पू बी तेऊ ई कामां। "
ROM,2,2,हाम्हां का आसा थोघ कि इहै कामां करनै आल़ै लै दैआ परमेशर ठीक-ठीक सज़ा दैणैंओ हुकम। 
ROM,2,3,"तूह ज़ुंण इना इहै कामां करनै आल़ै लै दोश लाआ, और आप्पू बी करा तिहै ई काम, ताखा इहअ थोघ बी आसा कि तूह निं परमेशरे सज़ा का बच़ी सकदअ। "
ROM,2,4,"कै तूह परमेशरे झींण, ज़िरने शगती और सबर रुपी ज़ैदाता नकाम्मअ समझ़ा? तूह इहअ निं समझ़दअ कि परमेशरे झींण सखाऊआ ताखा पाप करनै का मन पिछ़ू फरेऊणअ? "
ROM,2,5,"पर तूह हुअ होर बी काठअ और तंऐं निं पाप करनअ छ़ाडअ, तूह आसा आप्पू लै घोर सज़ा कठा करदअ लागअ द ज़ेभै परमेशरा आपणअ रोश रहैऊंणअ और ज़हा धैल़ी परमेशरा शुचअ न्याय करनअ। "
ROM,2,6,परमेशरा दैणअ सोभी लै तिन्नें कामां भाल़ी करै तिन्नां लै बदल़अ। ( ) 
ROM,2,7,"ज़ुंण भलै कामां दी टेकी रहे, और महिमां, अदर और ज़िन्दगीए लोल़-तोप करदअ होए, तिन्नां लै दैणीं परमेशरा सदा रहणैं आल़ी ज़िन्दगी। "
ROM,2,8,"पर ज़ुंण सिधअ आपणैं ई बारै सोठणैं आल़अ, ज़ुंण सत्त नांईं मंदअ और ज़ुंण बूरै काम करा, तिन्नां लै एछणी परमेशरा रोशै और तिन्नां लै दैणीं घोर सज़ा। "
ROM,2,9,"दुख-सांगट एछणअ तिन्नां सोभी मणछा लै, ज़हा बूरै कामां करनैओ भैस्स आसा पल़अ द, परमेशरा करनअ पैहलै यहूदी मणछो न्याय और तेखअ करनअ तिन्नों न्याय ज़ुंण यहूदी निं आथी। "
ROM,2,10,"पर महिमां, अदर और शांतीए आत्मां भेटणीं तिन्नां, ज़हा भलै कामां करनैओ भैस्स आसा पल़अ द, पैहलै यहूदी लै तेखअ तिन्नां ज़ुंण यहूदी निं आथी। "
ROM,2,11,किल्हैकि परमेशर निं कोहिए तरफदारी करदअ। ( ) 
ROM,2,12,"ज़ुंणी मुसा गूरे बधाना बाझ़ी पाप किऐ, तिन्नां लै दैणीं परमेशरा बधाना बाझ़ी सज़ा और यहूदी ज़हा का मुसा गूरो बधान आसा, तिन्नां लै भेटणीं तेऊ ई बधाने साबै सज़ा। "
ROM,2,13,"किल्हैकि परमेशरा सेटा निं मुसा गूरे बधान शुणनै आल़ै धर्मीं आथी, पर तिंयां हणैं धर्मीं ज़ुंण परमेशरे बधाने साबै ज़िन्दगी काटे। "
ROM,2,14,"तेखअ यहूदी छ़ाडी होरी ज़ातीए लोग; ज़हा का बधान नांईं आथी, तिंयां च़ला कई बारी आपणैं सभाबा ई का बधाना दी। तिन्नां सेटा मुसा गूरो बधान नांईं हणैं का बी हआ तिन्नां का थोघ कि किज़ै करनअ और किज़ै निं करनअ। "
ROM,2,15,तिंयां भाल़ा बधाने गल्ला आपणैं दिला दी लिखी दी और सोर-समझ़ बी दैआ गवाही और तिन्नों फिकर बी लाआ आप्पू मांझ़ै दोश या बणांआ तिन्नां नर्दोश। 
ROM,2,16,अह आसा सह खुशीओ समाद ज़हा हुंह खोज़ा कि सह धैल़ी आसा एछणैं आल़ी ज़ेभै मसीहा ईशू करै परमेशरा सोभिए गुप्त गल्लो न्याय करनअ। 
ROM,2,17,"मंऐं लाई इधी थोल़ी ज़ेही गल्ला तम्हां मांझ़ै ज़ुंण यहूदी आसा तिन्नां लै लिखी, तम्हैं मना एसा गल्ला कि परमेशरा बच़ाऊंणै तम्हैं किल्हैकि तम्हां का आसा तेऊ बधानो थोघ ज़ुंण परमेशरै मुसा लै दैनअ। तम्हैं समझ़ा आप्पू लै एसा गल्ले बड़ाई कि तम्हैं आसा परमेशरे खास। "
ROM,2,18,ताखा आसा थोघ कि परमेशर किज़ै च़ाहा। किल्हैकि ताखा आसा परमेशरे बधानो थोघ कि तिन्नां लै भलअ किज़ै आसा कि तिंयां करे। 
ROM,2,19,ताह आसा आप्पू दी इहअ भरोस्सअ कि तूह सका होरी ज़ातीए लोगा का परमेशरे तेऊ सत्ता खोज़ी और तिन्नां लोगा का सका बात रहैऊई ज़हा का परमेशरे बारै थोघ निं आथी। 
ROM,2,20,तूह समझ़ा इहअ कि तूह आसा नांसमझ़ मणछा सखाऊंणै आल़अ और शोहरू-माठै लै शिक्षा दैणैं आल़अ और तूह समझ़ा इहअ कि मुसा गूरो बधान दैआ ताल्है पूरअ सत्त और ज्ञैन। 
ROM,2,21,"तै किज़ै तूह सिधअ होरी का सखाऊआ, आप्पू निं शिखल़दअ? तूह कै च़ोरी नांईं करने शिक्षा दैआ? और आप्पू करा तूह च़ोरी? ( ) "
ROM,2,22,"तूह ज़ुंण इहअ बोला कि कंज़रैई निं करनी, आप्पू ई करा तूह कंज़रैई? तूह ज़ुंण मुर्ति का नफरत करा, और आप्पू लुटा तूह मांदरा बी? "
ROM,2,23,"तूह ज़ुंण शास्त्रे समझ़णें बारै दी घमंड करा, तूह कै बधान नांईं मनी करै परमेशरे खलाफ पाप निं करा? "
ROM,2,24,"किल्हैकि तम्हां पिछ़ू हआ होरी ज़ाती मांझ़ै बी परमेशरे निंदा, ज़िहअ शास्त्रा दी बी आसा लिखअ द, "
ROM,2,25,"“हुंह बोला तम्हां लै एही गल्ल, थारै खतैर करनैओ फाईदअ आसा तै ज़ै तम्हैं बधाना मनें। पर ज़ै तम्हैं ज़िहअ बधान बोला तिहअ नांईं करे तै आसा तम्हैं खतैर किऐ दै यहूदी तिन्नां ई ज़िहै ज़ुंण यहूदी निं आथी और ज़सरअ खतैर निं आथी हुअ द।” ( ) "
ROM,2,26,"ज़ै खतैर नांईं किअ द मणछ बधाने बिधी मनें, ता सह कै खतैर नांईं की दी दशा दी खतैर किऐ दै मणछा बराबर निं मनणअ? "
ROM,2,27,"खतैर नांईं किऐ दै मणछ ज़ुंण परमेशरो बधान मना तिंयां सका ताल्है दोश लाई। किल्हैकि तूह आसा यहूदी और ताह आसा मुसा गूरो बधान भेटअ द और तेरअ खतैर बी आसा हुअ द, पर ज़िहअ बधान बोला तिहअ निं तूह करदअ! "
ROM,2,28,किल्हैकि इहअ निं आथी कि थारअ ज़ल्म आसा यहूदी मांझ़ै हुअ द या थारअ आसा देही दी खतैर हुअ द तै आसा तम्हैं असली यहूदी। 
ROM,2,29,"पर असली यहूदी आसा सह ई ज़ुंण मना का आसा और खतैर आसा सह ई ज़ुंण दिला दी पबित्र आत्मां करै हआ, नां कि मुसा गूरे बधाना करै। इहै मणछे बड़ाई निं मणछा बाखा का हंदी पर तेऊए बड़ाई हआ परमेशरा बाखा का। ( ) "
ROM,3,1,"कई सका इहअ बोली, “ज़ै खतैर करनै का बाद बी परमेशर हाम्हां नांईं मनें ता म्हारअ यहूदी हणैंओ किज़ै फाईदअ? हाम्हैं हुऐ तै होरी ज़ाती ज़िहै ई!” "
ROM,3,2,पर हुंह बोला तम्हां लै कि यहूदी हणैंओ आसा खास्सअ फाईदअ। सोभी का पैहलै ता इहअ कि परमेशरै आपणीं गल्ला यहूदी का की प्रगट। ( ) 
ROM,3,3,"अह गल्ल आसा सच्च़ी कि तिन्नां यहूदी मांझ़ै तै कई विश्वासघाती, पर सिधअ एता पिछ़ू कि तिंयां तै विश्वासघाती, एतो कै इहअ मतलब आसा कि परमेशरै ज़ुंण करार आसा की दी सह निं तेऊ पूरी करनी? "
ROM,3,4,"इहअ निं कधि हणअ। पर परमेशर बोला हर बगत शुचअ और हर मणछ हणअ झ़ुठअ, ज़िहअ पबित्र शास्त्र परमेशरे बारै बोला, ( ) “ज़ेता करै तूह आपणीं गल्ला दी धर्मीं हणअ, और न्याय करने बगती तूह ज़िते।” "
ROM,3,5,"ज़ै म्हारै बूरै एसा गल्ला रहैऊए कि परमेशर आसा धर्मीं, ता हाम्हां कै बोल़णअ? इहअ, “परमेशरे हाम्हां लै रोश करनअ और हाम्हां लै सज़ा दैणीं आसा गलत!” (एसा गल्ला बोला हुंह आम मणछे साबै)। "
ROM,3,6,"पर इहअ निं कधि हई सकदअ, ज़ै परमेशर यहूदी मणछो फैंसलअ राम्बल़ै करै नांईं करे ता तेखअ परमेशरा एऊ संसारो फैंसलअ किहअ करै करनअ? "
ROM,3,7,"कई सका इहअ बी बोली, “ज़ै मेरअ झ़ुठअ हणअ परमेशरो सत्त प्रगट करा और तेऊए होर बी ज़ादी महिमां हआ, तै परमेशर मुंह पापी लै किल्है दैआ सज़ा?” "
ROM,3,8,"कई बोला म्हारै बारै एही झ़ुठी गल्ला कि हाम्हैं बोला इहअ, “ज़ेतरअ खास्सअ पाप करे तेतरअ हणअ भलअ!” ज़ुंण मेरै बारै इना एही झ़ुठी गल्ला बोला तेऊ लै दैणीं परमेशरा सज़ा। "
ROM,3,9,"तै किज़ै हुअ? तै कै हाम्हैं यहूदी तिन्नां यूनानी का बधिया आसा? कधि निं, किल्हैकि हाम्हैं आसा मुक्कै दै यहूदी और यूनानी दुही लै इहअ दोश लाई कि तिंयां सोभै आसा पाप करने शगतीए बशै पल़ै दै। "
ROM,3,10,"ज़िहअ पबित्र शास्त्रा दी आसा लिखअ द, ( ) “परमेशरे आछी निं कोहै धर्मीं आथी; एक बी निं आथी। "
ROM,3,11,"इहअ निं कोहै समझ़कार आथी ज़हा का थोघ आसा कि ठीक किज़ै आसा, परमेशरे लोल़-तोप करनै आल़अ निं कोहै आथी। "
ROM,3,12,"“सोभ आसा गऐ दै कबाता पेठी, ( ) सोभै कै सोभै आसा गऐ दै परमेशरा लै नकाम्मैं बणीं, कोहै निं आथी भलाई करनै आल़अ, एक बी निं आथी। "
ROM,3,13,"“तिन्नों गल़ आसा मूंऐं दै मणछे घुआल़ी घोरी ज़ेही ज़ेता का शल़ैन्ह हआ लागी दी। ( ) तिन्नैं ई किअ आपणीं ज़िभा करै छ़ल़, तिंयां दैआ लोगा लै धोखअ। आपणीं गल्ला करै मारा ईंयां होरी लोगा इहै ज़िहअ दानुईंओ बिश मारा। "
ROM,3,14,“तिन्नें गल्ला आसा शाप और कल़ुई गल्ला करै भर्हुई दी। ( ) 
ROM,3,15,तिन्नैं खूर ठुर्हा लोहू बहाऊंणा लै आजू। 
ROM,3,16,ज़िधी बी तिंयां डेओआ तिंयां करा हर गल्ला बरैबाद और तिंयां आणा खरी। 
ROM,3,17,“तिन्नां निं होरी लोगा संघै लल़ाई झ़गल़ै बाझ़ी शांती दी ज़िऊंणअ एछदअ। ( ) 
ROM,3,18,“तिन्नां निं परमेशरे डौर आथी।” ( ) 
ROM,3,19,हाम्हां का आसा थोघ कि बधान आसा तिन्नां ई लोगा यहूदी लोगा लै ज़हा एता मनणें ज़रुरत आसा। ताकि यहूदी और होरी ज़ाती कोही का परमेशरा सेटा किछ़ै भान्नअ निं होए और सारै संसारे लोग परमेशरे सज़ा जोगी होए। 
ROM,3,20,"किल्हैकि बधाने साबै कामां करै निं कोहै बी मणछ धर्मीं हई सकदअ, इहअ करै कि मुसा गूरै लिखअ द बधान करा एसा गल्ला हाम्हां लै प्रगट कि हाम्हैं आसा पापी। ( ) "
ROM,3,21,पर ऐबै निं हाम्हां बधाना मनणें ज़रुरत आथी और परमेशरै बणांऐं हाम्हैं आप्पू संघै धर्मीं। हाम्हैं परमेशरै धर्मीं किहअ करै बणांऐं एते बारै आसा मुसा गूरे बधाना दी और होरी गूरे कताबा दी खास्सी साला पैहलै आसा परमेशरै करार की दी। 
ROM,3,22,हाम्हैं किअ ईशू मसीहा दी विश्वास और एता करै बणांऐं हाम्हैं परमेशरै आप्पू संघै धर्मीं। अह गल्ल आसा विश्वास करनै आल़ै सोभी लै शुची किल्हैकि सोभै लोग आसा एक बराबर। 
ROM,3,23,किल्हैकि सोभी आसा पाप किअ द और परमेशरे महिमां का आसा दूर। 
ROM,3,24,परमेशरै की हाम्हां लै एही झींण कि म्हारै पाप करनैओ लिखअ-जोखअ पाअ मटाऊई। हाम्हैं निं एता लै किछ़ै किम्मत दैनी। मसीहा ईशू किअ अह काम हाम्हां लै छ़ुटकारै दैई पूरअ। 
ROM,3,25,परमेशरै किअ ईशू पाप दूर करना लै बल़ीदान। ज़ेभै लोग इहअ विश्वास करा कि ईशू मसीहा बहाऊअ आपणअ लोहू और सह हुअ म्हारी तैणीं बल़ीदान तेभै बणांऐं मणछ परमेशरा संघै धर्मीं। अह बल़ीदान करा एसा गल्ला प्रगट कि परमेशरै निं भेदभाब किअ और तेऊ निं तिन्नां लै सज़ा दैनी ज़ुंणी पैहलै पाप किऐ तै। 
ROM,3,26,इहअ कि तेभी परमेशरे धर्मीं हणअ प्रगट होए कि सह किहअ धर्मीं आसा और ज़ुंण ईशू दी विश्वास करे तेऊ बी बणांए सह धर्मीं। 
ROM,3,27,"तै कै इहअ आसा किज़ै ज़ेते बारै हाम्हैं घमंड करी सके? तेते निं कोई ज़ैगा आथी, किज़ू बिधी पिछ़ू? कै बधाने साबै काम करने बारै? नांईं, पर अह आसा म्हारै मसीहा ईशू दी विश्वास करनै करै। "
ROM,3,28,इहअ करै निखल़अ म्हारै एतो अह नचोल़ कि हाम्हैं निं बधाने साबै काम करनै करै धर्मीं बणांऐं पर हाम्हैं बणांऐं परमेशरै मसीहा ईशू दी विश्वास करनै करै धर्मीं। 
ROM,3,29,"परमेशर कै सिधअ यहूदी लोगो आसा? सह कै होरी ज़ातीओ आथी निं? हाँ, सह आसा होरी ज़ातीओ बी। "
ROM,3,30,"किल्हैकि परमेशर आसा एक्कै, खतैर किऐ दै यहूदी मणछ और खतैर नांईं किऐ दै होरी ज़ातीए मणछ बणांणैं तेऊ दुहै विश्वासा करै धर्मीं। "
ROM,3,31,"ज़ै हाम्हैं इहअ बोले कि हाम्हैं किअ मसीहा दी विश्वास और परमेशरै किऐ हाम्हैं धर्मीं, एतो मतलब कै इहअ आसा कै बधान हुअ ऐबै बेकार? इहअ निं कधि हणअ! पर असली दी करा हाम्हैं बधान पूरअ। "
ROM,4,1,आबराम आसा एऊ संसारे देही दी हाम्हां यहूदी लोगो पित्तर। एसा गल्ला सोठा तम्हैं कि आबरामा का हाम्हां किज़ै सीख भेटा? 
ROM,4,2,ज़ै आबराम भलै कामां करी करै धर्मीं हंदअ तै हणीं तेऊ लै लोगा मांझ़ै घमंड करने ज़ैगा पर परमेशरा सम्हनै निं तेऊ भलै कामां पिछ़ू किछ़ै घमंड हणअ त। ( ) 
ROM,4,3,"पबित्र शास्त्र कै बोला, “आबरामै किअ परमेशरे गल्ला दी विश्वास, और परमेशरै बणांअ सह आप्पू संघै धर्मीं।” "
ROM,4,4,"कामां करनै आल़ै लै मज़दूरी दैणीं, तेता लै निं दान बोलदै, सह हआ तिन्नों हक। "
ROM,4,5,तम्हैं निं परमेशरे आछी किछ़ू गल्ला करी करै धर्मीं बणीं सकदै। पर परमेशर बणांआ पापी मणछा सिधअ एता करै धर्मीं कि तिंयां करा तेऊ दी विश्वास। 
ROM,4,6,"ज़हा मणछा परमेशर बाझ़ी काम किऐ ई धर्मीं बणांआ, तेऊ लै बोला दाबेद बी भागा आल़अ, ( ) "
ROM,4,7,“परमेशर हआ तिन्नां लोगा करै खुश ज़सरै पाप कर्म माफ हुऐ और ज़सरै पाप माफ हुऐ। 
ROM,4,8,भागा आल़अ आसा सह मणछ ज़सरै पापो लिखअ-जोखअ परमेशर नांईं डाहंदअ।” 
ROM,4,9,"भागा आल़ै कै सिधै खतैर आल़ै आसा? या ज़सरअ खतैर नांईं हुअ तिंयां कै भागा आल़ै नांईं आथी? हाम्हैं बोला इहअ ज़ुंण पबित्र शास्त्र बोला, “आबरामै किअ परमेशरे गल्ला दी विश्वास और परमेशरै बणांअ सह आप्पू संघै धर्मीं।” "
ROM,4,10,तै अह केभै हुअ? खतैरे दशा दी या बाझ़ी खतैरे दशा दी? अह निं खतैरे दशा दी हुई पर अह मनी बाझ़ी खतैरे दशा दी। 
ROM,4,11,ज़धू आबरामो खतैर बी निं हुअ त तधू हेरअ त सह परमेशरै मनी और आप्पू संघै धर्मीं बणांईं। खतैरे छ़ाप आसा एसा गल्ले मोहर कि परमेशरै हेरअ सह मनी। तैही आसा सह तिन्नों आत्मिक बाप्पू ज़ुंण विश्वास करा पर खतैर निं आथी हुअ द। तिंयां बणांऐं परमेशरै धर्मीं किल्हैकि तिन्नैं किअ विश्वास। ( ) 
ROM,4,12,तेखअ सह तिन्नां खतैर किऐ दै मणछो पित्तर बी होए ज़ुंण नां सिधै खतैर किऐ दै आसा; पर विश्वासे तेही ज़िन्दगी बी होए ज़ेही म्हारै पित्तर आबरामे ती। 
ROM,4,13,"परमेशरै की आबराम और तेऊए लुआदा संघै करार कि सारी पृथूई दैणीं तम्हां लै। अह करार निं एता पिछ़ू हुई कि आबरामै किअ बधाने साबै काम, पर सह करा त परमेशरे गल्ला दी विश्वास और एता ई करै बणांअ सह परमेशरै आप्पू संघै धर्मीं। "
ROM,4,14,"किल्हैकि, ज़ै बधान मनणै आल़ै लोगा ई सोभै गल्ला भेटे, तै आसा परमेशरा दी कोई बी गल्ला लै विश्वास करनअ बगत बरैबाद पाणै बराबर। तेऊए करारो निं तै किछ़ै मतलब हुअ। "
ROM,4,15,"ज़ुंण बधाने सोभी गल्ला नांईं मनें तेऊ लै दैआ परमेशर सज़ा और ज़िधी बधान निं आथी, तिधी निं तेतो बरोध बी आथी। "
ROM,4,16,"इहअ करै भेटा हाम्हां करार परमेशरा दी विश्वास करनै करै। अह आसा हाम्हां लै दान। अह आसा हाम्हां सोभी लै बी पाक्की, च़ाऐ हाम्हैं मुसा गूरे बधाने साबै काम करे या नां करे, पर ज़ै म्हारअ विश्वास आबरामा ज़िहअ होए। आबराम आसा तिन्नां सोभिओ बाप्पू ज़ुंण विश्वास करा। "
ROM,4,17,"ज़िहअ पबित्र शास्त्रा दी आसा लिखअ द, “परमेशरै बोलअ आबरामा लै, ‘मंऐं बणांअ तूह खास्सी ज़ातीओ पित्तर।’” परमेशरे आछी आसा आबराम म्हारअ बाप्पू। आबरामै किअ तेऊ परमेशरा दी विश्वास ज़ुंण मूंऐं दै ज़िऊंदै करा और ज़ुंण गल्ला आथी ई निं तिन्नें लआ सह इहअ नांअ कि ज़ाणनअ तिंयां आसा। ( ) "
ROM,4,18,"परमेशरै बोलअ आबरामा लै कि तेरी हणीं खास्सी आद-लुआद, पर आबरामै भाल़अ कि सह गअ त लुआद पैईदा करना लै प्रोढअ हई, किल्हैकि तेऊए अमर गई ती शौआ साले हई और तेऊए लाल़ी सारा बी निं लुआद पैईदा करी सकदी ती। सोभै गल्ला ती तेऊ लै एही कि सह निं खास्सै शोहरूओ बाप्पू बणीं सकदअ पर तज़ी बी निं तेऊओ विश्वास घटअ। तेऊ डाहअ विश्वास और तेऊ निं आशा छ़ाडी। ( ) "
ROM,4,19,तेऊ निं परमेशरे तिन्नां गल्ला दी धख बी बैहम किअ ज़ेते परमेशरै करार की ती। तेऊ किअ परमेशरा दी होर बी खास्सअ भरोस्सअ और तेऊ मनअ तेता लै परमेशरो शूकर। 
ROM,4,20,तेऊ समझ़अ इहअ ठीक कि ज़हा गल्ले तेऊ परमेशरै करार आसा की दी; तेऊ का आसा तेता पूरी करना लै बी शगती। 
ROM,4,21,"तेऊ किअ परमेशरे गल्ला दी विश्वास, और परमेशरै बणांअ सह आप्पू संघै धर्मीं। "
ROM,4,22,"परमेशरै बणांअ सह आप्पू संघै धर्मीं किल्हैकि तेऊ किअ परमेशरा दी विश्वास। अह निं सिधअ तेऊ लै आथी लिखअ द, "
ROM,4,23,पर अह आसा हाम्हां लै बी लिखअ द ज़ै हाम्हैं परमेशरा दी विश्वास करे ज़ुंणी म्हारअ प्रभू ईशू मसीहा मरी करै ज़िऊंदअ किअ तेऊ बणांणैं हाम्हैं विश्वासा करै धर्मीं। 
ROM,4,24,परमेशरै दैनअ ईशू म्हारै पाप करनै पिछ़ू मणछे हाथै ढाकणैं और मारनै और मरी करै किअ सह परमेशरै भी ज़िऊंदअ ताकि हाम्हैं परमेशरा संघै धर्मीं होए। ( ) 
ROM,5,1,"ज़ै हाम्हैं परमेशरे आछी दी विश्वासा करै आसा धर्मीं बणांऐं दै, तै आसा म्हारअ परमेशरा संघै मेल़-ज़ोल़ तेता करै हुअ द ज़ुंण म्हारै प्रभू ईशू मसीहा हाम्हां लै किअ। "
ROM,5,2,"किल्हैकि मसीहा ज़ुंण काम हाम्हां लै किअ सह आसा इहअ कि तेऊ खोल्हअ हाम्हां लै तिधा डेऊणा लै एक दुआर ज़िधी परमेशरा हाम्हां लै झींण करा, तेता लै हणअ हाम्हां खुश किल्हैकि हाम्हैं करा बडै भरोस्सै दी आशा कि परमेशरा करनी खुल्है दिलै हाम्हां संघै आपणीं महान गल्ला साझ़ू। "
ROM,5,3,"सिधअ इहअ ई निं, हाम्हां लागा बूरै बगता दी बी परमेशरे महिमों इहअ ज़ाणीं करै घमंड करनअ कि बूरै बगता संघै सबर, "
ROM,5,4,"और सबर करी करै बूरै बगता दी खरै निखल़णैं करै हआ आशा पैईदा, "
ROM,5,5,"और आशा डाहणें निं शरम हंदी, किल्हैकि ज़ुंण पबित्र आत्मां परमेशरै हाम्हां लै आसा दैनअ द, तेता संघै आसा परमेशरै हाम्हां लै म्हारै मना दी आपणीं झ़ूरी बी भरी दी। "
ROM,5,6,"ज़ेभै हाम्हां का ज़ोर-ज़ाहण नांईं तै आथी और दुबल़ै तै, ठीक तेसा ई बेला मूंअ ईशू मसीहा हाम्हां पापी लै। "
ROM,5,7,"कोई धर्मीं मणछा लै ता मरा हेरुं, केतरी कठण गल्ल आसा, पर हई सका कि कोई मणछ भलै मणछा लै ज़ान दैणें कोशिश करे बी। "
ROM,5,8,पर परमेशर करा हाम्हां संघै एतरी झ़ूरी कि ज़ेभै हाम्हैं पापी तै ता ईशू मसीहा दैनी म्हारी तैणीं आपणीं ज़ान। 
ROM,5,9,ऐबै बणांऐं हाम्हैं धर्मीं इहअ करै कि मसीहा ईशू मूंअ म्हारी तैणीं और तेऊ बहाऊअ आपणअ पबित्र लोहू म्हारै पापे तैणीं। तेऊ ई ईशू बच़ाऊंणै हाम्हैं परमेशरे रोशा का। 
ROM,5,10,"किल्हैकि हाम्हैं तै परमेशरे दुशमण और तेऊओ शोहरू मूंअ म्हारी तैणीं, तैही हुअ म्हारअ परमेशरा संघै मेल़-ज़ोल़, और अह गल्ल बी आसा पाक्की कि तेऊए ज़िऊंदै हणैं करै भेटणअ हाम्हां उद्धार। "
ROM,5,11,एतरअ ई निं पर ऐबै गअ म्हारअ प्रभू ईशू मसीहा करै मेल़-ज़ोल़ हई तैही आसा हाम्हैं परमेशरा दी खुश। 
ROM,5,12,सोभै मणछ आसा पापी किल्हैकि आदम ज़ुंण मणछ परमेशरै सोभी का पैहलै बणांअ तेऊ किअ पाप और तेता करै आई तेऊ लै मौत। इहअ करै आई तधा ओर्ही सोभी मणछा लै मौत और तिंयां सोभ मूंऐं। ( ) 
ROM,5,13,बधान एछणैं तैणीं संसारा दी पाप ता हआ त पर ज़िधी बधान निं हंदअ त तिधी हआ त पाप पर तेता निं पाप मंदै तै। 
ROM,5,14,"आदमा ओर्ही मुसा गूरे बधाना तैणीं किअ सोभी पाप और तिंयां मूंऐं सोभै इधी तैणीं कि ज़ुंणी आदमा ज़िहअ पाप बी नांईं बी किअ तिंयां बी मूंऐं। आदमे पाप करनैओ असर हुअ सोभी मणछा लै, तिहअ ई ज़िहअ मसीहा किअ ज़ुंण बादा का आअ तेतो असर बी हणअ सोभी मणछा लै। "
ROM,5,15,"पर ज़ुंण दान परमेशरै दैनअ सह निं आदमा ज़िहअ आथी। किल्हैकि आदम ज़ुंण सोभी का पैहलअ मणछ त, तेऊ किअ पाप और तेता करै आई सोभी मणछा लै मौत। पर दुजअ आदम ईशू मसीहा ज़ुंण बादा का आअ सह मूंअ हाम्हां सोभिए तैणीं, अह हुई हाम्हां लै परमेशरे झींण कि तेऊ बणांऐं हाम्हैं धर्मीं ज़ै कि हाम्हैं नांईं तै एता जोगी आथी। "
ROM,5,16,"ज़ुंण दान परमेशरै हाम्हां लै दैनअ सह निं आदमे पाप करनै ज़िहअ आथी, किल्हैकि आदमे एक पाप करनै पिछ़ू आई सज़ा। पर एही ता किऐ हाम्हैं खास्सै पाप पर परमेशरै दैनअ हाम्हां लै दान ताकि सह हाम्हां आप्पू संघै धर्मीं बणांए। "
ROM,5,17,एकी मणछ आदमे पाप करनै पिछ़ू आई सोभी मणछा लै मौत। पर ऐबै दैनअ परमेशरै हाम्हां सोभी लै महान दान और तेऊ बणांऐं हाम्हैं आप्पू संघै धर्मीं। अह गल्ल बी आसा पाक्की हाम्हां करनअ मसीहा संघै स्वर्गै राज़। अह हणअ तेता करै ज़ुंण एकी मणछै मसीहा ईशू हाम्हां लै किअ। 
ROM,5,18,"ज़िहअ आदमे एक पाप करनै पिछ़ू सोभी मणछा पल़ी सज़ा भुगतणीं, तिहअ ई रहअ ईशू मसीहा परमेशरे हर गल्ला मनी आपणीं मौत हणैं तैणीं धर्मीं। परमेशरै बणांऐं तेऊ करै सोभै आप्पू संघै धर्मीं ताकि सह तिन्नां लै सदा रहणैं आल़ी ज़िन्दगी दैए। "
ROM,5,19,"ज़िहअ एकी मणछै हुकम नांईं मनअ, और तेऊ पिछ़ू हूऐ सारै लोग पापी, तिहै ई हणैं एकी मणछे ई हुकम मनणै पिछ़ू धर्मीं। "
ROM,5,20,मुसा गूरो बधान दैनअ एते तैणीं कि लोगा का थोघ लागे कि तिंयां किहै पापी आसा पर ज़िहै लोग होर बी खास्सै पाप रहै करदै लागी ता परमेशरो जश बी हुअ तेता का खास्सअ। 
ROM,5,21,"ज़िहअ सोभी मणछै पाप किअ और तिंयां सोभ मूंऐं, तिहै ई बणांणैं परमेशरा मसीहे जशा करै तिंयां धर्मीं और तिन्नां भेटणीं सदा रहणैं आल़ी ज़िन्दगी। "
ROM,6,1,तै हाम्हां किज़ै बोल़णअ? कै हाम्हां कबल्लै रहणअ पाप करदै लागी कि परमेशर हाम्हां लै होर बी खास्सअ जश दैए? 
ROM,6,2,"इहअ निं कधि करनअ, ज़ै हाम्हैं पापा लै मरी गऐ, ता आजू किल्है काटणी हाम्हां कबल्लै पाप करदै रही करै ज़िन्दगी? "
ROM,6,3,तम्हां का कै थोघ निं आथी ज़ेभै हाम्हैं डुबकी दैई करै मसीहा ईशू संघै साझ़ू हुऐ हाम्हैं हुऐ तेऊ संघै तेऊए मौता दी साझ़ू। 
ROM,6,4,"ज़ेभै हाम्हैं डुबकी लई, तेभै मूंऐं हाम्हैं और मसीहा संघै डाहै दाबी। तेखअ ज़िहअ मसीहा बाप्पू परमेशरे महिमां करै मरी करै ज़िऊंदअ हुअ, ऐबै ज़िऊंणीं हाम्हां नऊंईं ज़िन्दगी। "
ROM,6,5,ज़ै हाम्हैं बी डुबकी दैई करै ईशूए मौता दी साझ़ू आसा ता हाम्हैं हणैं तेऊए ज़िऊई उझ़णै बाद बी तेऊ संघै साझ़ू। 
ROM,6,6,"किल्हैकि हाम्हां का आसा थोघ कि म्हारअ पराणअ सभाब छ़ड़ाऊअ मसीहा ईशू संघै क्रूसा दी ताकि अह पापे देही खतम होए, और हाम्हैं आजू लै पापे गुलाम नां रहे बणीं। "
ROM,6,7,ज़ुंण मणछ मरी गअ सह निं तेखअ पाप करने शगतीओ गुलाम रहंदअ। 
ROM,6,8,"ऐबै ज़ै हाम्हैं मसीहा संघै मूंऐं, ता म्हारअ विश्वास आसा इहअ कि हाम्हैं हणैं मसीहा संघै ज़िऊंदै बी। "
ROM,6,9,"किल्हैकि हाम्हां का आसा थोघ कि मसीहा निं मरी करै ज़िऊंदअ हई करै भी मरनअ, तेऊ प्रैंदै निं भी मौत राज़ करी सकदी। "
ROM,6,10,"किल्हैकि मसीहा ज़ुंण मरी गअ सह मूंअ पापा लै एकी ई बारी, पर ऐबै ज़ुंण ज़िऊंदअ आसा, सह आसा परमेशरो अदर करना लै ज़िऊंदअ। "
ROM,6,11,"इहअ ई समझ़ा तम्हैं बी आप्पू लै पाप करने शगती लै मूंऐं दै, पर परमेशरो अदर करना लै समझ़ा मसीहा ईशू दी ज़िऊंदै। "
ROM,6,12,इहअ निं हआ कि पाप करने च़ाहा थारी ज़िन्दगी दी राज़ करे। ज़िहअ थारी देही च़ाहा करनअ तिहअ निं करी। 
ROM,6,13,"नां आपणीं देहीए आंगा बूरै कामें अस्त्र-शस्त्र हणां लै पापा लै सभाल़ा, पर आपणैं आप्पू मूंऐं दै मांझ़ा का ज़िऊंदै समझ़ी करै दैआ आपणीं ज़िन्दगी परमेशरा लै धर्में अस्त्र-शस्त्र बणांईं करै। "
ROM,6,14,"तै निं तम्हां प्रैंदै पाप राज़ करी सकदअ, किल्हैकि ज़िहअ बधान बोला करना लै तेऊ साबै निं तम्हैं ज़िन्दगी ज़िऊंदै, पर तम्हैं ज़िऊआ तेऊ जशे साबै ज़िन्दगी ज़ुंण परमेशरै तम्हां का रहैऊ। "
ROM,6,15,"तै किज़ै हुअ? बधाने बशै निं हाम्हैं आथी हाम्हैं आसा परमेशरे जशा दी, तै कै हाम्हैं पाप करी सका? नां, हाम्हैं निं पाप करी ई सकदै। "
ROM,6,16,"तम्हां का आसा थोघ कि ज़ेभै तम्हैं कसरै गुलाम बणां, तेखअ हआ सह मणछ थारअ मालक और तम्हां लागा तिहअ ई करनअ ज़िहअ सह बोले। तम्हैं सका पापे गुलाम हई ज़ुंण मौत आणा या सका तम्हैं परमेशरे साबै हर गल्ला मनी ज़ुंण धर्मीं ज़िन्दगी दैआ। "
ROM,6,17,"पैहलै किअ तम्हैं तिहअ पाप ज़िहअ थारै दिलै बोलअ, तम्हैं तै पापे गुलाम। पर तेखअ लागै तम्हैं धैन-मन लाई मसीहे हर गल्ला मंदै। हुंह करा एता लै परमेशरो शूकर। "
ROM,6,18,ऐबै निं तम्हां दी पाप आथी ऐबै हुऐ तम्हैं पाप करने शगती का आज़ाद हई करै धर्मीं परमेशरे टैहलू। 
ROM,6,19,हुंह लिखा तम्हां लै एऊ साबै ज़ुंण आम लोग समझ़ी सका। पैहलै तै तम्हैं आपणैं दिला मनें गुलाम और तम्हैं की सोभै छ़ोतली और बूरी गल्ला। पर ऐबै करा तिहै काम ज़िहअ परमेशर करा ताकि सह तम्हां पबित्र करी करै आप्पू लै ज़ुदै करी सके। 
ROM,6,20,"ज़ेभै तम्हैं पापे गुलाम आसा तै, तेभै निं तम्हैं धर्में काम करनअ च़ाहंदै तै। "
ROM,6,21,"तम्हैं किऐ हर बूरै काम, और ऐबै हआ तम्हैं तेता करै शर्मिंदै। तम्हां तेता करै किज़ै फाईदअ हुअ? तिंयां गल्ला आणा सिधी मौत। "
ROM,6,22,पर ऐबै निं तम्हां आजू पाप करनअ। ऐबै निं तम्हैं पैहलै ज़िहै पापे गुलाम आथी। पर ऐबै हुऐ तम्हैं परमेशरे टैहलू। तेऊ किऐ तम्हैं आप्पू लै ज़ुदै और तेऊ दैणीं तम्हां लै आप्पू संघै सदा रहणैं आल़ी ज़िन्दगी। 
ROM,6,23,"किल्हैकि पाप करनैओ नतिज़अ आसा मौत, पर ज़ुंण दान हाम्हां लै परमेशर दैआ सह आसा सदा रहणैं आल़ी ज़िन्दगी ज़ुंण म्हारै प्रभू ईशू करै भेटा। "
ROM,7,1,"भाईओ, तम्हां का कै थोघ निं आथी कि हुंह बोला इना बधाने ज़ाणकारा लै इहअ कि ज़ेभै तैणीं मणछ ज़िऊंदअ रहा, तेभै तैणीं करा बधान तेऊ प्रैंदै राज़? "
ROM,7,2,"ज़हा बेटल़ीओ बैह हआ हुअ द, सह हआ बधाने साबै आपणैं लाल़े ज़िऊंदी ज़िता तेऊ संघै गांठुई दी, पर ज़ै तेसो लाल़अ मरी गअ, ता सह हआ आपणैं लाल़े बधाना का आज़ाद। "
ROM,7,3,"तैहीता, सह ज़ै आपणैं लाल़े ज़िऊंदी ज़िता कसा होरी मर्धा संघै बैह करा, ता सह बेटल़ी करा कंज़रैई, पर ज़ै तेसो लाल़अ मरी गअ ता सह हआ तेऊ बधाना का आज़ाद, और ज़ै सह कसा होरी मर्धा संघै भी शादी करे ता सह निं कंज़री हणीं। "
ROM,7,4,"तिहअ ई, हे मेरै भाई बैहणीओ, अह आसा सह असली गल्ल: तम्हैं गऐ ऐबै बधाना लै मरी ज़ेभै तम्हैं मसीहा संघै मूंऐं। तम्हैं आसा तेऊ संघै साझ़ू ज़ुंण मरी करै ज़िऊंदअ हुअ। एतो नतिज़अ आसा इहअ कि हाम्हैं सका परमेशरा लै भलै कामें फसल पैईदा करी। "
ROM,7,5,"ज़धू हाम्हैं आपणीं बूरी सोठे साबै काम करा तै और ज़धू हाम्हैं बधान मना तै, हाम्हैं च़ाहा तै होर बी खास्सअ पाप करनअ। हाम्हैं की सह बूराई ज़ेता करै हाम्हैं परमेशरा का सदा लै दूर हुऐ तै। "
ROM,7,6,"पर ऐबै किऐ परमेशरै हाम्हैं मुसा गूरे बधाना का एऊ साबै आज़ाद कि हाम्हैं गऐ तेता लै मरी और शास्त्र निं आजू हाम्हां लै बोलदअ कि हाम्हां किज़ै करनअ। परमेशरै किअ हाम्हां लै अह एते तैणीं कि आजू लै हाम्हैं तेऊ साबै तेऊए भगती करे ज़ेऊ साबै पबित्र आत्मां हाम्हां का खोज़ा, नां कि पराणैं बधाने साबै। "
ROM,7,7,"ता हाम्हैं किज़ै सका बोली? कि बधान पाप आसा? इहअ निं आथी, अह त बधान ई ज़ेता करै मुखा थोघ लागअ कि पाप किज़ै आसा, मुखा लागअ बधाना ई करै थोघ कि लाल़च़ करनअ आसा पाप किल्हैकि तेथ आसा लिखअ द, “लाल़च़ निं करी।” ( ) "
ROM,7,8,"पर पापै किअ मोक्कअ भाल़ी करै हुकमा संघै मुंह दी सोभी रंगो लाल़च़ पैईदा, किल्हैकि बधाना बाझ़ी आसा पाप मुल्दअ। "
ROM,7,9,"ज़ेभै तैणीं मुखा इहअ थोघ नांईं त आथी कि परमेशरो बधान किज़ै च़ाहा, हुंह करा त पाप और मुंह निं एसा गल्ले फिकर हंदी ती कि हुंह किज़ै करा। ज़ांऊं मुखा इहअ थोघ लागअ कि परमेशरै दैनअ हाम्हां लै आपणअ बधान, तेखअ समझ़अ हुंह एसा गल्ला कि हुंह करा त पाप। "
ROM,7,10,"तेखअ ज़ाण्हूंअ मुखा कि हुंह त परमेशरा का दूर। ज़हा बधाना करै मुंह सदा रहणैं आल़ी ज़िन्दगीए आशा ती, तेते ई हुकमा करै आई मुल्है मौत। ( ) "
ROM,7,11,"ज़ेभै हुंह पाप करनअ च़ाहा त, हुंह समझ़ा त इहअ कि मुंह भेटणीं सदा रहणैं आल़ी ज़िन्दगी ज़ै हुंह बधाने सोभी गल्ला मंदअ। पर मेरी अह सोठ ती गलत। हुंह समझ़ा त इहअ कि हुंह सका पाप करनअ और बधान दुहै एकी बारी करी। असली दी त लाअ द हुंह सदा लै आप्पू का दूर करी किल्हैकि हुंह निं बधाने कोही गल्ला पूरी करी सकअ। ( ) "
ROM,7,12,"इहअ करै लागा हाम्हां का थोघ कि परमेशरै ज़ुंण बधान मुसा गूरा का दैनअ त सह आसा पबित्र। ज़ुंण बी परमेशरै हाम्हां लै हुकम दैनै तिंयां बी आसा पबित्र, भलै और नर्दोश। "
ROM,7,13,"कै हाम्हैं इहअ बोली सका कि ज़ुंण बधान परमेशरै मुसा लै दैनअ, ज़ुंण हाम्हां लै बधिया त, सह कै हाम्हां परमेशरा का दूर निंयां? असली दी निं इहअ हई सकदअ। बधान ज़ुंण बधिया त तेता करै नाठअ हुंह पापा नेल़। मुखा त तेते नतिज़ेओ थोघ कि हुंह त परमेशरा का खास्सअ दूर। एसा गल्लो बी लागअ मुखा थोघ कि परमेशरै हाम्हां लै कै हुकम आसा दैनअ द, मुखा इहअ बी लागअ थोघ कि ज़ुंण किछ़ बी हुंह करा पैहलै करा त, सह त असली दी पाप। "
ROM,7,14,"किल्हैकि हाम्हां का आसा थोघ कि बधान आसा आत्मिक, पर हुंह आसा देहीए साबै ज़िन्दगी काटणै आल़अ और पापो गुलाम। "
ROM,7,15,"ज़ुंण हुंह करा तेतो निं मुखा थोघ हंदअ किल्हैकि ज़ुंण हुंह च़ाहा तेता निं करदअ, पर ज़ेता का मुंह च़िल़्ह लागा हुंह करा तेऊ ई कामां। "
ROM,7,16,"तै ज़ै हुंह तेता ई करा ज़ुंण बूरै काम हुंह नांईं करनअ च़ाहंदअ, तै मना हुंह एसा गल्ला कि बधान आसा भली। "
ROM,7,17,तै एही दशा दी निं तिन्नां बूरै कामां करनै आल़अ हुंह आथी पर तेता करनै आल़अ आसा पाप ज़ुंण मुंह दी आसा बस्सअ द। 
ROM,7,18,"किल्हैकि मुखा आसा थोघ कि मेरै बूरै सभाबा दी निं कोई बी राम्बल़ी च़ीज़ बस्सदी, हुंह भलै काम करनै ता च़ाहा पर मेरै भलै निं हंदै। ( ) "
ROM,7,19,किल्हैकि ज़हा भलै कामां हुंह करनअ च़ाहा तेता निं करदअ पर ज़हा बूराईए हुंह करनअ नांईं च़ाहंदअ तेता करा हुंह। 
ROM,7,20,"पर ज़ै हुंह तेता ई करा ज़िहअ करनअ हुंह नांईं च़ाहंदअ, तै निं तेता करनै आल़अ हुंह रहअ पर तेता करनै आल़अ आसा पाप ज़ुंण मुंह दी आसा बस्सअ द। "
ROM,7,21,मंऐं शिखल़ी आपणीं ज़िन्दगी का अह गल्ल कि ज़ेभै बी हुंह भलअ करनअ च़ाहा मेरै भलै हआ तेभै बूरअ ई। 
ROM,7,22,"किल्हैकि दिला का ता रहा हुंह परमेशरे बधाना करै खुश, "
ROM,7,23,पर मुंह भितरी आसा एक होर शगती ज़ुंण मेरी बुधि संघै जुध करा। अह शगती बणांआ मुंह पापे गुलाम ज़ुंण मुंह भितरी आसा। 
ROM,7,24,हुंह किहअ नभागअ मणछ आसा! हुंह एसा देही का कसा करनअ आज़ाद ज़ेथ पाप और मौतो राज़ आसा? 
ROM,7,25,हुंह करा परमेशरो शूकर कि प्रभू ईशू मसीहा करै हुऐ हाम्हैं आज़ाद। इहअ करै कि आपणीं बुधि करै ता च़ाहा हुंह परमेशरे बधाना मनणअ पर देही का आसा हुंह पापे बधानो गुलाम। 
ROM,8,1,ऐबै ज़ुंण ईशू मसीहा दी विश्वास करा तिन्नां लै निं सज़ा हणीं। तिंयां निं देहीए साबै ज़िन्दगी काटदै पर तिंयां ज़िऊआ पबित्र आत्में साबै ज़िन्दगी। 
ROM,8,2,पबित्र आत्मां दैणीं तम्हां लै ज़िन्दगी ज़ुंण मसीहा ईशू करै भेटा और तेता करनै तम्हैं पाप और मौता का आज़ाद। 
ROM,8,3,"किल्हैकि ज़ुंण काम मुसा गूरो बधान म्हारै पापी सभाबा करै नांईं करी सकअ, सह काम किअ परमेशरै, मतलब तेऊ छ़ाडअ आपणअ शोहरू एऊ संसारा दी ताकि सह म्हारै पाप दूर करी सके। तेऊ धरी एही देही ज़ेही देही हाम्हां पापी मणछा का आसा। सह आअ म्हारै पापा लै बल़ीदान हणें तैणीं। ज़ांऊं तेऊ इहअ किअ, तेऊ रहैऊअ कि म्हारै पाप आसा असली दी हाम्हां बरैबाद करनै आल़ै और ज़ुंण बी पाप करा तेऊ लै भेटणीं सज़ा। "
ROM,8,4,परमेशरै किअ अह एते तैणीं कि हाम्हैं बधाने बिधी पापी सभाबे साबै नां करे पर हाम्हैं पबित्र आत्में साबै पूरी करे। 
ROM,8,5,"किल्हैकि ज़ुंण मणछ देहीए पापी सभाबे बशै आसा सह सोठा पाप करनै आल़ी गल्ला, पर ज़ुंण पबित्र आत्में बशै रहा, सह सोठा तिन्नां गल्ला ज़ेता करै पबित्र आत्मां खुश हआ। "
ROM,8,6,"देहीए पापी सभाबा दी मन लाणअ ता आसा मौत, पर आत्मां दी मन लाणअ आसा सदा लै ज़िन्दगी और शांती। "
ROM,8,7,किल्हैकि देहीए पापी सभाबा दी मन लाणअ आसा परमेशरा संघै ज़ीद डाहणीं किल्हैकि देहीओ पापी सभाब नां ता परमेशरे बधाने डरा हेठै आथी और नां सह तेऊए बधाना मनी सकदअ। 
ROM,8,8,"ज़ुंण देहीए पापी सभाबे बशै आसा, तिंयां निं परमेशरा खुश करी सकदै। "
ROM,8,9,"पर ज़ै तम्हां दी परमेशरो आत्मां बस्सा, तै निं तम्हैं देहीए पापी सभाबे बशै आथी पर तम्हैं आसा पबित्र आत्में बशै। ज़ै कसा दी मसीहे आत्मां नांईं आथी, तै निं सह मसीहो आथी। "
ROM,8,10,"च़ाऐ थारी देही पापा करै मरे बी, ज़ै मसीहा तम्हां दी बस्से तै दैणीं पबित्र आत्मां तम्हां लै ज़िन्दगी किल्हैकि तम्हैं आसा परमेशरा संघै धर्मीं बणांऐं दै। "
ROM,8,11,"परमेशरे आत्मां ज़ुंणी ईशू मसीहा मरी करै ज़िऊंदअ किअ, ज़ै सह तम्हां दी बी बस्सी दी होए, ता थारी मरणहार देही बी करनी परमेशरा आपणीं आत्मां करै ज़िऊंदी ज़ुंण तम्हां दी बस्सी दी आसा। "
ROM,8,12,"तै ए मेरै भाईओ, हाम्हैं निं एसा खतम हणैं आल़ी देहीए दैणदार आथी, कि हाम्हां लागा एसा ई देहीए पापी सभाबे साबै ज़िन्दगी काटणी। "
ROM,8,13,"शूणां, ज़ै तम्हैं एसा आपणीं देहीए पापी सभाबे साबै ज़िन्दगी काटे, ता तम्हैं हणैं परमेशरा का दूर, पर ज़ै तम्हैं पबित्र आत्में शगती करै आपणीं देहीए पापी सभाबा मारी पाए, तै रहणैं तम्हैं ज़िऊंदै। "
ROM,8,14,"तैहीता ज़ेतरै बी लोग परमेशरे आत्में साबै ज़िन्दगी काटा, तिंयां ई आसा परमेशरे लुआद। "
ROM,8,15,"किल्हैकि तम्हां लै निं एही आत्मां आथी भेटी दी ज़ुंण तम्हां गुलाम बणांए ज़हा डौर हआ लागी दी। पर तम्हां आसा पबित्र आत्मां भेटी ज़ुंणी तम्हैं आपणीं लुआद हणां लै कल़टी दी ढाकै। ज़हा लै हाम्हैं हे बाप्पू, हे बाप्पू बोली करै हाक्का लाआ। "
ROM,8,16,"पबित्र आत्मां परखा एसा गल्ला आप्पै कि म्हारी आत्मां किज़ै बोला, कि हाम्हैं आसा परमेशरे लुआद। "
ROM,8,17,"ज़ै हाम्हैं तेऊए लुआद आसा, तै हणैं हाम्हैं बरासते हकदार बी। इधी तैणीं कि परमेशरे बरासते हकदार और मसीहे संघै बरासते हकदार। ज़ै हाम्हैं तिहै दुख ज़िरे ज़िहै ईशू दुख ज़िरै, तै हणैं हाम्हैं ईशू मसीहे महिमां दी बी साझ़ू। "
ROM,8,18,"हुंह ता समझ़ा इहअ कि ज़ुंण ईंयां दुख और सांगट हाम्हैं एभै ज़िरा, ईंयां निं तेसा महिमां सम्हनै किछ़ बी आथी ज़ुंण हाम्हां लै आजू आसा प्रगट हणैं आल़ी। "
ROM,8,19,किल्हैकि सारी सृष्टी आसा आशा डाही तैहा धैल़ी न्हैल़ी-भाल़ी लागी दी ज़ेभै परमेशरा अह गल्ल प्रगट करनी कि तेऊए असली लुआद कुंण आसा। 
ROM,8,20,"किल्हैकि सारी सृष्टी निं तैहा गल्ला पूरी करी सकी ज़ुंण परमेशर च़ाहा त इहअ करै आअ सोभी लै परमेशरो शाप, इहअ निं कि तिंयां च़ाहा तै इहअ, पर परमेशरै दैनअ इहअ हणैं, तज़ी बी आसा तेथ आशा। "
ROM,8,21,परमेशरे सृष्टी आसा तैहा धैल़ी न्हैल़ी लागी दी ज़ेभै तिंयां मौत और बनाशा का छ़ुटी करै प्रतपा आल़ै आज़ादी दी परमेशरे लुआदा संघै साझ़ू होए। 
ROM,8,22,हाम्हां का आसा थोघ कि ज़धा ओर्ही पाप शुरू हुअ तधा ओर्ही आझ़ तैणीं आसा परमेशरै बणांईं दी सोभै गल्ला आसा एही दुख दाह दी धकदै लागै दै ज़ेही बेटल़ी सूंणें दाह लागा। 
ROM,8,23,हाम्हैं विश्वासी बी ज़हा का परमेशरो पैहलअ दान पबित्र आत्मां आसा हाम्हैं बी आसा दाह दी चाछल़दै लागै दै। हाम्हैं बी आसा न्हैल़ै लागै दै कि परमेशर हाम्हां आपणीं लुआद बणांए और हाम्हां लै पराणीं देही का आज़ाद करी करै नऊंईं देही दैए। 
ROM,8,24,"ज़ेभै हाम्हैं परमेशरै बच़ाऊऐ तेभै दैनी तेऊ हाम्हां लै आशा। ज़ै तम्हैं तिन्नां गल्ले आशा करे ज़ुंण तम्हां का पैहलै ई आसा, तेता लै निं आशा डाहणीं बोलदै और तै निं कोही आजू आशा डाहणीं। "
ROM,8,25,"पर अज़ी निं हाम्हां तिंयां सोभै गल्ला भेटी ज़ुंण हाम्हां लै परमेशरै आसा दैणीं की दी, तैही आसा हाम्हां अज़ी बी तिन्नां गल्ला भेटणें आशा। हाम्हैं करा सबर और हाम्हैं रहा तिन्नां गल्ला तेभै तैणीं न्हैल़ै लागी ज़ेभै तैणीं हाम्हां तिंयां भेटी निं जाए। "
ROM,8,26,ठीक इहअ ई करा पबित्र आत्मां म्हारी मज़त ज़ेभै म्हारअ परमेशरा दी विश्वास कमज़ोर हआ। हाम्हां का निं थोघै कि प्राथणां केऊ साबै करनी। पर पबित्र आत्मां का आसा थोघ और सह करा आप्पै हाम्हां एही हिक्की-सल़िकी प्राथणां कि तिंयां गल्ला खोज़णीं आसा मेरै बशा का बागै। 
ROM,8,27,परमेशर ज़हा का सोभिए दिलो थोघ आसा तेऊ का हआ इहअ बी थोघ कि पबित्र आत्मां किज़ै बोला? किल्हैकि सह करा पबित्र मणछा लै परमेशरे मरज़ी दी हाम्हां लै अरज़। 
ROM,8,28,"हाम्हां का आसा एसा गल्लो थोघ कि ज़ुंण लोग परमेशरा संघै झ़ूरी करा, तिन्नां लै करा परमेशर सोभी गल्ला भलाई पैईदा; मतलब तिंयां ई ज़ुंण परमेशरै आप्पू लै आसा छ़ांटै दै। "
ROM,8,29,"किल्हैकि ज़सरै बारै परमेशरा का पैहलै ई का थोघ आसा, तेऊ छ़ांटै तिंयां आपणैं शोहरू ज़िहै हणां लै, ताकि सह तेऊओ शोहरू सोभी भाई बैहणी मांझ़ै ज़ेठअ होए। "
ROM,8,30,"तेखअ ज़ुंण तेऊ तिंयां पैहलै ई का आसा छ़ांटै दै, तिंयां आसा तेऊ आप्पू सेटा लै शादै दै बी, और ज़ुंण तेऊ शादै दै आसा तिंयां बणांऐं तेऊ आप्पू संघै धर्मीं बी, और ज़ुंण तेऊ धर्मीं आसा बणांऐं दै तिन्नां लै आसा महिमां बी दैनी दी। "
ROM,8,31,"इना सोभी गल्लो नचोल़ निखल़ा इहअ कि ज़ै परमेशर हाम्हां बाखा होए, तै निं हाम्हां का कोहै ज़िती सकदअ। ( ) "
ROM,8,32,"परमेशरे की हाम्हां लै एही झींण कि ज़हा शोहरू संघै परमेशर सोभी का खास्सी झ़ूरी बी करा त सह बी दैनअ तेऊ हाम्हां सोभी बच़ाऊंणा लै, ज़ै परमेशर इहअ सका करी तै सह होर सोभै गल्ला कै हाम्हां लै दैई निं सकदअ? "
ROM,8,33,परमेशरा सेटा निं हाम्हां लै कोहै दोश लाई सकदअ किल्हैकि तेऊ परमेशरै आसा हाम्हैं आप्पू संघै धर्मीं बणांऐं दै। 
ROM,8,34,हाम्हां लै निं ऐबै कोहै सज़ा दैई सकदअ किल्हैकि ईशू ई आसा ज़ुंण म्हारी तैणीं मूंअ और म्हारी तैणीं मरी करै भी हुअ ज़िऊंदअ और सह ई आसा परमेशरे दैहणीं बाखा सोभी का बडी पदबी दी बेशी करै हाम्हां बाखा परमेशरा सेटा अरज़ करनै आल़अ। 
ROM,8,35,"मसीहे झ़ूरी का निं हाम्हां कोहै ज़ुदै करी सकदअ। नां खरी, नां सांगट, नां उपद्रभ करनै आल़ै, च़ाऐ देशै नकाल़ होए, च़ाऐ हाम्हां का बान्हणां लै झिकल़ै निं होए, च़ाऐ हाम्हां लै खातरअ होए, च़ाऐ हाम्हां कुंण तलबारा करै काटे! "
ROM,8,36,"ज़िहअ पबित्र शास्त्रा दी बी आसा लिखअ द, ( ) “परमेशरा पिछ़ू दैआ लोग हाम्हां मारी पाणें धमकी, हाम्हैं आसा लोगै काटणें भेडा ज़िहै गिणैं दै।” "
ROM,8,37,पर इना सोभी ड्रैऊंणी गल्ला दी गऐ हाम्हैं तेऊ करै ज़िती ज़ुंण हाम्हां संघै झ़ूरी करा। 
ROM,8,38,"किल्हैकि मुखा आसा थोघ कि नां मौत, नां ज़िन्दगी, नां स्वर्ग दूत, नां राज़ करनै आल़ै, नां एभै, नां आगली ज़िन्दगीए फिकर, नां शगती, नां उछ़टी ज़ैगा, "
ROM,8,39,"नां डुघी ज़ैगा, नां कोई होर संसार हाम्हां परमेशरे झ़ूरी का ज़ुदै करी सकदै, ज़ुंण म्हारै प्रभू ईशू मसीहा दी आसा। "
ROM,9,1,"ऐबै ज़ै हाम्हां परमेशरे झ़ूरी का कोहै ज़ुदअ निं करी सकदअ, तै इस्राएल और मेरै यहूदी लोग परमेशरा का दूर किल्है आसा? हुंह आसा तिन्नें बारै दुखी और मुंह हआ कबल्लअ तिन्नें तैणीं आपणैं दिलै दुख। हुंह च़ाहा एतरै तैणीं कि ज़ै मुल्है मेरै यहूदी भाई बच़ाऊंणे तैणीं शाप बी लागे या हुंह मसीहा का बी किल्है निं होए दूर हुंह सका तेता बी करी ज़ै इहअ करै मेरै तिन्नां यहूदी भाई उद्धार होए। हुंह बोला मसीहा गवाही मनी करै शुचअ। पबित्र आत्मां और मेरी सोर-समझ़ बी दैआ एसा गल्ले गवाही कि ज़ुंण गल्ला मंऐं बोली तिंयां आसा शुची। ( ) "
ROM,9,2,"तिंयां आसा मुंह ज़िहै इस्राएले लोग, परमेशरै दैनअ तिन्नां लै आपणीं लुआद हणैंओ हक और महिमां, करार, बधान, भगती, और कई च़िज़े बाहिदै आसा तिन्नां लै ई किऐ दै। ( ) "
ROM,9,3,"आबराम, इसहाक और राज़अ दाबेद बी आसा तिन्नें ई पित्तर, और मसीहा बी आसा देहीए साबै तिन्नां ई मांझ़ै इस्राएली ज़ुंण सोभी लै आसा परम प्रधान परमेशर जुगा-जुगा लै भगती और ज़ै-ज़ैकार करनै जोगी। तथास्तू। "
ROM,9,4,"पर इहअ निं आथी कि परमेशर निं आपणीं करार पूरी करी सकअ, किल्हैकि इस्राएले लुआद निं असली दी सारै परमेशरे आपणैं लोग आथी! "
ROM,9,5,"नां तिंयां आबरामे खांनदानी दी पैईदा हणैं पिछ़ू तिन्नां लै परमेशरे असली लुआद बोलदै। किल्हैकि परमेशरै बोलअ आबरामा लै, “ज़ुंण तेरै शोहरू इसहाके खांनदानी का पैईदा हणैं तिंयां ई हणैं आजू तेरी आद-लुआद।” ( ) "
ROM,9,6,मतलब एसा संसारे देहीए साबै ज़ुंण पैईदा हुऐ तिंयां निं परमेशरे लुआद आथी पर ज़सरै बारै परमेशरै आबरामा का करार की ती तिंयां ई गिणैं आजू आबरामे आद-लुआद। 
ROM,9,7,"किल्हैकि करारो बैण आसा अह, “हुंह एछणअ आगली साला एसा ई घल़ी और तेरी बेटल़ी सारा का हणअ शोहरू।” ( ) "
ROM,9,8,"सिधअ इहअ ई निं, म्हारै पित्तर इसहाका ई करै हुऐ आजू तेऊए लाल़ी रिबिका का दोगल़ शोहरू। ( ) "
ROM,9,9,"अज़ी नां ता तिंयां शोहरू ज़ल्मैं तै और नां तिन्नैं किज़ै भलअ या बूरअ किअ त, परमेशरै बोलअ रिबिका लै कि तेरै ज़ेठै शोहरू करनी तेरै कान्हैं शोहरूए सेऊआ। तेऊ बोली अह एसा गल्ला रहैऊंणा लै कि सह छ़ांटा आपणीं मरज़ी दी इहअ निं कि तिन्नां मांझ़ै किअ तेता लै कुंणी किज़ै काम। "
ROM,9,10,"इहअ करै परमेशरे सोठ आसा तेऊए छ़ांटणें साबै, कामें साबै निं आथी, पर शादणैं आल़ै दी लोल़ी बणीं रही। ( ) "
ROM,9,11,"ज़िहअ पबित्र शास्त्रा दी आसा लिखअ द, “मंऐं की याकूबा संघै झ़ूरी और एसाब समझ़अ कपैरअ।” ( ) "
ROM,9,12,ता हाम्हां कै इहअ बोल़णअ कि परमेशर आसा बूरै करनै आल़अ? इहअ निं कधि हई सकदअ! 
ROM,9,13,"परमेशरै बोलअ आपणैं गूर मुसा का, ( ) “ज़हा लै बी हुंह झींण करनी च़ाहूं, तेऊ लै करनी मुंह झींण, और ज़हा लै मुंह क्रिप्पा करनी च़ाहूं, तेऊ लै करनी मुंह क्रिप्पा।” "
ROM,9,14,अह गल्ल आसा परमेशरे हाथै कि कसा लै करनी तेऊ झींण। हाम्हैं नां ता एता छ़ांटी सकदै और नां एता लै काम करी सकदै। 
ROM,9,15,"किल्हैकि पबित्र शास्त्र खोज़ा हाम्हां का कि परमेशर बोला मिसर देशे राज़ै फिरोना लै, “मंऐं आसा तूह राज़अ एते तैणीं बणांअ द कि ताह दी हुंह आपणीं शगती रहैऊं और होर मेरअ नांअ सारी पृथूई दी खोज़े।” ( ) "
ROM,9,16,"तेखअ परमेशर ज़हा च़ाहा तेऊ दी करा झींण, और ज़हा सह च़ाहा तेऊ बणां हठू। "
ROM,9,17,"तेखअ बोल़णअ कई लोगा मुल्है इहअ, “ज़ै इहअ आसा तै किहअ करै सका परमेशर हाम्हां लै बोली कि हाम्हैं आसा गलत? किल्हैकि ज़ुंण परमेशर करनअ च़ाहा तेता लै निं तेऊ कोहै रोक्की सकदअ!” "
ROM,9,18,"आरा मणछा, “तूह कुंण आसा और किज़ै च़ीज़ आसा ज़ुंण परमेशरा संघै फिरा हठल़दअ?” कै पारू आप्पै तेऊ आपणैं बणांणैं आल़ै खमारा का इहअ सुआल पुछ़ी सका, “हुंह तंऐं इहअ किल्है बणांअ?” "
ROM,9,19,"खमारो कै माटै दी हक निं आथी कि सह एकी पाटा का एक भांडअ पाणीं डाहणां लै, और एक भांडअ सका शणैऊंआं डाहणां लै बणांईं? ( ) "
ROM,9,20,इहअ ई आसा परमेशरा बी हक कि परमेशर आपणअ रोश और तिन्नां दी आपणीं शगती रहैऊए ज़ुंण खतम करनै जोगी आसा। पर तज़ी बी करा सह तिन्नां लै सबर। ( ) 
ROM,9,21,"तेऊ किअ इहअ एते तैणीं कि सह च़ाहा एसा गल्ला रहैऊंणअ कि सह केतरअ महान आसा, ज़ेभै सह तिन्नां लोगा लै झींण करा ज़ुंण तेऊ आपणीं महिमें साझ़ू हणां लै आसा शादै दै। "
ROM,9,22,"च़ाऐ हाम्हैं यहूदी होए, च़ाऐ हाम्हैं होरी ज़ातीए होए, हाम्हैं आसा तिंयां ज़ुंण तेऊ आसा छ़ांटै दै। ( ) "
ROM,9,23,"ज़िहअ तेऊ परमेशरै होशा गूरे कताबा दी बी आसा बोलअ द कि ( ) “ज़ुंण मेरी परज़ा निं आथी ती, तिन्नां लै बोल़णअ मुंह ऐबै आपणीं परज़ा ज़हा संघै मुंह झ़ूरी नांईं ती आथी तिन्नां संघै करनी मुंह ऐबै झ़ूरी।” "
ROM,9,24,"और “इहअ हणअ कि ज़हा ज़ैगा दी तिन्नां लै इहअ बोलअ त, ‘तम्हैं निं मेरै लोग आथी’, तेसा ई ज़ैगा दी बोल़णअ तिन्नां लै ‘ज़िऊंदै परमेशरे लुआद।’” "
ROM,9,25,"याशायाह गूर बी बोला इस्राएली लोगे बारै इहअ, ( ) “इस्राएले लोग च़ाऐ समुंदरे रेता ज़िहै खास्सै बी किल्है निं होए, तिन्नां मांझ़ै आसा थोल़ै ई ज़सरअ उद्धार हणअ। "
ROM,9,26,"किल्हैकि प्रभू दैणीं संसारा लै पूरी और छ़ेकै सज़ा, ज़ुंण लोग पृथूई दी रहा ज़िहअ करना लै तेऊ बोलअ त।” "
ROM,9,27,"ज़िहअ परमेशरे गूर याशायाह पैहलै बी बोलअ त, ( ) “ज़ै सर्वशक्तिमान परमेशरै आपणीं सेऊआ लै म्हारै पित्तर नांईं बच़ाऊऐ हंदै, तै हणैं तै हाम्हैं सदोम नगरीए लोगा ज़िहै लेरा लांदै और अमोरा नगरीए लोगा ज़िहै बरैबाद।” "
ROM,9,28,"“तै सका हाम्हैं इहअ बोली कि होरी ज़ातीए लोग ज़ुंणी होरी ज़ातीए लोगै धर्मीं हणां लै किछ़ बी निं किअ, तिंयां बणांऐं परमेशरै आप्पू संघै धर्मीं किल्हैकि तिन्नैं किअ तेऊ दी विश्वास।” "
ROM,9,29,पर इस्राएली लोग ज़ुंण मुसा गूरे बधाना करै परमेशरा संघै धर्मीं हणअ च़ाहा तै तिंयां निं धर्मीं हई सकै। 
ROM,9,30,तिंयां किल्है निं धर्मीं गिणैं? किल्हैकि तिंयां च़ाहा तै बधाने साबै काम करी करै धर्मीं हणअ नां कि परमेशरा दी विश्वास करी करै। तिन्नैं समझ़अ मसीहा नकाम्मअ ज़ुंण तिन्नां लै ठोहल़ा लाणैं आल़ै पात्थरा ज़िहअ हुअ। 
ROM,9,31,"ज़िहअ परमेशरै पबित्र शास्त्रा दी आसा बोलअ द, ( ) “भाल़ा, येरुशलेम लाअ मंऐं एक ढेसै लागणें टोल्ह और ठोहल़ा लागणैओ पात्थर डाही; ज़ुंण तेता दी विश्वास करे सह निं शर्मिंदअ हणअ।” "
ROM,10,1,"भाई बैहणीओ, मेरी सोठ आसा एही और हुंह करा परमेशरा का इस्राएली लोगा लै एही अरज़ कि तिन्नां लोल़ी उद्धार भेटअ। "
ROM,10,2,"मुखा आसा थोघ कि तिन्नां हआ हर बगत परमेशरे सेऊआ करनैओ खैल पर असली दी परमेशरे सेऊआ किहअ करै लागा करनी, तेसा बिधीओ निं तिन्नां का थोघै। "
ROM,10,3,किल्हैकि तिन्नां का निं एसा गल्लो थोघ आथी कि परमेशर किहअ करै बणांआ मणछा आप्पू संघै धर्मीं। तिंयां च़ाहा आपणैं बधाने साबै परमेशरा सम्हनै धर्मीं हणअ और तिहअ निं तिंयां करदै ज़िहअ तिन्नां लै परमेशर बोला। 
ROM,10,4,"मसीहा हेरअ सह मकसद पूरअ करी ज़ेता लै बधान दैनअ त, एतो नतिज़अ निखल़अ इहअ कि ज़ुंणी बी तेऊ दी विश्वास किअ तिंयां बणांऐं धर्मीं। "
ROM,10,5,मुसा गूरै आसा लिखअ द कि बधाने साबै धर्मीं हणां लै आसा मणछा लै बधाने सोभै हुकम पूरै करनै ज़रूरी। ( ) 
ROM,10,6,"पर ज़ुंण मसीहा दी विश्वास करनै करै परमेशरै धर्मीं बणांऐं तिन्नां लै बोला इहअ, “तूह निं इहअ बोली, ‘मसीहा उंधै आणना लै उझै स्वर्गै कुंण सका डेऊणअ?’ "
ROM,10,7,और ‘मसीहा मूंऐं दै मांझ़ा का ज़िऊंदै करदअ उंधै डुघै दी कुंण डेऊणअ।’” 
ROM,10,8,"पर ज़ुंण मसीहा दी विश्वास करा तिन्नां लागा इहअ बोल़णअ ज़िहअ पबित्र शास्त्रा दी आसा लिखअ द, “परमेशरो बैण निं ताखा दूर आथी, तूह सका तेऊ आपणैं होठा का बोली और आपणैं मनैं डाही।” अह आसा सह ई बैण ज़ुंण हाम्हैं प्रच़ार करा कि लोग मसीहा दी विश्वास करे। "
ROM,10,9,"अह बैण आसा इहअ कि ज़ै तम्हां मांझ़ै ज़ुंण बी सोभी सम्हनै एसा गल्ला मनें और इहअ विश्वास करे कि ईशू आसा प्रभू और सह किअ परमेशरै मरी करै ज़िऊंदअ, परमेशरा करनअ तेरअ उद्धार। ( ) "
ROM,10,10,हाम्हैं करा आपणैं मनैं विश्वास और परमेशर बणांआ हाम्हां आप्पू संघै धर्मीं। ज़ुंण हाम्हैं विश्वास करा तेता बोला हाम्हैं आपणैं होठा का और परमेशर करा म्हारअ उद्धार। 
ROM,10,11,"किल्हैकि याशायाह आसा पबित्र शास्त्रा दी मसीहे बारै इहअ लिखअ द, “ज़ुंण बी तेऊ दी विश्वास करे सह निं शर्मिंदअ हणअ।” ( ) "
ROM,10,12,परमेशर आसा सोभिओ प्रभू तेऊ लै निं यहूदी और यूनानी दी किछ़ै भेद आथी। सह शूणां सोभिए ज़ुंण तेऊओ नांअ लआ। 
ROM,10,13,"किल्हैकि पबित्र शास्त्रा दी आसा इहअ लिखअ द, “पर ज़ुंण बी प्रभूओ नांअ लए तेऊ भेटणअ उद्धार।” ( ) "
ROM,10,14,पर प्रभू का मज़त मांगणैं का पैहलै आसा तिन्नां तेऊ दी विश्वास करने ज़रुरत। तिंयां तेऊ दी विश्वास करी सके तेता का पैहलै आसा तिन्नां तेऊए बारै शुणने ज़रुरत और तिंयां प्रभूए बारै शूणीं सके तेता लै हुअ तिन्नां का कसा खोज़णअ ज़रूरी। 
ROM,10,15,"ज़ुंण मसीहे बारै तिन्नां का खोज़े तिंयां निं तेभै तैणीं किछ़ करी सकदै ज़ेभै तैणीं परमेशर तिन्नां आप्पै निं छ़ाडे। ज़ै कुंण विश्वासी प्रच़ार करे ता अह हणीं शास्त्रा दी लिखी दी गल्ला ज़ेही, “तिन्नां लोगो एछणअ किअ भलअ हआ ज़ेभै तिंयां खुशीओ समाद खोज़ा।” ( ) "
ROM,10,16,"पर सोभी निं खुशीए समादा दी विश्वास किअ; परमेशरो गूर याशायाह बोला आसा इहअ बोलअ, “हाम्हैं ज़ुंण समाद खोज़अ तेतो निं कोही विश्वास किअ।” ( ) "
ROM,10,17,“विश्वास हआ समाद शूणीं करै और समाद आसा मसीहे बारै बैण।” 
ROM,10,18,"हुंह पुछ़ा इहअ कि इस्राएली लोगै कै असली दी सह समाद शूणअ? हाँ, तिन्नैं शूणअ किल्हैकि पबित्र शास्त्रा दी आसा लिखअ द, ( ) “तिन्नों समाद पुजअ सारी पृथूई दी और तिन्नें बैण पुजै सारै संसारे हर ज़ैगा।” "
ROM,10,19,"तेखअ पुछ़ा हुंह इहअ कि इस्राएले लोगा का कै थोघै निं त? पैहलै ता परमेशरै मुसा का इहअ बोलअ, ( ) “मुंह पज़ेरनी होरी ज़ाती करै थारै मनैं ज़ल़ण ज़ुंण ज़ाती निं आथी, मुंह फरेऊणीं एकी ऐडी ज़ाती करै तम्हां लै ज़ल़ण।” "
ROM,10,20,"तेखअ बोला याशायाह बडै हैअ डाही करै कि परमेशर बोला इहअ, “ज़ुंण मुंह नांईं लोल़दै तै तिन्नां गअ हुंह भेटी, और ज़ुंण मुंह पुछ़दै बी नांईं तै तिन्नां दी हुअ हुंह प्रगट।” "
ROM,10,21,"पर इस्राएली लोगे बारै बोला परमेशर इहअ, ( ) “मंऐं डाहै सारी धैल़ी एकी नशूंण और ऐडी परज़ा बाखा हाथ फुआरी।” "
ROM,11,1,तैही पुछ़ा हुंह इहअ कि परमेशरै कै आपणीं परज़ा छ़ाडी आसा हेरी दी? इहअ निं कधि हई सकदअ! हुंबी ता इस्राएली आसा; आबरामे लुआद और बिन्यामीने गोत्रा का। 
ROM,11,2,"परमेशरै निं आपणीं परज़ा त्यागी, ज़ुंण तेऊ पैहलै ई आसा छ़ांटै दै, तम्हां का आसा थोघ कि पबित्र शास्त्रा दी एलियाह गूरे कथैया दी किज़ै बोला कि सह करा इस्राएली लोगे बरोधा दी परमेशरा का एही अरज़, ( ) "
ROM,11,3,"“हे प्रभू, तिन्नैं पाऐ तेरै गूर मारी और तेरी बेदी पाई ढोल़ी; और हुंह बच़अ ऐबै एक्कै ज़िऊंदअ ज़ुंण ताह दी विश्वास करा और ऐबै च़ाहा तिंयां मुंह मारी पाणअ।” ( ) "
ROM,11,4,"पर परमेशरै बोलअ एलियाह लै, “मंऐं आसा आप्पू लै सात हज़ार मर्ध डाहै दै, ज़ुंणी तेऊ बाल देअ सेटा माथअ निं टेक्कअ।” ( ) "
ROM,11,5,"अह आसा आझ़ बी इहअ ई, परमेशरे जशा करै आसा इस्राएली लोगा मांझ़ै थोल़ै ज़िहै इहै मणछ ज़ुंण परमेशरै आपणैं असली लोग हणां लै छ़ांटै दै। "
ROM,11,6,"ज़ै परमेशरै तिंयां आपणैं जशा करै आसा छ़ांटै दै, तै निं तिन्नैं बधाने साबै तेता लै किछ़ै किअ। ज़ै अह कर्म करी करै हुअ तै निं जश आजू असली जश रहअ। "
ROM,11,7,"एतो नतिज़अ हुअ ऐबै इहअ कि इस्राएली लोगै की परमेशरा संघै धर्मीं हणें कोशिश, तिंयां निं सफल हुऐ पर ज़ुंण परमेशरै छ़ांटै तिंयां बणांऐं परमेशरै धर्मीं और होर बणैं काठै तिन्नैं निं परमेशरे गल्ला शूणीं-मनी। "
ROM,11,8,"ज़िहअ पबित्र शास्त्रा दी याशायाह बोला, “परमेशरै आसा तिंयां आझ़की धैल़ी घणीं निंजा दी पाऐ दै और एही आछी दैनी कि तिंयां नांईं भाल़े और इहै कान दैनै कि नांईं शुणें।” ( ) "
ROM,11,9,"राज़अ दाबेद बोला इहअ, ( ) “ज़ेभै तिंयां भोज़ दैए तेभै लोल़ी तिंयां इहै शाचै ज़िहै बणें ज़ीब खल़ाकी दी नभैऊशै शाचा, ताकि तिन्नां तेते ठीक सज़ा भेटे। "
ROM,11,10,तिन्नां का निं आपणीं आजू एछणैं आल़ी खरी एछणेंओ थोघ लोल़ी लागअ। परमेशर दैए तिन्नें मसीबता दी सदा दाह-दुख।” 
ROM,11,11,हुंह पुछ़ा ऐबै इहअ कि इस्राएली लोगा कै एही ठोहल़ लागी कि तिंयां हुऐ सदा लै खतम? इहअ निं कधि हई सकदअ! पर तिन्नें विश्वास नांईं करनै पिछ़ू भेटअ होरी ज़ाती लै उद्धार ताकि इस्राएली लोगा ज़ल़ण होए। ( ) 
ROM,11,12,"ज़ै इस्राएली लोगे विश्वास नांईं करनै पिछ़ू होरी ज़ातीए लोगा लै भलाई हुई, ता ज़ेभै इस्राएली लोग परमेशरा बाखा लै बापस फिरे ता तेभै हणीं होरी ज़ातीए लोगे होर बी खास्सी भलाई। "
ROM,11,13,"हुंह बोला तम्हां होरी ज़ाती लै इना गल्ला कि, ज़ै हुंह होरी ज़ाती लै शधाणूं आसा, तै करा हुंह आपणीं सेऊआ-च़ाकरीए बड़ाई। "
ROM,11,14,ताकि केऊ साबै हुंह आपणैं टबरा यहूदी का ज़ल़ण कराऊई करै तिन्नां मांझ़ै कई बच़ाऊई सकूं। 
ROM,11,15,परमेशरै आसा हेरे इस्राएली लोग छ़ाडी किल्हैकि तिन्नैं निं परमेशरा दी विश्वास किअ। एता करै हुअ संसारे होरी लोगो परमेशरा संघै मेल़-ज़ोल़। तै सोठा तेसा गल्ला बी कि तेभै कै हणअ ज़ेभै तिंयां विश्वास करे। अह हणअ तिन्नां लै मरी करै ज़िऊंदै हणैं बराबर! 
ROM,11,16,"ज़ै परमेशरा लै भैंट दैनी दी पैहली रोटी पबित्र हुई तै आसा पूरअ मुछ़अ द पिठअ बी पबित्र, और ज़ै ज़लैल़ै पबित्र आसा तै आसा तिंयां शाण्हीं बी पबित्र। "
ROM,11,17,"इस्राएली लोग आसा जैतूने बूटे शाण्हटी ज़िहै और पित्तर आबराम, इसहाक और याकूब आसा तेऊ बूटे ज़लैल़ै ज़िहै। होरी ज़ातीए लोग आसा ज़ंगली जैतूने बूटा ज़िहै। ज़ै एक शाण्हटी चोल़ी करै तूह ज़ंगली जैतून तेथ कलम किअ ता तेखअ भेटा ताह बी तेता ई का रस। "
ROM,11,18,"ता शाण्हटी दी घमंड निं करी और ज़ै तूह घमंड करे बी, तै डाहै आद कि तूह निं ज़लैल़ै सभाल़दअ पर ज़लैल़ै सभाल़ा ताह। "
ROM,11,19,"तेखअ बोल़णअ ताह इहअ, “तिंयां शाण्हटी चोल़ी तै कि हुंह तेथ कलम होए।” "
ROM,11,20,"तिंयां ता विश्वास नांईं करने पिछ़ू चोल़ी पर तूह रहा विश्वासा करै बणीं, इहअ करै घमंडी निं हई। "
ROM,11,21,किल्हैकि परमेशरै ज़ै असली शाण्हटी निं छ़ाडी ता सह सका ताह बी काटी। 
ROM,11,22,"एसा गल्ला दी दै धैन कि परमेशर आसा झणैल़ू बी और काठअ बी, ज़ुंणी तेऊए गल्ला नांईं मनी तिन्नां लै आसा सह काठअ पर ताल्है आसा सह झणैल़ू ज़ै तेऊ तिहअ करे ज़िहअ सह बोला। ज़ै तूह तेथ दी बणीं नां रहे तै पाणअ तूह बी तेता का काटी। "
ROM,11,23,तिंयां बी ज़ै विश्वास करे तै करनै तिंयां भी तेथै कलम किल्हैकि परमेशर सका भी कलम लाई। 
ROM,11,24,"ज़ुंण पैहलै ई का ज़ंगली जैतूनो बूट आसा, ज़ै तूह तेता का काटी करै राम्बल़ै बूटा दी कलम किअ तै ज़ुंण तिंयां असली शाण्हटी तेऊ ई राम्बल़ै बूटे आसा तिंयां बी जाणीं तेथ भी कलम हई। "
ROM,11,25,"भाईओ, किधी इहअ निं हआ कि तम्हैं आप्पू बडै समझ़कार बणें! तैहीता हुंह इहअ निं च़ाहंदअ कि तम्हैं एऊ भेदा का नज़ाण रहे कि ज़ेभै तैणीं होरी ज़ातीए मसीहा दी विश्वास नां करी मुक्के तेभै तैणीं रहणअ इस्राएलो एक छ़ुंड इहअ ई काठअ बणीं। "
ROM,11,26,"एऊ साबै करनअ परमेशरा सारै इस्राएली लोगो उद्धार। ज़िहअ पबित्र शास्त्रा दी आसा लिखअ द, ( ) “छ़ुटकारै दैणैं आल़अ एछणअ येरुशलेम नगरी का और तेऊ करनै इस्राएली लोगे पाप दूर। "
ROM,11,27,“ज़िहअ परमेशर बोला कि ( ) तिन्नां संघै हणीं मेरी अहैई करार कि मुंह करनै तिन्नें पाप दूर।” 
ROM,11,28,"इस्राएली लोग निं खुशीए समादा दी विश्वास करनअ च़ाहंदै इहअ करै आसा तिंयां परमेशरे दुशमण, और तेता करै हुअ थारअ फाईदअ। परमेशर करा तिन्नां लै झ़ूरी किल्हैकि तेऊ आसा तिंयां आप्पू लै छ़ांटै दै। एता लै आसा तेऊ तिन्नें पित्तरा का करार की दी। "
ROM,11,29,किल्हैकि परमेशर निं आपणैं झींण रुपी बरदाना और निऊंद्रै का पिछ़ू हंदअ। 
ROM,11,30,"किल्हैकि ज़िहअ तम्हैं पैहलै परमेशरो हुकम नांईं मनअ, पर एभै हूई तिन्नां हुकमा मनणै करै तम्हां लै झींण। "
ROM,11,31,तेही ई निं तिन्नैं यहूदी बी एभै हुकम मनअ कि तम्हां होरी ज़ाती लै ज़ुंण झींण हआ एता करै तिन्नां लै बी झींण होए। 
ROM,11,32,"परमेशरै दैनअ सोभी लोगा तिन्नें दिला मनें साबै कज़ेही करनै, ताकि सह आपणीं झींण सोभी लोगा लै प्रगट करे। "
ROM,11,33,"परमेशरे जशो धन, बुधि और ज्ञैन भाल़ा केही महान आसा! तेऊए बात और तेऊए फैंसलै समझ़णैं भाल़ा हाम्हां लै किहै कठण आसा! "
ROM,11,34,प्रभूए बुधि और सोठ निं कोहै समझ़ी सकदअ और तेऊ लै निं कोहै सलाह दैई सकअ! ( ) 
ROM,11,35,या तेऊ लै पैहलै किज़ै कुंणी दैनअ! ज़ेतो बदल़अ तेऊ लै दैणअ लागे? ( ) 
ROM,11,36,"किल्हैकि सह आसा सोभी गल्लो मूल़, सोभै गल्ला आसा तेऊए शगती करै टेकी दी और ईंयां सोभै गल्ला आसा तेऊ ई लै। तेऊए महिमां लोल़ी जुगै-जुगै हंदी रही। तथास्तू "
ROM,12,1,"भाईओ, हुंह करा तम्हां का परमेशरै झींण आद फरेऊई करै अरज़ कि परमेशरा सम्हनै करा आपणीं ज़िन्दगी ज़िऊंदै बल़ीदाना ज़िहअ पबित्र बल़ीदान और ज़ुंण परमेशरा बधिया लागा। अहैई आसा तेऊए भगती करने असली बात। "
ROM,12,2,एऊ संसारे लोगा ज़िहै निं बणां; थारै मना बदल़णैं संघै लोल़ी थारअ च़ाल च़लण इहअ ठीक हुअ ज़िहअ परमेशर च़ाहा। ताकि तम्हैं इहै काम करे ज़ुंण परमेशरा शोभा और ज़ुंण भलै और सिध्द आसा। 
ROM,12,3,"किल्हैकि मुंह परमेशरा का ज़ुंण जश आसा भेटअ द, हुंह बोला तेता पिछ़ू तम्हां सोभी लै इहअ कि ज़िहअ समझ़अ लोल़ी तेता का ज़ादै निं तम्हैं आप्पू समझ़ी। पर ज़िहअ परमेशर थारै विश्वासे साबै बांडी आसा दैनअ द तम्हैं समझ़ा आप्पू तेते साबै। "
ROM,12,4,"किल्हैकि ज़ेही म्हारी एसा एकी देही दी कई आंग आसा, ईंयां निं सोभै एकी रंगो काम करदै। "
ROM,12,5,"तिहअ ई हाम्हैं बी ज़ुंण मसीहा दी विश्वासी आसा, हाम्हैं बी हआ तेऊए देही ज़िहै, और हाम्हैं आसा तेते आंग और हाम्हैं आसा एकी दुजै संघै साझ़ू। "
ROM,12,6,परमेशरै ज़ेही झींण हाम्हां लै की तेता करै आसा हाम्हां होरी-होरी रंगे बरदान भेटै दै। तेऊ लागा तिंयां गल्ला बोल़णीं ज़ुंण सह विश्वास करा कि परमेशरै खोज़ी तेऊ का। 
ROM,12,7,"ज़ै होरीए मज़त करनैओ बरदान आसा भेटअ द, तै रहै मज़त करदअ लागी। ज़ै कुंण सखाऊंणै आल़अ आसा, सह रहै सखाऊंदअ लागी। "
ROM,12,8,"ज़ुंण गूरू आसा, सह रहै शिक्षा दैंदअ लागी। दान दैणैं आल़अ दैऐ दिल खोल्ही करै दान। ज़ुंण परमेशरै सोभिओ मुखिय आसा बणांअ द सह रहै तन-मन लाई करै इंतज़ाम करदअ लागी, ज़ुंण झींण करी करै होरीए मज़त करा सह रहै खुशी-खुशी तेथ लागी। "
ROM,12,9,"लोगा लै झ़ूरी करना लै निं लोल़ी मनैं कपट हुअ, बूराई का करै नफरत और भलाई दी रहा लागी। ( ) "
ROM,12,10,"एकी दुजै संघै डाहा एही झ़ूरी कि तम्हैं आसा आप्पू मांझ़ै एक टबर, आप्पू मांझ़ै अदर करना लै रहा एकी दुजै लै आजू। "
ROM,12,11,"नज़ाहणै निं हणअ काम-काज़ रहणअ करदै लागी, पूरै मनैं रहा प्रभूए सेऊआ करदै लागी। "
ROM,12,12,ज़ुंण तम्हां आशा आसा तेता लै रहा खुश और खरी दी कर सबर और प्राथणां दी रहा हर बगत लागी। 
ROM,12,13,"पबित्र लोगा ज़ेही ज़रुरत होए तेता लै करनी तिन्नें मज़त, और पाहुंणच़ारी रहा करदै लागी। "
ROM,12,14,ज़ुंण तम्हां लै दुख दैआ तिन्नां लै बी दैआ बर्गत; शाप निं दैणअ बर्गत दैणीं। 
ROM,12,15,नंद करनै आल़ै संघै करा नंद और लेरनै आल़ै संघै लाआ लेरा। ( ) 
ROM,12,16,"ज़िहअ भलअ तम्हैं आप्पू लै सोठा तिहअ सोठणअ दुजै लै बी, घमंडी निं हणअ पर गरीब आम लोगे संगती दी रहणअ और आप्पू लै निं इहअ समझ़णअ कि हुंह आसा होरी का खास्सअ समझ़कार। ( ) "
ROM,12,17,"बूराईए बदल़ै निं कोही संघै बूराई करा, तिन्नां गल्ले फिकर करा ज़ुंण गल्ला सोभी लोगा लै भली आसा। "
ROM,12,18,ज़िधी तैणीं हई सका तम्हैं करै सोभी लोगा संघै मेल़-ज़ोल़ डाहणें कोशिश। 
ROM,12,19,"मेरै पैरै भाईओ, आपणअ बदल़अ निं लई, परमेशरा दैआ थारअ बदल़अ आप्पै लणै। किल्हैकि पबित्र शास्त्रा दी बोला प्रभू इहअ, ( ) “बदल़अ लणअ आसा मेरअ काम, परमेशर बोला इहअ, ‘मुंह लणअ बदल़अ आप्पै।’” "
ROM,12,20,"पर पबित्र शास्त्र बोला इहअ, ( ) “ज़ै तेरअ दुशमण भुखअ बी होए; ता तेऊ का खैऊऐ रोटी, ज़ै सह नचिशअ होए ता तेऊ लै दै झुटणा लै पाणीं। किल्हैकि तेरै एऊ कामां करनै करै हणअ सह आप्पै इहअ शर्मिंदअ ज़िहअ कि तेऊए मुंडै लाअ ज़ल़दै कोयलेओ रूल़।” "
ROM,12,21,"बूराई करी करै निं ज़िती, पर भलाई करी करै पाआ बूराई दी ज़ीत। "
ROM,13,1,"हरेक मणछ रहै राज़ करनै आल़ै हाकमे डरा हेठै, किल्हैकि इहअ निं कोहै हाकम आथी ज़ुंण परमेशरा बाखा का नांईं आथी। ज़ुंण हक आसा तिंयां आसा परमेशरै ई दैनै दै। ( ) "
ROM,13,2,"इहअ करै ज़ुंण बी मणछ राज़ करनै आल़ै हाकमो बरोध करा, सह करा परमेशरे बधानो बरोध, और बधाने बरोध करनै आल़ै भेटणीं सज़ा। "
ROM,13,3,"ज़ै कुंण भलै काम करे, तै निं तेऊ राज़ करनै आल़ै हाकमा का डरने ज़रुरत आथी, पर ज़ै कुंण बूरै काम करे तेऊ लागा डरनअ। हाकमा का डरने निं ज़रुरत आथी, भलै काम कर और तै भेटणअ तिन्नां का बी ताह अदर। "
ROM,13,4,"किल्हैकि सह आसा तेरी भलाई करना लै परमेशरो टैहलू। पर ज़ै तूह बूराई करे, तै हुअ ताह डरनअ किल्हैकि तेऊ का आसा ताल्है सज़ा दैणैंओ हक, सह आसा परमेशरे टैहलू तेऊ खास मकसद पूरै करना लै कि ज़ुंण बूरै काम करे तिन्नां लै सज़ा दैए। "
ROM,13,5,तम्हैं निं डरा हेठै सिधै एते तैणीं रही कि सज़ा का बच़े पर थारी सोर-समझ़ बी शुची रहे। 
ROM,13,6,"तैही लागा कारअ बी दैणअ, किल्हैकि तिंयां हाकम आसा परमेशरे टैहलू और तेऊ कामां पूरै करदै लागै दै ज़ुंण तिन्नां करनअ लागा। "
ROM,13,7,"इहअ करै करनअ हरेकी मणछो हक दैई, ज़हा कारअ लोल़ी, तेऊ लै दैआ कारअ, ज़ै कसा च़ंदअ लोल़ी तेऊ लै दैआ च़ंदअ। ज़सरी डरा हेठै लागा रहणअ तेते रहणअ डरा हेठै, ज़सरअ अदर लागा करनअ तेऊओ करा अदर। "
ROM,13,8,आप्पू मांझ़ै निं झ़ूरी छ़ाडी होरी किछ़ी च़िज़े ऋणी हई; किल्हैकि ज़ुंण दुजै लै झ़ूरी करा सह करा परमेशरे बधाने हर गल्ला पूरी। 
ROM,13,9,"मुसा गूरे बधाना दी आसा इहै कई हुकम, “कंज़रैई निं करनी, हत्या निं करनी, च़ोरी निं करनी, लाल़च़ निं करनअ।” इना छ़ाडी ज़ै बधाना दी कोई होर बी हुकम आसा होए ता तिन्नां सोभिओ नचोल़ भेटा एसा गल्ला दी, “तूह करै आप्पू फेर रहणैं आल़ै होरी मणछा लै बी तेही झ़ूरी ज़िहअ तूह आप्पू लै झ़ूरा।” ( ) "
ROM,13,10,"झ़ूरी निं आप्पू फेर रहणैं आल़ै कोहिओ बूरअ करदी, ज़ै हाम्हैं सोभी लै झ़ूरी करा, तै करा हाम्हैं परमेशरे बधाना पूरअ। "
ROM,13,11,"एऊ बगता बछ़ैणीं डाहा हर बगत एकी दुजै संघै झ़ूरी, एते तैणीं कि ऐबै गई तम्हां का निंजा का उझ़णै घल़ी पुजी। किल्हैकि ज़हा घल़ी हाम्हैं विश्वास किअ त तेते साबै आसा ऐबै म्हारअ उद्धार नेल़। "
ROM,13,12,"राच गई ऐबै खास्सी बिती, राच आसा भैणै आल़ी। इहअ करै ऐबै न्हैरे कामां छ़ाडी करै बान्हां ऐबै प्रैशे अस्त्र-शस्त्र। "
ROM,13,13,"हाम्हां लागा आपणअ च़ाल च़लण ऐबै इहअ शुचअ करनअ ज़िहअ एक मणछ प्रैशै दी हांढा नां कि न्हैरै दी हांढणै आल़ै मणछा ज़िहअ; ठठअ-मखौल, शूर-शराब, कंज़रैई, दुजै भाल़ी ज़ल़ण करनी, निक्कै काम और लल़ाई-झ़गल़ै करनै। "
ROM,13,14,पर हाम्हैं लोल़ी प्रभू ईशू मसीहा ज़ेही ज़िन्दगी ज़िऊई। तिन्नां पराणीं बूरी गल्ला पूरी करने कोशिश निं करा ज़ेता थारी देहीओ बूरअ सभाब च़ाहा। 
ROM,14,1,"ज़ुंण विश्वासा दी दुबल़अ आसा तेऊ निंयां आपणीं संगती दी, पर ज़ै तेऊ बैहम आसा, तेऊ संघै निं एसा गल्ला दी दोश लाई हठल़दै लागी कि तेऊओ विश्वास निं थारै विश्वासा ज़िहअ आथी। "
ROM,14,2,"एकी आसा विश्वास कि सोभ किछ़ खाणअ आसा ठीक, पर ज़ुंण विश्वासा दी दुबल़अ आसा, सह खाआ शाग-पाच ई। "
ROM,14,3,"ज़ुंण शिखा खाआ सह निं तेऊ मणछा नकाम्मअ समझ़ी ज़ुंण शिखा निं खांदअ, और नां नमासी शिखा खाणैं आल़ै लै दोश लाई; किल्हैकि परमेशरै आसा तिंयां दुहै मनैं दै। "
ROM,14,4,"तूह कुंण हआ ज़ुंण दुजै परमेशरे टैहलू लै दोश लाआ? तेऊओ विश्वासा दी बणीं रहणअ और नांईं रहणैंओ नातअ आसा तेऊए मालका संघै; सह रहणअ विश्वासा दी पाक्कअ, किल्हैकि प्रभू सका तेऊ विश्वासा दी पाक्कै डाही। "
ROM,14,5,"ठीक इहअ ई, कई मना एकी धैल़ी दुजी धैल़ी का बडी, ता कोऐ समझ़ा सोभी धैल़ी एक बराबर। सोभिए मनैं लोल़ी अह गल्ल पाक्की हुई कि ज़ुंण सह सोठा सह आसा ठीक। "
ROM,14,6,"ज़ुंण कसा धैल़ी मना सह करा एता एते तैणीं कि सह च़ाहा परमेशरो अदर करनअ, और ज़ुंण शिखा खाआ, सह भी खाआ प्रभू लै, किल्हैकि सह करा परमेशरो शूकर, और ज़ुंण शिखा नांईं खांदअ, सह रहा प्रभूए तैणीं नमासी और सह बी करा प्रभूओ शूकर। "
ROM,14,7,"किल्हैकि हाम्हां मांझ़ै नां कोहै आपणीं तैणीं ज़िऊंदअ, और नां कुंण आपणीं तैणीं मरदअ आथी। "
ROM,14,8,"हाम्हैं ज़ै ज़िऊंदै आसा ता प्रभू लै आसा ज़िऊंदै; और ज़ै हाम्हैं मरा, ता हाम्हैं मरा प्रभू लै; हाम्हैं ज़िऊंदै रहे, च़ाहै हाम्हैं मरे, हाम्हैं सोभै आसा प्रभूए ई। "
ROM,14,9,"किल्हैकि मसीहा दैनै आपणैं प्राण एते ई तैणीं, और तैही हुअ सह भी ज़िऊंदअ, सह ई आसा एक्कै ज़हा मूंऐं दै और ज़िऊंदै दुहै प्रभू बोला बछ़ैणा। "
ROM,14,10,"तै तूह आपणैं साथी भाई लै दोश किल्है लाआ? तूह आपणैं साथी भाई किल्है समझ़ा नकाम्मअ? हाम्हां लागणअ सोभी परमेशरे न्याय राज़गादी सम्हनै खल़अ हणअ, ज़ेभै तेऊ सोभिओ फैंसलअ करनअ। "
ROM,14,11,"किल्हैकि पबित्र शास्त्रा दी आसा लिखअ द, ( ) “प्रभू बोला इहअ, ‘हुंह काढा आपणीं ज़िन्दगीए सोह, हरेक मणछा टेकणअ मुंह सेटा माथअ और सोभिए ज़िभा दी हणअ परमेशरो ई नांअ।’” "
ROM,14,12,तैही लागणअ हाम्हां सोभी बी परमेशरा सम्हनै आपणैं-आपणैं कामों साब-कताब दैणअ। 
ROM,14,13,"ता, ऐबै निं हाम्हां आजू पोर्ही एकी दुजै लै दोश लाणअ, पर तम्हैं करा इहअ बच़ार पाक्कअ कि आपणैं विश्वासी भाईए सम्हनै निं इहअ कोई काम करी ज़ेता करै तेरअ साथी भाई परमेशरा दी विश्वास करनअ छ़ाडे। "
ROM,14,14,"ऐबै लागअ मुखा थोघ और प्रभू ईशू मसीहा दी खुल्ही मेरी आछी, किछ़ू खाणैं च़िज़ा खाई करै निं छ़ोत लागदी पर ज़ुंण इहअ समझ़ा कि किज़ू खाई करै लागणीं तेऊ छ़ोत ता तेऊ लै आसा सह छ़ोतली। "
ROM,14,15,"ज़ै तेरअ भाई तेरै खाणैं पिणें बज़्हा दुखी होए, तै निं तूह परमेशरे साबै झ़ूरी करदअ, ज़ै तेरै शिखा खाणैं करै तेरअ साथी भाई परमेशरा दी विश्वास करनअ छ़ाडे, तै निं तूह तेता खाई। मसीहा आसा तेरै तेऊ साथीए तैणीं आपणीं ज़ान दैनी दी। "
ROM,14,16,"ज़ै किज़ै इहअ होए ज़ेता लै तूह आपणैं साबै इहअ समझ़ा कि अह आसा भलअ पर तेता करै तेरअ साथी भाई विश्वासा का दूर होए, एता लै आसा इहअ ई ठीक कि तूह निं तेता करी ताकि होर हाम्हां लै दोश नां लाए। "
ROM,14,17,किल्हैकि म्हारी ज़िन्दगी दी परमेशरो राज़ निं खाणअ-पिणअ आथी। पर असली गल्ल आसा परमेशरा संघै धर्मीं हणअ और मेल़-ज़ोल़ ज़ुंण पबित्र आत्मां दैआ। 
ROM,14,18,"ज़ुंण एऊ साबै मसीहे सेऊआ करा, तेऊ करै हआ परमेशर खुश और मणछा मांझ़ै बी हआ तेऊओ अदर। "
ROM,14,19,"तैही लागा हाम्हां तिंयां ई गल्ला करनी और तेऊ ई कामां दी लागी रहणअ, ज़ेता करै सोभी संघै मेल़-ज़ोल़ और सोभिए विश्वासा दी बढोतरी हआ। "
ROM,14,20,"कई रंगे खाणें-पिणें तैणीं निं परमेशरै किअ द काम बरैबाद पाई। परमेशर निं किछ़ू गल्ला खाणां लै नांईं करदअ। पर ज़ै तेरै खाणैं-पिणैं करै दुजअ मणछ विश्वासा का दूर हई पापा दी पल़े, तै आसा सह गलत। तूह करा तेऊओ परमेशरा सेटा डेऊणेओ दुआर बंद। "
ROM,14,21,"भलअ ता आसा इहअ कि नां तूह शिखा खाई, और नां शराब झुटी, और नां इहअ काम करी ज़ेता करै तेरअ साथी भाई परमेशरा दी विश्वास करनअ छ़ाडे। "
ROM,14,22,"तेरअ सका इहअ विश्वास हई कि ज़ुंण तूह करा तेथ निं किछ़ै गलत आथी, पर तेऊ डाह तूह आप्पू और परमेशरा मांझ़ै गुप्त। परमेशर हआ तेऊ मणछा लै खुश ज़ुंण आपणीं गल्ला दी, ज़हा सह ठीक समझ़ा, और आपणैं आप सह दोशी निं मंदअ आथी। "
ROM,14,23,"पर ज़ै तेरै दिलै किज़ू खाणैं पिछ़ू बैहम होए और खिरी तूह खाए तै आसा तूह गलत, किल्हैकि ज़ुंण तंऐं किअ सह निं तंऐं तिहअ किअ ज़ुंण तूह दिलै विश्वास करा। "
ROM,15,1,"म्हारअ विश्वास आसा पाक्कअ, हाम्हां का आसा थोघ कि इना गल्ला करै निं किछ़ै फरक पल़दअ, पर हाम्हैं निं ईंयां गल्ला सिधी आप्पू खुश करना लै लोल़ी की। हाम्हां लागा दुजे बैहम और डरे बारै बी खैल करनअ ज़ुंण इहअ सोठा कि ईंयां गल्ला आसा गलत। "
ROM,15,2,हाम्हां सोभी लागा इहअ करनअ ज़ेता करै होरीए दिल खुश होए और ज़ेता करै तिन्नें विश्वासा दी मज़बूत हणां लै मज़त होए। 
ROM,15,3,"मसीहा बी निं आपणीं देही खुश करने कोशिश की, पर ज़िहअ पबित्र शास्त्रा दी आसा लिखअ द, ( ) “हे परमेशर, ज़ुंण तेरी निंदा करा तिन्नैं की मेरी बी निंदा।” "
ROM,15,4,"ज़ेतरी बी गल्ला पैहलै का आसा पबित्र शास्त्रा दी लिखी दी, तिंयां आसा म्हारी शिक्षे तैणीं लिखी दी कि हाम्हैं सबर और पबित्र शास्त्रा करै हाम्हां हैअ और आशा होए। "
ROM,15,5,हुंह करा परमेशरा का तम्हां लै एही प्राथणां कि सह तम्हां लै सबर और हैअ दैए और तेता करै तम्हां मसीहा ईशू दी एक हई करै मिल़ी-ज़ुल़ी रहणें मज़त होए। 
ROM,15,6,ताकि तम्हैं एक हई करै परमेशर प्रभू मसीहा ईशूए बाप्पूए स्तोती करे। 
ROM,15,7,"एते तैणीं मना एकी दुजै, ज़िहै तम्हैं परमेशरे महिमां लै मसीहा मनैं। "
ROM,15,8,एसा गल्ला डाहा आद कि मसीहा बणअ परमेशरे एसा गल्ला प्रगट करना लै इस्राएली लोगा लै टैहलू कि परमेशर आसा शुचअ और तेऊ करनी सह करार पूरी ज़ुंण तेऊ तिन्नें पित्तरा का की ती। ( ) 
ROM,15,9,"पर सह आअ होरी ज़ाती लै बी मज़त करदअ, कि तिंयां बी तेता लै परमेशरे महिमां करे ज़ुंण परमेशरै तिन्नां लै झींण की। ज़िहअ पबित्र शास्त्रा दी आसा लिखअ द, ( ) “मुंह करनअ होरी ज़ाती दी तेरअ शूकर, मुंह बोल़णीं तेरै नांओंए गिहा।” "
ROM,15,10,"तेखअ आसा एकी होरी ज़ैगा इहअ बी लिखअ द, “हे होरी ज़ातीए लोगो, तेऊए परज़ा संघै मनाऊंआं खुशी।” "
ROM,15,11,"तेखअ आसा पबित्र शास्त्रा दी इहअ बी बोलअ द, ( ) “हे होरी ज़ातीए लोगो, प्रभूए स्तोती और आराधना करा और हे पृथूईए सोभी लोगो, परमेशरा सराहा।” "
ROM,15,12,"तेखअ बोला पबित्र शास्त्रा दी परमेशरो गूर याशायाह इहअ, ( ) “यिशै का टिरखणअ एक ज़लैल़अ, तेऊ करनअ होरी ज़ातीए लोगा दी राज़ तिन्नां हणीं तेऊ दी आशा।” "
ROM,15,13,"हुंह करा परमेशरा का अरज़ ज़ुंण आशा दैणैं आल़अ आसा, तम्हैं ज़ै विश्वास डाहे, ता तम्हैं लोल़ी तेऊ सोभी रंगे नंद और शांती करै भरी दैनै, ताकि पबित्र आत्में शगती संघै थारी आशा बढदी रहे। "
ROM,15,14,"ए मेरै भाईओ, मुखा आसा थारै बारै पाक्कअ थोघ कि तम्हैं आसा आप्पू बी भलाई करै भर्हुऐ दै और परमेशरे ज्ञैना दी आसा तम्हैं भरपूर और एकी दुजै सका सखाऊई फल़ाऊई। "
ROM,15,15,"तैबी आसा मंऐं तम्हां लै किधी-किधी आद फरेऊणें तैणीं बडी हिम्मत डाही लिखअ द। अह हुअ तेऊ जशे बज़्हा ज़ुंण परमेशरै मुल्है आसा दैनअ द, "
ROM,15,16,"कि हुंह होरी ज़ाती लै प्रभू ईशू मसीहो टैहलू हई करै परमेशरे खुशीए समादे सेऊआ परोहिता ज़ेही करी सकूं, ज़िहअ करै हुंह होरी ज़ातीए लोगा बी परमेशरा लै भैंटा ज़िहै दैई सकूं ज़ेता करै सह खुश हआ ज़ुंण पबित्र आत्मां पबित्र किऐ। "
ROM,15,17,तैही सका हुंह मसीहा करै परमेशरे सेऊआ दी घमंड करी। 
ROM,15,18,"मुंह आसा एसा गल्ला खोज़णें हिम्मत, कि ज़ुंण मसीहा मुंह करै किअ, हुंह हुअ होरी ज़ातीए लोगा मांझ़ै एसा गल्लो समाद खोज़णा लै सफल कि तिंयां बी सका परमेशर बाखा फिरी। ज़ांऊं तिन्नैं मेरी गल्ला शूणीं और मेरै काम भाल़ै ता तिन्नैं किअ मसीहा दी विश्वास। "
ROM,15,19,"ज़ुंण शगती मुंह परमेशरा का भेटी तेता करै करा हुंह शगती आल़ै नछ़ैण और च़मत्कार, येरुशलेम नगरी का ओर्ही इल्लुरिकुमा तैणीं किअ मंऐं हर ज़ैगा ईशू मसीहे खुशीए समादो पूरअ-पूरअ प्रच़ार। "
ROM,15,20,"हुंह च़ाहा इहअ कि ज़िधी-ज़िधी ईशू मसीहो नांअ नांईं पुजअ आथी, तिधी-तिधी खोज़णअ ईशू मसीहो खुशीओ समाद, इहअ निं हआ कि हुंह होरीए आथरी दी आपणअ घर बणांऊं। "
ROM,15,21,"पर ज़िहअ पबित्र शास्त्रा दी आसा लिखअ द हुंह च़ाहा तिहअ करनअ, ( ) “ज़हा सेटा तेऊओ खुशीओ समाद नांईं पुजअ, तिन्नां ई मणछा भाल़णअ सह, और ज़ुंणी तेऊए बारै नांईं शूणअ तिंयां ई समझ़णैं।” "
ROM,15,22,खास्सी साला ओर्ही च़ाहा त हुंह तम्हां सेटा लै एछणअ और हुंह तम्हां सेटा लै एछी सकअ। किल्हैकि मंऐं की तिन्नां ज़ैगा पुजणें कोशिश ज़िधी अज़ी मसीहो खुशीओ समाद निं पुजअ। 
ROM,15,23,पर ऐबै निं इना लाक्कै एही ज़ैगा रही ज़िधी ईशू मसीहो खुशीओ समाद निं पुजअ। 
ROM,15,24,"ज़ेभै हुंह स्पेन देशा लै डेऊणअ, ता तेभै डेऊणअ मुंह तिधा तम्हां बाती एछी करै, मुंह आसा आशा कि तेऊ सफरा दी हणीं तम्हां संघै मेरी ज़रूर मुलाकात, और ज़ेभै थारी संगता दी रही करै मेरअ ज़िऊ भर्हिए ता, हुंह च़ाहा इहअ कि तेभै करै तम्हैं मेरी स्पेन डेऊणे आजूए सफरा लै मज़त। "
ROM,15,25,पर एभै आसा हुंह येरुशलेम नगरी लै च़ाल्लअ द ताकि हुंह तिधे विश्वासी भाई लै दान पजैल़ी सकूं। 
ROM,15,26,किल्हैकि मकिदुनिया और यूनान लाक्के मंडल़ीए लोगा लागअ इहअ ठीक कि येरुशलेम नगरी विश्वासी मांझ़ै गरीब लोगा लै करनअ थोल़अ च़ंदअ कठा। 
ROM,15,27,"तिन्नैं किअ अह दिला का खुशी-खुशी, पर तिंयां आसा तै तिन्नैं ऋणी बी, किल्हैकि होरी ज़ातीए लोगा भेटी येरुशलेम नगरीए विश्वासी का खुशीए समादे आत्मिक बर्गत, और तिन्नैं बी समझ़अ इहअ कि एते बदल़ै तिंयां ज़ेतरअ बी हई सके तेतरी तिन्नां येरुशलेम रहणैं आल़ै गरीब विश्वासीए ढबै-धेल्लै दान दैई करै मज़त करे। "
ROM,15,28,"तैही च़ाल्लअ हुंह पैहलै येरुशलेम नगरी लै ताकि विश्वासी भाई-बैहणी ज़ुंण ढबै-धेल्लै कठा आसा किऐ दै, तिंयां दैणैं मुंह सभाल़ी और तेखअ डेऊणअ मुंह तम्हां बाती एछी करै स्पेन देशा लै। "
ROM,15,29,हुंह ज़ाणा एसा गल्ला कि ज़ेभै हुंह तम्हां सेटा लै एछणअ तेभै करनी मुंह तम्हां संघै मसीहे आत्मिक बर्गता तम्हां संघै साझ़ू। 
ROM,15,30,"भाईओ, म्हारै प्रभू ईशूए पबित्र आत्मां और झ़ूरी आद फरेऊई करै करा हुंह तम्हां का अरज़ कि मुंह संघै रहा मुल्है परमेशरा सेटा प्राथणां करदै लागी। "
ROM,15,31,"ताकि हुंह यहूदी का बच़ी रहूं ज़ुंण विश्वास निं करदै, और ज़ुंण दान मंऐं येरुशलेम नगरीए विश्वासी लै आसा लाअ द निंईं, तेता करै लोल़ी तिन्नां खुशी हुई। "
ROM,15,32,हुंह परमेशरे मरज़ी दी तम्हां सेटा एछी करै खुशी-खुशी थोल़ै धैल़ै राआम करी सकूं। 
ROM,15,33,"हुंह करा एही प्राथणां कि परमेशर ज़ुंण शांती दैआ, सह लोल़ी सदा तम्हां संघै रहअ। तथास्तू। "
ROM,16,1,"म्हारी विश्वासी बैहण फीबा ज़ुंण किंखिया नगरीए मंडल़ी दी टैहलू आसा हुंह करा तम्हां का तेसरी तैणीं अरज़ कि, "
ROM,16,2,तेसो करा तिहअ सुआगत ज़ुंण प्रभू दी ज़रूरी आसा और ज़ेते तेसा थारी ज़रुरत होए तेता लै करा तेसरी मज़त। किल्हैकि तेसा बी आसा बडै भारी लोगे मज़त की दी और मेरी बी आसा मज़त की दी। 
ROM,16,3,"बैहण प्रिस्किला और तेसे लाल़ै अकबिला, ज़ुंण ईशू मसीहे कामां लै मेरै साझ़ू आसा तिन्नां लै बी दैऐ मेरी राज़ी-खुशी। "
ROM,16,4,तिन्नैं पाऐ तै मुंह बच़ाऊंणे तैणीं आपणैं प्राण बी खातरै दी। सिधअ हुंह निं पर होरी ज़ातीए सारी विश्वासीए मंडल़ी बी करा तिन्नों शूकर। 
ROM,16,5,"तैहा विश्वासीए मंडल़ी लै बी राज़ी-खुशी ज़ुंण तिन्नें घरै कठा हआ। मेरै पैरै इपैनितुसा लै, सह त एशिया लाक्कै दी पैहलअ मणछ ज़ुंणी मसीहा दी विश्वास किअ, तेऊ लै बी राज़ी-खुशी। "
ROM,16,6,मरिअमा लै बी राज़ी-खुशी ज़ुंणी तम्हां लै बडी मैन्थ की। 
ROM,16,7,"भाई आन्दरूनिकूस और बैहण यूनियास ज़ुंण मेरै यहूदी टबर आसा, और तिंयां मुंह संघै कैद बी हुऐ तै, और शधाणूं दी आसा तिन्नों नांअ, और मशूर शधाणूं ज़ुंणी मुखा पैहलै मसीहा दी विश्वास किअ, तिन्नां लै बी राज़ी-खुशी। "
ROM,16,8,"अम्पलियातुसा लै ज़ुंण प्रभू दी विश्वासा करनै आल़ै मांझ़ै मेरअ सोभी का पैरअ आसा, तेऊ लै बी राज़ी-खुशी। "
ROM,16,9,"उरबानुसा लै ज़ुंण मसीहा दी म्हारअ साथी आसा, और मेरै पैरै इस्तखुसा लै बी राज़ी खुशी। "
ROM,16,10,अपूलोसा लै बी राज़ी खुशी ज़ुंणी मसीहा दी अह गल्ल रहैऊई कि सह किहअ खरअ मणछ आसा। आरिस्तोबुलसे सारै टबरा लै बी राज़ी-खुशी। 
ROM,16,11,"मेरै यहूदी टबर हेरोदियोना लै बी राज़ी-खुशी। नारकिसे सोभी टबरा लै ज़ुंण प्रभूए विश्वासी आसा, तिन्नां लै बी राज़ी-खुशी। "
ROM,16,12,"त्रूफेना और त्रूफोसा बैहणी लै ज़ुंण प्रभूए कामां दी बडी मैन्थ करा तिन्नां लै बी राज़ी-खुशी। पैरी बैहण पिरसिस लै, ज़ुंणी प्रभू दी खास्सी मैन्थ की, तिन्नां लै बी राज़ी-खुशी। "
ROM,16,13,"रुपस ज़ुंण प्रभू छ़ांटअ द आसा, और तेऊए आम्मां ज़ुंण मुल्है बी मेरी आम्मां ज़ेही आसा, तिन्नां दुही लै बी राज़ी-खुशी। "
ROM,16,14,असुंक्रितुस और फिलगोन और हिरमेस और पत्रुवास और हिर्मास और तेऊ संघै सोभी विश्वासी भाई लै राज़ी-खुशी। 
ROM,16,15,"फिलुगुस और यूलिया और नेर्युस और तेऊए बैहण, और उलुम्पास और तेऊ संघै सोभी पबित्र लोगा लै राज़ी-खुशी। "
ROM,16,16,आप्पू मांझ़ै दैआ पबित्र मल़्हैची दैई करै राज़ी-खुशी। तम्हां सोभी लै मसीहे सारी मंडल़ी बाखा राज़ी-खुशी। 
ROM,16,17,"ऐबै भाईओ, मेरी आसा तम्हां लै एही अरज़ कि एसा गल्लो डाहै धैन ज़ुंण लोग तम्हां मांझ़ै फूट पाआ और ज़ुंण लोग तम्हां परमेशरे अदर करनै का रोके इना इहै लोगा का रहै दूर। "
ROM,16,18,"ईंयां इहै लोग निं म्हारै प्रभू मसीहे आथी, तिंयां करा आपणीं देहीए च़ाहा पूरी करना लै सेऊआ; तिंयां करा च़ोपल़ लाई गल्ला और इहअ करै पाआ तिंयां भोल़ै लोगा कबाता। "
ROM,16,19,"थारै बारै आसा सोभी का थोघ कि तम्हैं मना प्रभूए हर गल्ला, तैहीता हुंह थारै बारै दी नंद करा, पर हुंह च़ाहा कि तम्हैं भलाई लै समझ़कार, और बूराई लै रहा भोल़ै बणीं। "
ROM,16,20,शांतीए परमेशरा जैंटणअ शैतान थारै खूरा हेठै छ़ेकै ई। हुंह करा परमेशरा का अरज़ कि म्हारै प्रभू ईशूए झींण लोल़ी सदा तम्हां सोभी लै हुई। ( ) 
ROM,16,21,मेरै साथी तिमुतुसो और मेरै यहूदी टबरो लुकियुस और यासोन और सोसिपत्रुसा बाखा तम्हां लै राज़ी खुशी। 
ROM,16,22,मुंह संघै इधी ऐहा च़िठी लिखणैं आल़ै तिरतियुसा बाखा बी तम्हां सोभी लै प्रभू दी राज़ी-खुशी। 
ROM,16,23,गयुस बी दैआ तम्हां लै राज़ी-खुशी। हुंह आसा इधी एऊए घरै ज़िधी सोभै विश्वासी मंडल़ी हआ कठा। इरास्तुस ज़ुंण नगरीओ भढारी आसा और भाई कबारतुसा बाखा बी तम्हां सोभी लै राज़ी-खुशी। 
ROM,16,24,हुंह करा एही प्राथणां कि म्हारै प्रभू ईशूए झींण लोल़ी तम्हां लै जुगै-जुगै हंदी रही। 
ROM,16,25,"ऐबै लोल़ी सारी महिमां तेऊ परमेशरे हुई ज़ुंण तम्हां मज़बूत सका करी ज़िहअ मेरअ खुशीओ समाद बोला। मसीहा ईशूए एऊ समादा करै हुई होरी ज़ातीए लोगा का अह गल्ल प्रगट कि परमेशर तिन्नां लै किज़ै च़ाहा, ज़ुंण पैहलै ई का गुप्त ती डाही दी। "
ROM,16,26,"ज़िहअ परमेशरे गूरै पैहलै ई त बोलअ द और ज़िहअ परमेशरै आसा बोलअ द, ऐबै हुअ अह खुशीओ समाद होरी ज़ातीए सोभी लोगा लै प्रगट ताकि तिंयां बी विश्वास करे और तेऊए हुकम मनें। "
ROM,16,27,मसीहा ईशू करै लोल़ी जुगै-जुगै तेऊ समझ़कार परमेशरे महिमां हुई। तथास्तू। 
1CO,1,1,अह च़िठी आसा मंऐं पल़सी लिखी दी। हुंह आसा परमेशरे मरज़ी दी मसीहो शधाणूं हणां लै छ़ांटअ द। मुंह संघै आसा इधी मेरअ साथी विश्वासी भाई सोस्थिनेस बी ज़ुंण मेरी मज़त करा। 
1CO,1,2,"हुंह लिखा एसा च़िठी कुरिन्थ नगरीए मंडल़ी दी तम्हां विश्वासी लै, ज़ुंण परमेशरै हाम्हां संघै मसीहा ईशू दी एक करी करै आपणैं लोग हणां लै ज़ुदै किऐ और तेऊए पबित्र मणछ हणां लै आसा शादै दै। तेऊ किऐ तम्हैं पबित्र ज़िहअ तेऊ हर ज़ैगा सोभी लोगा लै किअ ज़ुंण प्रभू ईशू मसीहा दी विश्वास करा ज़ुंण हाम्हां सोभिओ प्रभू आसा। "
1CO,1,3,म्हारै बाप्पू परमेशर और प्रभू ईशू मसीहा का आसा मेरी एही अरज़ कि तम्हां सोभी लोल़ी झींण और शांती सदा हुई। 
1CO,1,4,हुंह करा थारै बारै परमेशरो सदा शूकर कि तेऊ दैनी तम्हां लै मसीहा दी एक करी करै तम्हां लै झींण करी कई बर्गत। 
1CO,1,5,"एही बर्गत कि थारै मसीहा ईशू संघै एक हणैं पिछ़ू दैनी परमेशरै तम्हां लै सोभै च़िज़ा ज़ेते तम्हां ज़रुरत ती। खासकर दैनअ तेऊ तम्हां लै कई आत्मिक दान कि तम्हैं होरी का परमेशरो समाद खोज़ी सके, होर दैनअ तम्हां लै ज्ञैन कि परमेशरो बैण समझ़ी सके। "
1CO,1,6,ईंयां खास दान ज़ुंण परमेशरै तम्हां लै दैनै एता करै हुई तम्हां दी अह गल्ल पाक्की कि मसीहे बारै अह समाद आसा शुचअ। 
1CO,1,7,"ऐबै ज़िहै तम्हैं सोभै म्हारै प्रभू ईशू फिरी एछदै न्हैल़ै आसा लागै दै, तम्हां का आसा सोभै आत्मिक बरदान ज़ेता पबित्र आत्मां विश्वासी लै दैआ। "
1CO,1,8,"परमेशरा डाहणैं तम्हैं खिरी तैणीं विश्वासा दी पाक्कै बी, ताकि तम्हैं तैहा धैल़ी नर्दोश शुझिए ज़ेभै म्हारअ प्रभू ईशू पृथूई लै फिरी एछणअ। "
1CO,1,9,"परमेशरा करनअ इहअ, सह करा तिहअ ई ज़िहअ सह बोला किल्हैकि सह आसा भरोस्सैमंद। तेऊ आसा हाम्हैं आपणैं शोहरू संघै एक हणां लै शादै दै ज़ुंण म्हारअ प्रभू ईशू मसीहा आसा। ( ) "
1CO,1,10,"भाईओ, हुंह करा तम्हां का प्रभू ईशू मसीहे नांओंऐं अरज़ कि तम्हैं सोभै डाहा आप्पू मांझ़ै सोभै कठा रही करै एक मन और एक मकसद। "
1CO,1,11,"किल्हैकि ए मेरै भाईओ, खलोए होरी टबरै खोज़अ मुखा कि तम्हां मांझ़ै आसा लागै दै झ़गल़ै हंदै। "
1CO,1,12,"मेरै बोल़णैंओ मतलब आसा इहअ कि तम्हां मांझ़ै कोऐ ता बोला आप्पू लै, “हाम्हैं आसा पल़सीए च़ेल्लै”, कोऐ बोला, “हाम्हैं आसा अपूलोसे च़ेल्लै”, ता कोऐ बोला, “हाम्हैं आसा कैफा शधाणूंए च़ेल्लै”, ता कोऐ खोज़ा, “हाम्हैं आसा मसीहे।” "
1CO,1,13,ईंयां एही गल्ला निं विश्वास करनै आल़ै लै ठीक आथी मसीहा निं इहअ दला दी बांडदअ। थारी तैणीं कै पल़सी पाअ क्रूसा दी मारी? तम्हां लै कै पल़सीए नांओंआं दी आसा पाणीं दी डुबकी दैनी दी? 
1CO,1,14,हुंह करा परमेशरो शूकर कि भाई क्रिस्पुस और गयुसा छ़ाडी निं मंऐं तम्हां मांझ़ै होरी कोही लै आथी पाणीं दी डुबकी दैनी दी। 
1CO,1,15,किधी इहअ निं हआ कि कोऐ बोले तम्हां लै इहअ कि तम्हां आसा मेरै च़ेल्लै हणां लै पाणीं दी डुबकी भेटी दी। 
1CO,1,16,"हाँ,मुंह आसा एही आद कि मंऐं आसा स्तिफनुसे घरा आल़ै लै बी पाणीं दी डुबकी दैनी दी, इना का लाऊआ निं मुंह आद आथी कि मंऐं कसा होरी लै बी आसा होए पाणींए दी डुबकी दैनी दी। "
1CO,1,17,"प्रभू ईशू मसीहा निं हुंह डुबकी दैंदअ आथी छ़ाडअ द, पर हुंह आसा खुशीए समादा खोज़दअ छ़ाडअ द। ज़ेभै हुंह खुशीओ समाद खोज़ा, हुंह निं तेथ मणछा ज़ेही मिठी और च़लाकी आल़ी गल्ला राल़दअ कि लोग मेरी शुणें। ज़ै हुंह इहअ करे ता लोगा करनअ मेरी मिठी गल्ला दी विश्वास और तिन्नां का निं मसीहे क्रूसा दी मौते शगतीओ थोघ लागणअ। "
1CO,1,18,"ज़ेभै लोग मसीहे क्रूसा दी मरने बारै समाद शूणां, तिन्नां मांझ़ै बोला कई इहअ कि मसीहो अह समाद आसा ऐडी गल्ल, ज़ुंण इहअ सोठा तिंयां आसा लागै दै नरका बाखा हांढदै। पर हाम्हैं ज़ुंण तेऊ समादा दी विश्वास करा, अह आसा परमेशरे बात ज़ेथ परमेशर लोगा आपणीं शगती करै बच़ाऊआ। "
1CO,1,19,"किल्हैकि पबित्र शास्त्रा दी आसा लिखअ द, ( ) “मुंह करनी अह गल्ल प्रगट कि एऊ संसारे मणछे आसा अह ऐडी सोठ ज़ुंण इहअ समझ़ा कि तिंयां आसा समझ़कार। मुंह रहैऊंणीं अह गल्ल कि तिंयां निं सोभै समझ़कार आथी।” "
1CO,1,20,हाम्हां एछा एता करै एही समझ़ कि ज़ुंण आप्पू लै समझ़कार समझ़ा तिन्नें बुधि आसा बेकार। ज़ुंण खास्सै पहल़ै दै शास्त्री एसा पृथूई दी गल्ला-बाता करने ज़ाणकार आसा तिन्नें बी निं किछ़ै किम्मत आथी। परमेशरै की अह गल्ल प्रगट कि ज़ुंण बुधि इधी पृथूई दी आसा तेते निं तेऊ संघै किछ़ै किम्मत आथी। ( ) 
1CO,1,21,"किल्हैकि परमेशर आसा खास्सअ समझ़कार तेऊ का आसा थोघ कि संसारे लोग निं आपणीं समझ़ और ज्ञैना करै तेऊ सेटा पुजी सकदै। तैही खोल्ही परमेशरै खुशीए समादा करै मणछा बच़ाऊंणे एक होर बात, ज़ेऊ खुशीए समादा हाम्हैं खोज़ा, च़ाऐ विश्वास नांईं करनै आल़ै एता लै ऐडी गल्ल किल्है निं समझ़े। "
1CO,1,22,अह ज़ाण्हिंआं यहूदी लै ऐडी गल्ल किल्हैकि तिंयां च़ाहा एता शुचै साबत करना लै स्वर्गो नछ़ैण भाल़णअ और होरी ज़ातीए लोग हआ मणछे ज्ञैना लोल़ै लागै दै। 
1CO,1,23,"पर हाम्हैं खोज़ा एसा गल्ला कि मसीहा मूंअ क्रूसा दी म्हारै पापा का हाम्हां बच़ाऊंणा लै, ज़ेता पिछ़ू यहूदी ठोहल़ लागी और होरी ज़ाती लै आसा ऐडी गल्ल। "
1CO,1,24,"पर ज़ुंण तेऊ आप्पू सेटा लै आसा शादै दै, च़ाऐ यहूदी, च़ाऐ यूनानी, तिन्नां लै आसा अहैई मसीहा परमेशरो ज्ञैन और शगती। "
1CO,1,25,"किल्हैकि परमेशरे आसा ऐडी गल्ल भी संसारे ज्ञैनी शास्त्री का खास्सी, और परमेशरे कमज़ोरी बी आसा मणछे ज़ोरा का बी खास्सी। "
1CO,1,26,"भाईओ, आपणैं बारै सोठा तधू थारी ज़िन्दगी केही ती ज़धू तम्हैं परमेशरै शादै। मणछे समझ़े साबै नांईं तै तधू तम्हां मांझ़ै कई समझ़कार आथी, नां तम्हां मांझ़ै सोभै मशूर आथी तै और नां तम्हां मांझ़ै कुंण राज़ै-माहा राज़े खांनदानी का आथी तै। "
1CO,1,27,पर परमेशरै छ़ांटै तिंयां लोग ज़हा अह संसार ऐडै समझ़ा; कि तिंयां तिन्नां मणछा शर्मिंदै करे ज़ुंण आपणैं आप समझ़कार समझ़ा। ज़ुंण लोग कमज़ोर आसा परमेशरै छ़ांटै तिंयां कि सह तिन्नां शर्मिंदै करे ज़ुंण शगती आल़ै आसा। 
1CO,1,28,परमेशरै छ़ांटै तिंयां मणछ ज़हा अह संसार नकाम्मअ और बेकार समझ़ा ताकि सह तेता बरैबाद करे ज़ेता संसार खास समझ़ा। 
1CO,1,29,परमेशरै किअ इहअ एते तैणीं कि तेऊ सम्हनै कोहै घमंड नां करी सके। 
1CO,1,30,पर परमेशरै किऐ तम्हैं मसीहा ईशू संघै एक और मसीहा बाती दैआ सह हाम्हां लै आपणीं बुधि। परमेशर बणांआ हाम्हां आप्पू संघै धर्मीं बी। मसीहा ईशू करै आसा हाम्हैं पबित्र बणांऐं दै और सह करा हाम्हां पापा का आज़ाद। ( ) 
1CO,1,31,"मसीहा आसा हाम्हां लै सोभ किछ़, ज़िहअ पबित्र शास्त्रा दी आसा लिखअ द, “ज़ुंण घमंड करे, सह करे सिधअ तेता दी घमंड ज़ुंण प्रभू किअ।” ( ) "
1CO,2,1,"ए मेरै भाईओ, ज़धू हुंह परमेशरे खुशीए समादा खोज़दअ तम्हां सेटा लै आअ, मंऐं निं तम्हां का च़लाक बोल बोली करै गल्ला की और नां मंऐं समझ़कार रहैऊंणै कोशिश की। "
1CO,2,2,किल्हैकि मंऐं त हेरअ द इहअ बच़ार करी कि तम्हां सेटा निं मुंह क्रूसा दी मारै दै ईशू मसीहा छ़ाडी होर कोहिए गल्ल खोज़णीं आथी। 
1CO,2,3,हुंह आअ डरदी और काम्बदी तम्हां सेटा लै। 
1CO,2,4,मेरै बोल़णैं और मेरी शिक्षा दी निं ज्ञैने शोभली-शोभली लोभणैं आल़ी गल्ला आथी ती। पर पबित्र आत्मां किअ आपणीं शगती करै तम्हां का प्रगट कि ज़ुंण समाद मंऐं तम्हां का खोज़अ सह त शुचअ। 
1CO,2,5,मंऐं किअ इहअ एते तैणीं कि तम्हैं परमेशर और तेऊए शगती दी भरोस्सअ डाहे नां कि मणछे बुधि दी। 
1CO,2,6,"ज़धू हुंह तम्हां आत्मां दी सैणैं विश्वासी सेटा लै आअ, मंऐं खोज़अ तम्हां का बुधिओ समाद, पर एही बुधि निं ज़ुंण एऊ संसारे या संसारा दी राज़ करनै आल़ै का आसा ज़ुंण छ़ेकै आसा खतम हणैं आल़ै। "
1CO,2,7,"ज़हा बुधिए बारै हाम्हैं खोज़ा सह आसा परमेशरे बुधि, ज़ुंण पैहलै गुप्त ती। एते बारै निं अज़ी तैणीं कोही समझ़ पल़ी। भ्रमंड बणांणैं का पैहलै ई ती परमेशरे सोठ कि तेऊए बुधि करै हणीं म्हारी महिमां। "
1CO,2,8,"पर तिंयां एऊ संसारे राज़ करनै आल़ै निं परमेशरे तेसा गल्ला समझ़ै, ज़ै तिन्नैं समझ़ी हंदी तै नांईं तै तिंयां महान प्रभू क्रूसा दी मारदै। ( ) "
1CO,2,9,"पबित्र शास्त्रो मतलब बी आसा इहअ ई ज़ेभै तिंयां इहअ बोला, ( ) “ज़ुंण गल्ला आछी निं भाल़ी, और कानै निं शूणीं, और ज़ुंण गल्ला मणछे दिलै ई दी निं पल़ी, तिंयां ई गल्ला आसा ज़ुंण परमेशरे आपणैं झ़ूरी डाहणैं आल़ै लै आसा बणांईं दी।” "
1CO,2,10,"पर परमेशरै की तिंयां गल्ला आपणीं पबित्र आत्मां करै हाम्हां दी प्रगट, किल्हैकि आत्मां का आसा परमेशरे इना सोभी गल्ले बारै थोघ इधी तैणीं कि तेऊए गुप्त भेद बी ज़ुंण अज़ी मणछा का थोघ निं आथी। "
1CO,2,11,"एसा गल्ला निं कोहै भुझ़ी सकदअ कि दुजअ मणछ असली दी किज़ै सोठा! एसा गल्ला ज़ाणा सिधअ सह ई मणछ आप्पू, और परमेशरे सोठ बी निं परमेशरे आपणीं आत्मां छ़ाडी कोहै समझ़ी सकदअ। ( ) "
1CO,2,12,"म्हारी सोठ निं तेही आथी ज़ेही संसारे होरी लोगे सोठ हआ, पर परमेशरै आसा हाम्हां लै आपणीं पबित्र आत्मां दैनी दी ताकि हाम्हां का तिन्नां गल्लो थोघ लागे कि परमेशरै हाम्हां लै केही झींण की। "
1CO,2,13,"इना गल्ला निं हाम्हैं मणछा का शिखल़ै दै ज्ञैना करै खोज़दै, पर हाम्हैं करा तिन्नां गल्लो बखान ज़ुंण पबित्र आत्मां हाम्हां का खोज़ा। "
1CO,2,14,"पर देही दी मन लाणैं आल़ै मणछ निं परमेशरे आत्में गल्ला मंदै, ईंयां गल्ला आसा तिन्नां मणछा लै ऐडी और नां तिंयां इना गल्ला समझ़ी सकदै। पर ज़ुंण पबित्र आत्मां दी मन लाआ तिंयां सका पबित्र आत्में गल्ला समझ़ी। "
1CO,2,15,ज़हा मणछा पबित्र आत्मां आसा भेटी दी सह सका तिन्नां सोभी गल्ला समझ़ी ज़ुंण पबित्र आत्मां खोज़ा। पर ज़हा मणछा का पबित्र आत्मां नांईं आथी सह निं तिन्नां मणछे सोठ भुझ़ी सकदअ ज़हा का पबित्र आत्मां आसा। 
1CO,2,16,"अह गल्ल आसा शुची, किल्हैकि पबित्र शास्त्रा दी आसा इहअ लिखअ द, ( ) “प्रभूए बुधि और सोठ निं कोहै समझ़ी सकदअ और तेऊ लै निं कोहै सलाह दैई सकअ।” पर हाम्हैं विश्वासी जा एसा गल्ला समझ़ी कि मसीहे मनैं किज़ै आसा। "
1CO,3,1,"ए मेरै भाईओ, ज़धू हुंह तम्हां संघै त मंऐं निं तम्हां संघै तधू तेही गल्ला की ज़ेही आत्मिक लोगा संघै करनी लागा। मंऐं की तम्हां संघै एऊ संसारे लोगा ज़ेही गल्ला ज़ुंण मसीहे शिक्षा समझ़णा लै लान्हैं ज़िहै नज़ाण आसा। "
1CO,3,2,"तधू दैनी मंऐं तम्हां लै परमेशरे बैणा का मसीहे सादी शिक्षा ज़िहअ कुंण मणछ आपणैं लान्हैं का दुध पणैंऊंआ। मंऐं निं तम्हां का ज़ुआन मणछा ज़ेही रोटी दैई परमेशरे डुघै भेद खोज़ी शिक्षा दैनी, किल्हैकि तम्हैं निं तेता अज़ी बी समझ़ी सकदै तै। "
1CO,3,3,किल्हैकि तम्हैं आसा अज़ी बी थारै पापी सभाबे बशै पल़ै दै। थारै मनैं आसा एकी दुजै लै ज़ल़ण और एकी दुजै संघै हआ तम्हैं झ़घल़दै लागै दै। ईंयां सोभै करा एसा गल्ला साबत कि तम्हैं आसा थारै पापी सभाबे बशै पल़ै दै और थारी ज़िन्दगी आसा संसारे लोगा ज़ेही। 
1CO,3,4,"किल्हैकि ज़ेभै तम्हैं इहअ बोला, “हुंह आसा पल़सीओ,” और दुजअ बोला, “हुंह आसा अपूलोसो,” तै कै तम्हैं तिहै करदै निं आथी लागै दै ज़िहै संसारे लोग करा? "
1CO,3,5,अपूलोस किज़ै आसा? और पल़सी किज़ै आसा? हाम्हैं आसा सिधै परमेशरे टैहलू ज़सरी बज़्हा तम्हैं खुशीए समादा दी विश्वास किअ। हाम्हैं सोभी किअ सह काम ज़ुंण हाम्हां लै प्रभू दैनअ। 
1CO,3,6,"हुंह त पैहलअ मणछ ज़ुंणी तम्हां का परमेशरो समाद खोज़अ, हुंह आसा ज़िम्मीं दी बेज़ै रोही डाहणैं आल़अ। तेखअ अपूलोसै की थारी विश्वासा दी मज़बूत हणैं दी मज़त सह हुअ दुजअ मणछ तेऊ टिपरू दी पाणीं दैणैं आल़ै ज़िहअ। पर परमेशरै दैनी तम्हां लै नऊंईं ज़िन्दगी और सह आसा तम्हां आत्मिक ज़िन्दगी दी बढाऊंदअ लागअ द ज़िहअ सह बूटा लै बझ़ दैआ। "
1CO,3,7,"तैहीता नां ता बऊंणैं आल़अ किछ़ आथी, और नां सह तेथ टिपरू दी पाणीं पाणै आल़अ किछ़ आथी, पर सह परमेशर ई आसा सोभ किछ़ ज़ुंण तेता बढाऊंणैं आल़अ आसा। "
1CO,3,8,ज़ुंणी बऊई डाहअ और ज़ुंणी तेथ लागै दै टिपरू दी पाणीं दैनअ तिन्नैं दुही किअ एक मकसद डाही करै काम। तिन्नां दुही भेटणअ तिन्नें कामें साबै फल। 
1CO,3,9,किल्हैकि हाम्हैं सोभै आसा साझ़ू लागै दै परमेशरा लै कामां करदै और हाम्हैं दुहै आसा परमेशरे। पर परमेशर आसा तम्हां विश्वासी आपणीं ज़ैगा बढाऊंदअ लागअ द। अह आसा इहअ ज़िहअ कि सह आसा लागअ द तम्हां करै आप्पू लै कोठी बणांदअ। 
1CO,3,10,"ज़ुंण बरदान परमेशरै मुल्है दैनअ मंऐं बणांईं ज़ाणकार कारीगीरा ज़ेही तेसा कोठीए आथरी। होर आसा तेसा आथरी प्रैंदै बणांईं दी कोठी ज़िहै, पर सोभी लोगा लागा एसा गल्ला दी धैन दैणअ कि तिंयां तेथ किहै आसा च़िणैं दै। "
1CO,3,11,"ज़ुंण अह कोठी बणांईं, ईशू मसीहा आसा एते आथरी ज़िहअ। सह ई आसा एक्कै आथरी। एतो मतलब आसा इहअ कि ईशू मसीहा ई आसा सह बात ज़ेसी बाती हाम्हैं परमेशरा सेटा पुजा। ( ) "
1CO,3,12,"ज़ै कुंण मसीहो टैहलू शुची शिक्षा खोज़े ज़ुंण तिन्नां परमेशरै आसा दैनी दी, तिंयां आसा इहै कारीगीर ज़ुंण सुन्नैं, च़ंदी और किम्मती पात्थरा ज़ेही बधिया पाक्की च़िज़ा करै घर बणांआ। पर ज़ै तिंयां झ़ुठी शिक्षा दैए ता तिंयां आसा इहै कारीगीर ज़ुंण काठ, घाह ज़ेही काच़ी च़िज़ा करै घर बणांआ। "
1CO,3,13,पर ज़ेभै मसीहा भी पृथूई लै बापस फिरी एछणअ तेभै परखणैं आगी हर मणछे काम प्रगट कि किहै आसा। आगी करनी अह गल्ल प्रगट कि तिन्नें कामें किम्मत आसा कि नांईं। 
1CO,3,14,"ज़हा मणछे काम तैहा आगी दी नांईं दझ़े, ता तेऊ भेटणअ तेतो फल। "
1CO,3,15,"पर ज़ै मसीहा कहा मणछा लै इहअ बोले कि तेऊ निं राम्बल़अ काम किअ, सदा रहणैं आल़ी ज़िन्दगी ता जाए तेऊ भेटी पर तेऊ निं तेऊए कामों मसीहा का किछ़ै फल भेटणअ। "
1CO,3,16,तम्हां का आसा थोघ कि तम्हैं आसा परमेशरे मांदर और परमेशरे आत्मां बस्सा तम्हां दी। 
1CO,3,17,"ज़ुंण तम्हैं परमेशरे मांदरा ज़िहै आसा ज़ै तम्हां कुंण मणछ तम्हां मांझ़ै फूट पाए, परमेशरा दैणीं तेऊ लै घोर सज़ा। "
1CO,3,18,"कोहै बी निं आप्पू लै धोखअ दैई। ज़ै तम्हां मांझ़ै कुंण एऊ संसारे लोगे साबै आप्पू लै बडअ भारी ज्ञैनी समझ़े, तै बणैं ऐडअ ताकि तम्हैं परमेशरे साबै ज्ञैनी बणीं सके। "
1CO,3,19,"किल्हैकि एऊ संसारे लोगो ज्ञैन आसा परमेशरा लै ऐडी गल्ल, ज़िहअ पबित्र शास्त्रा दी आसा लिखअ द, ( ) “सह चैल़ा तिन्नां ज्ञैनी-शास्त्री तिन्नें ई च़लाकी दी।” "
1CO,3,20,"तेखअ बोला इहअ बी, ( ) “प्रभू हेरा तिन्नां ज्ञैनी शास्त्री लोगे बच़ार भुझ़ी कि तिंयां आसा गलत।” "
1CO,3,21,"एसा गल्ला पिछ़ू फिकर करने पाआ छ़ाड़ कि कुंणी किज़ै किअ। पल़सी, अपूलोस और पतरसो नातअ आसा तम्हां संघै। संसार, ज़िन्दगी, मौत, आझ़ और काल्ला आसा सोभै गल्ला आसा थारी "
1CO,3,22,"और तम्हैं आसा ईशू मसीहे, और मसीहा आसा परमेशरो। "
1CO,4,1,हुंह और अपूलोस लोल़ी तम्हैं मसीहे सेऊआ करनै आल़ै और परमेशरे तिन्नां गुप्त भेदे भढारी मणछ समझ़ै। 
1CO,4,2,तेखअ ज़ुंण मणछ भढारी आसा बणांअ द सह लोल़ी भरोस्सैमंद हुअ। 
1CO,4,3,आप्पू बाखा निं हुंह एसा गल्ले फिकर करदअ कि तम्हैं या कुंण होर मणछ मुंह परखी लए कि हुंह भरोस्सैमंद आसा कि नांईं। हुंह निं आप्पू लै बोलदअ कि हुंह भरोस्सैमंद आसा कि नांईं। 
1CO,4,4,"किल्हैकि मुखा निं आप्पू दी कोही बी गल्ला दी दोश शुझदअ, पर इहै करै निं हुंह शुचअ हई सकदअ, किल्हैकि मुंह परखणैं आल़अ आसा मेरअ प्रभू। ( ) "
1CO,4,5,"एते तैणीं आसा इहअ कि ज़ेभै तैणीं प्रभू निं एछे, तेभै तैणीं निं किछ़ी गल्लो फैंसलअ करी। तेऊ खोज़णैं मणछे सोभै बच़ार बाढै ज़ेते बारै कोही का निं थोघ आथी। तेऊ करनै तिन्नें दिले भेद प्रगट, तेभै हणीं परमेशरा बाखा का सोभिए बड़ाई। "
1CO,4,6,"भाईओ, मंऐं की ईंयां गल्ला तम्हां लै आपणीं और अपूलोसे च़रच़ा घेरै-फेरै, ताकि तम्हैं एसा गल्लो मतलब समझ़े, “पबित्र शास्त्रा दी लिखी दी गल्ला का आजू निं बढणअ आथी।” अह गल्ल निं ठीक आथी ज़ै तम्हैं एकी बणांए महान और दुजै निंदा करी करै बणां तेऊ बेकार। "
1CO,4,7,किल्हैकि तूह निं कोही होरी कोही का बडअ बणांअ! ताह आसा सोभै बरदान परमेशरा का भेटै दै। ज़ै ताह सोभै गल्ला प्रभू का आसा भेटी दी ता तै निं ताह घमंड करनैओ हक आथी। 
1CO,4,8,"तम्हैं ज़ाण्हिंआं इहै कि तम्हां का आसा सोभै आत्मिक च़िज़ा ज़ेते तम्हां गरज़ ती। तम्हैं समझ़ा इहअ कि तम्हां का आसा तिंयां सोभै गल्ला पैहलै ई का ज़ुंण पबित्र आत्मां लोगा लै दैआ। तम्हैं समझ़ा इहअ कि हाम्हां बाझ़ी आसा तम्हैं पैहलै ई का राज़ै ज़िहै राज़ करदै लागै दै। ज़ै तम्हैं असली दी हेरअ राज़ै ज़िहअ राज़ करनअ शुरू करी ता मुंह हणीं एसा गल्ले खुशी, हाम्हैं बी सका तम्हां संघै राज़ करी। "
1CO,4,9,मेरी समझ़ा दी आसा कि परमेशरै आसा हाम्हैं शधाणूं सोभी बाद तिन्नां लोगा ज़िहै बणाऐं दै ज़हा लै मौतो हुकम आसा हुअ द; किल्हैकि हाम्हैं आसा स्वर्ग दूता और एऊ संसारे मणछा लै ठठअ बणैं दै। 
1CO,4,10,"लोग समझ़ा हाम्हां ऐडै किल्हैकि हाम्हैं खोज़ा मसीहे बारै, पर तम्हैं समझ़ा गलती दी आप्पू समझ़कार मसीही! कई लोग बोला हाम्हां लै कि हाम्हां निं किछ़ै हक आथी। पर तम्हैं बोला बडै घमंडा दी कि तम्हां का आसा परमेशरे शगती। लोग निं म्हारअ अदर करदै पर थारअ करा अदर। "
1CO,4,11,"हाम्हैं आसा आझ़ तैणीं भुखै-नचिशै, खिंथल़ै बान्हैं दै, मारा खांदै लागै दै और रहणा लै निं हाम्हां का घर बी आथी। "
1CO,4,12,हाम्हैं करा आपणैं हाथै काम करी करै कमाई और लोग बोला हाम्हां लै बूरअ। हाम्हैं दैआ तिन्नां लै बर्गत ज़ुंण हाम्हां लै शाप दैआ। हाम्हैं रहा तिन्नें ज़िरदै लागी ज़ुंण हाम्हां बदनाम करा। 
1CO,4,13,"हाम्हैं करा शोभलै करै अरज़ पर तज़ी बी निं लोग म्हारअ अदर करदै, तिंयां बोला म्हारी निं किछ़ै किम्मत आथी। ( ) "
1CO,4,14,"ईंयां गल्ला निं मंऐं तम्हां शर्मिंदै करना लै आथी लिखी दी, पर मेरअ मकसद आसा तम्हैं समझ़ाऊंणैं किल्हैकि तम्हैं आसा मेरै लान्हैं ज़िहै ज़हा संघै हुंह असली झ़ूरी करा। "
1CO,4,15,"ज़ै मसीहा दी तम्हां का सखाऊंणै आल़ै दस हज़ार बी होए, पर हुंह आसा थारै बाप्पू ज़िहअ, हुंह आसा सह पैहलअ मणछ ज़ुंणी तम्हां सेटा सोभी का पैहलै खुशीओ समाद पजैल़अ, ज़ेता करै तम्हैं मसीहा ईशू दी विश्वास करनै आल़ै बणैं। "
1CO,4,16,एते तैणीं करा हुंह तम्हां का अरज़ कि तम्हैं बी ज़िऊआ मुंह ज़ेही ज़िन्दगी। 
1CO,4,17,"एते तैणीं कि मंऐं आसा तिमुतुस तम्हां सेटा लै छ़ाडअ द ज़ुंण प्रभू दी विश्वासा करनै आल़ै मांझ़ै मेरअ सोभी का पैरअ आसा। तेऊ फरेऊणअ तम्हां का मेरअ मसीहा ईशू दी च़ाल-च़लण आद, ज़िहअ हुंह हर ज़ैगा, और हर एकी मंडल़ी दी प्रच़ार करा। "
1CO,4,18,"तम्हां मांझ़ै सोठा कई लोग इहअ कि हुंह निं तम्हां सेटा लै एछणैं आल़अ आथी, और तिंयां आसा सराहुऐ दै। "
1CO,4,19,"पर प्रभू ज़ै च़ाहे तै एछणअ मुंह तम्हां सेटा लै छ़ेकै, और तिन्नां सराहुऐ दै मणछे गल्ला निं पर, तिन्नें शगती भाल़अ। "
1CO,4,20,"किल्हैकि परमेशरो राज़ निं थारी खास्सी गल्ला करनै दी आथी, पर अह आसा परमेशरे शगती दी आपणीं ज़िन्दगी काटणी। "
1CO,4,21,"तम्हैं कै च़ाहा कि ज़ेभै हुंह तम्हां सेटा लै एछूं तेभै हुंह कै करूं? ज़ै तम्हैं अज़ी बी आपणीं बूरी बात निं छ़ाडी, तै हुऐ मुंह तम्हैं नैरनै। ज़ै तम्हैं बूरी बात छ़ाडी होए ता तै करनी मुंह तम्हां संघै झींण और झ़ूरी संघै गल्ला। "
1CO,5,1,"मुखा खोज़अ कई लोगै थारै बारै इहअ कि तम्हां मांझ़ै आसा मंडल़ी दी कई लोग एही कंज़रैई दी पल़ै दै, कि इहअ निं तिंयां लोग बी करदै ज़हा का परमेशरो थोघ निं आथी कि शोहरू डाही आपणीं सौतेली आम्मां। ( ) "
1CO,5,2,तम्हां लोल़ी त एतो दुख और शोग हुअ और ज़ुंणी इहअ किअ सह लोल़ी त तम्हैं आप्पू मांझ़ा का बागै काढअ। पर तम्हैं करा एसा गल्लो घमंड। 
1CO,5,3,"च़ाऐ हुंह तम्हां का खास्सअ दूर ई त, पर आत्मां दी ता आसा तम्हां संघै, और ज़िहअ ज़ाण्हिंआं त कि इहै कामां करनै आल़े बारै आसा हेरअ द मंऐं अह हुकम दैई। "
1CO,5,4,"तम्हैं करै इहअ कि सोभै विश्वासी भाई हऐ कठा, आद करी करै तम्हां का आसा म्हारै ईशू मसीहे शगती। अह हणअ इहअ हुंह बी हणअ आत्मां दी तम्हां संघै। "
1CO,5,5,तेखअ ज़ुंण मणछ पापी सभाबे साबै बभार करा तेऊ काढै तम्हैं प्रभू ईशू मसीहे शगती करै मंडल़ी का बागै शैताने बशै हणां लै। हई सका सह पाप करनै का आपणअ मन बदल़े और तैहा धैल़ी तेऊओ उद्धार होए ज़ेभै प्रभू ईशू फिरी एछणअ। 
1CO,5,6,"थारअ इना गल्ले बारै घमंड करनअ निं ठीक आथी, तम्हां का कै इहअ निं थोघ आथी कि थोल़अ ज़िहअ सज़ेल़अ सका सारै मुछ़ै दै पिठै सज़ेल़अ बणांईं। "
1CO,5,7,"ज़िहअ यहूदी फसहे थैरा का पैहलै सारअ सज़ेल़अ पोर्ही शोटा, तिहअ काढा तम्हैं बी इहै कंज़रै मणछा आप्पू मांझ़ा का बागै। तै हणैं तम्हैं साज़ै धैल़ै बणांईं दी रोटी ज़िहै। तम्हैं हणैं एही विश्वासीए मंडल़ी ज़ेथ ज़ाणीं भुझ़ी करै पाप करनै आल़अ कोहै निं होए, किल्हैकि तम्हैं आसा परमेशरै भितरा का पबित्र किऐ दै ज़धू तम्हैं मसीहा दी विश्वास किअ। मसीहा मूंअ म्हारै पापा का हाम्हां आज़ाद करना लै और सह आसा फसहे थैरा लै यहूदी बल़ीदान किऐ दै मिम्मूं ज़िहअ। "
1CO,5,8,"तैही बोला हुंह कि हाम्हां लागा सदा परमेशरे पबित्र लोगा ज़ेही ज़िन्दगी ज़िऊंणीं। हाम्हां निं तिहै बूरै साबै ज़िऊंणअ ज़िहै हाम्हैं मसीहा दी विश्वास करनै का पैहलै तै, तैही निं हाम्हां तिंयां बूरै और पापी काम करनै लागदै ज़ुंण हाम्हैं करा तै। पर हाम्हां लागा परमेशरो हुकम शुणनअ और म्हारै काम निं लोल़ी बूरै हुऐ, तैही लागा हाम्हां हर बगत मानदार, शुचै और भरोस्सैमंद रहणअ। "
1CO,5,9,मंऐं आसा तम्हां लै आपणीं पिछ़ली च़िठी दी लिखअ द कि कंज़रैई करनै आल़ै मणछे साथ निं करी आथी। 
1CO,5,10,"हुंह निं इहअ बोला कि तम्हैं एऊ संसारे कंज़रै, या लाल़च़ी, या दुजै ठगणै आल़ै और मुर्ति पुजणैं आल़े निं साथ ई करी, ज़ै तम्हैं इहअ करे तै लागणअ तम्हां एऊ संसारा का निखल़णअ ई। "
1CO,5,11,"पर मेरअ बोल़णैंओ मतलब आसा इहअ कि, ज़ै कुंण तम्हां मांझ़ै मसीहा दी विश्वासी भाई हई करै बी, कंज़रै, लाल़च़ी, या मुर्ति पुजणैं आल़ै, आपणीं गल्ला करै बेइज़ती करनै आल़ै, शराबी, या बूरै करनै आल़ै होए, ता तिन्नें साथ निं करी आथी, इना इहै मणछ संघै निं रोटी बी खाई। "
1CO,5,12,किल्हैकि ज़ुंण विश्वास नांईं करदै तिन्नें फैंसलै करने ज़िम्मैंबारी निं म्हारी आथी। पर हाम्हां लागा तिंयां लोग नैरनै समझ़ाऊंणैं ज़ुंण म्हारी मंडल़ी दी साझ़ू आसा। 
1CO,5,13,"पर ज़ुंण विश्वास नांईं करदै तिन्नों फैंसलअ करा परमेशर। पर पबित्र शास्त्र बोला इहअ, “बूरै कामां करनै आल़ै मणछ निं लोल़ी थारी मंडल़ी दी साझ़ू हुऐ।” "
1CO,6,1,"ज़ै तम्हां मांझ़ै कुंण दुजै विश्वासी लै मकदमअ करे, तम्हैं निं लोल़ी तिन्नां लोगा सेटा आपणैं फैंसलै करदै नाठै ज़ुंण विश्वासी निं आथी। तम्हां लागा मंडल़ी दी आपणैं विश्वासी भाई मांझ़ै डेऊई फैंसलअ करनअ कि तिन्नां मांझ़ै कुंण ज़ण्हअ आसा शुचअ। "
1CO,6,2,तम्हां का आसा थोघ कि परमेशरे लोगा करनअ आजू एऊ संसारे लोगो फैंसलअ। तैही सका तम्हैं आप्पू मांझ़ै इना होछ़ै-होछ़ै झ़गल़ैओ फैंसलअ करी कि कुंण आसा शुचअ। ( ) 
1CO,6,3,"तम्हां का आसा थोघ कि आजू करनअ हाम्हां स्वर्ग दूतो फैंसलअ बी, ता हाम्हैं सका संसारे होछ़ी-होछ़ी आम गल्लो फैंसलअ बी करी। "
1CO,6,4,ज़ै तम्हैं एही गल्लो फैंसलअ करे ता फैंसलै करनै आल़अ मणछ निं इहअ लोल़ी हुअ ज़सरअ मंडल़ी दी कोहै विश्वासी निं अदर करदै। 
1CO,6,5,"मंऐं लाई अह गल्ल तम्हां लै तै बोली ताकि तम्हां शरम एछे, कि सच्च़ी तम्हां मांझ़ै एक बी मणछ निं समझ़कार आथी, ज़ुंण आपणैं विश्वासी भाईओ फैंसलअ करी सके? "
1CO,6,6,तम्हैं विश्वासी बी लाआ एकी दुजै लै दोश और आपणैं मकदमें फैंसलै करदै डेओआ तम्हैं तिन्नां लोगा सेटा लै ज़ुंण विश्वासी नांईं आथी। 
1CO,6,7,"ज़ेभै तम्हां मांझ़ै कुंण दुजै विश्वासीओ मकदमअ करा, तम्हैं निं एकी दुजै संघै तेही ज़िन्दगी ज़िऊंणां लै सफल हुऐ ज़िहअ मसीहा च़ाहा कि थारी ज़िन्दगी होए। ज़ै कुंण विश्वासी तम्हां लै ज़ुल्म करा तेऊ दैणअ करनै, ज़ै कुंणी धोखअ दैई करै तम्हां का किज़ै निंयं बी ता तेऊ लै निं तम्हैं किछ़ै करनअ। "
1CO,6,8,पर थारै बारै आसा एही गल्ल कि तम्हैं करा बूरअ और तम्हैं दैआ आपणैं विश्वासी भाई लै बी धोखअ। 
1CO,6,9,"तम्हां का आसा थोघ कि बूरै करनै आल़ै लोग निं परमेशरे राज़े बरासते हकदार बी हणैं आथी। तम्हैं निं इहै धोखै दी रही कि तम्हैं करा बूरअ काम और तज़ी बी हणैं तम्हैं परमेशरे लोग! ज़ुंण ईंयां इहै लोग हणैं, ज़िहै कंज़री सेटा डेऊणैं आल़ै, मुर्ति पूज़ा करनै आल़ै, कंज़रै, धोखै दैणैं आल़ै, मर्धे देही झ़ूरनै आल़ै, "
1CO,6,10,"च़ोर, लाल़च़ी, शराबी, गाल़ी दैणैं आल़ै, बूरै कामां करनै आल़ै निं परमेशरे राज़ा दी बरासते हकदार हणैं आथी। "
1CO,6,11,"तम्हां मांझ़ै बी ज़िऊआ तै कई ज़ण्हे एही ज़िन्दगी, पर प्रभू ईशू मसीहे नांओंऐं और पबित्र आत्में शगती किऐ तम्हैं धोई करै पबित्र और परमेशरा संघै धर्मीं। "
1CO,6,12,"तम्हां मांझ़ै सका कई इहअ बोली, “बधाने साबै सका हाम्हैं सोभै गल्ला करी किल्हैकि हाम्हैं आसा विश्वासी।” तै आसा ठीक, पर हुंह बोला तम्हां लै इहअ कि सोभै गल्ला निं फाईदे आथी। हुंबी सका बोली, “हुंह सका बधाने साबै सोभै गल्ला करी।” पर मुंह निं तिंयां करनी किल्हैकि हुंह निं च़ाहंदअ कि हुंह कोई बी गल्लो गुलाम बणूं। "
1CO,6,13,"कोई सका तम्हां मांझ़ै इहअ बी बोली, “रोटी आसा देहीए तैणीं, और देही आसा रोटीए तैणीं।” पर हुंह बोला इहअ कि परमेशरा करनी ईंयां दुहै गल्ला बरैबाद। अह देही निं कंज़रैई करना लै आथी, अह आसा प्रभूए तैणीं, और प्रभू करा म्हारी देहीए हेर-सभाल़। "
1CO,6,14,"पर म्हारी देही आसा किम्मती किल्हैकि परमेशरै किअ आपणीं शगती करै प्रभू ज़िऊंदअ, और हाम्हैं बी करनै तेऊ ज़िऊंदै। "
1CO,6,15,तम्हां का आसा थोघ कि थारी देही आसा मसीहे आंग। तै हुंह तेऊ आंगा ज़ुंण मसीहो आसा तेता कै हुंह कंज़री बेटल़ी संघै करूं साझ़ू? इहअ निं हई सकदअ! 
1CO,6,16,"अह आसा पबित्र शास्त्रा दी लिखअ द, “तिंयां दूई हणैं एक देही।” तम्हां का लोल़ी एसा गल्लो थोघ हुअ कि ज़ुंण कंज़री बेटल़ी संघै साझ़ू हआ सह हआ तैहा संघै एक देही। ( ) "
1CO,6,17,ज़ुंण प्रभू संघै साझ़ डाहा तेऊए आत्मां और प्रभूए आत्मां हआ एक। 
1CO,6,18,कंज़रैई करनै का रहा दूर! देही दी निं होर पाप तेतरअ असर करदै ज़ेतरअ अह पाप करा। कंज़रैई करनै आल़अ मणछ करा आपणीं देहीए खलाफ पाप। 
1CO,6,19,"तम्हां का आसा थोघ कि थारी देही आसा मांदर ज़ेथ पबित्र आत्मां बस्सा ज़ुंण तम्हां लै परमेशरै आसा दैनी दी, थारअ मालक आसा परमेशर। "
1CO,6,20,"किल्हैकि परमेशरै आसा तम्हां लै खास्सी किम्मत दैनी ज़धू तेऊ ईशू मसीहा बल़ीदान हणां लै छ़ाडअ, तै बोला हुंह तम्हां लै कि एसा आपणीं देही करै करा परमेशरे महिमां। "
1CO,7,1,ऐबै ज़ुंण सुआल तम्हैं मुखा पुछ़अ कि बैह किऐ दै विश्वासी केही ज़िन्दगी लागा ज़िऊंणीं। हुंह बोला इहअ कि कई बारी निं बैह करनअ ज़रूरी बी हंदअ। 
1CO,7,2,"पर बेटल़ी बी निं लोल़ी कंज़री हुई, और नां लोल़ी मर्ध कंज़रअ हुअ, इहै पाप करनै का दूर रहणा लै लोल़ी सोभी मर्धे आपणीं-आपणीं बेटल़ी हुई, और सोभी बेटल़ीए लोल़ी आपणैं-आपणैं मर्ध हुऐ। "
1CO,7,3,"बेटल़ी लोल़ी आपणैं मर्धो हक पूरअ किअ, और हर मर्ध करै आपणीं बेटल़ीओ हक पूरअ। "
1CO,7,4,"बेटल़ी लै निं आपणीं देही दी हक आथी, पर तेसरी देही दी आसा तेसे मर्धो हक; और तिहअ ई आसा मर्धा लै बी कि तेऊ लै बी निं आपणीं देही दी हक आथी, तेऊए देही दी आसा तेऊए बेटल़ीओ हक। "
1CO,7,5,"तम्हैं निं एकी दुजै का ज़ुदै रही; पर सिधअ थोल़ी घल़ी सका आप्पू मांझ़ै सैहमती दी सका ज़ुदै हई, ताकि प्राथणां करना लै किछ़ बगत भेटी सके, और तेखअ रहै भी संघा, शैताना निं आप्पू परखणैं दैई नांईं ता तम्हां हणीं आपणीं देहीए भुख आपणैं बशै करनी कठण। "
1CO,7,6,"पर ज़ुंण हुंह तम्हां लै बोला, अह निं मंऐं तम्हां लै हुकम किअ पर अह आसा तम्हां लै मेरी सलाह कि तम्हैं मनें। "
1CO,7,7,"हुंह च़ाहा त इहअ कि ज़िहअ हुंह आसा, तिहै ई लोल़ी तै सोभ मणछ हुऐ; पर हर मणछा लै आसा परमेशरै ज़ुदअ-ज़ुदअ बरदान दैनअ द, कोई लै कोई रंगो, ता कोई लै कोई रंगो। "
1CO,7,8,"ऐबै दैआ हुंह तिन्नां लै सलाह ज़ुंणी बैह निं आथी किअ द, और ज़ुंण बिधबा बेटल़ी आसा, तिन्नां लै आसा इहअ ई रहणअ ठीक, ज़िहअ हुंह आसा। "
1CO,7,9,"पर ज़ै तिंयां आपणीं देहीए भुख आपणैं बशै निं करी सकदै, तेता का आसा तिन्नों बैह करनअ भलअ, किल्हैकि बैह करनअ आसा कंझ़रनै हणैं का बित्तअ। "
1CO,7,10,"ज़सरअ बैह हई आसा गअ द, तिन्नां लै निं हुंह बोलदअ आथी, तिन्नां लै दैआ प्रभू आप्पै ई हुकम कि लाल़ी निं आपणैं मर्धा का बैईदाऊअ लई दूर रही "
1CO,7,11,"और ज़ै तिंयां ज़ुदै बी होए ता दुजअ बैह निं करी और नांईं ता लोल़ी तै सोभी आपणैं मर्धा संघै मेल़-ज़ोल़ किअ, और नां लाल़ै लोल़ी आपणीं लाल़ी छ़ाडी। "
1CO,7,12,"ऐबै बोला हुंह तम्हां होरी विश्वासी लै, प्रभू निं एते बारै मुखा किछ़ै आथी बोलअ द। ज़ै कसा विश्वासी भाईओ बैह एही संघै होए हुअ द ज़ुंण विश्वास निं करदी पर तेऊ मर्धा संघै रहणा लै खुश होए ता सह निं तेसा लै बैईदाऊअ दैई। "
1CO,7,13,ज़ै कसा विश्वासी बैहणीओ बैह इहै संघै होए हुअ द ज़ुंण विश्वास निं करदअ पर तैहा संघै रहणा लै खुश होए ता सह बी निं तेसा लै बैईदाऊअ दैई। 
1CO,7,14,"किल्हैकि परमेशर करा विश्वास नांईं करनै आल़ै मर्धा संघै आपणैं लोगा ज़िहअ बभार किल्हैकि तेऊए बेटल़ी आसा विश्वासी, और विश्वास नांईं करनै आल़ी बेटल़ी संघै बी करा तेसे विश्वासी लाल़ै पिछ़ू आपणैं लोगा ज़िहअ बभार। ज़ै ईंयां गल्ला शुची निं हंदी कि विश्वास नांईं करनै आल़ै मर्ध और बेटल़ी बी आसा परमेशरे, तै निं थारै लान्हैं बी परमेशरे हणैं तै। पर थारै लान्हैं बी आसा परमेशरे। "
1CO,7,15,"पर ज़ै कुंण मर्ध विश्वास निं करदअ, बैईदाऊअ दैई ज़ुदअ रहे, ता तेऊ दै ज़ुदअ रहणैं, ज़ै विश्वास नांईं करनै आल़ै मर्ध-बेटल़ी बैईदाऊअ दैणअ च़ाहा ता तेखअ आसा विश्वासी तेऊ बैहा का आज़ाद। परमेशरै आसा हाम्हैं मिलदै-ज़ुल़दै शादै दै। पर ज़ै हई सके ता सारी ज़िन्दगी रहणअ कठा च़ाऐ तिंयां विश्वास करा च़ाऐ नांईं करा किल्हैकि परमेशरै आसा हाम्हैं मेल़-ज़ोल़ा संघै ज़िऊंदै शादै दै। "
1CO,7,16,तम्हां बेटल़ी लागा अह गल्ल आद डाहणीं कि थारै विश्वास नांईं करनै आल़ै मर्ध सका तम्हां पिछ़ू विश्वास करी और तम्हां मर्धा पिछ़ू सका थारी बेटल़ी विश्वासी बणीं। 
1CO,7,17,ज़ेतरी गल्ला मंऐं तम्हां लै बोली तेतो सार आसा इहअ कि परमेशरै तम्हैं हरेक ज़ण्हैं ज़ेही बी दशा दी होए डाहै दै तेऊ साबै रहणअ ज़िन्दगी ज़िऊंदै लागी और सदा रहणअ तिहै ई; ज़िहै तम्हैं तधू तै ज़धू तम्हैं परमेशरै शादै। हुंह दैआ सोभी मंडल़ी दी ऐहा ई सलाह। 
1CO,7,18,"ज़िहअ कि ज़ै कुंणी यहूदी प्रभू ईशू दी विश्वास किअ ता तेऊ निं आपणअ यहूदी हणअ छ़ाडणें ज़रुरत आथी। ज़ै कुंण होरी ज़ाती का होए प्रभू दी विश्वास किअ द, तेऊ निं खतैर करी करै यहूदी हणें किछ़ै ज़रुरत आथी। "
1CO,7,19,च़ाऐ कुंण मणछ खतैर किअ द होए या नांईं होए तेतो मसीहा दी कोई मतलब आथी। पर ज़रूरी गल्ला आसा परमेशरो हुकम मनणअ। 
1CO,7,20,परमेशरै तम्हैं हरेक ज़ण्हैं ज़ेही बी दशा दी होए डाहै दै तेऊ साबै रहणअ ज़िन्दगी ज़िऊंदै लागी और सदा रहणअ तिहै ई; ज़िहै तम्हैं तधू तै ज़धू तम्हैं परमेशरै शादै। 
1CO,7,21,"ज़ै तूह गुलामींए दशा शादअ द होए, ता फिकर निं करी; पर ज़ै तूह गुलामीं का आज़ाद हई सका ता तूह कर तिहअ ई। "
1CO,7,22,"किल्हैकि ज़ुंणी मणछै गुलामींए दशा दी प्रभू दी विश्वास आसा किअ द, सह आसा प्रभू पाप करने शगती का आज़ाद किअ द। तिहअ ई ज़ुंण आज़ाद हई करै आसा शादअ द, सह आसा प्रभू ईशू मसीहो गुलाम। "
1CO,7,23,"किल्हैकि परमेशरै आसा तम्हां लै खास्सी किम्मत दैनी ज़धू तेऊ ईशू मसीहा बल़ीदान हणां लै छ़ाडअ, तम्हैं निं परमेशरा छ़ाडी मणछे गुलाम निं बणीं आथी। "
1CO,7,24,"भाईओ, परमेशरै तम्हैं हरेक ज़ण्हैं ज़ेही बी दशा दी होए डाहै दै तेऊ साबै रहणअ ज़िन्दगी ज़िऊंदै लागी और सदा रहणअ तिहै ई विश्वासा दी बणीं ज़िहै तम्हैं तधू तै ज़धू तम्हैं प्रभू ईशू छ़ांटै और परमेशरै आपणैं हणां लै शादै। "
1CO,7,25,कुंआरी शोहरीए बारै निं मुंह प्रभू का किछ़ै हुकम आथी भेटअ द। पर ज़ुंण परमेशरै झींण करी करै मुल्है बुधि आसा दैनी दी तेथ सका विश्वास करी और हुंह दैआ सलाह। 
1CO,7,26,"किल्हैकि आझ़काला आसा हर ज़ैगा विश्वासी ज़िऊंणअ कठण हुअ द, एता लै आसा तम्हां सोभी लै मेरी अह सलाह कि ज़ुंण ज़ेही दशा दी आसा तिंयां रहै तिहै ई बणीं। "
1CO,7,27,ज़ुंणी बैह आसा किअ द सह निं आपणीं लाल़ी का ज़ुदअ हई और ज़ै कुंणी बैह निं आथी किअ द सह निं लाल़ी लोल़अ निं लागी। 
1CO,7,28,"पर ज़ै तूह बैह बी करे, ता तैबी निं किछ़ै पाप आथी, ज़ै कहा ज़ुआन शोहरीओ बैह होए ता सह बी निं पाप आथी पर आझ़काला एऊ बगता भाल़ी हणअ बैह किऐ दै मणछा लै दुख और हुंह च़ाहा इना खरी का तम्हां बच़ाऊंणअ। "
1CO,7,29,"भाईओ, हुंह बोला इहअ कि मसीहा फिरी एछणा लै निं खास्सअ बगत बच़अ, तैही बोला हुंह कि एसा गल्ले खास्सी फिकर निं करा कि तम्हैं बैह आसा किअ द कि नांईं। पर प्रभू सेऊआ करने बारै रहा सोठदै लागी। "
1CO,7,30,ज़ुंण लेरा लाआ या ज़ुंण खुश आसा या ज़ुंण आप्पू लै च़िज़ा लआ मोलै तिंयां निं इना सोभी गल्ले खास्सी फिकर करनी। किल्हैकि एता करै बिसरनै तम्हैं प्रभूए सेऊआ करनी। 
1CO,7,31,"ज़ुंण बी हाम्हां एऊ संसारै आसा, हाम्हां लागा तिंयां च़िज़ा एही समझ़णीं कि एते निं किज़ै किम्मत ई आथी किल्हैकि एऊ संसारे सोभै गल्ला हणीं एकी धैल़ै खतम। "
1CO,7,32,हुंह च़ाहा इहअ कि तम्हां निं लोल़ी संसारे किछ़ू गल्लो फिकर रहअ। ज़ुंणी बैह निं आथी किअ द सह सका तेऊ बगता प्रभू लै दैई और इहअ सोठणअ प्रभू किहअ करै करनअ खुश। 
1CO,7,33,ज़ुंणी बैह हआ किअ द तेऊ हआ संसारे गल्लो फिकर कि आपणीं लाल़ी किहअ करै डाहूं खुश। 
1CO,7,34,"शादी शुधा बेटल़ी, और कुंआरी बेटल़ी दी बी आसा फरक; कुंआरी हआ प्रभूओ खुश करनैओ फिकर कि हुंह लोल़ी ती मेरी देही दी बी पबित्र रही और आत्मां दी बी लोल़ी पबित्र रही, पर ज़ुंणी बेटल़ी बैह आसा किअ द तेसा हआ संसारे गल्लो फिकर कि मुंह आपणअ मर्ध किहअ करै डाहणअ खुश। "
1CO,7,35,"हुंह बोला इना गल्ला थारी ई भलाई लै, ज़ै तम्हैं मेरी गल्ला मनें, एतो मतलब निं आथी कि हुंह च़ाहा तम्हां रोकणअ, पर एते तैणीं बोला हुंह कि ज़ुंण काम शोभा दैआ तम्हैं तिहअ ई काम करे, और तम्हैं एक मन हई करै प्रभू भगती दी लागी रहे। "
1CO,7,36,"ज़ै तम्हां मांझ़ै कुंणी आपणीं शोहरी कुंआरी होए डाही दी और बादा का सह इहअ समझ़े कि मंऐं मारअ आपणीं शोहरीओ हक और शोहरीए ज़ुआनीं च़ाल्ली ढल़ी, और ज़ै शोहरीओ बाप्पू समझ़े कि तेऊए शोहरी आसा बैहा करने ज़रुरत। सह करै आपणीं शोहरीए बैहो इंतज़ाम एथ निं किछ़ै पाप आथी। "
1CO,7,37,पर ज़ै तेसा शोहरीए बाप्पू आपणैं मनैं पाक्की सोठ आसा डाही दी कि तेऊए शोहरी लै आसा बैह नांईं करनअ भलअ पर होरी निं लोल़ी सह इहअ करना लै मज़बूर किअ। तै सका सह तिहअ करी ज़िहअ सह च़ाहा। ज़ै सह इहअ च़ाहा कि तेऊए शोहरी कुंआरी रहे ता सह बी आसा ठीक। 
1CO,7,38,इहअ करै ज़ै कुंण आपणीं कुंआरी शोहरीओ बैह करा सह करा ठीक और ज़ुंण आपणीं कुंआरी शोहरीओ बैह नांईं करदअ सह बी करा ठीक। 
1CO,7,39,"ज़ेभै तैणीं कहा बेटल़ीओ मर्ध ज़िऊंदअ हआ, ता तेभै तैणीं लागा तैहा तेऊ ई संघै ज़िन्दगी ज़िऊंणीं; पर ज़ै तेसो मर्ध मरी जाए ता तेखअ सका सह होरी संघै भी बैह करी पर लोल़ी सह प्रभू दी विश्वास करनै आल़अ हुअ। "
1CO,7,40,"पर मेरै साबै आसा तैहा लै इहअ ठीक कि सह भी बैह नां करे, और हुंह सोठा इहअ कि हुंह आसा परमेशरे आत्मां बाखा तम्हां लै सलाह दैंदअ लागअ द ज़ांऊं हुंह इहअ बोला। "
1CO,8,1,थारी च़िठी दी पुछ़अ त तम्हैं मुर्ति दी बल़ीदान की दी च़िज़े बारै सुआल। हाम्हां सोभी का आसा एसा गल्ले बारै ज्ञैन। पर ज्ञैना करै बणां हाम्हैं आप्पू घमंडी और पर झ़ूरी करै करा हाम्हैं एकी दुजे मज़त। 
1CO,8,2,"ज़ै तम्हैं आप्पू लै इहअ समझ़े कि तम्हां का आसा थोघ, तै निं तम्हां का असली दी तिहअ थोघ आथी ज़िहअ हुअ लोल़ी। "
1CO,8,3,पर परमेशरा का हआ तेऊ मणछो थोघ ज़ुंण परमेशरा संघै झ़ूरी करा। 
1CO,8,4,ऐबै लाअ मंऐं तम्हां का मुर्तिए सम्हनै बल़ी की दी च़िज़े बारै खोज़ी कि सारै भ्रमंडै आसा एक्कै परमेशर और संसारे मुर्ति दी निं ज़िन्दगी आथी। ( ) 
1CO,8,5,पर तज़ी बी बोला मणछ सरगै और पृथूई दी कई लै परमेशर और प्रभू। पर म्हारअ आसा एक्कै परमेशर और सह आसा म्हारअ बाप्पू। तेऊ बणांईं सोभै गल्ला और तेऊ ई करै आसा हाम्हैं ज़िऊंदै। 
1CO,8,6,ठीक इहअ ई आसा म्हारअ एक्कै प्रभू और सह आसा ईशू मसीहा। तेऊ ई करै आसा सोभै गल्ला बणांईं दी और तेऊ ई करै आसा हाम्हैं ज़िऊंदै। ( ) 
1CO,8,7,"पर सोभी विश्वासी का निं अज़ी बी थोघ आथी कि मुर्ति दी निं किछ़ै शगती आथी। किल्हैकि तिंयां करा तै पैहलै तिन्नां मुर्तिए पूज़ा। ज़ांऊं ऐबै तिंयां मुर्ति दी बल़ीदान की दी च़िज़ा खाआ ता तिंयां सोठा गलती दी इहअ कि तिंयां आसा अज़ी बी तिन्नां मुर्तिए पूज़ा दी साझ़ू। तेखअ हआ तिंयां परशैन, तिंयां सोठा गलती दी इहअ कि मुर्ति दी च़ढाऊई दी च़िज़ा खाई करै हेरअ तिन्नैं पैहलै ई पाप करी। "
1CO,8,8,पर खाणैं-पिणैं करै निं म्हारअ परमेशरा संघै नातअ पाक्कअ हंदअ। म्हारअ निं किछ़ै घाटअ च़ाल्लअ हई ज़ै हाम्हैं किज़ै नांईं खाए और नां किज़ू खाणैं करै फाईदअ हंदअ। 
1CO,8,9,तम्हैं आसा सोभी खाणैं-पिणें च़िज़ा खाणां लै आज़ाद पर एसा गल्लो डाहै धैन कि थारी एसा आज़ादी करै निं लोल़ी तिंयां विश्वासी प्रभू दी विश्वास करनअ छ़ाडअ ज़ुंण विश्वासा दी दुबल़ै आसा। 
1CO,8,10,"किल्हैकि, ताखा ता आसा थोघ कि ईंयां मुर्ति निं असली परमेशर आथी और तूह खाआ मुर्तिए देहुरै। पर ज़ुंण विश्वासा दी दुबल़अ आसा सह सोठा इहअ कि ज़ै सह इहअ करे ता अह आसा पाप। तिधी ताह खांदै भाल़ी करै सका तेऊ बी मुर्ति दी बल़ीदान की दी च़िज़ा खाणें हिम्मत पल़ी। "
1CO,8,11,"सह भाई ज़ुंण विश्वासा दी दुबल़अ आसा और ज़सरी तैणीं मसीहा आपणीं ज़ान दैनी, तेरै खास्सै ज्ञैना पिछ़ू छ़ाडअ तेऊ मसीहा दी विश्वास करनअ। "
1CO,8,12,इहअ करै करा तम्हैं मसीहा दी आपणैं विश्वासी भाई बैहणी तिन्नां गल्ला करना लै हौंसल़अ दैई करै पाप ज़ेता लै तिंयां गलत समझ़ा। 
1CO,8,13,"तैही, ज़ै मेरै मुर्ति दी बल़ीदान की दी च़िज़ा खाई करै मेरअ विश्वासी भाई प्रभू का दूर हआ, तै रहणअ मुंह इहै खाणैं-पिणैं का दूर ज़ेता करै मेरअ साथी भाई प्रभू दी विश्वास करनअ छ़ाडा। "
1CO,9,1,"हुंह आसा सोभ किछ़ करना लै आज़ाद ज़ेता हुंह च़ाहा, हुंबी आसा एक शधाणूं और मंऐं आसा ईशू मसीहा आपणीं आछी भाल़अ द ज़ुंण म्हारअ प्रभू आसा। तम्हैं आसा मेरै तेऊ कामों फल ज़ुंण मुल्है प्रभू करना लै दैनअ। "
1CO,9,2,"ज़ै लोग मुंह प्रभू ईशूओ शधाणूं नांईं समझ़े, तम्हां ता हुअ हुंह मनणअ। सह आसा हुंह ज़ुंण तम्हां तैणीं खुशीओ समाद पजैल़अ। प्रभू ईशू दी थारअ विश्वास आसा एसा गल्लो सबूत कि हुंह आसा शधाणूं। "
1CO,9,3,"ज़ुंण मेरै शधाणूंए हके बारै सुआल पुछ़ा, तिन्नां लै आसा मेरअ अहैई ज़बाब। "
1CO,9,4,मुंह और बरनबासा आसा शधाणूं हणें नातै तम्हां लै म्हारै कामां लै ढबै-धेल्लै मांगणैंओ पूरअ हक। 
1CO,9,5,"ज़िहै ईंयां होर शधाणूं, प्रभूए होर भाई और पतरस आपणीं लाल़ी संघा ओर्ही-पोर्ही निंयां, तिहअ आसा मुंह बी हक हुंह कहा विश्वासी शोहरी संघै बैह करी करै आप्पू संघा डाहे। "
1CO,9,6,हाम्हां बी अह हक कि होरी शधाणूं ज़ेही आपणीं गरज़ा पूरी करना लै ढबै-धेल्लै भेटे और हाम्हां बी निं तेता लै कामां करने ज़रुरत आथी। 
1CO,9,7,इहअ निं कोहै सपाही हंदअ ज़ुंण आप्पू लै आप्पै करा खर्च़अ। ज़ुंण मणछ अंगूरो बगिच़अ लाआ सह खाआ तेतो फल़ बी और गुआल़ै डाहा गाऊई धाची करै तेसा का दुधे आशा बी। 
1CO,9,8,"हुंह निं इना गल्ला मणछे साबै आथी लागअ द बोलदअ, बधान बी बोला इहअ ई। "
1CO,9,9,"किल्हैकि मुसा गूरे बधाना दी आसा लिखअ द, “खहल़ा काढणैं आल़ै बल्दा लै दैणअ खाणां लै बी तेता ई का।” परमेशर कै सिधअ बल्दे ई फिकर करा? ( ) "
1CO,9,10,"कि असली दी सह म्हारै बारै बोला? हाँ हाम्हां ई लै आसा लिखअ द, किल्हैकि खेचै हल़ा ज़ुंडणैं आल़अ ज़ुंडा किज़ू नां किज़ू आशा डाही करै, और ज़ुंण नाज़ा मांडदअ खहल़ै फिरा तेऊ डाहणीं तेसा फसला का धख भाग भेटणें आशा बी। "
1CO,9,11,हाम्हैं खोज़अ तम्हां का परमेशरो समाद। ज़िहअ कुंण मणछ बऊआ तिहअ बऊअ हाम्हैं परमेशरो बैण तम्हां दी। तेही आसा अह म्हारअ हक कि तम्हैं म्हारी गरज़ा पूरी करना लै म्हारी मज़त करे। 
1CO,9,12,"ज़िहअ तम्हैं तिन्नां होरी लै ढबै-धेल्ले मज़त करा ज़ुंण तम्हां सेटा एछी प्रच़ार करा, बरनबास और मेरअ आसा मसीहा दी तिन्नां का बी खास्सअ हक किल्हैकि हाम्हैं तै तम्हां लै शधाणूं। पर हाम्हैं निं तम्हां म्हारी मज़त करना लै ज़ोर दैनअ ज़ेता हाम्हैं तम्हां का च़ाहा तै। पर हाम्हैं आसा सोभी गल्ला ज़िरना लै तैर ताकि हाम्हैं निं लोल़ी खुशीए समादा शुणना लै कसा लै अल़च़न हुऐ। "
1CO,9,13,"तम्हां का आसा थोघ कि ज़ुंण मांदरै सेऊआ करा, तिंयां खाआ मांदरा ई का, और ज़ुंण बेदीए सेऊआ करा, तिंयां हआ तैहा बेदीए हकदार? ( ) "
1CO,9,14,इहअ ई आसा प्रभू बी बोलअ द कि ज़ुंण लोग खुशीओ समाद खोज़णैं आल़ै आसा तिन्नें ज़िऊंणें गरज़ा लोल़ी तिन्नां का पूरी हुई ज़ुंण खुशीओ समाद शूणां। 
1CO,9,15,"पर मंऐं निं इना मांझ़ै किछ़ै हक तम्हां का मांगअ। हुंह निं एता तै आथी लागअ द लिखदअ कि तम्हैं मुल्है एभै किज़ै करे। नां, एता का हणअ त मुल्है इहअ कि मुल्है मौत एछे! किल्हैकि मुंह निं एसा गल्ला दी घमंड करनै का रोक्की सकदअ कि मंऐं की आपणीं हेर-सभाल़ आप्पै। "
1CO,9,16,"ज़ै हुंह खुशीओ समाद खोज़ूं, ता अह निं मुल्है किछ़ै घमंडे गल्ल आथी, किल्हैकि अह ज़िम्मैंबारी आसा मुखा मसीहा सभाल़ी दी, ज़ै हुंह खुशीओ समाद निं खोज़ूं, तै आसा मुल्है लानत! "
1CO,9,17,"किल्हैकि, ज़ै हुंह आपणीं मरज़ी करै करा ता मुंह भेटा तेते मज़दूरी और ज़ै आपणीं मरज़ी करै निं करदअ, ता तैबी आसा भढार सभाल़अ द। "
1CO,9,18,"ता मेरी मज़दूरी कुंण ज़ण्हीं आसा? अह कि खुशीए समादा खोज़णा लै दैंऊं मसीहा खुशीओ समाद बाझ़ी मोलै, अह ई आसा मेरी मज़दूरी, हुंह सका बाझ़ी मज़दूरी करै बी खुशीओ समाद खोज़ी, ज़ै कि मुंह आसा हक कि हुंह सका आपणीं गरज़ा पूरी करना लै मज़त मांगी। "
1CO,9,19,"एतो मतलब हुअ इहअ कि लोग करा मेरी मज़त तै आसा हुंह तिन्नों गुलाम, पर तज़ी बी बणअ हुंह सोभिओ गुलाम ताकि हुंह तिन्नां मसीहा लै आणी सकूं। "
1CO,9,20,तैहीता ज़ेभै हुंह यहूदी संघै रहा हुंह ज़िऊआ यहूदी ज़ेही ज़िन्दगी ताकि तिन्नां मसीहा दी आणी सके। ज़ेभै हुंह तिन्नां संघै त ज़ुंण यहूदी बधान मना मंऐं बी ज़िऊई बधाना दी रही करै ज़िन्दगी। एही निं मुंह बधाना मनणें ज़रुरत आथी पर मंऐं किअ अह एते तैणीं कि ज़ुंण बधाने साबै ज़िन्दगी काटा हुंह तिन्नां मसीहा लै आणी सकूं। 
1CO,9,21,"ठीक हअ ई ज़ेभै मंऐं होरी ज़ाती मांझ़ै काम किअ, मंऐं ज़िऊई आपणीं ज़िन्दगी होरी ज़ातीए मणछा ज़ेही ज़ुंण यहूदी बधाना निं मंदै ताकि हुंह तिन्नां बी मसीहा लै ज़िती सकूं। एतो मतलब निं अह आथी कि हुंह निं परमेशरे बधाना मंदअ किल्हैकि हुंह मना हर बगत मसीहो हुकम। "
1CO,9,22,"ज़ेभै हुंह तिन्नां लोगा मांझ़ै त ज़ुंण विश्वासा दी दुबल़ै आसा, मंऐं ज़िऊई तिन्नां ई ज़ेही ज़िन्दगी ज़िहै तिंयां आसा ताकि हुंह तिन्नां मसीहा दी आजू बझ़णा लै मज़त करी सकूं। हुंह बणअ सोभी मणछा लै सोभ किछ़, कि किछ़ू बी तरिकै करै हुंह कई लोगा बच़ाऊई सकूं। "
1CO,9,23,हुंह करा इना सोभी गल्ला मसीहे खुशीए समादा सारै दी पजैल़णां लै। ताकि हुंबी तेसा बर्गता दी साझ़ू हई सकूं ज़ुंण खुशीए समादा करै भेटणीं। 
1CO,9,24,"तम्हां का आसा थोघ कि ज़ेभै सोभ ठुहर्नै आल़ै ठुर्हा दी ता ठुर्हा, पर नांम निंयां एक्कै ई मणछ? तम्हैं ठुर्हा तिहै ई ताकि नांम ज़िती सके। "
1CO,9,25,"सोभ जोधै करा सोभी च़िज़ो फरेज़, ताकि तिंयां तेऊ मछैणैं आल़ै मुगटा ज़िती सके, पर हाम्हैं करा तेऊ मुगटे तैणीं मैन्थ ज़ुंण कधि निं मछैणैं आल़अ आथी। "
1CO,9,26,तैही ज़िऊआ हुंह आपणीं विश्वासा दी ज़िन्दगी नशाणैं बाखा ठुर्ही। एक कुश्ती लल़णैं आल़अ जोधअ निं बागरी दी धमुक्कै बाहंदअ पर सह बाहा आप्पू संघै दुजै जोधै लै। तेही ज़िऊआ हुंह आपणीं ज़िन्दगी खास मकसद डाही। 
1CO,9,27,पर हुंह करा आपणीं देही आपणैं बशा दी; किधी इहअ निं हआ कि हुंह हआ लागअ द होरी लै प्रच़ारा करदअ और आप्पू होए हुंह नकाम्मअ। 
1CO,10,1,"भाईओ, हुंह च़ाहा तम्हां का आद फरेऊणीं कि म्हारै पित्तरा संघै ज़ंगलै किज़ै हुअ। परमेशरै निंयैं तिंयां एक बादल़ छ़ाडी करै ज़ुंण तिन्नां आजू-आजू रहा त सरगै हांढदअ लागी और परमेशरै पजैल़ै तिंयां लाल समुंदरे पाणीं जैंदरी पार टपाऊई करै राज़ी राम्बल़ै शुक्की ज़ैगा दी। ( ) "
1CO,10,2,"हाम्हैं सका इहअ बोली, ज़ेही हाम्हैं प्रभू ईशूए हणां लै डुबकी दैनी, तिहै ई रहै तिंयां बादल़े छ़ैल्ली दी और लाल समुंदरे पाणीं जैंदरी निखल़ै तिंयां पार सह ती तिन्नां लै डुबकी ज़ेही संघा बणैं तिंयां मुसा गूरे बधाना मनणै आल़ै। "
1CO,10,3,तिन्नैं सोभी खाई सह ई रोटी ज़ुंण परमेशरै स्वर्गा का दैनी। ( ) 
1CO,10,4,"तिन्नैं झुटअ सह ई पाणीं ज़ुंण परमेशरै मुसा गूरा करै टोल्हा का काढअ। ज़ुंणी तिन्नां लै टोल्हा का पाणीं दैनअ, सह रहा तिन्नां संघै हांढदअ लागी। सह टोल्ह आसा ती मसीहा। ( ) "
1CO,10,5,"पर परमेशर निं तिन्नां मांझ़ै कई का खुश हुअ आथी, और तैही हुऐ तिंयां बणैं खतम। ( ) "
1CO,10,6,"ईंयां गल्ला हुई हाम्हां लै सीख लणा लै, कि ज़िहअ इनै लाल़च़ किअ, तिहअ निं हाम्हां बी लागदअ बूरी च़िज़ो लाल़च़ करनअ; "
1CO,10,7,"और नां तम्हैं मुर्तिए पूज़ा करनै आल़ै बणीं ज़िहै तिन्नां मांझ़ै बी बणैं तै, ज़िहअ पबित्र शास्त्रा दी आसा लिखअ द, “लोग लागै खांदी-पिंदी और नाच़दी-खेल्हदी कंझ़रदै।” "
1CO,10,8,"नां तम्हैं कंज़रैई करी, ज़िहअ तिन्नां मांझ़ै बी कई लोगै किअ; और तिंयां मूंऐं एकी धैल़ी भितरी त्रेई हज़ार मणछ। ( ) "
1CO,10,9,"नां प्रभू परखदै लागी ज़िहै तिंयां बी परमेशरा परखदै लागै तै, और तिंयां किऐ तै दानुईं करै खतम। ( ) "
1CO,10,10,"नां तम्हैं पिठी पिछ़ू निंदा करदै लागी, और ज़िहै म्हारै तिन्नैं पित्तरै बी किअ त, तिंयां पाऐ तै स्वर्ग दूतै मारी। "
1CO,10,11,"पर ईंयां सोभै गल्ला, ज़ुंण तिन्नां लै हुई, तेता का लागा हाम्हां सीख लणी ज़ुंण हाम्हैं एसा पृथूई खतम हणें ज़मानैं आसा लागै दै रहंदै। "
1CO,10,12,तैही ज़ुंण विश्वासी इहअ सोठा कि तेऊओ विश्वास आसा पाक्कअ सह डाहै धैन कि सह किधी नभैऊशै पाप नां करे। 
1CO,10,13,"पाप करने सोठ एछा हाम्हां सोभी पाक्कै दी। पर परमेशर आसा शुचअ, ज़ेतरी मसीबत तम्हैं ज़िरी सका तेता का खास्सी मसीबत निं दैंदअ तम्हां लै एछणैं। पर सह दैआ तम्हां लै शगती कि तम्हैं तेता ज़िरी सके और पाप करनै का दूर रहे। ( ) "
1CO,10,14,"ए मेरै पैरै भाईओ, मुर्ति पूज़ा निं करी, तेते भगती करनै का रहै तम्हैं बच़दै। "
1CO,10,15,हुंह समझ़ा तम्हां समझ़कार और हुंह बोला तम्हां लै इहअ कि ज़ुंण हुंह बी बोला तिन्नां गल्ला लै दैआ धैन कि तिंयां ठीक आसा कि गलत। 
1CO,10,16,"ज़ेभै हाम्हैं प्रभू भोज़ा दी एकी कटोरै का अंगूर रस झुटा, ज़ेता लै हाम्हैं परमेशरो शूकर करा, हाम्हैं हआ असली ईशू मसीहे लोहू दी साझ़ू। ज़ांऊं हाम्हैं रोटी चोल़ी करै खाआ और हाम्हैं हआ असली दी मसीहे देही दी साझ़ू। "
1CO,10,17,ज़ै कि एक्कै ई रोटी आसा ज़ुंण मसीहा आसा। तै हआ हाम्हैं खास्सै बी एक किल्हैकि हाम्हैं खाआ तेसा एकी ई रोटी का। 
1CO,10,18,"इस्राएली लोगे बारै सोठा, ज़ेभै सोभी लोगै परमेशरै दैनी दी रोटी खाई तिंयां हुऐ परमेशरे आराधना दी साझ़ू। ठीक इहअ ई ज़ुंण मुर्ति दी बल़ीदान दी रोटी खाआ तिंयां बी हआ तिन्नां मुर्तिए पूज़ा दी साझ़ू। "
1CO,10,19,हुंह निं इहअ बोलदअ आथी लागअ द कि मुर्ति दी च़ढाऊअ द बल़ीदान निं किछ़ै आथी और मुर्ति निं किछ़ै आथी। 
1CO,10,20,"पर मेरअ बोल़णैंओ मतलब आसा इहअ कि होरी ज़ातीए लोग ज़ुंण मुर्ति दी बल़ीदान करा, तिंयां निं परमेशरा लै करदै आथी, पर तिंयां करा भूता लै, और तिन्नां का निं एसा गल्लो थोघ हंदअ आथी कि तिंयां आसा भूते साझ़ू। ( ) "
1CO,10,21,"तम्हैं प्रभूए कटोरै और भूते कटोरै दुही मांझ़ै निं झुटी सकदै। तम्हैं प्रभूए थाल़ू, और शैताने थाल़ू दुहीए हकदार निं हई सकदै। ( ) "
1CO,10,22,ज़ै तम्हैं इहअ करे ता तम्हैं आणा इहअ करै परमेशरा लै रोशै और हाम्हैं निं परमेशरा का खास्सै ज़ोरा आल़ै आथी। ( ) 
1CO,10,23,"तम्हां बोल़णअ, “हाम्हैं सका सोभै गल्ला करी”, पर सोभै फाईदे निं आथी। तम्हां बोल़णअ, “हाम्हैं सका सोभै गल्ला करी” पर सोभी च़िज़ा संघै बढोतरी निं आथी। "
1CO,10,24,"आपणीं भलाई निं भाल़णीं आथी, पर दुजे भलाई भाल़णीं। "
1CO,10,25,ज़ुंण बज़ारै बिका तेऊ सका तम्हैं खाई इहअ पुछ़णें ज़रुरत निं तम्हां आथी कि अह मुर्ति सेटा का आणअ या होरी ज़ैगा का। 
1CO,10,26,"किल्हैकि पबित्र शास्त्रा दी आसा इहअ लिखअ द, ( ) “पृथूई आसा परमेशरे और तेते हर गल्ला बी आसा परमेशरे।” "
1CO,10,27,"ज़ै कुंण विश्वास नांईं करनै आल़अ तम्हां लै छ़ांदअ दैए, और तूह डेओऐ, ताल्है तिधी ज़िहअ खाणैं लै दैए ता तूह खाऐ तेता ई, परमेशर निं ताल्है इहअ बोलदअ कि तूह पुछ़ तेऊ का इहअ कि तेऊ तिंयां रोटी किधा का आणी। "
1CO,10,28,"पर ज़ै ताल्है कुंण इहअ बोले, “अह ता मुर्ति लै बल़ी की दी च़ीज़।” तै निं तूह तेता खाई। "
1CO,10,29,पर मेरी आज़ादी निं तेऊ मणछे बुधि करै लोल़ी परखअ ज़ुंणी मुखा खोज़अ। 
1CO,10,30,"ज़ै हुंह परमेशरा लै शूकर करी करै तिन्नां मुर्ति दी च़ढाऊई दी रोटी खाआ, ता तेता पिछ़ू कुंण मेरी निंदा किल्है करा? "
1CO,10,31,"एतो ज़बाब आसा इहअ कि च़ाऐ खाआ, च़ाऐ पिआ, च़ाऐ किछ़ बी करा सह लोल़ी परमेशरे महिमां लै हुअ। "
1CO,10,32,"ज़ुंण बी मंऐं किअ हुंह च़ाहा तेता करै सोभी खुश करनअ, मंऐं निं सिधअ आपणैं फाईदे बारै सोठअ पर मंऐं सोठअ सोभिए भलाईए तैणीं ताकि तिंयां बच़ी सके। एही ई लागा तम्हां बी तेही ज़िन्दगी ज़िऊंणीं नां यहूदी लै लोल़ी दुख हुअ, नां होरी ज़ाती लै लोल़ी दुख हुअ और नां लोल़ी परमेशरे मंडल़ी लै दुख हुअ। "
1CO,11,1,तम्हैं बी ज़िऊआ मुंह ज़ेही ज़िन्दगी ज़िहअ हुंह मसीहा भाल़ी आपणीं ज़िन्दगी ज़िऊआ। 
1CO,11,2,"भाईओ, हुंह सराहा तम्हां एते तैणीं कि तम्हैं करा मुंह सोभी गल्ला दी आद और ज़ुंण शिक्षा मंऐं तम्हां लै आसा दैनी दी, तम्हैं मना तिन्नां सोभी। "
1CO,11,3,"पर एक गल्ल आसा तेता च़ाहा हुंह कि तम्हां का थोघ लागे। हर एकी मर्धो मूंड आसा ईशू मसीहा, और बेटल़ीओ मूंड आसा मर्ध, और मसीहो मूंड आसा परमेशर। "
1CO,11,4,"ज़ुंण बेटल़ी नांगै मुंडै सोभी सम्हनै प्राथणां या पबित्र आत्में गल्ला प्रगट करा, सह करा मसीहा नकदरै ज़ुंण तेऊओ मूंड आसा। "
1CO,11,5,"ज़ुंण बेटल़ी नांगै मुंडै प्राथणां या पबित्र आत्में गल्ला प्रगट करा, सह बी करा आपणैं मर्धा नकदरै ज़ुंण तेसो मूंड आसा। तेखअ निं तेसा बेटल़ी दी किछ़ै फरक रहअ ज़हा बेटल़ीए मूंड बेइज़ती पिछ़ू तांबल़अ आसा किअ द। "
1CO,11,6,"ज़ै बेटल़ी धाठू निं लाए, ता तैहा लागा आपणैं मुंडे शराल़ बी काटणै, ज़ै कसा बेटल़ी तांबल़ै हणअ शरमें गल्ल आसा, तै लागा तैहा धाठू डाहणअ बान्हीं। "
1CO,11,7,हाँ मर्धा निं लागदअ आपणअ मूंड ढोपी डाहणअ किल्हैकि सह आसा परमेशरै तिहअ बणांअ द ज़िहअ सह आप्पू आसा और तेऊ आसा मर्धा लै आप्पू ज़िहअ सभाब दैनअ द। पर बेटल़ी आसा मणछे महिमों दुजअ रूप। ( ) 
1CO,11,8,किल्हैकि परमेशरै बणांअ पैहलै मणछ आदम और सह निं सह निं बेटल़ी का बणांअ पर बेटल़ी बणांईं तेऊ पैहलै मणछ आदमा का। ( ) 
1CO,11,9,मर्ध निं बेटल़ीए फाईदे तैणीं आथी बणांअ द पर बेटल़ी आसा मर्धे मज़त करना लै बणांईं दी। ( ) 
1CO,11,10,"एते ई तैणीं और एते तैणीं बी कि स्वर्ग दूत आसा भाल़ै लागै दै, बेटल़ी लोल़ी आपणैं मूंड ढोपी डाहअ, तेता करै हआ अह गल्ल प्रगट कि तेसा प्रैंदै आसा कसरअ हक। "
1CO,11,11,तैबी प्रभूए विश्वासी मांझ़ै निं बेटल़ी मर्धा का ज़ुदी आथी और नां मर्ध बेटल़ी का आथी ज़ुदअ। 
1CO,11,12,किल्हैकि ज़ेही पैहली बेटल़ी परमेशरै मर्धा का बणांईं तिहअ ई हआ ऐबै मर्धो ज़ल्म बेटल़ी का। पर सोभी च़िज़ो मूल़ आसा परमेशर। 
1CO,11,13,तम्हैं ई करा आप्पै एसा गल्लो फैंसलअ कि बेटल़ीए सोभी सम्हनै नांगै मुंडै परमेशरा का प्राथणां करनी ठीक आसा कि गलत। 
1CO,11,14,तम्हैं एही बी निं समझ़दै कि मर्ध ज़ै बेटल़ी ज़िहै लाम्मअ मूंड डाहे ता तेऊ लै निं सह अदरे गल्ल हंदी। 
1CO,11,15,"पर ज़ै बेटल़ी लाम्मअ मूंड डाहे ता तेता करै शोभा बेटल़ी होर बी खास्सी। लाम्मै मूंड आसा बेटल़ी लै तिन्नां लै ढोपणां लै दैनै दै, तिहअ ई लागा तिन्नां सोभी सम्हनै प्राथणां दी आपणअ मूंड ढोपी डाहणअ। "
1CO,11,16,"पर ज़ै कुंण इहअ सोठे कि ज़ुंण मंऐं बोलअ सह आसा गलत, ता पैहलै लऐ एसा गल्ला समझ़ी कि नां म्हारअ और नां परमेशरै मंडल़ीओ इहअ रबाज़ आथी। "
1CO,11,17,"ऐबै ज़ुंण मंऐं तम्हां लै आजू लाअ बोली तेता लै निं हुंह तम्हां सराहंदअ आथी, कि ज़ेभै तम्हैं एकी ज़ैगा कठा हआ, तेता करै हआ फाईदे ज़ैगा घाटअ ई। "
1CO,11,18,"किल्हैकि पैहलै शूणअ कि ज़ेभै तम्हैं मंडल़ी दी कठा हआ, ता तम्हां दी हआ फूट पल़ी दी, और ऐबै लागअ मुंह एसा गल्ला दी किज़ै विश्वास बी हंदअ। "
1CO,11,19,"किल्हैकि गुटबाज़ी बी हणीं तम्हां दी ज़रूर, सह हणीं एते तैणीं कि ज़ुंण लोग तम्हां मांझ़ै खरै-खरै आसा ताकि तिंयां प्रगट हई सके। "
1CO,11,20,"तम्हैं ज़ेभै प्रभू ईशूए बल़ीदान करना लै एकी ज़ैगा कठा हआ, तम्हां का निं एसा थोघै ई आथी कि प्रभू भोज़ किहअ लोल़ी हुअ! "
1CO,11,21,कै हआ कि तम्हैं हेरा होरी संघै साझ़ू करनै का पैहलै ई रोटी खाई और एतो नतिज़अ हआ इहअ कि कोई हआ अज़ी भुखै और कोई हआ अंगूर रस झुटी राल़ै-मताल़ै। 
1CO,11,22,खाणां पिणां लै आसा थारै आपणैं घर तिधी करा आपणीं मरज़ी ज़िहअ तम्हैं च़ाहा तिहअ। तम्हैं मतलबी बभार और परमेशरे मंडल़ीए निं तम्हैं किछ़ै कदर समझ़दै और गरीब मणछा करा तम्हैं शर्मिंदै। एते बारै किज़ै बोलूं हुंह तम्हां लै? थारै एऊ बभारा लै कै तम्हां मुखा एही आशा कि मुंह करनअ तम्हां लै शाबाश? हुंह निं एसा गल्ला लै तम्हां का खुश आथी। 
1CO,11,23,"किल्हैकि ज़ुंण शिक्षा मंऐं तम्हां लै आसा दैनी दी तिंयां आसा तिंयां ई ज़ुंण मुंह प्रभू का आसा भेटी दी। ज़हा राची प्रभू ईशू कैद करनै बझ़ैल़अ, प्रभू ढाकी रोटी आपणैं हाथै "
1CO,11,24,"तेखअ परमेशरो शूकर करी करै सह रोटी चोल़ी और तिन्नां लै दैनी इहअ बोली करै,  “अह रोटी आसा मेरी देही, ज़ुंण मंऐं तम्हां लै दैनी, मुंह आद करना लै करै तम्हैं इहअ ई।” "
1CO,11,25,"रोटी का बाद ढाकअ तेऊ एक अंगूरे रसा करै भरअ द कटोरअ बी और बोलअ,  “अह कटोरअ आसा मेरै लोहू दी परमेशरे मणछा लै नऊंईं करार ज़ेभै तम्हैं एता झुटे ता मेरी आदी दी करै इहअ ई।” "
1CO,11,26,"ज़ेभै बी तम्हैं ऐहा रोटी खाए, और एऊ कटोरै झुटै, ता प्रभूए मौतो प्रच़ार रहै करदै लागी, ज़ेभै तैणीं सह फिरी निं एछे। "
1CO,11,27,"ज़ै कुंण प्रभूए रोटी इहै करै खाए ज़िहअ करै प्रभूओ अदर नांईं हंदअ, और कटोरै का झुटे, ता सह हणअ इहअ करी करै प्रभूए देहीओ और लोहूओ दोशी। "
1CO,11,28,"और एते तैणीं तम्हैं लऐ आपणैं मना भाल़ी और परखी, तेखअ खाऐ तम्हैं ऐहा रोटी और कटोरै। "
1CO,11,29,"किल्हैकि, ज़ै कुंण प्रभूए रोटी खांदी बारी प्रभूए देही नांईं बछ़ैणें, ता एऊ खाणैं पिणें पिछ़ू आणा सह आप्पू लै सज़ा। "
1CO,11,30,"एता ई पिछ़ू आसा तम्हां मांझ़ै कई देही दी दुबल़ै, बमार, और बडै भारी आसा मरी बी गऐ दै। "
1CO,11,31,"ज़ै हाम्हैं आपणीं सोठ परखदै, तै निं परमेशरा हाम्हां लै सज़ा दैणीं ती। "
1CO,11,32,"पर प्रभू दैआ हाम्हां लै सज़ा म्हारी भलाईए तैणीं, कि हाम्हैं निं लोल़ी एऊ संसारे लोगा संघै न्याय हणें धैल़ी दोशी हुऐ। "
1CO,11,33,"एते तैणीं, ए मेरै भाईओ, ज़ेभै तम्हैं प्रभू भोज़ा खाणें तैणीं कठा हआ ता एकी दुजै लआ न्हैल़ी "
1CO,11,34,"ज़ै कुंण भुखअ होए ता सह लऐ आपणैं घरै रोटी खाई, ताकि ज़ेभै तम्हैं कठा होए तेभै लोल़ी थारअ बभार तिहअ हुअ ज़िहअ प्रभू भोज़ा लै ज़रूरी आसा तै निं तम्हां परमेशरा का सज़ा भेटणीं। बाकी गल्ला करनी मुंह आप्पै एछी करै ठीक। "
1CO,12,1,"ऐबै भाईओ, ज़ुंण तम्हैं मुखा आत्मिक बरदाने बारै सुआल पुछ़अ त, हुंह च़ाहा इहअ कि तम्हां लोल़ी तेते बारै राम्बल़ै करै थोघ लागअ। "
1CO,12,2,"तम्हां का आसा थोघ कि विश्वासा दी एछणैं का पैहलै तम्हैं केही ज़िन्दगी ज़िऊआ तै, तधू करा तै तम्हैं बी तिन्नां कांणी और टौणीं मुर्ति सेटा तिहअ ई ज़िहअ तम्हां लै होर करना लै बोला तै। ( ) "
1CO,12,3,"तै च़ाहा हुंह कि तम्हां का लोल़ी थोघ लागअ कि ज़ुंण परमेशरे आत्में साबै बोला, ता सह निं इहअ बोलदअ कि “ईशू आसा शाप लागअ द” और नां पबित्र आत्मां बाझ़ी कुंण इहअ बोली सकदअ कि “ईशू आसा प्रभू।” "
1CO,12,4,"आत्मिक बरदान ता आसा कई रंगे, पर पबित्र आत्मां आसा एक्कै सोभिओ मूल़। "
1CO,12,5,काम बी आसा कई रंगे ज़ुंण हाम्हैं प्रभू लै करा और हाम्हैं करा एकी ई प्रभूए सेऊआ। 
1CO,12,6,"परमेशर दैआ हाम्हां मांझ़ै हरेकी लै होरी-होरी रंगे काम करना लै, पर सह परमेशर आसा एक्कै ई ज़ुंण हाम्हां सोभी बाती काम करा। "
1CO,12,7,परमेशरै आसा हाम्हां सोभी लै किज़ै नां किज़ै गूण सह रहैऊआ हाम्हां का कि पबित्र आत्मां आसा हाम्हां संघै ताकि हाम्हैं आपणैं साथी विश्वासी भाईए मज़त करी सके। 
1CO,12,8,परमेशरे आत्मां एकी मणछा लै इहअ प्रच़ार करनैओ गूण ज़ेथ बुधिए गल्ला आसा और सह ई आत्मां दैआ दुजै मणछा लै इहअ प्रच़ार करनैओ गूण ज़ेथ खास्सअ ज्ञैन आसा। 
1CO,12,9,कोई लै दैआ पबित्र आत्मां मसीहा दी पाक्कअ विश्वास डाहणेंओ गूण और दुजै मणछा लै दैआ सह ई आत्मां बमार मणछा ठीक करनैओ गूण। 
1CO,12,10,"पबित्र आत्मां दैआ एकी मणछा लै च़मत्कार करने शगती और दुजै लै दैआ परमेशरो समाद खोज़णेंओ बरदान; और एकी होरी लै दैआ एसा गल्ला परखणैंओ बरदान कि ज़ुंण बरदान आसा सह पबित्र आत्मां का आसा कि बूरी आत्मां का आसा। एकी मणछा लै दैआ सह कई रंगे भाषा-बोली बोल़णैंओ गूण ज़ुंण तेऊ कधि निं होए शिखल़ी दी, और कई लै दैआ सह तैहा भाषा-बोलीओ मतलब खोज़णेंओ गूण ज़ुंण तेऊ कधि निं शिखल़ी। "
1CO,12,11,ईंयां सोभै बरदान आसा एकी ई पबित्र आत्में काम। पबित्र आत्मां दैआ हर विश्वासी लै बरदान ज़िहअ पबित्र आत्मां दैणअ च़ाहा। 
1CO,12,12,"किल्हैकि ज़ेही देही एक आसा और तेते आंग हआ कई, पर तैहा देहीए कई आंग हई करै बी आसा सह सारी देही मिली करै एक्कै ई देही, और तिहअ ई आसा मसीहा बी एक्कै। "
1CO,12,13,"किल्हैकि हाम्हैं सोभ, कै यहूदी कै होरी ज़ातीए, कै गुलाम कै आज़ाद, हाम्हैं आसा एकी ई आत्मां और देही संघै डुबकी लई दी और हाम्हां सोभी लै आसा एक्कै ई पबित्र आत्मां दैनी दी ज़िहअ हाम्हैं एकी कटोरै का झुटा। "
1CO,12,14,"एते तैणीं कि देही दी निं सिधअ एक्कै आंग आथी, तेथ आसा कई आंग। "
1CO,12,15,"ज़ै खूर इहअ बोले, “हुंह निं हाथ आथी, तै निं हुंह एसा देहीओ आथी,” तै कै सह सच्च़ी निं आथी तेसा देहीओ? "
1CO,12,16,"ज़ै कान इहअ बोले, “हुंह निं आछ आथी और तै निं हुंह देहीओ आथी”, सह कै इहअ करै सच्च़ी निं आथी तेसा देहीओ? "
1CO,12,17,ज़ै सारी देही आछ हंदी तै शुणनअ किधा का त? ज़ै सारी देही कान ई हंदअ तै शिंघणअ किधा का? 
1CO,12,18,पर सच्च़ी आसा परमेशरै आपणीं मरज़ी दी सोभै आंग देही ठीक ज़ैगा डाहै दै। 
1CO,12,19,"ज़ै सह एक्कै ई आंग हंदअ, सह निं तै देही हणीं ती। "
1CO,12,20,"पर ऐबै आंग ता बडै भारी आसा, पर देही आसा एक्कै ई। "
1CO,12,21,"आछ निं हाथा लै बोली सकदी, “मुंह निं तेरी ज़रुरत आथी” और नां मूंड खूरा लै सकदअ बोली, “मुंह निं थारी ज़रुरत आथी।” "
1CO,12,22,पर देहीए तिंयां आंग ज़ुंण होरी का दुबल़ै ज़ाण्हिंआं तिंयां आसा बडै ज़रूरी। 
1CO,12,23,"देहीए ज़हा आंगा हाम्हैं नकदरै समझ़ा, तिन्नां ई आंगै करा हाम्हैं सोभी का खास्सी इज़त और म्हारै ज़ुंण आंग शोभा निं दैंदै, तिंयां हआ होर भी शोभलै, "
1CO,12,24,"पर तैबी निं म्हारै इना शोभलै आंगा किछ़ै मतलब आथी। पर परमेशरै दैनी देही एही बणांईं कि ज़हा आंगा अदरे कामीं ती, तेऊ आंगा भेटी होर बी खास्सी इज़त। "
1CO,12,25,"परमेशरै किअ इहअ एते तैणीं कि देही दी निं फूट लोल़ी पल़ी, और ताकि तिंयां एकी दुजे हेर-सभाल़ करदै रहे। "
1CO,12,26,तैही आसा कि ज़ै एकी आंगा दाह लागी ता सारै आंगा हआ दाह; और ज़ै एकी आंगा खुशी भेटी ता तिंयां होर आंग बी मनाऊंआं तेते खुशी। 
1CO,12,27,"इहअ ई करै तम्हैं सोभ आसा कठा मिली करै मसीहे देही, और तम्हैं सोभै आसा तेसा देहीए आंग। "
1CO,12,28,"मसीहे देही दी आसा परमेशरै मंडल़ी दी हाम्हां लै ज़ुदै-ज़ुदै काम दैनै दै, पैहलअ आसा शधाणूं, दुजअ आसा परमेशरो गूर, चिअ आसा सखाऊंणै आल़अ, तेखअ शगतीए कामां करनै आल़अ, च़ांगै करनै आल़अ, झींण करनै आल़अ, इंतज़ामा करनै आल़अ, कई रंगे बोली बोल़णैं आल़अ। "
1CO,12,29,हाम्हां मांझ़ै निं सोभै शधाणूं आथी? नां हाम्हैं सोभै परमेशरे गूर आथी? नां हाम्हां मांझ़ै सोभै शिक्षा दैणैं आल़ै आथी? नां सोभै शगतीए काम करी सकदै? 
1CO,12,30,नां हाम्हां सोभी बमारी का ठीक करनैओ बरदान आथी भेटअ द? नां हाम्हैं सोभै खास बोली-भाषा सकदै बोली? 
1CO,12,31,नां हाम्हैं सोभै होरी भाषा दी तेतो मतलब खोज़ी सकदै। तम्हैं लोल़ी सोभी का खास्सी मज़त करनै आल़अ बरदान मांगअ। पर हुंह खोज़ूं तम्हां का इना मांझ़ै सोभी का बित्तअ किज़ै आसा। 
1CO,13,1,"ज़ै हुंह मणछा और स्वर्ग दूता ज़ेही बोली बोलूं, और पर झ़ूरी निं मेरै दिला दी कोही लै होए, तै हणीं मेरी गल्ला ठण-ठण करदै पितल़ा, और शण-शण करदी पंज़ेबा ज़ेही किछ़ू नां कामें। "
1CO,13,2,"ज़ै हुंह परमेशरो बैण खोज़णैं आल़अ होए, और सोभी भेदो ज़ाणकार, और ज्ञैना समझ़णैं आल़अ, और ज़ै मुंह एतरअ विश्वास बी होए, कि हुंह सका ऐहा धारा बी इधा का दूर च़की पर सोभी लै झ़ूरी निं मेरै दिला दी होए, तै निं हुंह किछ़ी कामों आथी। "
1CO,13,3,"ज़ै हुंह आपणीं ज़ैदात बी गरीबा और दुखी दल़िदरा लै दैंऊं, और आपणीं देही बी दुजै बच़ाऊंणा लै आगी जैंदरी पाऊं, पर झ़ूरी निं मेरै दिला दी कोही लै होए, ता तेतो बी निं मेरअ किछ़ फाईदअ आथी। "
1CO,13,4,"ज़ुंण होरी लै झ़ूरी करा सह डाहा सबर और दुजै लै झींण और ज़ुंण झ़ूरी करा सह निं कोहिए निंदा करदअ आथी, झ़ूरी निं आपणीं बड़ाई करदअ आथी, और नां आप्पू सराहंदअ आथी, "
1CO,13,5,"सह निं दुजे बेइज़ती करदअ, और तिंयां निं मतलबी हंदै, सह निं छ़ेकै रोश करनै आल़अ हंदअ, ज़ै तिन्नां लै कुंणी बूरअ बभार किअ तेता निं तिंयां आद डाहंदै, ज़ै कुंण तिन्नां लै पाप बी करे ता तेता बी करा तिंयां माफ। "
1CO,13,6,ज़ुंण झ़ूरी करा तिंयां निं लोगे बूरै कामां लै खुश हंदै तिंयां हआ भलै और शुचै कामां लै खुश। 
1CO,13,7,"सह ज़िरा झ़ूरी दी सोभी गल्ला, ता सह निं विश्वास करनअ छ़ाडदअ, सह डाहा सोभी गल्ला दी आशा और सोभी गल्ला दी करा सह धरा धीर। ( ) "
1CO,13,8,"इहअ बगत बी एछणअ ज़ेभै लोगा परमेशरो बैण खोज़णअ बंद करनअ और पाखली बोली बी निं बोल़णीं और परमेशरे बारै डुघै भेद समझ़णें बी निं ज़रुरत रहणीं, पर झ़ूरी रहणीं सदा बणीं। "
1CO,13,9,"किल्हैकि म्हारै ज्ञैनो बरदान और परमेशरे बैणा खोज़णेंओ गूण आसा धूरअ, "
1CO,13,10,"पर ज़ेभै सह सिध्द और पूरअ एछणअ, तेभै निं तेते ज़रुरत रहणीं ज़ुंण धूरअ आसा। "
1CO,13,11,"अह आसा मणछे ज़िन्दगीए बझ़ा ज़ेही, ज़ेभै हुंह लान्हअ त मेरी बोली, समझ़ और बभार त लान्हैं ज़िहअ। पर ज़ांऊं हुंह ज़ुआन हुअ ता मंऐं छ़ाडअ लान्हैं ज़िहअ सभाब। "
1CO,13,12,"हाम्हैं विश्वासी बी आसा इहै ई, किल्हैकि हाम्हैं आसा इहै मणछा ज़िहै ज़ुंण आपणअ मुंह इहै शिशै दी भाल़ा ज़ेथ धुंमधुंमअ शुझिआ, किल्हैकि अज़ी निं हाम्हैं सोभै गल्ला राम्बल़ै करै समझ़दै। सिधअ आजू हेरनी हाम्हां सोभै गल्ला समझ़ी और तेभै भाल़णअ हाम्हां परमेशर आपणैं मुंहां सम्हनै। एभै आसा मेरअ ज्ञैन धूरअ। पर ज़ेभै सह धैल़ी एछणी, तेभै लागणअ मुखा तेऊए बारै राम्बल़ै करै थोघ ज़िहअ एभै परमेशरा का मेरै बारै आसा थोघ। "
1CO,13,13,"पर ऐबै लागा हाम्हां ईंयां चअन च़िज़ा करनी, परमेशरा दी विश्वास करनअ, परमेशरे करारा दी आशा और होरी संघै झ़ूरी करनी। पर इना चिई मांझ़ै आसा असली दी सोभी का महान होरी संघै झ़ूरी डाहणीं। "
1CO,14,1,होरी संघै झ़ूरी करना लै और आत्मिक बरदाना दी डाहंणअ धैन मन लाई। खासकर खोज़णीं पबित्र आत्मां प्रगट की दी गल्ला। 
1CO,14,2,"किल्हैकि ज़ुंण होरी रंगे बोली दी बोला, सह निं आप्पू बोलदअ आथी, पर तेऊए मुंहां का करा परमेशर गल्ला; तैही निं तेऊए गल्ला हर कोहै समझ़दै आथी, किल्हैकि सह बोला गुप्त भेदे गल्ला पबित्र आत्में शगती करै। "
1CO,14,3,"पर ज़ुंण पबित्र आत्मां प्रगट की दी गल्ला खोज़ा, सह करा होरी विश्वासीए विश्वासा दी पाक्कै हणां लै और हौंसल़अ और तिन्नें मनैं शांती दैणा लै मज़त। "
1CO,14,4,"ज़ुंण होरी रंगे बोली दी गल्ला करा, सह करा आपणैं विश्वासा पाक्कै। पर ज़ुंण पबित्र आत्मां प्रगट की दी गल्ला खोज़ा सह करा मंडल़ी दी सोभी विश्वासीओ विश्वास पाक्कअ। "
1CO,14,5,"पर हुंह च़ाहा कि तम्हैं कई रंगे बोली बोले, पर एता का खास्सअ च़ाहा हुंह इहअ कि तम्हैं तिन्नां गल्ला खोज़ा ज़ुंण पबित्र आत्मां प्रगट करा किल्हैकि, ज़ै कुंण विश्वासी होरी रंगे बोली बोला और ज़ै मंडल़ी दी विश्वासीओ विश्वास पाक्कअ हणां लै तेतो मतलब नां खोज़े ता एता का बित्तअ आसा मंडल़ी दी परमेशरो बैण खोज़णअ ज़ुंण पबित्र आत्मां किअ प्रगट। "
1CO,14,6,"भाईओ, तैही बोला हुंह ज़ै हुंह तम्हां सेटा एछी करै होरी रंगे बोली दी गल्ला करूं ता मुखा तम्हां किज़ै फाईदअ हणअ? पर ज़ै हुंह तम्हां सेटा लै पबित्र आत्मां प्रगट की दी गल्ला या खास ज्ञैन या परमेशरो बैण खोज़े या शिक्षा दैए, तेता करै हणअ थारअ फाईदअ। "
1CO,14,7,"ठीक इहअ ई, ज़ांऊं तम्हैं गाणैं-बज़ाणें साज़-बाज़ा ज़िहअ, बशूरी और बींन, ज़ै इना दुही बाज़णें धुना दी फरक नां होए, तै किहअ करै लागणअ लोगा का थोघ कि बशूरी बाज़ी कि बींन? "
1CO,14,8,"और ज़ेभै जुधा लै नाद बाज़ी तेतो निं थोघ ई लागे, ता कहा करनी जुधा लै तैरी? "
1CO,14,9,"एऊ ई साबै ज़ै तम्हैं लोगा समझ़ एछणैं जोगी बोल नांईं बोले, ता सह हणीं बागरी दी गल्ला करनै ज़ेही गल्ला और तेतो निं कोही का थोघ लागणअ कि तम्हैं किज़ै बोलअ। "
1CO,14,10,एऊ संसारै आसा कई रंगे बोली और हर बोलीओ हआ तिन्नां लोगा लै मतलब ज़ुंण लोग तेता समझ़ा। 
1CO,14,11,"पर ज़ै हुंह कहा भाषा-बोलीओ मतलब निं समझ़ूं, ता तेऊ बोल़णैं आल़ै समझ़णअ हुंह परदेसी और तिंयां आसा हाम्हां लै परदेसी। "
1CO,14,12,"तै बोला हुंह कि, ज़ै तम्हैं आत्मिक बरदाना करै भर्हुऐ दै होए, ता एही कोशिश करै कि थारै बरदाने बढोतरी करै लोल़ी मंडल़ीए बढोतरी हुई। "
1CO,14,13,"ज़ै कुंण होरी बोली दी बोले, ता सह करै प्राथणां कि तेतो मतलब बी खोज़ी सकूं। "
1CO,14,14,"ज़ेभै हुंह होरी भाषा दी प्राथणां करा, मेरी आत्मां हआ प्राथणां करदी लागी दी, पर मुखा निं तेभै थोघ हंदअ कि हुंह किज़ै बोला। "
1CO,14,15,"एता लै च़ाहा हुंह पबित्र आत्में साबै प्राथणां करनी, पर हुंह च़ाहा इहअ कि ज़ुंण हुंह बोला सह लोल़ी होरी बी समझ़ आअ। ज़ेभै हुंह गिह बोला सह लोल़ी पबित्र आत्में साबै मंऐं बोली पर अह बी आसा ज़रूरी कि ज़ुंण हुंह गिह बोला सह लोल़ी होरी बी समझ़ आई। "
1CO,14,16,"ज़ै आराधना सभा दी कुंण इहअ होए ज़हा खास्सी समझ़ निं आथी, ज़ै तेऊ तेरै परमेशरा लै शूकर करने बारै किछ़ै समझ़ ई निं एछे, ता तिन्नां का निं थोघ ई लागणअ कि तंऐं किज़ै बोलअ और तिंयां निं ताह संघै साझ़ू हंदै और “तथास्तू” बोलदै। "
1CO,14,17,"तूह ता करा होए राम्बल़ै करै परमेशरो शूकर, पर एता करै निं होरीए विश्वासा दी बढोतरी हंदी। "
1CO,14,18,हुंह करा आपणैं परमेशरो शूकर कि हुंह आसा होरी रंगे भाषा बोल़णा लै थारअ गूरू पै। 
1CO,14,19,"पर तज़ी बी, ज़ै हुंह मंडल़ी दी खास्सै विश्वासी मांझ़ै होए ता हुंह निं होरी रंगे भाषा बोलदअ किल्हैकि पाखली बोली ज़ुंण कोहै निं समझ़ी सकदअ तेथ बोलै होए मंऐं दस हज़ारा बैण पर तिंयां निं कोही समझ़ आऐ कि मंऐं कै बोलअ! तेता का आसा मेरै बोलै दै तिंयां पांज़ बोल ई भलै ज़ुंण लोगा समझ़ एछे और ज़ेता करै तिन्नां शिक्षा भेटे। "
1CO,14,20,"भाईओ, तम्हैं निं समझ़ा दी लान्हैं ज़िहै बणीं; तैबी बूराई दी रहा तम्हैं लान्हैं ज़िहै, पर एही गल्ला समझ़णा लै बणां तम्हैं सैणैं। "
1CO,14,21,"पबित्र शास्त्रा दी आसा इहअ लिखअ द, ( ) “प्रभू बोला इहअ, ‘मुंह करनी होरी भाषा बोल़णैं करै पाखलै लोगे होठा करै इना लोगा संघै गल्ला, तैबी निं इना मेरी शुणनी।’” "
1CO,14,22,"तैही ज़ै हाम्हां मांझ़ै कुंण एही भाषा बोले ज़ुंण पबित्र आत्मां आसा भेटी दी, म्हारै बोल आसा तिन्नां लोगा लै परमेशरे शगतीए नछ़ैण ज़ुंण प्रभू दी विश्वास निं करदै। "
1CO,14,23,"एऊ साबै ज़ै मंडल़ी एकी ज़ैगा कठा होए, और सोभ ज़ण्हैं होरी भाषा बोलदै लागे, और इना भाषा नांईं समझ़दै विश्वास निं करनै आल़ै भितरा लै एछे, ता तिन्नां कै तम्हां लै बेगरअ निं बोल़णअ? "
1CO,14,24,पर ज़ै सोभै पबित्र आत्मां प्रगट किऐ दै परमेशरे बैण खोज़णैं होए लागै दै और बागा का कुंण नपहल़ मणछ या कुंण विश्वास नांईं करनै आल़अ मणछ एछे ता तिन्नां बणांणअ सह दोशी और परखी बी हेरनअ; 
1CO,14,25,"एता शूणीं करै एछणी तेऊए दिलै समझ़ कि ज़ुंण तेऊ पाप किऐ परमेशर तेता लै किज़ै बोला और तेखअ एछणी तेऊ समझ़ कि सह आसा पापी और तेऊ लागा पाप करनअ छ़ाडणअ तेखअ पल़णअ सह परमेशरे च़रणैं और माथअ टेकी मनणअ तेऊ, “सच्च़ी आसा तम्हां संघै परमेशर।” "
1CO,14,26,"भाईओ, मेरअ बोल़णैंओ मतलब आसा इहअ कि ज़ेभै तम्हैं आराधना दी कठा हआ ता सोभिए दिला दी रहा भज़न या शिक्षा या होरी भाषा या होरी बोलीओ मतलब खोज़णअ, और ईंयां सारी गल्ला लोल़ी आत्मिक बढोतरी लै हुई। "
1CO,14,27,"ज़ै होरी भाषा दी गल्ला करनी ई होए, तै लोल़ी दूई या तेता का खास्सै हुऐ; ज़ै खास्सै होए तै बोलै चअन-चअन ज़ण्हैं बारी-बारी करै और एक ज़ण्हअ खोज़ै तेतो मतलब। "
1CO,14,28,ज़ै तेते मतलब खोज़णैं आल़अ नांईं होए तै रहै सह होरी भाषा बोल़णैं आल़अ मंडल़ी दी च़ुप्पी और सह करै आपणैं मनैं आपणैं विश्वासे बढोतरी लै परमेशरा संघै होरी बोली दी गल्ला। 
1CO,14,29,"परमेशरे गूरा मांझ़ै बोलै सिधै दूई चअन ज़ण्हैं ई, और बाकी लोग करै तिन्नां बैणा शूणीं और परखी। "
1CO,14,30,"पर ज़ै सभा दी बेठै दै मांझ़ै कहा परमेशरा का समाद भेटे, ता तेभै ज़ुंण सह सभा दी बोलदअ होए लागअ द सह रहै च़ुप्पी और तेऊ दुजै दैऐ बोल़णैं। "
1CO,14,31,"तम्हैं सोभै सका परमेशरो बैण खोज़ी, पर बारी-बारी करै ताकि सोभै शिखल़ुई सके और सोभी हौंसल़अ भेटे। "
1CO,14,32,"परमेशरो गूर ज़ुंण परमेशरै प्रगट किअ द बैण खोज़ा, तेऊ लै आसा ज़रूरी कि सह आपणअ बरदान आपणैं बशै डाहे। "
1CO,14,33,"किल्हैकि परमेशर निं शांती दी झाख पांदअ आथी, सह आसा शांती दैणैं आल़अ परमेशर, ज़िहअ पबित्र लोगे मंडल़ी दी हआ। "
1CO,14,34,"बेटल़ी रहै मंडल़ीए सभा दी च़ुप, किल्हैकि तिन्नां लै निं मंडल़ी दी गल्ला करनैओ हुकम आथी, पर तिन्नां लै आसा डरा हेठै रहणैंओ हुकम, और ज़िहअ बधाना दी आसा लिखअ द। "
1CO,14,35,"ज़ै तिंयां किज़ै शिखल़णअ च़ाहे, ता घरै पुछ़ै आपणैं-आपणैं लाल़ै ई का, किल्हैकि बेटल़ी लै निं मंडल़ी दी गल्ला करनी शोभा दैंदी। "
1CO,14,36,"ज़ै तम्हैं मेरी इना गल्ला दी राज़ी निं आथी ता एता डाहै आद कि परमेशरो बैण निं सोभी का पैहलै तम्हां कुरिन्थी लोगा का आथी खोज़अ द, नां एता शुणनै आल़ै सिधै तम्हैं आथी और अह आसा होरी बी खास्सै लोगै शूणअ और मनअ द। तम्हैं बी करा तिहअ ज़िहअ होरी ज़ैगे विश्वासी करा। "
1CO,14,37,"ज़ै कुंण मणछ आप्पू लै परमेशरो गूर या पबित्र आत्मां दैनै दै बरदाना आल़अ समझ़े, सह लऐ पैहलै इहअ समझ़ी कि ज़ुंण गल्ला हुंह तम्हां लै लिखा, तिंयां आसा प्रभूए हुकम। "
1CO,14,38,"पर ज़ै कुंण मेरी इना गल्ला नांईं मनें, ता तिन्नें बी निं मनी। "
1CO,14,39,"तै ए मेरै भाईओ, परमेशरे गल्ला प्रगट करदै रहा लागी, और होरी भाषा बोल़णा लै बी निं नांह करी; "
1CO,14,40,आराधना दी ज़ुंण बी गल्ला तम्हैं करा सोभै गल्ला लोल़ी शोभली और ठीक रिती दी बाढै की। 
1CO,15,1,"भाईओ, ऐबै फरेऊणीं मुंह तम्हां का सह ई खुशीओ समाद आद ज़ुंण मंऐं तम्हां का पैहलै आसा खोज़ी हेरअ द, ज़ेथ तम्हैं विश्वास बी किअ त और ज़हा विश्वासा दी तम्हैं पाक्कै बी आसा। "
1CO,15,2,"तेऊ खुशीए समादा करै करा परमेशर थारअ उद्धार ज़ै तम्हैं तेथ सदा विश्वास डाहे ज़ुंण मंऐं तम्हां का खोज़अ, नांईं ता थारअ विश्वास आसा फज़ूल। "
1CO,15,3,तैही खोज़अ मंऐं सह सोभी का ज़रूरी समाद तम्हां का ज़ुंण प्रभू ईशू मसीहा का भेटअ। सह समाद आसा इहअ कि ईशू मूंअ म्हारै पाप माफ करना लै ज़िहअ तेऊए बारै पबित्र शास्त्रा दी लिखअ द बी आसा। 
1CO,15,4,सह दाबअ और पबित्र शास्त्रे साबै हुअ चिऐ धैल़ै ज़िऊंदअ बी। ( ) 
1CO,15,5,तेखअ शुझुअ सह पतरसा का और सोभी बारा च़ेल्लै का बी शुझुअ। 
1CO,15,6,"तेखअ शुझुअ सह पांज़ा शौआ का भी खास्सै च़ेल्लै का कठा एकी बारी, और तेता मांझ़ै आसा कोऐ अज़ी बी ज़िऊंदै, और कोऐ गऐ मरी। "
1CO,15,7,तेखअ शुझुअ सह याकूबा का बी और सोभी शधाणूं बी भाल़अ। 
1CO,15,8,तेखअ सोभी का बाद खिरी शुझुअ सह मुखा बी। हुंह बणअ शधाणूं इहै शोहरू ज़िहअ ज़सरअ ज़ल्म असली बगती नांईं हंदअ। 
1CO,15,9,"किल्हैकि हुंह आसा त तिन्नां शधाणूं मांझ़ै सोभी का होछ़अ, मतलब हुंह निं शधाणूं बोल़णैं जोगी बी आथी त, किल्हैकि हुंह दैआ त परमेशरे मंडल़ी दी विश्वासी लै दुख तकलिफ। "
1CO,15,10,"पर हुंह आसा शधाणूं किल्हैकि परमेशरै की मुल्है झींण, तेऊए जशा करै हुअ मेरी ज़िन्दगी दी खास्सअ असर। पर मंऐं किअ तिन्नां होरी सोभी शधाणूं का खास्सअ कष्ट, तैबी निं अह मेरै आपणैं बला करै हुअ, परमेशरे जशै की मेरी एऊ कामां करना लै मज़त। "
1CO,15,11,"और तैही, च़ाऐ हुंह करा, च़ाऐ तिंयां करा, हाम्हैं सोभै खोज़ा तेऊ ई मसीहे बारै खुशीए समादा और तेता ई दी किअ तम्हैं विश्वास बी। "
1CO,15,12,"ऐबै पुछ़ा हुंह तम्हां का इहअ, हाम्हैं सोभी खोज़अ तम्हां का तेऊ मसीहे बारै ज़ुंण परमेशरै मरी करै भी किअ हुअ ज़िऊंदअ, ऐबै निं लोल़ी तम्हां मांझ़ै कुंणी इहअ बोलअ कि परमेशरा निं विश्वासी मरी करै भी ज़िऊंदै करनै। "
1CO,15,13,"ज़ै मूंऐं दै मणछ ज़िऊंदै ई निं हई सकदै, तै निं मसीहा बी ज़िऊंदअ हुअ। "
1CO,15,14,"ज़ै मसीहा भी ज़िऊंदअ नांईं हुअ आथी, ता ज़ुंण हाम्हैं मसीहे बारै खुशीओ समाद खोज़ा सह आसा फज़ूल, और थारअ विश्वास बी आसा फज़ूल। "
1CO,15,15,"ज़ै मूंऐं दै ज़िऊंदै ई निं हंदै, तै खोज़ा हाम्हैं परमेशरे बारै झ़ुठअ कि तेऊ किअ मसीहा मरी करै भी ज़िऊंदअ, ज़ै तेऊ असली दी इहअ किअ ई निं होए। "
1CO,15,16,"ज़ै मूंऐं दै भी ज़िऊंदै नांईं हई सकदै, तै निं मसीहा बी मरी करै भी ज़िऊंदअ हुअ। "
1CO,15,17,"ज़ै मसीहा मरी करै ज़िऊंदअ ई निं हुअ ता थारअ विश्वास करनअ बी आसा फज़ूल, और तम्हैं आसा अज़ी बी लागै दै पापा दी ज़िन्दगी ज़िऊंदै। "
1CO,15,18,"ज़ै मसीहा मरी करै भी ज़िऊंदअ नांईं आथी हुअ द, तै ज़ुंण मसीहा दी विश्वासा दी रहंदी मरी आसा गऐ दै तिंयां निं बच़ै, पर तिंयां हुऐ परमेशरा का दूर हई करै सदा लै बरैबाद। "
1CO,15,19,"ज़ै हाम्हैं सिधअ एसा ई ज़िन्दगी दी, मसीहा का भली च़िज़े आशा डाहे तै आसा हाम्हैं सोभी मणछा मांझ़ै नभागै, तै निं हाम्हां लै आजू स्वर्गै किछ़ै आथी। "
1CO,15,20,पर सत्त आसा इहअ कि परमेशरै किअ मसीहा मरी करै ज़िऊंदअ एसा गल्ला पाक्की करना लै कि तेऊ करनै तिंयां बी ज़िऊंदै ज़ुंण मरी आसा गऐ दै। 
1CO,15,21,"किल्हैकि, ज़ै एकी मणछा आदमा करै एऊ संसारा दी मौत आई, तिहै ई हणैं एकी मणछा करै मरी करै भी ज़िऊंदै। सह मणछ आसा मसीहा ईशू। "
1CO,15,22,ज़िहअ एकी मणछा आदमे पाप करनै पिछ़ू सोभी मणछा लै मौत आई। तिहै ई हणैं एकी मणछा मसीहा ईशू करै सोभै मूंऐं दै खिरी ज़िऊंदै। 
1CO,15,23,"पर हरेक हणअ आपणीं बारी दी ज़िऊंदअ। मसीहा त पैहलअ ज़ुंण ज़िऊंदअ हुअ, ज़ांऊं मसीहा ज़िऊंदअ हुअ तै ज़सरअ मसीहा संघै पाक्कअ नातअ होए तिंयां हणैं मरी करै भी ज़िऊंदै ज़ेभै मसीहा भी फिरी एछणअ। "
1CO,15,24,संसारे सोभै गल्ला हणीं तेभै खतम ज़ेभै मसीहा एऊ सारै संसारो राज़ परमेशर बाप्पू सेटा सभाल़ी दैए। तेभै करनी शैताने सारी शगती और हक बरैबाद। ( ) 
1CO,15,25,"किल्हैकि ज़ेभै तैणीं सह आपणैं दुशमण शैताना हारी करै आपणैं खूरा हेठै निं पाऐ, तेभै तैणीं रहणअ तेऊ शैतानो राज़ एऊ संसारा दी ज़रूरी। ( ) "
1CO,15,26,सोभी का खिरी ज़ुंण दुशमण बरैबाद करनअ सह आसा मौत। 
1CO,15,27,"ज़ांऊं पबित्र शास्त्र इहअ बोला कि परमेशरा दैणअ सोभी गल्लो हक तेऊ लै, सह निं परमेशरे बारै आथी बोलअ द किल्हैकि सह आसा परमेशर ई ज़ुंणी सोभै गल्ला मसीहे शगतीए बशै की। ( ) "
1CO,15,28,"तेखअ ज़ांऊं सोभी गल्लो हक मसीहा का आसा ज़ुंण परमेशरो शोहरू आसा। शोहरू दैणअ आपणअ सारअ हक परमेशरा लै, तै कि परमेशरै ज़ुंणी सोभी गल्लो हक शोहरू लै दैनअ, सह लोल़ी हर ज़ैगा सोभी गल्ला प्रैंदै मालक हुअ। "
1CO,15,29,"ऐबै सोठा एसा गल्ले बारै, थारअ आसा इहअ रबाज़ कि तम्हां मांझ़ै लआ कई लोग तिन्नां लोगे बदल़ै डुबकी ज़ुंण डुबकी मन बदल़णें डुबकी लणै का पैहलै आसा गऐ दै मरी। ज़ै कुंण इहअ बोला कि विश्वासी निं मरी करै ज़िऊंदै हणैं, तै आसा इहअ करनअ फज़ूल। तै निं इहअ करनैओ किछ़ै मतलब आथी। "
1CO,15,30,ज़ै मरी करै भी ज़िऊंदै हंदै ई निं आथी तै आसा हाम्हैं बी ऐडै मणछ ज़ुंण एता पिछ़ू आपणीं ज़िन्दगी खातरै दी पाआ। 
1CO,15,31,"भाईओ, हुंह खोज़ा तम्हां का कि हुंह बच़ा हर धैल़ै मरनै का। मेरी ईंयां गल्ला आसा शुची और अह गल्ल बी आसा शुची कि हुंह आसा सच्च़ी बडअ भारी खुश किल्हैकि तम्हैं करा म्हारै प्रभू ईशू मसीहा दी विश्वास। "
1CO,15,32,"इधी इफिसुस नगरी आसा मेरै दुशमण बणें ज़ीबा ज़िहै ज़ुंण मुंह बरैबाद च़ाहा करनअ। ज़ै मुंह एऊ संसारै ई भेटणअ फल ता तै कै ज़रुरत पल़ी मुंह एतरै दुख ज़िरने! ज़ै अह ई गल्ल आसा शुची कि खिरी निं हुंह मरी करै भी ज़िऊंदअ हणअ ता तै आसा अह गल्ल ई ठीक ज़िहअ बोला, ( ) “एछा खाआ-पिआ मौज़ करा, किल्हैकि काल्ला ता हाम्हां मरनअ लागणअ।” "
1CO,15,33,"ज़ुंण लोग एही गल्ला करा तिन्नां मणछे गल्ला मनी निं ऐडै बणीं, “बूरै मणछा संघै साथ करा राम्बल़ै मणछा बूरै।” "
1CO,15,34,थारी सोठ-समझ़ लोल़ी भली हुई और पाप करनअ छ़ाडा। किल्हैकि तम्हां मांझ़ै आसा कई इहै बी ज़हा राम्बल़ै करै परमेशरो थोघ ई निं आथी। हुंह आसा लागअ द तै इना गल्ला बोलदअ ताकि तम्हां शरम एछे। 
1CO,15,35,"तम्हां मांझ़ै सका कई इहअ बोली, “परमेशरै किहअ करै आसा लाऐ दै मरी करै ज़िऊंदै करी या तिन्नें देही केही हणीं?” "
1CO,15,36,"आरो ऐडैओ; ज़ेभै तम्हैं आपणैं खेचै किछ़ बऊआ, ता ज़ेभै तैणीं सह बेज़अ चिजअ निं आथी, ता तेभै तैणीं निं तेथ टीप फुटदी आथी। "
1CO,15,37,"ज़ुंण तूह बऊआ अह कै सह देही निं आथी ज़ुंण टिपणैं आल़ी आसा, पर पल़अ द आसा तेथ दाणअ ई, च़ाऐ तिंयां दाणैं गिंहूंए होए, च़ाहै छ़लीए होए, च़ाहै सह किज़ै होर नाज़ होए। "
1CO,15,38,"पर परमेशर दैआ आपणीं मरज़ी करै तेता लै देही, और सोभी बेज़ै लै आसा आपणीं-आपणीं देही दैनी दी। ( ) "
1CO,15,39,"एऊ संसारै निं सोभिए देही एकी रंगे आथी, मणछे देही आसा होरी रंगे, और पशूए देही आसा होरी रंगे; और च़ेल्लू पखीरूए देही आसा होरी रंगे, और माह्छ़लीए देही आसा होरी रंगे। "
1CO,15,40,"ज़ेही एऊ संसारै कई रंगे देही आसा तेही आसा सरगे देही बी, पर सरगे देहीए शोभा आसा होरी रंगे, और संसारे देहीए शोभा आसा होरी रंगे। "
1CO,15,41,"सुरज़े शोभा आसा होरी रंगे, और ज़ोथे शोभा आसा होरी रंगे और तारे शोभा आसा होरी रंगे, एक तारै और दुजै तारे शोभा दी बी आसा फरक। "
1CO,15,42,मूंऐं दै मणछो ज़िऊंदै हणअ बी आसा इहअ ई। एसा देही बऊआ बरैबाद हणैं आल़ी दशा दी और अमर रुपा दी हआ अह ज़िऊंदी। 
1CO,15,43,"तेऊ बऊंदी बारी निं अदर हुअ, पर ज़ेभै तिंयां हआ ज़िऊंदी तेते शोभा हआ खास्सी बधिया और सदा लै। "
1CO,15,44,"ज़ेही म्हारी मणछे देही आसा, तेही आसा होर देही बी ज़ेता परमेशरे पबित्र आत्मां करै भेटा ज़िन्दगी। म्हारी मासा और लोहू करै बणीं दी देही बधल़णीं तिन्नां देहीए रुपा दी ज़ेता परमेशरे पबित्र आत्मां करै ज़िन्दगी भेटा। "
1CO,15,45,"एते बारै आसा पबित्र शास्त्रा दी बी लिखअ द, “पैहलअ मणछ, आदम बणअ ज़िऊंदअ ज़ीब।” पर खिरीओ आदम मसीहा बणअ सदा रहणैं आल़ी ज़िन्दगी दैणैं आल़ी आत्मां। "
1CO,15,46,"ज़ुंण स्वर्गै सदा रहणैं आल़ी ज़िन्दगी आसा सह निं पैहलै आई, पर ज़ुंण हाम्हां पैहलै भेटा सह आसा पृथूई दी ज़िन्दगी और तेता बाद भेटा स्वर्गै ज़िन्दगी। "
1CO,15,47,पैहलअ मणछ आदम आसा त पृथूईए माटै करै बणांअ द; पर दुजअ मणछ मसीहा आसा स्वर्गा का आअ द। ( ) 
1CO,15,48,"ज़ुंण बी माटै का आसा बणांऐं दै तिंयां सोभ आसा आदमा ज़िहै ज़ुंण माटै का त बणांअ द, तिंयां सोभ ज़ुंण स्वर्गे आसा तिंयां मणछ आसा मसीहा ज़िहै ज़ुंण स्वर्गा का आसा। "
1CO,15,49,"ज़िहै परमेशरै हाम्हैं बी तेऊ माटै का बणांऐं दै मणछा ज़िहै बणांऐं, तिहअ ई दैणअ परमेशरा हाम्हां लै तेऊ स्वर्गा का आऐ दै मणछो रूप बी। ( ) "
1CO,15,50,"भाईओ, म्हारी पृथूईए देही आसा हाड-मासा करै बणांईं दी, हाम्हैं निं एसा देही संघै परमेशरे राज़ा दी बझ़ी सकदै ज़ुंण स्वर्गै आसा। हाम्हैं निं स्वर्गै आपणीं एसा देही संघै बझ़ी सकदै ज़ुंण मरी सका, किल्हैकि तिधी निं मौत आथी। "
1CO,15,51,"एऊ गुप्त भेदे बारै शूणां, हाम्हैं निं सोभै मरनै, ज़ेभै खिरीए नाद बाज़णीं तेभै बधल़णीं म्हारी देही एकी पला भितरी। ज़ेभै तेसा नादे छ़ेल़ हणीं तेभै हणैं मूंऐं दै सदा लै ज़िऊंदै तिंयां निं भी मरनै और हाम्हैं सोभै बदल़णैं दुजै रुपा दी। "
1CO,15,52,किल्हैकि म्हारी ज़ुंण अह देही ज़ुंण मरा और बास्स-शल़ैन्ह लागा। अह आसा दुजै रुपा दी बधल़णीं ज़रूरी ज़ुंण कधि निं मरे और नां तेता का बास्स-शल़ैन्ह लागणीं। 
1CO,15,53,"ज़ेभै एसा मरनै आल़ी देही अमर हणैंओ च़ोल़अ बान्हणअ, तेभै हणअ सह बैण पूरअ, ज़ुंण पबित्र शास्त्रा दी आसा लिखअ द, ( ) “ज़िन्दगी हारी मौत और आजू निं मौत हणीं। "
1CO,15,54,"हे मौत, तेरी ज़ीत किधी रही? हे मौतै तेरअ डाम्ह किधी रहअ?” "
1CO,15,55,"मौतो डाम्ह आसा पाप, और बधान दैआ पापा लै शगती। "
1CO,15,56,पर परमेशरो आसा शूकर कि तेऊ दैनी म्हारै प्रभू ईशू करै हाम्हां लै म्हारै पाप और मौता का ज़ीत। 
1CO,15,57,"एते तैणीं बोला हुंह ए मेरै पैरै भाईओ, विश्वासा दी रहा पाक्कै और गलत शिक्षा करै निं कबाता पेठी, ज़ुंण बी तम्हैं प्रभू लै करा परमेशरा दैणअ तम्हां लै तेतो फल। ( ) "
1CO,16,1,"ऐबै दैंऊं हुंह थारै तिन्नां ढबै-धेल्ले बारै पुछ़ै दै सुआलो ज़बाब ज़ुंण येरुशलेम नगरीए पबित्र लोगा लै कठा किऐ तै, और ज़िहअ हुकम मंऐं गलाती लाक्के मंडल़ी लै दैनअ त, तिहअ ई करा तम्हैं बी। "
1CO,16,2,"हबते पैहलै धैल़ै करै तम्हैं सोभ मणछ-आपणीं कमाई भाल़ी करै थोल़अ-थोल़अ आप्पू सेटा डाही, ताकि ज़ेभै मुंह एछणअ तम्हां निं तेभै लोल़ी च़ंदअ कठा करनअ पल़अ। "
1CO,16,3,"ज़ेभै मुंह एछणअ, तेभै ज़हा भरोस्सैमंद मणछा तम्हैं छ़ांटे तिंयां छ़ाडणैं ढबै-धेल्लै पजैल़ै येरुशलेम नगरी लै। मुंह दैणीं तिन्नां संघै एक च़िठी बी ज़ेता करै येरुशलेम नगरीए विश्वासी संघै तिन्नें बछ़ैण होए। "
1CO,16,4,ज़ै तम्हैं इहअ समझ़े कि मेरअ डेऊणअ बी आसा ठीक तै डेऊणअ हाम्हां संघा। 
1CO,16,5,"हुंह एछणअ मकिदुनिया बाती हई करै तम्हां सेटा लै, किल्हैकि मुंह डेऊणअ मकिदुनिया बाती। "
1CO,16,6,"पर हई सका कि तम्हां ई सेटा बी रहूं, और हिंऊंद काटूं तम्हां ई सेटा, ता तेखअ दैऐ मुंह पजैल़ी ज़ेथ बाखा लै मुंह डेऊणअ होए। "
1CO,16,7,"किल्हैकि हुंह निं ऐबै बाता-बाती तम्हां संघै सिधअ थोल़ी घल़ी मिलणअ च़ाहंदअ आथी; पर मुंह आसा आशा कि, ज़ै प्रभू च़ाहे ता, तै सका हुंह थोल़ै बगता लै तम्हां संघै रही, "
1CO,16,8,"पर हुंह रहणअ पिन्तेकुस्त थैरा तैणीं इफिसुस नगरी दी, "
1CO,16,9,मुखा आसा इधी बधिया काम करनैओ मोक्कअ। एही ता आसा इधी खास्सै लोग मेरै खलाफ। 
1CO,16,10,"ज़ै तिमुतुस एछी जाए, ता तेऊओ करै बधिया सुआगत; किल्हैकि सह करा मुंह ई बराबर प्रभूओ काम। "
1CO,16,11,"तम्हैं निं कोहै तेऊ होछ़ै समझ़ी आथी, पर राम्बल़ै करै दै तेऊ शांती संघै ओर्ही बाखा लै पजैल़ी, ताकि सह मुंह सेटा लै एछी सके; किल्हैकि मुंह हआ धैल़ तेऊ न्हैल़अ-भाल़अ लागअ द कि सह लोल़ी सोभी विश्वासी भाई संघै आअ। "
1CO,16,12,"विश्वासा दी मेरै भाई अपूलोसा का आसा मंऐं बडी अरज़ की दी कि तम्हां सेटा लै लोल़ी होरी विश्वासी भाई संघै आअ। पर सह निं एभै डेऊणअ च़ाहंदअ, पर ज़ेभै तेऊ मोक्कअ भेटणअ ता तेभै जाणअ सह एछी। "
1CO,16,13,"बिहुदै रहा, विश्वासा दी रहा बणीं, भलाई रहा करदै लागी, और विश्वासा दी रहा पाक्कै। ( ) "
1CO,16,14,ज़ुंण बी काम तम्हैं करा तेऊ करा झ़ूरी संघै। 
1CO,16,15,"भाईओ, तम्हां का आसा स्तिफनुसै टबरो थोघ कि तिंयां आसा अखाया लाक्कै दी पैहलै ज़ुंण विश्वासा दी आऐ, और तिंयां रहा पबित्र लोगे सेऊआ लै तैर। "
1CO,16,16,"एते तैणीं आसा तम्हां का मेरी अरज़ कि इहै लोगे रहा डरा हेठै, और हर तिन्नां सोभी लोगे ज़ुंण एऊ कामां दी मैन्थ करा और साझ़ आसा। "
1CO,16,17,"हुंह आसा स्तिफनुस और फूरतूनातुस और अखइकुसे एछणैं करै बडअ खुश, किल्हैकि तिंयां करा तै थारी मज़त पर मुल्है निं की। "
1CO,16,18,तिन्नैं दैनअ मुल्है हौंसल़अ ज़िहअ तिन्नां तम्हां लै दैणअ ज़ेभै तिंयां तम्हां सेटा लै फिरी एछे। 
1CO,16,19,एशिया रहणैं आल़ी मंडल़ीए विश्वासी बाखा तम्हां लै सोभी लै राज़ी खुशी। अकबिला और तेऊए लाल़ी प्रिस्किला और तिन्नें पबित्र मंडल़ी ज़ुंण तिन्नें घरै कठा हआ तिन्नां बाखा बी प्रभू ईशू दी तम्हां सोभी लै राज़ी-खुशी। 
1CO,16,20,सोभी विश्वासी भाई बाखा बी आसा तम्हां सोभी लै राज़ी खुशी। पबित्र मल़्हैची दैई करै दैआ एकी दुजै लै राज़ी-खुशी। 
1CO,16,21,हुंह पल़सी लिखा तम्हां सोभी लै आपणैं हाथै राज़ी-खुशी। 
1CO,16,22,"ज़ै कुंण प्रभू संघै झ़ूरी निं डाहे, ता तेऊ मणछा लागअ शाप। म्हारअ प्रभू आसा एछणैं आल़अ। "
1CO,16,23,प्रभू ईशूओ जश लोल़ी तम्हां लै हंदअ रहअ। 
1CO,16,24,मेरी झ़ूरी आसा तम्हां सोभी लै ज़ुंण मसीहा ईशू संघै एक आसा। तथास्तू। 
2CO,1,1,अह च़िठी आसा मुंह पल़सी और मसीहा दी मेरै भाई तिमुतुसा बाखा ज़ुंण परमेशरे मरज़ी दी मसीहा ईशू लै शादै दै और शधाणूं आसा। हुंह लिखा एता परमेशरे तेसा विश्वासी मंडल़ी लै ज़ुंण कुरिन्थ नगरी दी आसा और सारै अखाया लाक्कै दी सोभी पबित्र लोगा लै। 
2CO,1,2,म्हारै बाप्पू परमेशर और प्रभू ईशू मसीहा का आसा मेरी एही अरज़ कि तम्हां सोभी लोल़ी झींण और शांती सदा हुई। 
2CO,1,3,"म्हारै परमेशरो और प्रभू ईशू मसीहे बाप्पूओ शूकर, ज़ुंण हाम्हां लै झींण करनै आल़अ और सोभी रंगे शांती दैणैं आल़अ परमेशर आसा। "
2CO,1,4,सह दैआ म्हारी सोभी खरी दी हाम्हां लै शांती ताकि हाम्हैं बी तिहै ई होरी लै शांती दैई सके। ज़ेभै तिंयां खरी दी होए पल़ै दै तेभै लोल़ी हाम्हैं बी तिन्नां लै शांती दैणैं आल़ै हुऐ ज़ेही परमेशर हाम्हां लै शांती दैआ। 
2CO,1,5,"ज़िहै हाम्हैं मसीहे दुखा दी खास्सै साझ़ू हआ, तिहै ई हआ हाम्हैं शांती दी बी मसीहा संघै साझ़ू। "
2CO,1,6,"ज़ै हाम्हां दुख भेटा, ता तिंयां आसा थारी शांती और उद्धारे तैणीं और ज़ै सुख भेटा, ता सह बी आसा थारी शांतीए तैणीं! तेतो हआ तम्हां दी इहअ असर कि तम्हैं ज़िरा सबर डाही करै तिन्नां दुख-सांगटा बी ज़ेता हाम्हैं बी आऐ ज़िरदी। "
2CO,1,7,"म्हारी आसा थारै बारै दी पाक्की अटल़ आशा; किल्हैकि हाम्हां का आसा थोघ कि ज़िहै तम्हैं म्हारै दुखा दी साझ़ू आसा, तिहै ई आसा शांती और सुखा दी बी हाम्हां संघै साझ़ू। "
2CO,1,8,"भाईओ, हाम्हैं निं च़ाहंदै कि तम्हैं म्हारै तेऊ दुखा का नज़ाण रहे ज़ुंण एशिया लाक्कै दी हाम्हां लै पल़अ। हाम्हैं दाभूऐ तै इहै गरकै बोझ़ै करै ज़ेता च़कणें शगती हाम्हां का नांईं आथी ती और हाम्हैं सका तै मरी बी। "
2CO,1,9,"हाम्हैं हेरअ त आपणैं मना दी सोठी कि म्हारी मौत गई पुजी, अह हुअ तै कि हाम्हैं आप्पू प्रैंदै भरोस्सअ नां करे पर तेऊ परमेशरा प्रैंदै भरोस्सअ करे ज़ुंण मूंऐं दै मणछा बी करा ज़िऊंदै। "
2CO,1,10,तेऊ परमेशरै ई बच़ाऊऐ हाम्हैं मौते एतरै बडै सांगटा का और आजू बी आसा हाम्हां पाक्कअ भरोस्सअ कि तेऊ ई करनी म्हारी हेर-सभाल़। 
2CO,1,11,किल्हैकि तेता लै की तम्हैं प्राथणां करी करै म्हारी मज़त। तेखअ करनअ खास्सै लोगा परमेशरो शूकर किल्हैकि परमेशरै की झींण और तेऊ शूणीं सोभै प्राथणां ज़ेता करै हाम्हैं बच़ै। 
2CO,1,12,"हाम्हैं करा आपणीं सोर-समझ़े ऐहा गल्ला दी घमंड कि हाम्हैं रहै संसारा दी खासकर तम्हां मांझ़ै त म्हारअ च़ाल-च़लण परमेशरा जोगी पबित्र और सत्ता दी रही करै। सह निं म्हारी संसारे बुधि और ज्ञैना करै हुई, पर परमेशरे झींण हुई हाम्हां लै कि हाम्हैं रहै इहै। "
2CO,1,13,हाम्हैं लिखा तम्हां लै तेता ई ज़ुंण तम्हैं पहल़ी और समझ़ी सके और मुंह आसा भरोस्सअ कि तम्हां जाणीं पूरी समझ़ एछी। 
2CO,1,14,"ज़िहअ तम्हां मांझ़ै कई समझ़ी बी आसा हेरअ द कि तम्हां हआ घमंड हाम्हां करै, और तिहअ ई हणअ हाम्हां बी प्रभू ईशूए फिरी एछणें धैल़ी तम्हां करै घमंड। "
2CO,1,15,एऊ ई भरोस्सै च़ाहा त हुंह इहअ कि पैहलै एछणअ मुंह तम्हां सेटा लै ताकि तम्हां दुगणीं बर्गत होए। 
2CO,1,16,मंऐं सोठअ त इहअ कि तम्हां सेटा का एछी करै डेऊणअ मुंह मकिदुनिया लाक्कै लै और तेखअ एछूं भी मकिदुनिया का तम्हां सेटा लै; और तम्हां करनी मेरी यहूदा लाक्कै डेऊणा लै मज़त। 
2CO,1,17,"मुखा त थोघ कि किज़ै करनअ। मंऐं निं तम्हां लै “हाँ” करी करै “नांईं” की और ज़ुंण हुंह करनअ च़ाहा, कै हुंह संसारे होरी लोगा ज़िहअ च़ाहा त करनअ ज़ुंण “हाँ” बोला पर असली दी हआ तिन्नों मतलब “नांईं”? "
2CO,1,18,ज़िहअ परमेशर शुचअ आसा तेही निं म्हारी गल्ला दी “हाँ” और “नांईं” ईंयां निं दुहै गल्ला एकी बारी हंदी। 
2CO,1,19,"किल्हैकि परमेशरो शोहरू ईशू मसीहा ज़सरअ प्रच़ार हाम्हां करै मतलब मेरै और सिलास और तिमुतुसा संघै तम्हां मांझ़ै हुअ, तेथ निं “हाँ” और “नांईं” दुहै आथी ती तेथ हूई ती सिधी “हाँ ई हाँ”। "
2CO,1,20,"किल्हैकि परमेशरे ज़ेतरी बी करारा आसा, तिंयां हुई ईशू मसीहा करै पूरी। तैही बोला हाम्हैं “तथास्तू” और तेतो मतलब हआ “हाँ” ताकि हाम्हां करै लोल़ी परमेशरे महिमां हुई। "
2CO,1,21,परमेशर ई करा हाम्हां तम्हां संघै मसीहा दी पाक्कै। परमेशरै आसा हाम्हां दी छ़ाप लाई दी और पबित्र आत्मां आसा साईए रुपै म्हारै दिलै डाही करै अभिषेक किअ द। 
2CO,1,22,एसा गल्ला ज़ाणा परमेशर कि हुंह निं आझ़ तैणीं कुरिन्थ नगरी लै एते तैणीं आअ आथी कि हुंह निं तम्हां लै रोशै किज़ै बोल़णअ च़ाहंदअ त ज़ुंण तम्हैं गलती की। 
2CO,1,23,"हाम्हैं निं विश्वासे बारै तम्हां लै हुकम दैणअ च़ाहंदै कि परमेशरा दी भरोस्सअ करनअ तम्हां लै केतरअ ज़रूरी आसा; पर थारी खुशी दी च़ाहा हाम्हैं थारी मज़त करनी, किल्हैकि तम्हैं रहा विश्वासा ई करै पाक्कै टेकी। "
2CO,2,1,मंऐं हेरअ त आपणैं मना दी इहअ ई सोठी कि भी निं तम्हां दुखी करदै एछणअ आथी। 
2CO,2,2,"किल्हैकि, ज़ै हुंह तम्हां दुखी करूं, ता मुल्है खुशी दैणैं आल़अ कुंण हणअ, कि सिधअ सह ई ज़ुंण मंऐं दुखी किअ? "
2CO,2,3,"मंऐं आसा तम्हां लै अह ई गल्ल तै लिखी दी, ताकि इहअ निं हआ कि मेरै एछणैं करै, ज़हा का मुंह खुशी भेटणीं ती तिन्नां का भेटा मुंह दुखी हणअ। किल्हैकि मुंह आसा तम्हां सोभी दी एसा गल्लो भरोस्सअ कि ज़ुंण मुंह खुशी आसा, सह ई आसा तम्हां सोभिए बी। "
2CO,2,4,"मंऐं ती सह च़िठी बडै दुखा और सांगटा और मना भितरी लेरी-लेरी लिखी दी, सह निं मंऐं एते तैणीं लिखी कि तम्हैं लोल़ी दुखी हुऐ, पर एते तैणीं आसा लिखअ दी कि तम्हैं लोल़ी मेरी सह झ़ूरी समझ़ी ज़ुंण मुंह तम्हां संघै आसा। "
2CO,2,5,"हुंह निं इना गल्ला साबा का बाधू आथी लागअ द बोलदअ, पर ज़ुंणी दुखी किऐ तेऊ किऐ मुखा ज़ादै तम्हैं दुखी। ( ) "
2CO,2,6,इहै मणछा लै आसा अह सज़ा बतेर्ही ज़ुंण तम्हां विश्वासी भाई मांझ़ै तेऊ लै दैनी। 
2CO,2,7,"एता का बधिया आसा इहअ कि एऊए गलती करा माफ, और एऊ लै दैआ शांती, और इहअ निं लोल़ी हुअ कि इहअ मणछ रहे कबल्लअ दुखा दी डुबी। ( ) "
2CO,2,8,एते पिछ़ू करा हुंह तम्हां का अरज़ कि तेऊ का लोल़ी शुझुअ कि तम्हैं तेऊ संघै केही झ़ूरी करा। 
2CO,2,9,किल्हैकि मंऐं आसा त एते तैणीं बी लिखअ द कि तम्हां परखी लऊं कि तम्हैं मेरी सोभी गल्ला मनणा लै तैर बी आसा कि नांईं। 
2CO,2,10,ज़हा तम्हैं माफ करा तेऊ करा हुंबी माफ। ज़ुंण बी माफ करनै जोगी त सह हेरअ मंऐं माफ करी। मंऐं किअ मसीहा सम्हनै थारी भलाईए तैणीं माफ 
2CO,2,11,कि हाम्हां करै निं शैताना लोल़ी फाईदअ हुअ। किल्हैकि हाम्हां का आसा तेऊए बूरी सोठे बारै थोघ कि सह किज़ै च़ाहा। 
2CO,2,12,"ज़ेभै हुंह मसीहे खुशीए समादा खोज़दअ त्रोआस नगरी लै आअ, ता प्रभू दैनअ मुल्है खुशीए समादा खोज़णेंओ मोक्कअ। "
2CO,2,13,"पर मेरै मना निं चैन हुअ आथी, इहअ करै कि तिधी निं मुखा मसीहा दी मेरअ भाई तितुस शुझुअ और तैही नाठअ हुंह त्रोआस नगरीए विश्वासी भाई का बिदा हई करै मकिदुनिया लाक्कै लै तेऊ लोल़अ। "
2CO,2,14,पर हुंह करा परमेशरो शूकर! कि सह दैआ मसीहा दी सदा ई ज़ीत। हाम्हैं ज़िधी बी डेओआ तिधी खोज़ा हाम्हैं खुशीओ समाद ताकि सोभी का परमेशरो थोघ लागे। 
2CO,2,15,किल्हैकि म्हारी ज़िन्दगी आसा मसीहा दी परमेशरा सेटा उद्धारा पाणै और बरैबाद हणैं आल़ै दुही लै ईशू मसीहे खुशबू। 
2CO,2,16,"कोई लै ता आसा मौता ज़ेही नकाम्मीं बास्स, कई लै आसा सदा रहणैं आल़ी ज़िन्दगीए खुशबू, एता जोगी निं कोहै आथी ज़ुंण एसा खुशबू छ़ाडे। "
2CO,2,17,हाम्हैं निं तिन्नां ज़िहै आथी ज़ुंण परमेशरे बैणा ढबे तैणीं करा प्रच़ार। पर हाम्हैं खोज़ा परमेशरो बैण शुचै मनैं और मसीहे हका करै इहअ सोठी करै कि परमेशर आसा हाम्हां भाल़अ लागअ द। 
2CO,3,1,"हाम्हां कै एभै बी आपणीं बड़ाई करदै लागणअ? कि हाम्हां इना होरी लोगा ज़ेही तम्हां लै सराहणे च़िठी तम्हां सेटा लै आणनीं, या तम्हां का भेटणीं? "
2CO,3,2,मेरै आसा तम्हैं ई च़िठी ज़िहै ज़ेता करै मेरै परमेशरा लै काम करनैओ थोघ सोभी का लागा। सोभै सका तम्हां पहल़ी और म्हारै भलै काम सका तम्हां दी बछ़ैणीं। 
2CO,3,3,अह आसा शुझदअ कि थारी बदल़ी दी ज़िन्दगी आसा च़िठी ज़ुंण मसीहा आसा लिखी दी। तेऊए अह च़िठी लिखणी आसा म्हारै कामों फल। ईंयां निं सैही करै या पात्थरे तगती दी आथी लिखी दी पर ईंयां आसा ज़िऊंदै परमेशरे आत्मां करै मणछे दिले तगती दी लिखी दी। ( ) 
2CO,3,4,हाम्हैं डाहा मसीहा ई करै परमेशरा दी इहअ ई भरोस्सअ। 
2CO,3,5,हाम्हैं निं आपणैं बलबुतै दी किछ़ै करी सकदै। हाम्हां लै बल दैणैं आल़अ आसा परमेशर। तैहीता हाम्हैं बोली निं सकदै कि हाम्हैं आसा एता जोगी। सह परमेशर ई बणांआ हाम्हां आपणीं सेऊआ करनै जोगी। 
2CO,3,6,"ज़ुंणी हाम्हैं नऊंईं करारे टैहलू हणैं जोगी किऐ, बधाने टैहलू निं पर पबित्र आत्में टैहलू किल्हैकि मुसा गूरै लिखै बधाना करै भेटा मौत पर पबित्र आत्मां करै भेटा सदा रहणैं आल़ी ज़िन्दगी। ( ) "
2CO,3,7,"परमेशरे शास्त्रा दी लिखै दै पराणैं बधाना करै एछा मौत और तेऊ दैनअ सह पात्थरे तगती दी लिखी करै मुसा गूरे हाथै, तेता का त इहअ झ़ामण लागअ द कि इस्राएली निं तेऊए मुंह भाल़ी सकदै तै। "
2CO,3,8,ता तेखअ अह आत्में करार होर बी प्रतपा आल़ी किल्है निं हणीं? 
2CO,3,9,"ज़ै सह दोशी बणांणैं आल़ी करार प्रतपा आल़ी ती, ता अह धर्मीं बणांणैं आल़ी नऊंईं करार होर बी खास्सी प्रतपा आल़ी किल्है निं हणीं आथी? "
2CO,3,10,असली गल्ल आसा एही कि एऊ नऊंईं करारे प्रतपा सम्हनै निं पराणीं करारो प्रतप किछ़ै रहअ। ( ) 
2CO,3,11,"किल्हैकि मुसा गूरे बधान ज़ुंण कबल्लअ घटदअ रहअ, ज़ै तेथ एतरअ प्रतप त, तै सह नऊंईं करार ज़ुंण सदा बणीं रहणीं, ता सह ता होर भी च़मकदार हणअ? "
2CO,3,12,इहअ करै बोला हाम्हैं एतरी आशा और हैअ डाही करै। 
2CO,3,13,"हाम्हैं निं मुसा ज़िहै आथी, ज़ुंणी आपणैं मुंहां दी परदअ आसा त पाअ द, कि इस्राएली लोगै निं लोल़ी सह कम हणैं आल़अ झ़ामण भाल़अ। ( ) "
2CO,3,14,"पर तिंयां हुऐ नांसमझ़, किल्हैकि आझ़ तैणीं बी आसा तिन्नां लै पराणैं बधाना पहल़दा बारी तिन्नें दिला दी सह ई परदअ पल़अ द। पर मसीहा दी विश्वास करी करै उझ़िआ सह परदअ उझै। "
2CO,3,15,"आझ़ तैणीं बी ज़ेभै मुसा गूरे कताबा पहल़ा, ता तिन्नें दिलै रहा परदअ पल़ी और तिंयां निं एता राम्बल़ै करै समझ़ी सकदै। "
2CO,3,16,"पर ज़ेभै तेऊओ दिल प्रभू बाखा लै फिरी मसीहा दी विश्वास करे, ता तेभै जाणअ सह परदअ उंधै खुल्ही। ( ) "
2CO,3,17,प्रभू ता आत्मां आसा और ज़िधी प्रभूए आत्मां आसा ता तिधी आसा बधाना का आज़ादी। 
2CO,3,18,"पर ज़ेभै म्हारै नांगै मुंहां का प्रभूओ झ़ामण शुझिआ इहअ कि ज़िहअ हाम्हैं शिशै दी भाल़ा। ता प्रभू संघै ज़ुंण आत्मां आसा, ता हाम्हैं रहा तेऊ ई च़मकदार रुपा दी कणीं-कणीं हई करै बदल़दै लागी। "
2CO,4,1,"एते तैणीं ज़ै हाम्हां लै परमेशरे एही झींण हुई कि तेऊ दैनअ हाम्हां लै खुशीए समादा खोज़णेंओ काम, ता हाम्हैं निं हैअ छ़ाडदै। "
2CO,4,2,पर हाम्हैं आसा हेरै दै इहै काम छ़ाडी ज़ेता करै हाम्हैं शर्मिंदै हणअ पल़े और नां हाम्हैं आपणैं आप च़लाक बणदै और नां परमेशरे बैणा दी मलाबट करदै आथी। हाम्हैं खोज़ा लोगा का मसीहे बारै सत्त। हरेक मणछ सका म्हारै बारै एसा गल्ला बोली कि हाम्हैं आसा शुचै। 
2CO,4,3,"ज़ुंण खुशीओ समाद हाम्हैं खोज़ा ज़ै सह कसा समझ़ निं एछदअ, अह आसा तिन्नां लै गुप्त ज़ुंण बरैबाद आसा च़ाल्लै दै हई। "
2CO,4,4,तिन्नें आछी आसा एऊ संसारा बश करनै आल़ै शैतानै कांणी की दी कि तिंयां सत्त नां भाल़ी सके। ताकि तिंयां मसीहे महिमां लै खुशीए समादा दी भरोस्सअ नांईं करे। किल्हैकि अह आसा मसीहा ई ज़हा करै हाम्हां का थोघ लागा कि परमेशर किहअ आसा। 
2CO,4,5,हाम्हैं निं आपणअ प्रच़ार करदै पर हाम्हैं करा ईशू मसीहो प्रच़ार कि सह आसा प्रभू। आप्पू लै बोला हाम्हैं इहअ कि हाम्हैं आसा तेऊ पिछ़ू थारै टैहलू। 
2CO,4,6,"एते तैणीं कि परमेशर ई आसा ज़ुंणी इहअ बोलअ, “न्हैरै दी लोल़ी प्रैशअ च़मकअ,” सह ई परमेशर दैआ म्हारै दिलै प्रैशै ज़ेही समझ़ ताकि हाम्हैं ईशू मसीहा दी परमेशरे महिमां भाल़े। ( ) "
2CO,4,7,"हाम्हां का आसा ऐबै अह प्रैशअ म्हारै दिलै लागअ द च़मकदअ पर हाम्हैं आसा माटेए भांडै ज़िहै ज़ेथ अह धन आसा डाहअ द, एता करै हआ अह गल्ल साफ कि अह अथाह शगती निं हाम्हां बाखा आथी पर अह आसा परमेशरा बाखा। "
2CO,4,8,"हाम्हां लै च़ऊ बाखा खरी ता एछा, पर हाम्हां निं तेते परबाह हंदी। हाम्हैं कई बारी ता झाखिआ पर आशा निं छ़ाडदै। "
2CO,4,9,"हाम्हां दुख ता हआ, पर हाम्हैं निं कल्ही आथी; हाम्हां दैआ लोग उंधै दाबणी पर हाम्हैं उखल़ा भी उझै। "
2CO,4,10,हाम्हैं हआ हर बगत मौते खातरै दी ताकि लोग म्हारै कामां करै मसीहा ईशूए ज़िन्दगी भाल़े। 
2CO,4,11,किल्हैकि हाम्हैं हआ ज़िऊंदी-ज़िता प्रभू ईशू पिछ़ू सदा मौते खातरै दी कि ईशूए ज़िन्दगी बी म्हारी एसा देही दी प्रगट होए ज़ुंण एकी धैल़ी खतम हणीं। 
2CO,4,12,इहअ करै करा मौत हाम्हां दी काम और पर तम्हां लै आसा एतो फल सदा रहणैं आल़ी ज़िन्दगी। 
2CO,4,13,"शास्त्र बोला इहअ, “मंऐं बोलअ, किल्हैकि मंऐं किअ विश्वास।” ( ) विश्वासे तेसा ई आत्मां करै बोला हाम्हैं बी किल्हैकि हाम्हैं करा विश्वास। "
2CO,4,14,"किल्हैकि हाम्हां का आसा थोघ कि ज़ुंणी प्रभू ईशू मरी करै ज़िऊंदअ किअ, तेऊ करनै हाम्हैं बी ईशू संघै ज़िऊंदै और तेऊ करनै हाम्हैं बी तम्हां संघै कठा करी आप्पू सम्हनै खल़ै। "
2CO,4,15,किल्हैकि ईंयां सोभ गल्ला हुई थारै फाईदे तैणीं ताकि परमेशरो जश खास्सै लोगा सेटा पुजे। खास्सै लोगा करनअ परमेशरो शूकर और परमेशरे लोल़ी होर बी खास्सी महिमां हुई। 
2CO,4,16,"म्हारअ मन निं धिठअ हंदअ, ज़ेभै म्हारी देही बागा का हर धैल़ै पराणीं लागा हंदी, परमेशर बणांआ हाम्हां भितरा का म्हारी आत्मां दी हर धैल़ै नऊंऐं। "
2CO,4,17,किल्हैकि घल़ी-पलो हल़कअ ज़िहअ कष्ट करा हाम्हां लै ज़रूरी सदा रहणैं आल़ी ज़िन्दगी और महिमां पैईदा। 
2CO,4,18,हाम्हैं निं तिन्नां खरी दी धैन दैंदै ज़ुंण हाम्हां का एभै शुझिआ पर हाम्हैं दैआ तिन्नां च़िज़ा दी धैन ज़ुंण हाम्हैं भाल़ी दी निं आथी। किल्हैकि ज़ुंण हाम्हैं एभै भाल़ा तिंयां आसा थोल़ै धैल़ै लै पर ज़ुंण च़िज़ा हाम्हैं भाल़ी निं आथी तिंयां रहणीं सदा बणीं। 
2CO,5,1,"किल्हैकि हाम्हां का आसा थोघ कि ज़ेभै पृथूई प्रैंदै म्हारी देहीओ डेरै ज़िहअ घर ढोल़णअ, ता परमेशरा बाखा का भेटणअ हाम्हां स्वर्गै एक इहअ घर, ज़ुंण मणछे हाथा करै नांईं आथी बणांअ द, पर सह आसा अमर ज़ुंण हाम्हां लै परमेशरै आप्पै बणांअ। ( ) "
2CO,5,2,ज़ेभै हाम्हैं एसा देही दी ज़िन्दगी काटा ता हाम्हैं हआ तेसा देही पाणा लै बझ़दै लागै दै ज़ुंण हाम्हां तेभै भेटणीं ज़ेभै हाम्हैं स्वर्गै परमेशरा संघै रहणैं। 
2CO,5,3,ताकि तेसा स्वर्गे देही बान्हीं करै म्हारी आत्मां नांगी निं शुझिए। 
2CO,5,4,एऊ संसारे देहीए डेरै दी रहा हाम्हैं कबल्लै ई बोझ़ा करै दाभूई। किल्हैकि हाम्हैं निं एसा देही छ़ाडणअ च़ाहंदै पर हाम्हैं च़ाहा इहअ कि परमेशर हाम्हां लै स्वर्गे देही दैए ताकि अह देही ज़ुंण एकी धैल़ी खतम हणीं अह अमर देही दी बदल़े। 
2CO,5,5,परमेशरै आसा आप्पै हाम्हैं नऊंईं देही लै बणांऐं दै। तेऊ आसा हाम्हां लै पबित्र आत्मां दैई करै अह गल्ल पाक्की की दी। 
2CO,5,6,"हाम्हैं डाहा सदा हिम्मत बान्हीं, और हाम्हां का आसा थोघ कि ज़ेभै तैणीं हाम्हैं एऊ संसारे देही दी रहा, तेभै तैणीं निं हाम्हैं तेऊ घरा लै डेऊई सकदै ज़िधी परमेशर रहा। "
2CO,5,7,किल्हैकि हाम्हैं निं तेऊओ रूप भाल़ी करै ज़िन्दगी ज़िऊंदै पर हाम्हैं ज़िऊआ तेऊ दी विश्वास करी करै। 
2CO,5,8,तैहीता हाम्हैं हिम्मत डाहा और देही का ज़ुदअ हई करै समझ़ा हाम्हैं प्रभू संघै रहणअ होर बी भलअ। 
2CO,5,9,"एता ई पिछ़ू च़ाहा हाम्हैं इहअ कि च़ाऐ हाम्हैं तेऊ संघा स्वर्गै रहे या हाम्हैं तेऊ का ज़ुदै पृथूई दी रहे, हाम्हैं परमेशरा खुश करे। "
2CO,5,10,"किल्हैकि अह गल्ल आसा ज़रूरी कि हाम्हां सोभिए हाल लोल़ी मसीहे न्याय राज़गादी सम्हनै खुल्है, ताकि सोभी मणछा आपणैं-आपणैं भलै बूरै कामों बदल़अ भेटे ज़ुंण तिन्नैं आपणीं देही करै आसा किऐ दै। ( ) "
2CO,5,11,इहअ करै समझ़ाऊआ हाम्हैं प्रभूए डरा दी रही करै लोगा कि सत्ता दी करा विश्वास। परमेशरा का आसा म्हारै बारै सोभी गल्लो थोघ। हुंह डाहा एही आशा कि तम्हां का बी आसा इना सोभी गल्लो थोघ। 
2CO,5,12,"हाम्हैं निं आपणीं बड़ाई थारै सम्हनै करदै आथी, पर हाम्हैं दैआ तम्हां लै आपणैं बारै दी घमंड करनैओ मोक्कअ, ताकि तम्हैं तिन्नां लै ज़बाब दैई सके ज़ुंण दिला दी निं पर दखाऊटी गल्ला दी करा घमंड। "
2CO,5,13,ज़ै लोग हाम्हां लै इहअ बोला कि ईंयां आसा बेगरै! हाँ ठीक आसा हाम्हैं आसा परमेशरा लै। पर ज़ै हाम्हैं सोठी समझ़ी करै बोला तै तेता बोला हाम्हैं थारै फाईदे तैणीं। 
2CO,5,14,"किल्हैकि मसीहे झ़ूरी करा हाम्हां आपणैं बशै। ज़ै हाम्हैं विश्वास करा कि मसीहा मूंअ हाम्हां सोभी लै, हाम्हैं करा इहअ विश्वास बी कि हाम्हैं सोभै बी मूंऐं म्हारी पराणीं ज़िन्दगी लै। "
2CO,5,15,"मसीहा मूंअ एते तैणीं सोभी लै कि ज़ुंण ज़िऊंदअ आसा, सह निं आजू पोर्ही आप्पू लै ज़िऊई; पर तेऊ लै ज़िऊऐ ज़ुंण तिन्नां लै मूंअ और बादा का हुअ ज़िऊंदअ। "
2CO,5,16,एभा पोर्ही निं हाम्हां कोहिओ न्याय मणछे सोठणें साबै करनअ। हाम्हैं किअ एकी बारी मसीहो न्याय बी मणछे साबै पर ऐबै निं हाम्हां तिहअ करनअ। 
2CO,5,17,"तै ज़ै ज़ुंण कुंण मसीहा दी विश्वास करा, ता सह आसा नऊंईं सृष्टी पराणीं गल्ला गई बिती भाल़ा, सोभै गल्ला हुई नऊंईं। ( ) "
2CO,5,18,"ईंयां सोभै गल्ला आसा परमेशरा बाखा का, ज़ुंणी मसीहा करै हाम्हैं आप्पू सेटा लै मेल़-ज़ोल़ करी बापस आणै, और परमेशरा सेटा होरी मेल़-ज़ोल़ करी बापस फरेऊणें सेऊआ आसा तेऊ हाम्हां लै दैनी। "
2CO,5,19,"मतलब परमेशरै हेरै मसीहा करै आप्पू संघै संसारो बी मेल़-ज़ोल़ करी, और ज़ुंण मणछै पाप बी किऐ तेतो बी निं तिन्नां लै दोश लाअ आथी, और परमेशरै आसा हेरअ द अह मेल़-ज़ोल़ करनैओ समाद हाम्हां का सभाल़ी। "
2CO,5,20,"इहअ करै आसा हाम्हैं मसीहे राज़दूत, इहअ समझ़ा कि परमेशर करा हाम्हां बाती होरी मणछा का अरज़, हाम्हैं करा मसीहा बाखा अरज़, “परमेशरा संघै कर मेल़-ज़ोल़।” ( ) "
2CO,5,21,"मसीहा निं किछ़ै पाप किअ, सह ई बणांअ परमेशरै म्हारै पापा दी साझ़ू ताकि हाम्हैं मसीहा करै परमेशरे आछी धर्मीं होए। "
2CO,6,1,"ज़ुंण हाम्हैं परमेशरा संघै काम करनै आल़ै आसा, म्हारी आसा तम्हां का एही अरज़ कि ज़ुंण परमेशरो जश तम्हां लै हुअ तेऊ निं बरैबाद दैई डेऊणैं। "
2CO,6,2,"किल्हैकि पबित्र शास्त्रा दी बोला परमेशर इहअ, “आपणैं ठीक बगती हेरी मंऐं तेरी शूणीं और उद्धारे धैल़ी की मंऐं तेरी मज़त।” भाल़ा एभै आसा सह “ठीक बगत” और भाल़ा एभै आसा सह उद्धारो धैल़ी। ( ) "
2CO,6,3,"परमेशरा संघै काम करनै आल़ै हई निं हाम्हैं किछ़ू बी गल्ला दी ठोहल़ा खाणां लै मोक्कअ ई दैंदै आथी, ताकि म्हारी सेऊआ दी कोई दोश निं एछी सके। "
2CO,6,4,"पर हाम्हैं करा हर कामां करै एसा गल्ला प्रगट कि हाम्हैं आसा परमेशरे शुचै टैहलू। हाम्हैं करा सबर, खरी दी, दल़िदरा संघै, दुख मसीबता संघै, "
2CO,6,5,"कोल़े मार खाई करै, कैद हई करै, हाल्लै-गोल्लै मांझ़ै, मैन्था संघै, बिहुदै रही करै, भुखै रही करै, "
2CO,6,6,"और पबित्र रही करै, ज्ञैना करै, सबर करनै करै, झींण करै, और पबित्र आत्मां करै, दुजै लै सच्च़ी झ़ूरी करी, "
2CO,6,7,"शुचै बैणा करै, परमेशरे शगती करै, और धर्में अस्त्र-शस्त्रा करै प्रच़ार ज़ुंण खाणैं हाथै बार करना लै और खिंज़ै हाथा दी आप्पू बच़ाऊंणा आसा। "
2CO,6,8,"कई बारी करा लोग म्हारअ अदर और कई बारी करा बेइज़ती, कई बारी बोला तिंयां म्हारै बारै बूरी गल्ला और कई बारी सराहा। तिंयां बोला हाम्हां लै झ़ुठै पर तैबी बोला हाम्हैं शुचअ। "
2CO,6,9,"हाम्हैं ज़िन्दगी ता काटा एही ज़िहअ कि हाम्हां निं कोहै ज़ाणदअ, तैबी आसा कई लोगा मांझ़ै हाम्हैं मशूर। कई लोग च़ाहा हाम्हां खुशीए समादा पिछ़ू मारनअ, तैबी आसा ज़िऊंदै, हाम्हैं आसा मार खाणैं आल़ै ज़िहै, पर ज़ानीं का निं तिंयां हाम्हां मारी सकदै। ( ) "
2CO,6,10,"हाम्हैं घोर दुखा दी ता ज़ाण्हिंआं पल़ै दै, पर सदा रहा मौज़-मस्ती मनाऊंदै, और दुखी दल़िदरा ज़िहै ता ज़ाण्हिंआं, पर बडै भारी लोगा दैआ हाम्हैं आत्मां दी सेठ बणांईं और हाम्हैं आसा इहै, ज़हा का किछ़ बी निं आथी, तैबी आसा हाम्हां का सोभै गल्ला। "
2CO,6,11,"हे कुरिन्थ रहणैं आल़ै विश्वासी भाईओ, हाम्हैं की तम्हां संघै खुल्ही करै गल्ला, हाम्हैं करा तम्हां संघै दिला का झ़ूरी। "
2CO,6,12,"हाम्हैं निं तम्हां संघै झ़ूरी करनअ छ़ाडदै, पर थारै ई दिलै निं हाम्हां लै झ़ूरी रही। "
2CO,6,13,आपणैं शोहरू समझ़ी करै बोला हुंह तम्हां का इहअ कि तम्हैं बी करा तेते बदल़ै हाम्हां संघै झ़ूरी। 
2CO,6,14,"ज़ुंण प्रभू ईशू मसीहा दी भरोस्सअ निं करदै तिन्नां संघै निं मेल़-ज़ोल़ आथी, किल्हैकि धर्म और पापो कै मेल़-ज़ोल़ हणअ? न्हैरै और प्रैशे कै संगत? "
2CO,6,15,और मसीहो शैताना संघै कै मेल़-ज़ोल़? या विश्वास और बिश्वास नांईं करनै आल़ैओ आप्पू मांझ़ै कै नातअ? 
2CO,6,16,"मुर्ति लै निं परमेशरे मांदरा दी ज़ैगा आथी। किल्हैकि हाम्हैं ता ज़िऊंदै परमेशरै मांदर आसा, ज़िहअ परमेशरै पबित्र शास्त्रा दी आसा बोलअ द, ( ) “मुंह बस्सणअ तिन्नां मणछा संघै और मुंह रहणअ तिन्नां मांझ़ै हांढदै-फिरदै। हुंह हणअ तिन्नों परमेशर और तिंयां हणैं मेरै लोग।” "
2CO,6,17,"तैही बोला प्रभू हाम्हां लै पबित्र शास्त्रा दी, ( ) “तिन्नां मांझ़ा का निखल़ा दूर और तिन्नां का रहा ज़ुदै। छ़ोतलै काम निं करी, मुंह मनणै तम्हैं तै, ज़ै तम्हैं शुचै होए। "
2CO,6,18,हुंह हणअ थारअ बाप्पू और तम्हैं हणैं मेरी लुआद। “अह आसा सर्वशक्तिमान प्रभू परमेशरो बैण।” ( ) 
2CO,7,1,"परमेशरै आसा ईंयां करारा हाम्हां लै दैनी दी। मेरै पैरै भाईओ, तै ऐबै छ़ाडणैं हाम्हां सोभ पाप करनै और बूरी गल्ला करने सोठ निं डाहणीं ज़ेता करै म्हारी देही और आत्मां छ़ोत लागा। परमेशरे डरा हेठै ज़िन्दगी ज़िऊई करै हणअ हाम्हां सोभी गल्ला दी पबित्र। "
2CO,7,2,"ज़िहअ मंऐं तम्हां लै एभै लिखअ कि हुंह च़ाहा इहअ कि तम्हैं मुंह संघै झ़ूरी डाहे। हाम्हैं निं कोही संघै बूरअ बभार किअ, और नां कोहिओ किछ़ बगाल़अ आथी, और नां कुंण ठगअ आथी। "
2CO,7,3,"हुंह निं तम्हां लै एते तैणीं आथी लागअ द बोलदअ कि तम्हैं लोल़ी दोशी हुऐ। किल्हैकि मंऐं आसा हेरअ द तम्हां लै पैहलै ई बोली, कि तम्हैं आसा गऐ दै म्हारै दिला दी इहै बस्सी कि हाम्हैं आसा तम्हां लै आपणीं ज़ान दैणा लै बी तैर। "
2CO,7,4,"हुंह आसा लागअ द तम्हां का बडै भरोस्सै संघै बोलदअ, मुंह आसा तम्हां प्रैंदै बडअ ई घमंड और हुंह भर्हुअ सुख शांती करै। हुंह रहअ सारै सांगटा दी भरपूर नंद पल़ी। "
2CO,7,5,"किल्हैकि ज़धू हाम्हैं त्रोआस नगरी का मकिदुनिया लाक्कै पुजै, तैबी निं म्हारी देही चैन भेटअ आथी, हाम्हां भेटा त च़ऊ बाखा का दुख! बागै आसा ती लल़ाई लागी दी, और भितरी हआ ती गल्ला-बाता बी डरैऊणीं। "
2CO,7,6,"तैबी दैनी हिम्मत हारै दै मणछा लै शांती दैणैं आल़ै परमेशरै, तितुसे एछणैं करै हाम्हां लै शांती। "
2CO,7,7,"नां सिधअ तेऊए एछणैं करै, तेऊए तेसा शांती करै बी ज़ुंण तेऊ तम्हां का भेटी ती। इधी पुजी करै ज़ांऊं थारै बारै गल्ला खोज़ी ता मुंह फिरअ बडअ भारी च़ाअ, मेरै दुखा ज़िरना लै हुअ तम्हां बी दुख और तेऊ खोज़अ इहअ बी कि मेरै बारै हआ रहा तम्हां धैल़ फिकर। इना गल्ला शूणीं हुई मुंह होर बी खुशी। "
2CO,7,8,"मुखा आसा थोघ कि मेरी च़िठी करै हुअ तम्हां दुख, पर तेतो पछ़ताअ निं मुंह आथी, ज़िहअ मुंह पैहलै पछ़ताअ हआ त, किल्हैकि मुखा शुझिआ कि तैहा च़िठी करै तम्हां दुख ता पल़अ, पर सह आसा त थोल़ी घल़ी लै। "
2CO,7,9,"ऐबै आसा हुंह खुश, पर एते तैणीं निं आथी कि तम्हां आसा शोग पल़अ द, मुंह हुई एते खुशी कि थारै मन फिरै तेऊ शोगे बज़्हा पाप करनै का पिछ़ू ज़ेता करै तम्हां दुख भेटा त। अह शोग पल़अ तम्हां लै परमेशरे मरज़ी करै ताकि हाम्हां बाखा निं लोल़ी तम्हां किछ़ू गल्ले हान्नी पुजी। "
2CO,7,10,किल्हैकि परमेशरे भगती करै हुऐ दै शोगा करै हआ इहअ प्राशत पैईदा कि तेतो फल भेटा उद्धार और तेखअ निं पिछ़ू पछ़ताअ हंदअ। ज़ै संसारे लोगो शोग करे ता तेता करै हआ सदा लै मौत ई पैईदा। 
2CO,7,11,"भाल़ा, ऐहा ई गल्ला करै कि तम्हां परमेशरे भगती करै शोग हुअ ता तम्हां दी केतरअ जोश, ज़ल़ण और डौर, च़ाअ, आप्पू च़ाहा तम्हैं मुंह सम्हनै नर्दोश रहैऊंणअ, तम्हां दी हुऐ बूरै मणछा लै सज़ा दैणें बच़ार पैईदा। तम्हैं दैनअ सोभी गल्ला दी रहैऊई कि तम्हैं आसा ऐहा गल्ला का नर्दोश। "
2CO,7,12,"तेखअ ज़ुंण सह च़िठी मंऐं तम्हां लै काठी गल्ला बोली लिखी ती, सह नां मंऐं तिन्नां पिछ़ू लिखी ज़ुंणी बूरअ किअ, और नां तिन्नां पिछ़ू लिखी ज़हा लै बूरअ किअ। पर सह लिखी मंऐं एते तैणीं कि ज़ुंण थारअ जोश हाम्हां लै आसा, सह परमेशरे सम्हनै तम्हां दी प्रगट होए। "
2CO,7,13,तैही भेटअ हाम्हां हैअ। म्हारै तेऊ हैअ करै हुअ तितुसे खुशी पिछ़ू होर बी नंद। किल्हैकि तेऊओ ज़िऊ आसा हुअ द तम्हां सोभी करै हरअ-भरअ। 
2CO,7,14,"ज़ांऊं तेऊ का मंऐं खोज़अ कि हुंह थारै बारै केतरअ घमंड करा ता हुंह निं शर्मिंदअ हुअ। पर ज़ेही हाम्हैं तम्हां का सारी गल्ला दैनी ती शुची-शुची खोज़ी, तिहअ ई निखल़अ म्हारअ तितुसे सम्हनै घमंड रहैऊंणअ बी शुचअ। "
2CO,7,15,"ज़ेभै तेऊ तम्हां सोभिए अह गल्ल आद फिरा कि तम्हैं मनी परमेशरे हर गल्ला और तम्हैं परमेशरे डरा हेठै रही करै तेऊओ किहअ सुआगत किअ त, तेता करै हआ तेऊए झ़ूरी तम्हां लै होर बी खास्सी। "
2CO,7,16,"हुंह आसा बडअ खुश, किल्हैकि मुंह आसा तम्हां प्रैंदै हर गल्लो भरोस्सअ। "
2CO,8,1,"ऐबै भाईओ, हाम्हां दैणअ तम्हां लै परमेशरे तेसा झींणा और जशो समाद, ज़ुंण मकिदुनिया लाक्के विश्वासीए मंडल़ी दी हुअ। "
2CO,8,2,ज़ांऊं कई सांगटा करै परिक्षा हुई ता तिन्नैं दैनै बडै नंद और खुशी संघै गरीब हई करै बी येरुशलेम नगरीए विश्वासी लै खास्सै ढबै कठा करी। 
2CO,8,3,तिन्नें बारै आसा मेरी अह गवाही कि तिन्नैं दैनअ आपणीं समरता का बी खास्सअ दान 
2CO,8,4,और तिन्नैं की भी-भी हाम्हां का अरज़ कि येरुशलेम नगरीए विश्वासी लै दान दैणें सेऊआ दी साझ़ू हणैंओ मोक्कअ दैआ तिन्नां लै बी। 
2CO,8,5,"हाम्हैं निं इहअ सोठअ त कि तिन्नां दैणअ एतरअ दान। तिन्नैं दैनी पैहलै आपणीं ज़िन्दगी प्रभू लै और तेखअ हाम्हां लै, ज़िहअ परमेशर च़ाहा त कि तिंयां करे। "
2CO,8,6,"तैही समझ़ाऊअ हाम्हैं तितुसा बी कि ज़िहअ तेऊ पैहलै शुरू किअ त, तिहअ ई लए तम्हां मांझ़ै बी एऊ दान दैणें कामां पूरअ बी करी। "
2CO,8,7,"तैहीता ज़िहअ तम्हैं हर गल्ला दी विश्वास, शिक्षा दैणैं आल़ै, ज्ञैन और हर रंगे कोशिशा दी, तेसा झ़ूरी दी ज़ुंण हाम्हां संघै डाहा, तिंयां बझ़दै रहा, तिहै ई गरीब विश्वासी लै एऊ दान दैणें कामां दी बी रहा बझ़दै। "
2CO,8,8,हुंह निं तम्हां लै हुकम दैंदअ पर हुंह बोला होरीए जोशा संघै थारी झ़ूरीए सत्ता परखणैं तैणीं। 
2CO,8,9,"तम्हैं म्हारै प्रभू ईशू मसीहे जशे बारै ता ज़ाणा कि सह बणअ सेठ हई करै भी थारी तैणीं गरीब, ताकि तेऊए गरीब हणैं करै तम्हैं सेठ होए। "
2CO,8,10,"एसा गल्ला लै आसा मेरी अहैई सलाह कि तम्हां लै आसा अह बधिया, ज़ुंण तम्हैं एकी साला ओर्ही शुरू किअ तेऊ कामां करा पूरै। पिछ़ली साला तै तिंयां तम्हैं ई ज़ुंण दान च़ाहा तै दैणअ और तम्हैं सोभी का पैहलै दैनअ बी। ऐबै करा तम्हैं तेऊ कामां पूरै ज़ुंण तम्हैं शुरू किअ। ज़ुंण जोश तम्हैं शुरू दी रहैऊअ सह लोल़ी एभै थारै दान दैणैं करै एभै बी शुझुअ। ज़ेतरी थारी समरता आसा तेऊ साबै दैआ आपणीं गांठी का दान। "
2CO,8,11,ज़ेतरअ बी दान तम्हैं दिला का खुशी-खुशी दैए सह हेरनअ हाम्हां मनी। तम्हैं दैऐ तेता ज़ुंण तम्हां का आसा तेता निं दैई ज़ुंण तम्हां का नांईं आथी। 
2CO,8,12,हुंह निं इहअ च़ाहंदअ कि थारै दान दैणैं करै होर ता होए सुखी और तम्हां होए खरी। हुंह च़ाहा इहअ कि सोभै लोल़ी सुखी रहै। 
2CO,8,13,"बराबरीए बच़ारा संघै लोल़ी एसा घल़ी थारी बढोतरी तिन्नें काम्मी-पेशी दी काम आई, ताकि तिन्नें बढोतरी बी थारी काम्मी-पेशी दी काम एछी सके, ताकि बराबरी होए। "
2CO,8,14,"ज़िहअ पबित्र शास्त्रा दी आसा लिखअ द, ( ) “ज़ुंणी खास्सअ झाल़अ, तेऊ लै निं किछ़ खास्सअ निखल़अ और ज़ुंणी थोल़अ झाल़अ, तेऊ लै निं किछ़ घट बी निखल़अ।” "
2CO,8,15,हुंह करा परमेशरो शूकर तेऊ पाअ सह ई जोश तितुसे मनैं बी ज़ुंण तम्हां लै मेरै मनैं आसा। 
2CO,8,16,ज़ेभै हाम्हैं तेऊ लै थारी मज़त करना लै बोलअ ता सह हुअ तेभी तैर। सह त थारी मज़त करना लै सोभी का आजू और तेऊ बोलअ इहअ कि मुंह डेऊणअ तम्हां सेटा लै आप्पै। 
2CO,8,17,हाम्हैं आसा तेऊ संघै सह विश्वासी भाई बी छ़ाडअ द ज़सरअ खुशीए समादा खोज़णें बारै सोभी विश्वासीए मंडल़ी दी आसा थोघ। 
2CO,8,18,मंडल़ीए विश्वासी बोलअ सोभी तेऊ लै हाम्हां संघै येरुशलेम डेऊणा लै कि एऊ दाना तिन्नां विश्वासी सेटा पजैल़े। हाम्हैं करा दान दैणें सेऊआ एते तैणीं कि प्रभूओ नांअ बढे और सोभी का शुझिए कि हाम्हां विश्वासी लागा एकी दुजे मज़त करनी। 
2CO,8,19,सोभी विश्वासी भाई दैनै दिल खोल्ही करै ढबै दान। तितुसा संघै छ़ाडअ हाम्हैं सह एक होर विश्वासी भाई तम्हां सेटा लै एते तैणीं कि तिन्नां ढबै येरुशलेम पजैल़णां लै कुंण हाम्हां लै दोश नां लाए कि हाम्हैं धख ढबै आप्पू का किनी डाहै होए। 
2CO,8,20,हाम्हां डाहा इना सोभी गल्लो मानदारी दी और सोभी मणछे आछी सम्हनै करनैओ खैल। हाम्हैं च़ाहा इहअ कि सोभी का लोल़ी थोघ लागअ कि हाम्हैं एता किहअ करै करा और हाम्हैं समझ़ा इहअ बी कि एसा गल्ला भाल़णैं आल़अ आसा प्रभू बी। 
2CO,8,21,"इना दूई संघै छ़ाडअ हाम्हैं एक होर विश्वासी भाई बी। हाम्हां का शुझुअ इहअ कि एऊ भाई किऐ बडै भरोस्सैमंद हई करै बडै खास काम, सह च़ाहा ऐबै थारी होर बी खास्सी मज़त करनी। किल्हैकि तेऊ आसा तम्हां दी बडअ भरोस्सअ। "
2CO,8,22,"ज़ै कुंण तितुसे बारै पुछ़े, ता सह आसा मेरअ साथी और तम्हां लै मेरअ संघा काम करनै आल़अ शधाणूं और ज़ै म्हारै तिन्नां दूई विश्वासी भाईए बारै पुछ़े, ता सह आसा विश्वासीए मंडल़ी आल़ै छ़ाडअ द और सह करा मसीहो बडअ भारी अदर। "
2CO,8,23,एता लै रहैऊआ तिन्नां लै आपणीं झ़ूरी और विश्वासी मंडल़ी दी करा एसा गल्ला पाक्की कि थारै बारै म्हारअ घमंड करनअ आसा ठीक। 
2CO,9,1,मुंह निं असली दी येरुशलेम रहणैं आल़ै विश्वासी भाईए मज़त दैणें बारै लिखणे ज़रुरत आथी। 
2CO,9,2,"किल्हैकि हुंह हेरा ज़ाणीं थारै मना, ज़ेता पिछ़ू हुंह थारै बारै दी मकिदुनिया लाक्कै रहणैं आल़ै विश्वासी भाईए सम्हनै घमंड रहैऊआ कि तम्हैं अखाया लाक्कै रहणैं आल़ै विश्वासी भाई आसा एकी साला ओर्ही दान दैणा लै तैर्हुई रहै दै, और थारी इना गल्ला शूणीं लागै एसी बी विश्वासी भाई एसा सेऊआ लै आजू निखल़दै। "
2CO,9,3,"पर मंऐं आसा ईंयां चअन विश्वासी भाई एते तैणीं छ़ाडै दै कि ज़ुंण घमंड हाम्हैं थारै बारै दी आसा रहैऊअ द, सह निं लोल़ी ऐहा गल्ला दी बरैबाद हुअ। पर ज़िहअ मंऐं तम्हां लै बोलअ तम्हैं रहा तिहै ई येरुशलेम नगरीए विश्वासी लै ढबै दैणा लै तैर। "
2CO,9,4,"इहअ निं लोल़ी हुअ कि, मकिदुनिया का कुंण विश्वासी मुंह संघै एछे और तम्हैं बोले इहअ कि म्हारअ निं ढबैओ इंतज़ाम हुअ और हुंह एऊ भरोस्सै करै शर्मिंदअ होए, पर तम्हैं हणैं होर बी शर्मिंदै। "
2CO,9,5,"तैही समझ़ी मंऐं तिन्नां सोभी विश्वासी भाई का अरज़ करनी ज़रूरी कि तम्हां सेटा लऐ पैहलै डेऊई, ज़ुंण ढबै दैणैंओ तम्हैं पैहलै ई त बाहिदअ किअ द तेता डाहै तैर। अह दान लोल़ी थारअ खुल्है दिलै दैनी दी बर्गत हुई। "
2CO,9,6,"पर गल्ल आसा एही कि ज़ुंण ज़िम्मींदार थोल़अ फल़ बऊआ, सह लऊआ बी थोल़अ, और ज़ुंण खास्सअ बऊआ सह लऊआ बी खास्सी फसला ज़ेही खास्सी बर्गत। ( ) "
2CO,9,7,"ज़ेभै तम्हैं दान दैआ, ता ज़िहअ तम्हैं मना दी सोठे ता तम्हैं करै तिहअ ई दान, धिठै मनैं और दबाबा दी निं दैई। किल्हैकि “परमेशर करा तिन्नां संघै झ़ूरी ज़ुंण खुल्है दिलै दैआ दान।” ( ) "
2CO,9,8,"परमेशरो जश सका तम्हां लै सोभ गल्ला थारी ज़रुरता का बी खास्सअ दैई, ज़ेता करै तम्हां लै हर गल्ल हर बगत ज़ुंण तम्हां ज़रूरी आसा सह तम्हां सेटा रही सके; और हर भलै कामां करना लै सका तम्हां सेटा सोभ किछ़ हई। "
2CO,9,9,"ज़िहअ पबित्र शास्त्रा दी आसा लिखअ द, ( ) “परमेशरै दैनअ दुखी दल़िदरा लै छ़ूप लाई दान, तेऊओ धर्म रहणअ सदा ई बणीं।” "
2CO,9,10,"ज़ुंण परमेशर बऊंणैं आल़ै लै बेज़अ और खाणां लै रोटी दैआ, तेऊ दैणअ तम्हां लै बी तिंयां सोभै गल्ला ज़ेते तम्हां ज़रुरत आसा। तेऊ बढाऊंणीं थारी तिंयां गल्ला ज़ुंण तम्हैं बागै होरी लै दैणैं जोगी होए। ( ) "
2CO,9,11,परमेशरा बणांणैं तम्हैं कई गल्ला दी सेठ ताकि तम्हैं झणैल़ू बणें। हाम्हां करै किऐ दै एऊ कामां करै करनअ कई लोगा परमेशरो शूकर। 
2CO,9,12,"हाम्हां ज़ुंण ईंयां ढबै भेटै, एता करै निं सिधी पबित्र लोगे गरज़ा पूरी हंदी आथी पर होर विश्वासी भाई बी करा परमेशरो शूकर। "
2CO,9,13,किल्हैकि तम्हैं की ढबै दैई होरी लै मज़त करने एऊ बडै कामें शुरूआत एता करै लागा थारै बारै थोघ कि तम्हैं किहै मणछ आसा। तम्हैं किअ परमेशरो अदर मसीहे खुशीए समादा दी खोज़ी दी हर गल्ला मनी करै और दान दैई करै गरीब विश्वासीए मज़त करी बी किअ तम्हैं तेऊओ अदर। 
2CO,9,14,तिन्नां करनी तम्हां लै परमेशरा का प्राथणां। तिंयां करा तम्हां बडी भारी झ़ूरी किल्हैकि तिंयां बी ज़ाणा एसा गल्ला कि परमेशरै की तम्हां लै बडी भारी झींण। 
2CO,9,15,"परमेशरो आसा तेऊ दाना लै शूकर, सह दान ज़ुंण मसीहा आसा ज़ुंण एतरअ महान कि तेते बारै खोज़णअ आसा म्हारै बशा का बागै। "
2CO,10,1,"हुंह आसा सह ई पल़सी ज़ुंण तम्हां सम्हनै शरीफ आसा, पर पिठी पिछ़ू करा तम्हां लै हिम्मत, और हुंह समझ़ाऊआ तम्हां मसीहे शरीफी और झींणा पिछ़ू। "
2CO,10,2,मेरी आसा तम्हां का एही अरज़ कि ज़ेभै हुंह तम्हां सेटा लै एछूं तेभै निं लोल़ी मुंह तिन्नां लै काठै हई करै बोल़णअ पल़अ ज़ुंण मुल्है इहअ बोला कि एऊए ज़िन्दगी आसा संसारे मणछे साबै। ज़ेही मुखा आशा बी हआ कि हुंह आसा बोलदअ काठअ। 
2CO,10,3,अह आसा सच्च़ी कि हाम्हैं आसा एसा देही दी एऊ संसारे पर हाम्हैं निं संसारे लोगा ज़िहै आपणैं दुशमणा संघै जुध करदै आथी। 
2CO,10,4,"किल्हैकि म्हारै जुधा करने चाण निं संसारे मणछै बणांऐं दै आथी, पर म्हारै चाण परमेशरा बाखा का शगती ज़ुंण झ़ुठी हठ पाणै आल़ी गल्ला खतम करा। "
2CO,10,5,"इहअ करै हाम्हैं आपणैं खुआबा और हर एक घमंडी गल्ला करा हाम्हैं खतम ज़ुंण परमेशरे बछ़ैणें बरोधा दी उझ़िआ, तेता करा हाम्हैं रोक्की और हरेक दिले गल्ला बशै करी करै बणां मसीहे हर गल्ला मनणै आल़ै। "
2CO,10,6,ज़ेभै तम्हैं आप्पू मसीहे हर गल्ला मनें तै हणैं हाम्हैं तिन्नां लै सज़ा दैणैं आल़ै ज़ुंण मसीहो हुकम नांईं मंदै। 
2CO,10,7,"तम्हैं भाल़ा तिन्नां ई गल्ला ज़ुंण थारी आछी का शुझिआ। ज़ै कहा आप्पू दी भरोस्सअ आसा सह आसा मसीहो, ता सह ज़ाणैं इहअ बी कि ज़िहअ सह मसीहो आसा, तिहै ई आसा हाम्हैं बी मसीहे। "
2CO,10,8,"किल्हैकि सह हक निं प्रभू मुल्है थारै विश्वासा कमज़ोर करना लै आथी दैनअ, पर सह आसा तम्हां पाक्कै विश्वासी बणांणा लै हाम्हां लै दैनअ द। ज़ै हुंह तेऊ हके बारै होर बी घमंड रहैऊ ता एता करै निं हुंह शर्मिंदअ हणअ। "
2CO,10,9,एता बोला हुंह एते तैणीं कि एसा च़िठी करै निं लोल़ी हुंह तम्हां डरैऊणैं आल़अ हुअ। 
2CO,10,10,"किल्हैकि तम्हां मांझ़ै बोला कई, “तेऊए च़िठी सोर समझ़ा दैणैं आल़ी और असर करनै आल़ी ता आसा पर मुंहां सम्हनै ज़ाण्हिंआं सह देही दी दुबल़अ और गल्ला-बाता दी हल़कअ।” "
2CO,10,11,"ज़ुंण इहअ बोला, सह डाहै इहअ समझ़ी कि ज़िहै पिठी पिछ़ू च़िठी दी म्हारै बैण आसा, तिहै ई हणैं थारै सम्हनै म्हारै काम बी। "
2CO,10,12,"किल्हैकि हाम्हां निं एतरी हिम्मत आथी कि हाम्हैं तिन्नां इहै मणछा संघै आप्पू गिणी और तिन्नां संघै मिली सके ज़ुंण आपणीं सराहणा आप्पू करा, और आपणैं आप्पू मांझ़ै नापी-तोली करै एकी दुजै संघै मलान करी करै ऐडअ बणां। "
2CO,10,13,"ज़ुंण काम परमेशरै हाम्हां लै आसा दैनअ द तेते हदा बागै निं हाम्हां कधि घमंड करनअ, पर तैहा ई हदा तैणीं ज़ुंण परमेशरै आसा दैनी दी और तेथ आसा गऐ दै तम्हैं बी एछी, और हाम्हां करनअ तेते ई साबै घमंड बी "
2CO,10,14,ज़धू हाम्हैं तम्हां सेटा पुजै तै हाम्हैं निं हदा का आजू नाठै ज़िधी तैणीं परमेशरै हाम्हां लै काम करना लै हद आसा ती डाही दी। तेऊ दैनअ हाम्हां लै थारअ लाक्कअ और हाम्हैं तै पैहलै मणछ ज़ुंणी कुरिन्थ नगरी पुजी करै तम्हां का मसीहो खुशीओ समाद खोज़अ। 
2CO,10,15,"हाम्हैं निं आपणीं हदा का खास्सअ दुजे मैन्था दी घमंड करदै आथी; पर हाम्हां आसा आशा कि ज़िहअ-ज़िहअ थारअ विश्वास बढदअ रहणअ, ता तिहै-तिहै ई रहणैं हाम्हैं आपणीं हदे साबै तम्हां करै तम्हां ओरी-पोरी होर बी खास्सै लोगा सेटा खुशीए समादा पजैल़ै लागी, "
2CO,10,16,ताकि हाम्हैं थारी हदा का आजू दूर-दूर कई ज़ैगा डेऊई करै खुशीओ समाद खोज़ी सके। इहअ निं आथी कि हाम्हां करनअ दुजे हदा भितरी डेऊई बणैं बणांऐं कामां दी घमंड। 
2CO,10,17,"पर ज़िहअ पबित्र शास्त्रा दी आसा लिखअ द, “ज़ुंण घमंड करे सह करे सिधअ प्रभू दी।” ( ) "
2CO,10,18,"किल्हैकि ज़ुंण आपणीं बड़ाई आप्पी करा, सह निं किछ़ै हंदी, पर ज़सरी बड़ाई प्रभू करा सह ई हआ परमेशरे आछी भलअ। "
2CO,11,1,"ज़ै तम्हैं मेरी थोल़ी ज़ेही ऐडी गल्ल बी ज़िरी काढदै, ता किहअ भलअ हणअ त! हाँ मेरी ज़िरा बी। "
2CO,11,2,एता च़ाहा हुंह थारी एही हेर-सभाल़ करनी कि ज़ेही परमेशर आप्पै थारी हेर-सभाल़ करा। हुंह आसा तम्हां लै शोहरीए इहै बाप्पू ज़िहअ ज़ुंणी एकी ई मणछा लै थारी गल्ला-बाता पाक्की आसा की दी कि तम्हैं दैणैं ज़ुआन पबित्र कुंआरी ज़िहै मसीहा प्रभू का सभाल़ी। 
2CO,11,3,"पर हुंह डरा कि ज़ेही शैतानै दानुईं बाती आपणीं च़लाकी करै संसारे पैहली बेटल़ी हव्वा कबाता पाई ती, तेही निं लोल़ी थारी बी तेऊ मनें भलाई और पबित्रता ज़ुंण मसीहे अदर करना लै लोल़ी ती हुई, सह बी भ्रष्ट की। ( ) "
2CO,11,4,"ज़ै कुंण तम्हां सेटा एछी करै कहा दुजै ईशूओ प्रच़ार करे, या ज़सरअ प्रच़ार हाम्हैं नांईं किअ और ज़ै कोई होर आत्मां भेटे, ज़ुंण पैहलै निं भेटी ती, या कोई होर खुशीओ समाद खोज़अ ज़ुंण तम्हैं पैहलै नांईं मनअ त, तै आसा तम्हैं गलत किल्हैकि तम्हैं मनी तिंयां गलत शिक्षा। "
2CO,11,5,हुंह ता समझ़ा इहअ कि हुंह निं किछ़ू गल्ला दी तिन्नां का कम आथी ज़ुंण आप्पू “बडै शधाणूं” समझ़ा। 
2CO,11,6,अह गल्ल आसा सच्च़ी कि च़ोपल़ लाई करै गल्ला करनी निं मुंह एछदी। पर तैबी निं हुंह ज्ञैना दी पिछ़ू आथी मंऐं किअ आपणअ ज्ञैन हर गल्ला दी प्रगट ज़िहअ मंऐं शिखल़अ त। 
2CO,11,7,मंऐं कै ऐहा गल्ला दी किज़ै पाप किअ कि मंऐं खोज़अ तम्हां लै परमेशरो खुशीओ समाद बाझ़ी ढबै-धेल्लै मांगी? और आपणैं आप्पू बणअ होछ़अ ताकि तम्हैं बडै बणीं सके? 
2CO,11,8,मंऐं लई होरी विश्वासी मंडल़ी का मज़दूरी ताकि हुंह थारी सेऊआ करूं। एता लै निं इहअ बोला कि मंऐं ठगै कुंण! 
2CO,11,9,"ज़ेभै हुंह तम्हां संघै त और ज़ेभै मुंह किज़ै ढबै-धेल्ले काम्मी-पेशी हुई, ता मंऐं निं कोही लै बोझ़ पाअ, किल्हैकि होरी विश्वासी भाई दैनी मेरी मकिदुनिया लाक्कै का एछी करै मेरी काम्मी पूरी करी। हुंह निं तम्हां लै आप्पू बोझ़ बणअ आथी, और नां आजू तम्हां लै बोझ़ बणदअ आथी। "
2CO,11,10,"ज़िहअ मसीहो सत्त मुंह दी आसा, ता तै सका हुंह एसा गल्ला दी घमंड करी कि मंऐं निं अखाया लाक्कै कोही का ढबै-धेल्लै मांगै। "
2CO,11,11,मंऐं किल्है निं तम्हां का ढबै मांगै? अह कै मंऐं एते तैणीं किअ कि हुंह निं तम्हां संघै झ़ूरी डाहंदअ? एसा गल्ला ज़ाणा परमेशर कि हुंह डाहा तम्हां संघै झ़ूरी। 
2CO,11,12,मुंह निं तम्हां का ढबे मज़त मांगणीं ताकि हुंह तिन्नां झ़ुठै शधाणूं रोक्की सकूं ज़ुंण इहअ बोला कि तिंयां करा हाम्हां ई ज़िहअ काम। तिंयां हआ एसा गल्ला रहैऊंणे मोक्कै लोल़ै लागै दै कि ज़ुंण तिंयां घमंड करा सह आसा ठीक कि तिंयां आसा हाम्हां बराबर। 
2CO,11,13,"किल्हैकि ईंयां इहै लोग आसा झ़ुठै शधाणूं, और धोखै करै कामां करनै आल़ै, ईंयां हआ मसीहे शधाणूं हणैंओ रूप धरनैं आल़ै झ़ुठै। "
2CO,11,14,"अह निं किछ़ै रहैन हणें गल्ल आथी, किल्हैकि शैतान एछा धोखै दैणा लै आप्पू बी मसीहे स्वर्ग दूतो रूप बणांईं करै बी। "
2CO,11,15,"ज़ै तेऊ शैताने टैहलू बी धर्मीं टैहलूओ रूप बणांईं करै एछे, ता सह निं किछ़ै रहैनीए गल्ल आथी, पर तिन्नों अंत हणअ तिन्नें कामें साबै। "
2CO,11,16,"हुंह बोला भी कि तम्हैं निं मुंह ऐडअ समझ़ी आथी, नांईं ता मुंह ऐडअ समझ़ी करै ई मना मेरी और ज़िरा, ताकि हुंबी थोल़अ ज़िहअ घमंड करी सकूं। "
2CO,11,17,"ज़ेभै हुंह एऊ साबै बोला, एता निं हुंह तेऊ साबै बोलदअ ज़ेऊ साबै प्रभू बोला; एता बोला हुंह आप्पू बाखा ऐडै ज़िहअ। "
2CO,11,18,"ज़ै ईंयां संसारे लोगा ज़िहै देहीए साबै घमंड करा, तै हुंह किल्है निं करी सकदअ? "
2CO,11,19,तम्हैं समझ़ा आप्पू कि तम्हैं आसा समझ़कार और तम्हैं ज़िरा खुशी-खुशी ऐडै मणछा बी। 
2CO,11,20,"किल्हैकि ज़ेभै तम्हां कुंण आपणअ टैहलू बणांआ या थारी सोभै गल्ला निंयां, या तम्हां लै धोखअ दैआ, या आप्पू तम्हां का कुंण बडअ बणां, या थारै मुंहां दी च़ैंडै बाहा, ता तम्हैं ज़िरा तेता बी। "
2CO,11,21,"तम्हैं कै इहअ सोठा कि मुंह लोल़ी तेता लै शरम च़ेती कि मंऐं निं तम्हां संघै इहअ किअ? पर ज़ेभै कुंण कोई गल्ला दी घमंड करा ता हुंह बोला ऐडै ज़िहअ, ता हुंबी करा घमंड। "
2CO,11,22,"कै तिंयां ई आसा इब्रानी? हुंह बी आसा। कै तिंयां ई आसा इस्राएली? हुंबी आसा, कै तिंयां आबरामे लुआद आसा? हुंबी आसा; "
2CO,11,23,"कै सिधै तिंयां ई आसा मसीहे टैहलू? हुंह बोला बेगरै ज़िहअ कि हुंह आसा तिन्नां का खास्सअ मैन्था करनै आल़अ, तिन्नां का खास्सी बारी हुई मुल्है कैद, ज़ेतरी बारी मंऐं मार खाई तेते निं कुंण गिणी सकदअ और हर बगत हआ मुल्है आजू मौत खल़्हुई दी। "
2CO,11,24,पांज़ा बारी च़िकअ हुंह यहूदी मुखिये उन्ताल़ी-उन्ताल़ी कोल़ै बाही करै। 
2CO,11,25,"चिई बारी च़िकअ हुंह शोठै करै, एकी बारी दैनअ लोगै मुल्है पात्थरो ढो, चिई बारी चुटअ ज़हाज़ ज़ेथ हुंह बेठअ द आसा त और एक राच और एक धैल़ी काटी मंऐं समुंदरा दी। "
2CO,11,26,"हुंह रहअ कई बारी सफरा दी, गाडा नाल़ीए खातरै दी, और डाकुए खातरै मांझ़ै, और आपणीं ज़ातीए लोगे खातरै दी, और होरी ज़ातीए लोगे खातरै दी, और नगर गराऊंए लोगा मांझ़ै खातरै दी और बणैं रहअ खातरै दी, और समुंदरे खातरै दी और झ़ुठै विश्वासी मांझ़ै रहअ खातरै दी। "
2CO,11,27,"मंऐं की कष्ट ज़िरी करै बडी भारी मैन्थ, कई राची निं हुंह सुत्तअ, कई धैल़ै रहअ हुंह भुखअ नचिशअ ब्रतू, हिंऊंदै धैल़ै रहअ हुंह नैतै झिकल़ै बाझ़ी ठांढै-शेल़ै दी। "
2CO,11,28,"इना गल्ला छ़ाडी ज़ुंण मंऐं खोज़ी निं आथी, सारी मंडल़ीए फिकर हआ मुल्है धैल़ बोझ़। "
2CO,11,29,हुंबी हआ तेभै दुबल़अ ज़ेभै कुंण दुबल़अ हआ। ज़ेभै कुंण पाप करा तेभै हआ हुंबी खास्सअ दुखी। 
2CO,11,30,"ज़ै घमंड करनअ ज़रूरी आसा, ता मुंह करनअ आपणीं कमज़ोरीए गल्ला दी घमंड। "
2CO,11,31,"परमेशर, प्रभू ईशूओ बाप्पूओ आसा सदा शूकर, सह ज़ाणा कि इना गल्ला कि हुंह निं झ़ुठअ बोलदअ आथी। "
2CO,11,32,"दमिश्क नगरी दी अरितास ज़ुंण राज़ैओ राजपाल आसा त, तेऊ आसा ती मुंह ढाकणा लै दमिश्क नगरी फेर पहरअ लाअ द, "
2CO,11,33,और हुंह होथअ तराणैं दी बेशी करै ताकि बाती उछ़टी दुआली बाती उंधै राजपाले हाथा का निखल़अ बच़ी। 
2CO,12,1,"एही ता निं घमंड करनअ मुल्है ठीक आथी, तैबी लागा मुंह घमंड करनअ; मुंह खोज़णीं प्रभू दैनै दै दर्शणें और ज्ञैने गल्ला। "
2CO,12,2,"हुंह निंयं च़ौदा साला पैहलै उझै चिऐ स्वर्गा तैणीं। हुंह आपणीं एसा देही संघी निंयं या बाझ़ी देही सुपनै निंयं ऐहा गल्ला निं हुंह ज़ाणदअ, एता ज़ाणा सिधअ परमेशर। "
2CO,12,3,"हाँ, एसा गल्लो थोघ आसा सिधअ परमेशरा का कि हुंह मेरी देही दी त कि सुपनै त? पर मुखा आसा थोघ "
2CO,12,4,कि हुंह निंयं उझै स्वर्गा लै और मंऐं शूणीं तिधी एही रहैन करनै आल़ी गल्ला ज़ुंण खोज़णीं मेरै बशा का बागै आसा। तिन्नां गल्ला खोज़णें ज़ाज़त निं मणछा लै आथी। 
2CO,12,5,"ऐहा गल्ला पिछ़ू सका हुंह घमंड करी पर मुंह निं इहअ करनअ आथी, मुंह करनअ सिधअ आपणीं कमज़ोरी दी घमंड। "
2CO,12,6,"ज़ै हुंह घमंड करनअ बी च़ाहूं ता तैबी निं हुंह ऐडअ हणअ, किल्हैकि हुंह आसा शुची गल्ला खोज़दअ लागअ द। पर मुंह निं तिहअ करनअ किल्हैकि हुंह निं च़ाहंदअ कि लोग मुंह मेरी शुची ज़िन्दगी और मेरी शिक्षा का खास्सअ समझ़े। "
2CO,12,7,"पर मुंह निं तिन्नां नुआहरी गल्ले बारै खास्सअ घमंड लोल़ी हुअ ज़ुंण मुखा परमेशरै रहैऊई तैही च़भेऊअ तेऊ मेरी देही दी एक कांडअ, मतलब शैतानो एक दूत कि सह मुल्है धमुक्कै बाहे ताकि हुंह घमंड निं करूं। ( ) "
2CO,12,8,एते बारै की मंऐं प्रभू का चिई बारी अरज़ कि अह लोल़ी मुखा दूर हुअ। 
2CO,12,9,"पर तेऊ बोलअ हर बगत इहअ,  “ताल्है आसा मेरअ जश ई बतेर्हअ। किल्हैकि मेरी शगती करा कमज़ोरी दी खास्सअ काम।” तैही करनअ मुंह आपणीं कमज़ोरी प्रैंदै बडै नंदा दी घमंड कि ईशू मसीहे शगती लोल़ी मुंह प्रैंदै बणीं रही। "
2CO,12,10,"एता पिछ़ू आसा हुंह मसीहा लै कमज़ोरी दी, और निंदा दी और दल़िदरा दी, और लोगे बरोधा मांझ़ै मसीबता और मसीबता दी खुश; किल्हैकि ज़ेभै हुंह आत्मां दी दुबल़अ हआ, ता मसीहे शगती करै हआ हुंह ज़ोरा आल़अ जोधअ। "
2CO,12,11,"ज़ांऊं मंऐं तम्हां लै एऊ साबै ऐडै ज़िहअ लिखअ, ता मुंह फिरी आप्पू बी माल़ी, पर मुंह पल़अ लिखणअ किल्हैकि तम्हां लागा त मुंह प्रैंदै भरोस्सअ करनअ। तम्हां लागा त हुंह हथू सराहणअ पै, किल्हैकि हुंह निं किछ़ बी आथी त पर हुंह निं किछ़ू गल्ला दी तिन्नां का कम आथी ज़ुंण आप्पू “बडै शधाणूं” समझ़ा। "
2CO,12,12,"असली शधाणूंए लछ़ण बी रहैऊऐ तम्हां मांझ़ै सोभी साबै सबर करनै और नछ़ैणां करै, नुआहरै कामां और शगतीए कामां करै। "
2CO,12,13,"तम्हैं कहा ज़ेही गल्ला दी आसा तै होरी मंडल़ी का कम, सिधै एकी गल्ला दी कि मंऐं निं तम्हां लै होरी मंडल़ी ज़िहअ आपणअ ढबै-धेल्लैओ बोझ़ पाअ, पर ज़ै मेरै तम्हां का ढबै नांईं मांगणैं पिछ़ू तम्हैं माल़ी च़ेती ता एता लै करै मुंह माफ। "
2CO,12,14,"भाल़ा, हुंह आसा तम्हां सेटा लै चिऊथी बारी एछणा लै तैर्हुअ द, और मुंह निं तम्हां प्रैंदै ढबै-धेल्लैओ किछ़ै बोझ़ पाणअ। किल्हैकि हुंह च़ाहा तम्हां, थारी धन-माया निं हुंह च़ाहंदअ आथी किल्हैकि शोहरू निं लागदी आम्मां-बाप्पू लै ज़ैदात कठा करनी, पर आम्मां-बाप्पू लागा शोहरू लै ज़ैदात कठा करनी। "
2CO,12,15,हुंह दैंऊं तम्हां लै बडी खुशी-खुशी आपणीं सोभै गल्ला इधी तैणीं कि आपणैं प्राण किल्है निं पल़े दैणैं। हुंह ता झ़ूरा तम्हां लै खास्सअ पर मुखा ज़ाण्हिंआं कि तम्हैं निं मुल्है खास्सी झ़ूरी करदै। 
2CO,12,16,"तम्हां मांझ़ै कई ता मना एसा गल्ला कि मंऐं निं तम्हां लै ढबै-धेल्लैओ बोझ़ पाअ, पर कई सोठा अज़ी बी इहअ कि मंऐं किअ तम्हां धोखै दी पाई करै च़लाकी दी तम्हां करै आपणअ फाईदअ। "
2CO,12,17,मंऐं निं तितुस या कुंण होर तम्हां सेटा लै एते तैणीं छ़ाडै कि तिंयां मुल्है तम्हां का ढबै आणे मांगी। 
2CO,12,18,"मंऐं छ़ाडअ तितुस समझ़ाऊई करै तेऊ भाई संघै, तेऊ तितुसै कै तम्हां का छ़ल़-कपट करी करै किज़ै निंयं किनी? कै हाम्हैं एकी आत्में साबै निं ज़िन्दगी काटी? और कै म्हारअ बभार एकी रंगो निं आथी? "
2CO,12,19,"तम्हैं समझ़अ हणअ एभै तैणीं इहअ कि हाम्हैं आसा लागै दै थारै सम्हनै आपणीं गल्ले सफाई दैंदै। एसा गल्ला ज़ाणा परमेशर आप्पै कि हुंह खोज़ा परमेशरो बैण शुचै मनैं और मसीहे हका करै इहअ सोठी करै कि परमेशर आसा हाम्हां भाल़अ लागअ द। ए मेरै पैरै भाईओ, मंऐं लिखी तम्हां लै हर गल्ला थारी भलाईए तैणीं ताकि तम्हैं विश्वासा दी मज़बूत होए। "
2CO,12,20,"किल्हैकि मुंह आसा एही डौर कि किधी इहअ निं हआ कि ज़ेभै मुंह एछणअ, और ज़िहै मुंह तम्हैं हुऐ लोल़ी और तम्हैं निं तिहै हआ और हुंबी ज़ेभै तम्हां नांईं लोल़ी त आअ और हुंह एछे तेभै, और तम्हां दी होए झ़गल़ै, आल-मस्ती, रोश, बरोध, ज़ल़ण, निंदा-च़ुगली, घमंड और झ़गल़ै। "
2CO,12,21,"किधी इहअ निं हआ ज़ेभै हुंह तम्हां सेटा भी फिरी एछूं तेभै पल़े मुंह परमेशरा सम्हनै शर्मिंदअ हणअ और मुंह तिन्नां लै शोग करनअ पल़े ज़ुंणी पैहलै निक्कै काम, शर्मिंदै करनै आल़ै काम और कंज़रैई ज़िहै पाप करनै अज़ी बी आपणअ मन निं बदल़अ। "
2CO,13,1,"ऐबै एछणअ मुंह चिऊथी बारी इना गल्ले फैंसलै करदअ तम्हां सेटा लै ज़िहअ पबित्र शास्त्र बोला, “हर गल्लो फैंसलअ करनअ दूई या चिई गवाही सम्हनै।” ( ) ज़धू हुंह दुजी बारी तम्हां सेटा लै आअ तधू तै हाम्हैं चअन ज़ण्हैं, तधू हेरअ त मंऐं बोली कि मुंह दैणीं तिन्नां लै सज़ा ज़ुंण तम्हां मांझ़ै कबल्लै पाप करनै आल़ै मणछ आसा। ऐबै दैआ हुंह भी तिन्नां लै और होरी सोभी लै भी चतैनगी कि हुंह अज़ी बी तम्हां का दूर, ज़ेभै हुंह भी तम्हां सेटा लै एछे तेभै निं तिन्नां हुंह छ़ाडी गअ। "
2CO,13,2,मुंह दैणैं तम्हां लै तेते सोभै सबूत ज़ुंण तम्हैं च़ाहा कि ईशू बोला मुंह बाती। मसीहा निं दुबल़अ आथी पर तेऊ हेरनी आपणीं शगती तम्हां का रहैऊई ज़ेभै तम्हां तेऊओ सम्हनअ पल़े करनअ। 
2CO,13,3,"सह कमज़ोरीए बज़्हा क्रूसा प्रैंदै ता छ़ड़ाऊअ, ता तैबी आसा परमेशरे शगती करै ज़िऊंदअ। हाम्हैं बी आसा देही दी मसीहा ज़िहै दुबल़ै पर ज़ेभै हाम्हैं थारअ सम्हनअ करे तेभै हणैं हाम्हैं तेऊ संघै ज़िऊंदै और हाम्हां का हणीं तेभै परमेशरे शगती। "
2CO,13,4,तम्हैं दैआ आप्पू भाल़णीं कि तम्हैं असली दी विश्वासा दी आसा कि नांईं आथी। कै तम्हां का आपणैं बारै थोघै ई निं आथी कि ईशू मसीहा आसा तम्हां दी? नांईं ता आसा तम्हैं परखा दी नकाम्मैं निखल़ै दै। 
2CO,13,5,पर मेरी आशा आसा कि तम्हां का जाणअ थोघ लागी कि हाम्हैं निं नकाम्मैं आथी। 
2CO,13,6,"हाम्हैं करा परमेशरा का एही अरज़ कि तम्हैं निं लोल़ी किछ़ै बूरअ काम किअ। हाम्हैं निं एसा गल्ला रहैऊंणा लै प्राथणां करदै कि ज़ुंण मसीहे सेऊआ हाम्हैं तम्हां मांझ़ै की तेथ हुऐ हाम्हैं सफल, पर हाम्हैं च़ाहा इहअ कि तम्हैं तेता करे ज़ुंण भलअ आसा। ज़ै हाम्हैं सफल हंदै नांईं बी शुझिए, तैबी च़ाहा हाम्हैं कि तम्हैं लोल़ी सफल हुऐ। "
2CO,13,7,"किल्हैकि हाम्हैं निं सत्ते खलाफ किछ़ बी करी सकदै, पर सत्ता लै सका सोभ किछ़ करी। "
2CO,13,8,"ज़ेभै हाम्हैं दुबल़ै आसा, और तम्हैं आसा जोधै, ता हाम्हैं हआ खुश, और एही अरज़ करा कि तम्हैं लोल़ी विश्वासा दी पाक्कै हुऐ। "
2CO,13,9,तैही आसा हुंह तम्हां सेटा एछणैं का पैहलै पिठी पिछ़ू इना गल्ला लिखदअ लागअ द। ताकि ज़ुंण हक मुल्है प्रभू आसा दैनअ द तेता करै मुंह तम्हां लै सज़ा नां दैणीं पल़े। हुंह निं तेऊ हका डाही करै थारअ विश्वास खतम करनअ च़ाहंदअ पर हुंह च़ाहा कि तम्हैं विश्वासा दी पाक्कै होए। 
2CO,13,10,"ऐबै ए मेरै भाईओ, नंद रहा; और सिध्द रहा हंदै लागी; एकी दुजै लै दैआ हैअ और आप्पू मांझ़ै डाहा एक मन और मिल़ी-ज़ुल़ी रहा। झ़ूरी और शांती दैणैं आल़अ परमेशर हणअ तम्हां संघै। "
2CO,13,11,एकी-दुजै लै दैआ मल़्हैची दैई राज़ी-खुशी। 
2CO,13,12,मसीहा ईशूए सोभी पबित्र लोगा बाखा का तम्हां सोभी लै राज़ी-खुशी। 
2CO,13,13,प्रभू ईशू मसीहो जश और परमेशरे झ़ूरी और पबित्र आत्मां लोल़ी सदा तम्हां संघै रही। 
GAL,1,1,"हुंह पल़सी ज़ुंण शधाणूं आसा, हुंह निं कसा मणछा बाखा या कसा मणछे बोलै शधाणूं आथी। पर हुंह आसा मसीहा ईशू और तेऊ परमेशरै शधाणूं छ़ांटअ द ज़ुंणी ईशू मरी करै भी ज़िऊंदअ किअ। "
GAL,1,2,"सोभै विश्वासी भाई-बैहण ज़ुंण मुंह संघै इधी आसा, हाम्हैं लिखी अह च़िठी गलाती लाक्के विश्वासी मंडल़ीए सोभी भाई-बैहणी लै। "
GAL,1,3,म्हारै बाप्पू परमेशर और प्रभू ईशू मसीहा का आसा मेरी एही अरज़ कि तम्हां सोभी लोल़ी झींण और शांती सदा हुई। 
GAL,1,4,मसीहा ईशू हुअ म्हारै बाप्पू परमेशरे मरज़ी करै म्हारै पापा लै बल़ीदान ताकि हाम्हां एऊ संसारे बूरै लोगा मांझ़ा का बच़ाऊए। 
GAL,1,5,हुंह करा प्राथणां कि लोग लोल़ी परमेशरे स्तोती और बड़ाई लोल़ी जुगै-जुगै करदै रहै। तथास्तू। 
GAL,1,6,"मुंह हआ एसा गल्ले रहैनी कि ज़ुंणी परमेशरै तम्हैं मसीहे झींणा करै शादै, तेऊ का लागै तम्हैं एतरै छ़ेकै मुंह फरेऊई करै होरी खुशीए समादा दी विश्वास करदै ज़ेता लै कई इहअ बोला कि अह आसा खुशीओ। "
GAL,1,7,"असली खुशीओ समाद आसा एक्कै ई, पर गल्ल आसा एही कि कई लोग आसा इहै, ज़ुंण तम्हां डरैऊआ, और तिंयां च़ाहा मसीहे खुशीए समादा बगाल़णअ। "
GAL,1,8,"पर ज़ुंण खुशीओ समाद तम्हां का आसा खोज़अ द, ज़ै तम्हां लै स्वर्ग दूत बी तेऊ खुशीए समादा छ़ाडी किज़ै होर खुशीओ समाद खोज़े, परमेशरै लोल़ी तिन्नां लै शाप लाअ। "
GAL,1,9,"ज़िहअ हुंह तम्हां लै पैहलै बी आसा बोली मुक्कअ द, तिहअ ई बोला हुंह ऐबै भी कि ज़ुंण खुशीओ समाद तम्हां का मंऐं आसा खोज़अ द, तेऊ छ़ाडी ज़ै कुंण किज़ै होरी रंगो खुशीओ समाद खोज़ा ज़ुंण तेऊ खुशीए समादा संघै मेल़-ज़ोल़ नांईं खांदअ ज़ेता तम्हैं विश्वास करा, हुंह करा परमेशरा का अरज़ कि तेऊ लै दैऐ सज़ा। "
GAL,1,10,"हुंह निं असली दी मणछा खुश करदअ आथी लागअ द पर हुंह च़ाहा परमेशरा खुश करनअ। ज़ै हुंह अज़ी बी परमेशरा छ़ाडी मणछा खुश करदअ रहअ हंदअ, तै निं हुंह मसीहा प्रभूओ टैहलू हंदअ त। "
GAL,1,11,"भाईओ, हुंह दैआ तम्हां का खोज़ी कि ज़ुंण खुशीओ समाद मंऐं तम्हां का खोज़अ द आसा, सह निं मणछै आथी बणांअ द। "
GAL,1,12,"किल्हैकि सह निं मंऐं आपणैं दादू बाप्पू का आथी शूणअ द, और नां हुंह कुंणी होरी मणछै सखाऊअ, पर सह किअ मसीहा ईशू मुखा प्रगट। "
GAL,1,13,"भाईओ, तम्हां का आसा थोघ कि मंऐं तधू तैणीं केही ज़िन्दगी काटी ज़धू हुंह यहूदी बधान मना त। मेरी अमरे मेरै साथी ज़ुंण यहूदी बधान मना तै, मंऐं हारै तिंयां सोभै किल्हैकि मंऐं मनैं आपणैं बाप्पू-दादे रिती-रबाज़ पूरै दिला का। तधू च़िका मारा त हुंह मसीहा मनणै आल़ै तिन्नां लोगा ज़ुंण परमेशरे आराधना करा तै, मंऐं की तिन्नां सोभी खतम करने कोशिश। "
GAL,1,14,"पर परमेशरै ज़ुंणी हुंह मेरी आम्में पेटा ई का आसा त छ़ांटअ द, तेऊ शादअ हुंह आपणैं जशा करै, ( ) "
GAL,1,15,"तेऊ परमेशरै खोज़अ मुखा कि ईशू आसा तेऊओ शोहरू, तेऊ किअ इहअ तै कि हुंह होरी का तेऊओ खुशीओ समाद तिन्नां ज़ैगा खोज़ूं ज़िधी होरी ज़ातीए लोग रहा। पर हुंह निं तेभी एऊ खुशीए समादे बारै सलाह लणा लै कसा होरी कोही मणछा सेटा नाठअ। "
GAL,1,16,"नां हुंह येरुशलेम नगरी लै तिन्नां सेटा लै नाठअ ज़ुंण मुखा पैहलै शधाणूं तै, पर तेभी नाठअ हुंह अरब देशा लै और तिधा का आअ दमिश्क नगरी लै बापस। "
GAL,1,17,तेखअ चिई साला बाद नाठअ हुंह पतरसा का मिलदअ येरुशलेम नगरी लै और तेऊ सेटा रहअ पंद्रा धैल़ै तैणीं तिधी। 
GAL,1,18,मुंह भेटअ तिधी सिधअ प्रभूओ भाऊ येरुशलेम रहणैं आल़ै विश्वासीओ मुखिय याकूब पर होर शधाणूं निं मुंह तिधी भेटै। 
GAL,1,19,"हेरा ज़ुंण गल्ला हुंह तम्हां लै लिखा तिन्नां लिखा हुंह इहअ समझ़ी करै कि परमेशर आसा हाम्हां मांझ़ै, ईंयां गल्ला निं झ़ुठी आथी। "
GAL,1,20,येरुशलेम नगरी हांढ दैई आअ हुंह सिरीया और किलकिआ लाक्कै। 
GAL,1,21,"पर यहूदा प्रदेसे विश्वासीए मंडल़ी ज़ुंण मसीहा दी ती, तिन्नैं निं हुंह पैहलै आथी त भाल़अ द। "
GAL,1,22,"पर तिंयां शूणां तै इहअ कि ज़ुंण हाम्हां विश्वासी पैहलै दुख तकलिफ दैआ त, सह खोज़ा ऐबै तेऊ ई विश्वासे बारै खुशीओ समाद, ज़हा मसीहे बारै सह होरी विश्वास करनै का रोक्का त। "
GAL,1,23,तिन्नैं किअ परमेशरो शूकर किल्हैकि परमेशरै बणांअ हुंह लोगा लै दुख तकलिफी दैणैं आल़ै का बदल़ी करै मसीहा पिछ़ू हांढणै आल़अ। 
GAL,2,1,च़ौदा साला बाद नाठअ हुंह बरनबासा संघै भी येरुशलेम नगरी लै और तितुस बी निंयं संघा। 
GAL,2,2,"परमेशरै रहैऊई मुखा अह गल्ल कि मुंह लागणअ येरुशलेम नगरी डेऊणअ और तैही नाठअ हुंह, ज़ुंण खुशीओ समाद हुंह होरी ज़ाती लै प्रच़ार करा, तिंयां सोभै गल्ला खोज़ी मंऐं बाढै तिन्नां का, पर खोज़अ मंऐं ज़ुदअ ज़िहअ हई करै तिन्नां ई का ज़ुंण तिन्नां मांझ़ै बडै सैणैं तै, ताकि इहअ निं होए कि ज़ुंण मंऐं आझ़ तैणीं मैन्थ की या ज़ुंण मुंह आजू करनअ सह बरैबाद नां डेओए। "
GAL,2,3,"तितुस ज़ुंण मुंह संघै त, सह आसा त यूनानी मणछ और नां तेऊओ खतैर आथी त हुअ द। सह मनअ येरुशलेम मंडल़ीए सैणैं बी, तिन्नैं निं तेऊ लै ज़ोरा-ज़ोरी खतैर करना लै बोली। "
GAL,2,4,इनै यहूदी मांझ़ा का आऐ दै मसीहा दी विश्वास करनैओ दखाअ करनै आल़ै की तितुसे खतैरे बारै बडी भारी हठ। ईंयां एछा म्हारी मंडल़ी दी च़ुप-च़ुपै और ईंयां च़ाहा मसीहा दी हाम्हां भेटी दी तैहा आज़ादी खतम करनअ ताकि हाम्हैं भी यहूदी बधाने गुलाम बणें! 
GAL,2,5,हाम्हैं शधाणूं निं एकी धख बी तिन्नां दखाअ करनै आल़ै विश्वासी भाईए गल्ला मनी ताकि तम्हैं खुशीए समादे सत्ता दी बणीं रहे। 
GAL,2,6,ज़ुंण तिंयां येरुशलेम मंडल़ी दी सैणैं आसा तै तिन्नैं निं मेरी शिक्षा दी होर किछ़ै गल्ल ज़ोल़ी। एते निं मुंह किछ़ै फिकर आथी कि तिंयां सैणैं किज़ै आसा किल्हैकि परमेशर निं बाघलअ रूप भाल़ी करै फैंसलअ करदअ। ( ) 
GAL,2,7,"पर ज़ांऊं तिन्नैं सैणैं भाल़अ कि ज़िहअ यहूदी लोगा लै खुशीए समादो काम पतरसा का सभाल़अ द आसा, तिहअ ई आसा होरी ज़ातीए लोगा लै खुशीए समादा खोज़णेंओ काम मुखा सभाल़अ द। "
GAL,2,8,अह आसा इहअ ई ज़ुंणी परमेशरै पतरस यहूदी मांझ़ै परमेशरे खुशीए समादा पजैल़णां लै शधाणूं बणांअ तेऊ ई बणांअ हुंह बी होरी ज़ातीए बाझ़ी खतैर आल़ै लोगा मांझ़ै खुशीए समादा पजैल़णां लै शधाणूं। 
GAL,2,9,"ज़हा मणछा मंडल़ीए थाम्ह मना, मतलब-याकूब, पतरस और युहन्ना, तिन्नैं बछ़ैणअ सह बरदान ज़ुंण मुल्है परमेशरै दैनअ। तिन्नैं मनैं हुंह और बरनबास आपणैं संघी काम करनै आल़ै। तिन्नैं दैनअ हाम्हां लै होरी ज़ाती मांझ़ै खुशीए समादा खोज़णा लै होर बी हौंसल़अ और आप्पू रहै तिंयां यहूदी लोगा मांझ़ै काम करदै लागी। "
GAL,2,10,तिन्नैं की हाम्हां का सिधी एही अरज़ कि गरीबो डाहै धैन-खैल और अह ती एही गल्ल ज़ेता हुंह पैहलै ई का च़ाहा त करनअ। 
GAL,2,11,"पर ज़ांऊं पतरस अन्ताकिया लै आअ, ता मंऐं बोलअ तेते बारै तेऊए मुंहैं ज़ुंण तेऊ गलत किअ त। ( ) "
GAL,2,12,"किल्हैकि ज़ांऊं पतरस सोभी का पैहलै अन्ताकिया आअ, तधू खाई तेऊ होरी ज़ाती का विश्वासा दी आऐ दै लोगा संघै रोटी ज़सरअ खतैर निं आथी हुअ द। तेखअ बादा का ज़ांऊं याकूबा बाखा यहूदी विश्वासी अन्ताकिया आऐ ता तेखअ पाई तेऊ होरी ज़ातीए लोगा मांझ़ै खाणैं-पिणें छ़ाड़। सह डरअ तिन्नां लोगे बरोधा का ज़ुंण लोग इहअ बोला तै कि खतैर करनअ आसा ज़रूरी। ( ) "
GAL,2,13,"तेतो नतिज़अ हुअ इहअ कि होरी यहूदी विश्वासी बी किअ पतरसा ज़िहअ कपट, इधी तैणीं कि बरनबासै बी किअ तिहअ ई ज़िहअ पतरसै किअ। "
GAL,2,14,"पर ज़ांऊं मंऐं भाल़अ कि तिन्नों च़ाल-च़लण निं खुशीए समादे शुची शिक्षे साबै आथी, ता मंऐं बोलअ सोभी सम्हनै पतरसा का, “ज़ै तूह यहूदी हई करै बी यहूदी बधाना नांईं मंदअ और होरी ज़ाती ज़ेही काटा तूह आपणीं ज़िन्दगी! तै किल्है बोला तम्हैं इना होरी ज़ातीए लोगा लै यहूदी रिती-रबाज़ मनणा लै?” "
GAL,2,15,"“तम्हैं और हाम्हैं आसा हुऐ ज़ल्मां ओर्ही यहूदी, और होरी ज़ाती ज़िहै ‘पापी’ मांझ़ा का निं आथी। "
GAL,2,16,"ज़ै हाम्हां का थोघ आसा कि मणछ बणां मसीहा ईशू दी विश्वास करी करै परमेशरा संघै धर्मीं, बधान मनी करै धर्मीं निं सह हंदअ। हाम्हैं किअ मसीहा ईशू दी विश्वास और तेता करै हुऐ हाम्हैं परमेशरा संघै धर्मीं, हाम्हैं निं बधान मनी करै धर्मीं हुऐ। कोहै निं बधाना मनी करै परमेशरा संघै धर्मीं हणअ।” ( ) "
GAL,2,17,कई यहूदी सोठा इहअ कि हाम्हैं किअ पाप किल्हैकि हाम्हैं किअ धर्मीं हणां लै बधाना छ़ाडी सिधअ मसीहा ईशू दी विश्वास। एतो मतलब निं इहअ आथी कि मसीहा बणांआ हाम्हां पापी! इहअ निं हई सकदअ। 
GAL,2,18,ज़ै हुंह अज़ी बी इहअ विश्वास करूं कि परमेशरे आछी दी हणअ हुंह बधान मनी करै धर्मीं तै हणअ हुंह तेऊ मणछा ज़िहअ ज़ुंण आप्पै ढोल़ै दै घरा भी तिहै ई च़िणां। इहअ करै शुझणअ सोभी का कि हुंह निं परमेशरो बधान मंदअ त। 
GAL,2,19,हुंह गअ समझ़ी कि मुसा गूरै लिखै दै बधाना मनणें कोशिशा करदी त हुंह मूंऐं दै मणछा ज़िहअ बणअ द; अह त इहअ कि बधाने साबै गअ त हुंह मरी। अह हुअ एते तैणीं कि हुंह परमेशरे महिमां लै ज़िऊंदअ रहूं। 
GAL,2,20,"ऐबै आसा मेरी पराणीं ज़िन्दगी मसीहा संघै क्रूसा दी छ़ड़ाऊई दी और ऐबै निं हुंह ज़िऊंदअ रहअ पर मसीहा आसा मुंह दी ज़िऊंदअ। हुंह ज़ुंण देही दी ऐबै ज़िऊंदअ आसा, ता हुंह आसा सिधअ तेऊ विश्वासा संघै ज़िऊंदअ, ज़ुंण परमेशरे शोहरू दी आसा, ज़ुंणी मुल्है झ़ूरी की, और मेरी तैणीं आपणीं ज़ान दैनी। "
GAL,2,21,हुंह निं परमेशरे जशा बेकार समझ़दअ किल्हैकि ज़ै बधाना करै धर्मीं हंदै तै निं मसीहा क्रूसा दी मरने ज़रुरत आथी ती। 
GAL,3,1,"हे नांसमझ़ गलाती नगरीए विश्वासीओ, तम्हैं कुंणी मोहै? मंऐं खोज़अ तम्हां का सोभी सम्हनै राम्बल़ै करै कि मसीहा ईशू थारी तैणीं क्रूसा दी किल्है मूंअ। "
GAL,3,2,"हुंह च़ाहा तम्हां का सिधअ इहअ ज़ाणनअ कि तम्हां कै पबित्र आत्मां यहूदी बधाने साबै कामां करी करै भेटी? नां, तम्हैं शूणअ खुशीओ समाद और तम्हैं किअ तेथ विश्वास और तै भेटी तम्हां पबित्र आत्मां। ( ) "
GAL,3,3,कै तम्हैं इहै नांसमझ़ निं आथी कि पबित्र आत्मां करै की तम्हैं आपणीं नऊंईं ज़िन्दगीए शुरूआत! तम्हैं कै ऐबै आपणीं शगती करै च़ाहा आपणीं ज़िन्दगी पूरी करनी? 
GAL,3,4,विश्वासी बणीं करै ज़िरअ तम्हैं खास्सअ दुख। हुंह डाहा एही आशा कि थारअ अह दुख ज़िरनअ निं बरैबाद डेऊणअ। 
GAL,3,5,"सह आसा परमेशर ज़ुंण तम्हां लै आपणीं पबित्र आत्मां दान दैआ ज़ुंण तम्हां दी नुआहरै काम करा। सह कै तम्हैं यहूदी बधाने साबै काम करी करै भेटा? नां, तम्हैं किअ खुशीए समादा दी विश्वास ज़ुंण तम्हैं मसीहे बारै शूणअ। "
GAL,3,6,"आबरामे बारै सोठा, “आबरामै किअ परमेशरा दी विश्वास और सह गिणअ तेऊ लै धर्म।” ( ) "
GAL,3,7,"ता एसा गल्ला लआ तम्हैं समझ़ी कि ज़ुंण आबरामा ज़िहै परमेशरा दी विश्वासा करनै आल़ै आसा, तिंयां आसा असली दी आबरामे लुआद। "
GAL,3,8,"पबित्र शास्त्रा दी आसा खास्सी साला पैहलै ई इहअ समझ़ी करै कि होरी ज़ातीए हणैं विश्वासा ई करै धर्मीं, पैहलै ई दैनअ परमेशरै आबरामा लै अह खुशीओ समाद, “ताह करै भेटणीं सोभी ज़ाती बर्गत।” ( ) "
GAL,3,9,इहअ करै ज़ुंण आबरामा ज़िहअ परमेशरा दी विश्वास करा तिन्नां सोभी लै दैणीं परमेशरा बर्गत ज़ेही तेऊ आबरामा लै बर्गत दैनी। 
GAL,3,10,"पर पबित्र शास्त्रा दी आसा इहअ लिखअ द “ज़ुंण मुसा गूरे बधाने साबै हर बगत सोभी बिधी पूरी नांईं करे, तिन्नां लै पल़णअ परमेशरो शाप।” इहअ करै एछणअ तिन्नां लै शाप ज़ुंण बधाने साबै काम करी करै परमेशरा संघै धर्मीं च़ाहा हणअ। किल्हैकि बधाने गल्ला निं कोहै कबल्लै पूरअ करी सकदअ। ( ) "
GAL,3,11,"पर अह गल्ल आसा प्रगट कि मुसा गूरे बधाना करै निं परमेशरा सेटा कोई बी धर्मीं बणीं सकदअ। किल्हैकि सह ज़ुंण परमेशरा दी विश्वास करा, तेऊ बणांआ परमेशरा आप्पू संघै धर्मीं और सह रहणअ सदा ज़िऊंदअ। "
GAL,3,12,"मुसा गूरे बधाने बिधीए साबै ज़िन्दगी काटणी और परमेशरा दी विश्वास करनअ निं एकी रंगे गल्ला आथी, ज़िहअ पबित्र शास्त्र बोला, “ज़ुंण बधान मना सह लोल़ा बधाने साबै काम करी करै ज़िन्दगी।” ( ) "
GAL,3,13,"मसीहा दैनअ हाम्हां लै म्हारै शाप क्रूसा दी आप्पू प्रैंदै च़की करै बधाने शापा का छ़ुटकारअ। किल्हैकि शास्त्रा दी आसा लिखअ द, “तेऊ लै आसा शाप ज़ुंण बी काठा दी छ़ड़ाऊअ।” ( ) "
GAL,3,14,मसीहा किअ अह एते तैणीं कि होरी ज़ातीए लोगा बी सह बर्गत भेटे ज़ुंण मसीहा ईशू करै परमेशरै आबरामा लै की ती दैणीं और मसीहा दी विश्वास करी करै हाम्हां पबित्र आत्मां भेटे ज़ेते तेऊ हाम्हां लै करार आसा ती की दी। 
GAL,3,15,"भाईओ, हुंह बोला आम ज़िन्दगीओ उदाहरण दैई करै कि ज़ेभै दूई मणछ आप्पू मांझ़ै करार करा और तिंयां करा तेता पाक्की और तेखअ निं तिन्नां मांझ़ै कोहै तेथ किज़ै होर ज़ोल़दअ और नां तेता चोल़दअ। "
GAL,3,16,"तै भाईओ, परमेशरै की आबरामा और तेऊए “लुआदा” लै करार। तेथ निं “खास्सी लुआदे” बारै आथी लिखअ द। तेथ आसा लिखअ द, “एक लुआद” मतलब “मसीहा”। ( ) "
GAL,3,17,आबरामा संघै करार करनै का 430 साला बाद दैनअ परमेशरै मुसा गूरो बधान। पर हाम्हैं निं इहअ बोली सकदै कि बधान और परमेशरे करार निं ऐबै किछ़ू कामें रही। परमेशरे सह करार आसा अज़ी बी पाक्की और तेऊ करनी सह पूरी। ( ) 
GAL,3,18,ज़ै परमेशर मुसा गूरे बधान मनणें साबै बर्गत दैंदअ ता तै निं तेऊ करार करने ज़रुरत पल़दी। पर परमेशरै दैनी सह बर्गत आबरामा लै किल्हैकि तेऊ त पैहलै ई बाहिदअ किअ द। 
GAL,3,19,तै इस्राएली लोगा लै परमेशरै मुसा गूरो बधान किल्है दैनअ? बधान दैनअ परमेशरै एते तैणीं कि लोगा का थोघ लागे कि असली दी पाप किज़ै आसा। मुसा गूरो बधान रहअ आबरामे तेसा लुआदा एछणैं तैणीं ज़सरै बारै परमेशरे करार ती की दी कि सह एछणअ। परमेशरै दैनअ आपणैं स्वर्ग दूता बाती मुसा लै बधान ज़ुंण परमेशरा और लोगा मांझ़ै खणोढी त। 
GAL,3,20,खणोढीए ज़रुरत पल़ा तै एकी का खास्सै मणछा आप्पू मांझ़ै करार लागा करनी। पर परमेशर आसा एक्कै और तेही निं तेऊ तेभै खणोढीए ज़रुरत पल़ी ज़ेभै आबरामा संघै करार की। 
GAL,3,21,"तै किज़ै बधान तेतो बरोध करा ज़ुंण परमेशरै करार आसा की दी? कधि नां होए? किल्हैकि, ज़ै इहअ बधान दैनअ हंदअ ज़ुंण ज़िन्दगी दैई सका, तै हणैं तै बधाना करै धर्मीं। "
GAL,3,22,"पर पबित्र शास्त्रा करा एसा गल्ला प्रगट कि हाम्हैं सोभै आसा पापे बशै पल़ै दै, तैही आसा परमेशरै ज़िन्दगी दैणैंओ बाहिदअ तिन्नां लै किअ द ज़ुंण मसीहा ईशू दी विश्वास करा। "
GAL,3,23,मसीहा एछणैं का पैहलै तै हाम्हैं यहूदी कैद और बधान करा त म्हारअ पहरअ। बधानै तै हाम्हैं मसीहा एछणैं तैणीं कैदी ज़िहै डाहै दै। 
GAL,3,24,बधान हुअ हाम्हां लै मसीहा तैणीं पजैल़णैं आल़अ गूरू ताकि हाम्हैं मसीहा दी विश्वासा करै परमेशरा संघै धर्मीं होए। 
GAL,3,25,"पर ऐबै गअ मसीहा एछी और हाम्हैं सका तेऊ दी विश्वास करी, ऐबै निं हाम्हां ज़रुरत आथी कि मुसा गूरो बधान हाम्हां का बात रहैऊए। "
GAL,3,26,"ज़ांऊं तम्हैं मसीहे नांओंऐं डुबकी लई, थारअ च़ाल-च़लण हुअ मसीहा दी नऊंअ ज़िहअ कुंण नऊंऐं झिकल़ै बान्हां। इहअ करै बणैं तम्हैं सोभै परमेशरे लुआद ज़ांऊं तम्हैं मसीहा ईशू दी विश्वास किअ। "
GAL,3,27,"मसीहा दी निं ऐबै यहूदी और होरी ज़ाती मांझ़ै किछ़ै भेद आथी,नां कुंण मसीहा दी गुलाम आथी और नां कुंण आज़ाद, और नां कोई मर्ध, नां बेटल़ी, किल्हैकि तम्हैं सोभै आसा मसीहा ईशू दी एक। "
GAL,3,28,किल्हैकि तम्हैं आसा मसीहा दी एक और तै आसा तम्हैं आबरामे असली लुआद और तेऊए बरासते हकदार बी और तम्हां भेटणीं तिंयां सोभै गल्ला ज़ुंण तेऊ आबरामा संघै आसा ती करार की दी। 
GAL,4,1,एता समझ़ा तम्हैं एऊ साबै कि ज़ै कुंण बाप्पू मरी करै आपणीं ज़ैदात पिछ़ू आपणैं होछ़ै लान्हैं लै छ़ाडे ता तेऊ लान्हैं और टैहलू मांझ़ै निं तेभै तैणीं किछ़ फरक हंदअ ज़ेभै तैणीं सह ज़ुआन निं होए एही ता आसा सह आपणैं बाप्पूए हर गल्लो मालक। 
GAL,4,2,पर तेऊए बाप्पूए सोठी दी धैल़ी तैणीं रहा सह हेर-सभाल़ करनै आल़ै और भढारीए बशा दी। 
GAL,4,3,"तिहै ई आसा हाम्हैं बी, ज़ेभै तैणीं हाम्हैं लान्हैं ज़िहै तै, तेभै तैणीं रहै हाम्हैं गुलामा ज़िहै संसारे रिती-रबाज़ा मंदै लागी। "
GAL,4,4,"पर ज़ांऊं ठीक बगत पुजअ, ता परमेशरै छ़ाडअ आपणअ शोहरू संसारा लै और तेऊओ ज़ल्म हुअ होरी मणछा ज़िहअ ई एकी ज़नानीए पेटा का। सह हुअ यहूदी घरानै दी पैईदा और तेऊ की सोभै गल्ला मुसा गूरे बधाने साबै। "
GAL,4,5,"ताकि ज़ुंण बधाने डरा हेठै आसा, तिन्नां लै मोल दैई करै छ़ुटकारअ होए, और हाम्हां बी गोद लऐ दै शोहरू ज़िहअ हक भेटे। "
GAL,4,6,"किल्हैकि तम्हैं आसा शोहरू तै छ़ाडी परमेशरै आपणैं शोहरूए आत्मां म्हारै दिलै, ज़ुंण “बाप्पू, हे बाप्पू बोला”। "
GAL,4,7,"ऐबै निं तम्हैं गुलाम रहै, पर ऐबै आसा तम्हैं परमेशरे शोहरू। ऐबै ज़ै हाम्हैं परमेशरे शोहरू आसा, तेऊ दैणीं हाम्हां लै तिंयां सोभै गल्ला ज़ुंण तेऊ आपणैं शोहरू लै आसा डाही दी। "
GAL,4,8,ज़ेभै तैणीं तम्हां का परमेशरो थोघ नांईं त आथी तम्हैं तै तिन्नां गल्ले गुलाम ज़हा लै ईश्वर बोला ज़ुंण असली दी किछ़ै निं आथी। ( ) 
GAL,4,9,"पर ऐबै ज़ांऊं तम्हैं परमेशर बछ़ैणीं हेरअ, पर परमेशरै बछ़ैणैं तम्हैं। ता ऐबै तिन्नां दुबल़ी, नकाम्मीं आदी शिक्षे गल्ला बाखा किल्है फिरा पिछ़ू, ज़सरै तम्हैं भी आसा गुलाम च़ाल्लै दै बणीं? "
GAL,4,10,"मंऐं शूणअ इहअ कि तम्हैं होरी ज़ातीए विश्वासी मना धैल़ी, भिन्नैं, ऋत और साले तिह थैर इहअ सोठी करै कि परमेशर हआ एता करै खुश। "
GAL,4,11,"मुंह पल़ा थारै बारै फिकर कि किधी इहअ नां होए कि ज़ुंण मैन्थ मंऐं तम्हां लै आसा की दी, सह बरैबाद डेओए। "
GAL,4,12,"ए भाईओ, हुंह करा तम्हां सेटा अरज़ कि तम्हां हआ मुंह ज़िहै, किल्हैकि हुंबी आसा तम्हां ज़िहअ तिन्नां बधाना का आज़ाद हुअ द। तम्हैं तै मुल्है बडै भलै ज़धू हुंह तम्हां सेटा पैहली बारी इना गल्ला खोज़दअ आअ। "
GAL,4,13,पर तम्हां का आसा थोघ कि हुंह त तधू बमार ज़धू हुंह पैहली बारी तम्हां सेटा खुशीए समादा खोज़दअ आअ। 
GAL,4,14,"मेरी बमारी ती तम्हां लै बी कष्ट, पर तम्हैं निं हुंह बागै काढअ और तम्हैं की मेरी हेर सभाल़। तम्हैं मनअ हुंह इहअ कि ज़िहअ कि तम्हैं परमेशरे स्वर्ग दूतो या मसीहा ईशूओ सुआगत सका तै करी। "
GAL,4,15,"तधू तै तम्हैं खुश और ऐबै किधी नाठी थारी सह खुशी? मुंह आसा थारै बारै एसा गल्लो निहंचअ कि तम्हैं सका तै मेरी तैणीं किछ़ बी करी, इधी तैणीं कि ज़ै तम्हां आपणीं आछी बी पल़दी मुल्है दैणीं ता तम्हां हेरनी ती तिंयां बी दैई। "
GAL,4,16,तै किज़ै हुंह तम्हां का शुची गल्ला खोज़णैं पिछ़ू हुंह थारअ दुशमण हुअ? 
GAL,4,17,"ज़ुंण लोग यहूदी बधाना मनणा लै ज़ोर दैआ तिंयां तम्हां आपणैं साथी ता च़ाहा बणांणअ पर तिन्नें मनैं आसा खोट, तिंयां च़ाहा तम्हां मुखा ज़ुदै करनअ, कि तम्हैं तिन्नें च़ेल्लै बणें। "
GAL,4,18,ज़ै कुंण तम्हां लै भली गल्ला करनअ च़ाहा ता सह आसा ठीक। पर तिन्नां दैणअ हर बगत इहअ तेभै बी करनै ज़ेभै हुंह तम्हां संघै नांईं बी होए। 
GAL,4,19,"तम्हैं आसा मेरै शोहरू ज़िहै, मुंह पल़अ भी थारअ फिकर और अह फिकर रहणअ मुंह तेभै तैणीं पल़ी ज़ेभै तैणीं तम्हैं मसीहा ज़िहै निं बणीं जाए। "
GAL,4,20,"दिल ता करा मेरअ कि ज़ै हुंह एभै तम्हां सेटा हंदअ ता तै करनी ती मिठै बैण बोली करै गल्ला, किल्हैकि एभै निस्सी मुंह समझ़ पल़ी कि हुंह तम्हां लै किज़ै बोलूं! "
GAL,4,21,हुंह च़ाहा तम्हां का एक सुआल पुछ़णअ ज़ुंण तम्हैं तिहअ च़ाहा करनअ ज़िहअ मुसा गूरो बधान बोला। तम्हां का थोघ बी आसा कि बधान किज़ै बोला? 
GAL,4,22,"पबित्र शास्त्रा दी आसा लिखअ द कि आबरामे हुऐ दूई शोहरू, एक शोहरू हुअ हाज़ीरा का ज़ुंण तेऊए गुलाम ती, दुजअ हुअ सारा का ज़ुंण तेऊए असली लाल़ी ती। ( ) "
GAL,4,23,"पर इशमाईल ज़ुंण हाज़ीरा नांओंए गुलाम बेटल़ी का हुअ, सह ज़ल्मअ देहीए रिती संघै, और ज़ुंण तेऊ असली बेटल़ी सारा का हुअ, तेऊ लै ती परमेशरै करार की दी। "
GAL,4,24,ईंयां दूई बेटल़ी आसा परमेशर और लोगा मांझ़ै दूई करारा ज़ेही। ज़ुंण करार परमेशरै सीनै धारा इस्राएली लोगा संघै की ज़धू तेऊ तिन्नां लै बधान दैनअ सह आसा हाज़ीरा ज़ेही। तेसरी लुआद हुई गुलाम। 
GAL,4,25,अरब देशे सीनै धार आसा येरुशलेम नगरीए लोगा ज़िहै आझ़ बी किल्हैकि सह और तेसे शोहरू काटा मुसा गूरे बधाने गुलामीं दी ज़िन्दगी। 
GAL,4,26,पर स्वर्गो येरुशलेम आसा आबरामे लाल़ी सारा ज़िहअ और तेसे शोहरू निं गुलाम आथी अह येरुशलेम नगरी आसा हाम्हां विश्वास करनै आल़े आम्मां ज़ेही। 
GAL,4,27,"किल्हैकि पबित्र शास्त्रा दी आसा याशायाह गूरै लिखअ द, ( ) “हे बांढी बेटल़ीऐ, तूह ज़सरै लान्हैं निं आथी, खुशी मनाऊं। ताह ज़हा सूंणें दाहो थोघ निं आथी, गल़ खोल्ही करै कर ज़ै-ज़ैकार, किल्हैकि छ़ाडी दी बेटल़ीए लान्हैं आसा सुहागणीं बेटल़ीए लान्हैं का खास्सै।” "
GAL,4,28,"ए भाईओ, हाम्हैं आसा आबरामे शोहरू इसहाका ज़िहै ज़ुंण परमेशरे करारे साबै पैईदा हुअ, हाम्हैं बी बणैं परमेशरे लुआद परमेशरे करारे साबै। "
GAL,4,29,ज़िहअ तेऊ ज़मानैं मणछे रिती दी पैईदा हुअ द शोहरू परमेशरे आत्में शगती करै पैईदा हुऐ दै शोहरू लै दुख दैआ त। तिहअ ई भेटा हाम्हां बी आझ़ तिन्नां का दुख ज़ुंण इहअ च़ाहा कि तम्हैं लोल़ी परमेशरा संघै धर्मीं हणां लै मुसा गूरो बधान मनअ। ( ) 
GAL,4,30,"पर पबित्र शास्त्र किज़ै बोला? “गुलाम ज़नानी और तेसे शोहरू काढ पोर्ही, किल्हैकि गुलाम ज़नानीओ शोहरू निं आज़ाद ज़नानीए शोहरू संघै बरासते हकदार हणअ।” ( ) "
GAL,4,31,"तैहीता भाईओ, हाम्हैं निं गुलाम ज़नानीए आथी पर हाम्हैं आसा आज़ाद ज़नानीए लुआद। "
GAL,5,1,"मसीहा आसा हाम्हैं मुसा गूरे बधाना का आज़ाद किऐ दै, हर बगत रहा आज़ाद किऐ दै लोगा ज़िहै बणीं। ऐबै निं भी तम्हैं बधाना मनणें गुलामीं दी पल़ा। "
GAL,5,2,"मेरी गल्ला शूणां धैन दैई, हुंह बोला तम्हां लै इहअ कि परमेशरा संघै धर्मीं हणां लै ज़ै तम्हैं खतैर करे, ता एतो मतलब आसा इहअ कि ज़ुंण मसीहा किअ तेतो निं तम्हां किछ़ै फाईदअ हणअ। "
GAL,5,3,हुंह बोला तम्हां सोभी लै एकी बारी भी कि हरेक मणछ ज़ुंण खतैर करे तेऊ लागणीं बधाने सोभै गल्ला पूरी करनी। 
GAL,5,4,"तम्हैं ज़ुंण मुसा गूरे बधाना मनी करै परमेशरा संघै धर्मीं हणअ च़ाहा, तम्हैं गऐ मसीहा का ज़ुदै हई और तम्हैं गऐ तेऊ जशा का बी दूर हई ज़ेता करै परमेशरै तम्हैं धर्मीं बणांऐं तै। "
GAL,5,5,हुंह सका इहअ बोली किल्हैकि हाम्हां आसा पबित्र आत्मां बाखा पाक्कअ भरोस्सअ कि परमेशरा मनणै हाम्हैं धर्मीं किल्हैकि म्हारअ विश्वास आसा मसीहा दी। 
GAL,5,6,"ज़ै तम्हैं मसीहा ईशू दी आसा, तै निं खतैर और बाझ़ी खतैर दी किछ़ै भेद आथी। तेथ आसा सोभै गल्ला विश्वास ज़ुंण तम्हां होरी संघै झ़ूरी करनै आल़अ बणांआ। "
GAL,5,7,"तम्हैं तै मसीहा दी बधिया लागै दै विश्वासा दी बझ़दै, तम्हैं निं सत्ता मनणै का कोही लोल़ी रोक्कै। "
GAL,5,8,एही सीख निं तम्हां शादणैं आल़ै परमेशरा बाखा का आथी। 
GAL,5,9,"एसा गल्लो डाहै धैन किल्हैकि अह गल्ल आसा शुची ज़िहअ लोग बोला, “थोल़अ ज़िहअ सज़ेल़अ बणांआ सारै मुछ़ै दै पिठै सज़ेल़अ।” "
GAL,5,10,"हुंह डाहा प्रभू दी थारै बारै भरोस्सअ कि तम्हैं रहे झ़ुठी शिक्षा का दूर, पर ज़ुंण तम्हां दी झाख पाआ सह च़ाऐ कोहै बी होए तेऊ भेटणीं परमेशरा का सज़ा। "
GAL,5,11,"पर भाईओ, मंऐं खोज़ी सोभी का खतैर करने बारै गल्ला कि अह खतैर करनअ निं ज़रूरी आथी, तैही दैआ यहूदी मुल्है कबल्लै दुख तकलिफ। ज़ै हुंह मसीहे क्रूसा दी मौते ज़ैगा सोभी का एही गल्ला खोज़दअ कि खतैर करनअ आसा ज़रूरी तै निं तिन्नां मुल्है दुख तकलिफ दैणीं ती। "
GAL,5,12,हुंह च़ाहा इहअ कि ज़ुंण तम्हां लै झाख पाआ तिन्नां लै हणअ त इहअ भलअ कि तिंयां आप्पू ई खास्सअ काटी करै दपुर्षै बणदै। 
GAL,5,13,"ए भाईओ, तम्हैं आसा परमेशरै आज़ाद हणां लै शादै दै और ऐबै निं तम्हां मुसा गूरे बधाने गुलामीं दी रहणें ज़रुरत आथी, पर इहअ निं सोठा कि तम्हैं आसा देहीए पापी सभाबे साबै काम करना लै आज़ाद। एकी-दुजै संघै करा झ़ूरी और सेऊआ तम्हैं आसा एता करना लै आज़ाद। "
GAL,5,14,"किल्हैकि सारअ बधान हआ एसा एकी गल्ला दी पूरअ, “तूह कर आपणैं संघी साथी संघै आप्पू ज़ेही झ़ूरी।” ( ) "
GAL,5,15,"पर ज़ै तम्हैं एकी दुजै संघै खांदै कुत्तै ज़िहै झ़घल़दै लागा ज़ुंण एकी दुजै लै दांदै दैई करै धेल़ा-च़िरा, ता एतो नतिज़अ हआ इहअ कि तम्हां करनअ एकी दुजैओ बनाश। "
GAL,5,16,पर हुंह बोला तम्हां लै इहअ कि पबित्र आत्में साबै काटणी आपणीं ज़िन्दगी। तै निं तम्हां तिंयां बूरी गल्ला करनी ज़ुंण थारअ पापी सभाब च़ाहा करनअ। 
GAL,5,17,किल्हैकि ज़ुंण थारअ पापी सभाब करनअ च़ाहा तिहअ निं पबित्र आत्मां करनअ च़ाहंदी। ठीक इहअ ई ज़ुंण पबित्र आत्मां करा तेता निं म्हारअ पापी सभाब करनअ च़ाहंदअ। ईंयां दूई शगती करा कबल्ली एकी दुजै संघै जुध। तम्हैं निं हर बगत भलै काम करी सकदै ज़ुंण हाम्हैं करनअ च़ाहा। 
GAL,5,18,"पर ज़ै तम्हैं पबित्र आत्में ज़िन्दगी ज़िऊए, तै निं तम्हैं बधाने डरा हेठै रहै। "
GAL,5,19,"अह गल्ल आसा सोभी सम्हनै प्रगट कि पापी सभाब किज़ै च़ाहा करनअ, मतलब-कंज़रैई, निक्कै काम, लफंगै, "
GAL,5,20,"मुर्ति पूज़ा, ज़ादू टोणअ, ज़ीद, झ़गल़ै, होरीए च़िज़ो लाल़च़, रोश, बरोध, फूट, कल़बिश, "
GAL,5,21,"लोग च़ाहा होरीए च़िज़ा आप्पू लै, शराब झुटी करै राल़अ-मताल़अ हणअ, और इना ज़िहै आसा कई काम, इने इहै कामें बारै दैआ हुंह तम्हां लै चतैनगी ज़िहै मंऐं तम्हैं पैहलै बी किऐ तै चतैन कि इहै-इहै कामां करनै आल़ै निं परमेशरे राज़ा दी बरासते हकदार हणैं। "
GAL,5,22,"पर ज़ेभै हाम्हैं पबित्र आत्में बशै रहा सह करा हाम्हां दी झ़ूरी, नंद, मेल़-ज़ोल़, भलाई, विश्वास, "
GAL,5,23,"क्रिप्पा, सबर, शरीफी, सबर पैईदा इहै-इहै कामें खलाफ निं कोहै बधान आथी। "
GAL,5,24,आजू लै आसा इहअ कि ज़ुंण मसीहा ईशूए आसा; तिंयां निं तिन्नां पापी सभाबे कामां ऐबै करी सकदै ज़ेता करनैओ हाम्हां पैहलै च़ाअ लागा त। किल्हैकि ईंयां बूरै काम आसा हाम्हैं क्रूसा दी छ़ड़ाऊई करै मारी हेरै दै! 
GAL,5,25,"ज़ै हाम्हां लै पबित्र आत्मां नऊंईं ज़िन्दगी आसा हेरी दी दैई, तै लागा हाम्हां पबित्र आत्में बशै आपणीं सारी ज़िन्दगी ज़िऊंणीं। "
GAL,5,26,"तै निं हाम्हां घमंडी हणअ, हाम्हां निं एकी दुजै लै रोश झ़ैऊंणीं नां एकी दुजै संघै ज़ीद डाहणीं। "
GAL,6,1,"भाईओ, तम्हैं ज़ुंण पबित्र आत्में साबै ज़िन्दगी ज़िऊआ ज़ै तम्हां का कसरै बारै इहअ थोघ लागे कि तेऊ किअ पाप ता तेऊ फरेऊआ बडी झ़ूरी संघै बापस। आपणअ बी डाहा धैन कि तम्हैं बी निं किधी तिहअ ई पाप करे। "
GAL,6,2,हाम्हां लागा एकी दुजे मज़त करनी ज़ुंण बी हाम्हां मांझ़ै तंगी-तकलिफी दी होए और एऊ ई साबै करै मसीहे बधाना पूरै। 
GAL,6,3,"एसा गल्लो डाहै धैन ज़ुंण इहअ समझ़ी करै दुजे मज़त नांईं करदै कि तिंयां आसा होरी का खास्सै ज़रूरी, असली दी निं तिंयां खास्सै ज़रूरी आथी और तिंयां दैआ आप्पू लै धोखअ। "
GAL,6,4,हरेक मणछ दैआ आप्पू परखणीं कि थारै काम भलै आसा कि नांईं। ज़ै तम्हैं बधिया किअ ता तेसा गल्ला सका आपणीं बड़ाई करी पर होरीए कामां संघै निं तेते तोल करदै लागणअ। 
GAL,6,5,किल्हैकि हाम्हां सोभी लागा आपणैं कामें ज़िम्मैंबारी आप्पै लणी। 
GAL,6,6,अह गल्ल आसा ज़रूरी कि ज़ुंण परमेशरो बैण सखाऊआ तिन्नां लै लोल़ी शिखल़णै आल़ै तिन्नें गरज़े साबै मज़त करनी। 
GAL,6,7,"आप्पू लै धोखअ निं दैआ, ज़ै हाम्हैं इहअ सोठा कि हाम्हैं सका परमेशरा लै धोखअ दैई ता तै आसा हाम्हैं ऐडै, किल्हैकि मणछ ज़िहअ बऊआ, तिहअ ई लऊंणअ बी तेऊ। "
GAL,6,8,किल्हैकि ज़ुंण मणछ आपणैं पापी सभाबे साबै काम करा तेऊ का शुझणीं कि तेता करै आई तेऊ लै मौत। पर ज़ुंण पबित्र आत्में साबै काम करे तेऊ का शुझणअ कि पबित्र आत्मां दैनी तेऊ लै सदा रहणैं आल़ी ज़िन्दगी। 
GAL,6,9,"हाम्हां निं भलै कामां करना लै हैअ छ़ाडणअ, किल्हैकि ज़ै हाम्हैं ढिलै नां होए, तै भेटणअ हाम्हां परमेशरे सोठी दी बेला दी तेतो फल। "
GAL,6,10,"तैहीता, ज़िधी तैणीं हाम्हां मोक्कअ भेटे, हाम्हां करनी सोभी संघै भलाई, खासकर विश्वासी भाई-बैहणी संघै। "
GAL,6,11,"भाल़ा, मंऐं आसा आप्पै बडै-बडै आखरा दी आपणैं हाथै लिखअ द। "
GAL,6,12,ज़ेतरै लोग होरी सम्हनै यहूदी लोगा खुश करने तैणीं दखाअ करनअ च़ाहा तिन्नां बोल़णअ तम्हां लै ज़ोरा-ज़ोरी खतैर करना लै। तिंयां करा एता सिधअ एते तैणीं कि लोग तिन्नां एसा गल्ला खोज़णैं पिछ़ू तंग नां करे कि परमेशरै बच़ाऊऐ लोग सिधै इहअ करै कि तिन्नैं किअ विश्वास कि मसीहा दैनी क्रूसा दी आपणीं ज़ान। 
GAL,6,13,आप्पू ता निं तिंयां खतैर किऐ दै यहूदी विश्वासी मुसा गूरे बधाने सोभी गल्ला पूरी करदै। पर तिंयां च़ाहा थारअ खतैर करनअ ताकि तिंयां होरी यहूदी लोगा सेटा आपणीं बड़ाई करे कि तिन्नैं किअ तम्हां एतरै लोगो खतैर। 
GAL,6,14,"पर हुंह निं म्हारै प्रभू ईशूए क्रूसा छ़ाडी होरी किछ़ू गल्ला दी घमंड करनअ च़ाहंदअ, किल्हैकि तेऊए मौता करै निं हुंह संसारे किछ़ी गल्लो गुलाम रहा और मुंह प्रैंदै निं संसारे कोहै शगती राज़ करी सकदी। "
GAL,6,15,"किल्हैकि नां खतैर और नां खतैर किऐ बाझ़ी किज़ै आथी, खास आसा अह परमेशरै बणांऐं तम्हैं पबित्र आत्में कामां करै नऊंऐं मणछ। "
GAL,6,16,हुंह करा परमेशरा का एही अरज़ कि परमेशर करे तिन्नां सोभी मणछा लै झींण ज़ुंण इना हुकमा मनें और तिन्नां सोभी लै लोल़ी शांती हुई। तिंयां मणछ आसा परमेशरै आप्पै छ़ांटै दै। 
GAL,6,17,"आजू निं कोहै मुल्है दुख दैई, किल्हैकि ज़ुंण मेरी देही दी ईंयां दाग आसा ईंयां करा एसा गल्ला प्रगट कि हुंह आसा मसीहा ईशूओ गुलाम। "
GAL,6,18,"भाईओ, हुंह करा परमेशरा का अरज़ कि म्हारै प्रभू ईशूए झींण लोल़ी तम्हां सोभी लै सदा रही। तथास्तू। "
EPH,1,1,अह च़िठी आसा पल़सी बाखा ज़ुंण परमेशरे मरज़ी दी मसीहा ईशूओ शधाणूं आसा। हुंह लिखा इफिसुस नगरी रहणैं आल़ै परमेशरे तिन्नां पबित्र मणछा लै ज़ुंण मसीहा ईशू दी भरोस्सैमंद आसा। 
EPH,1,2,म्हारै बाप्पू परमेशर और प्रभू ईशू मसीहा का आसा मेरी एही अरज़ कि तम्हां सोभी लोल़ी झींण और शांती सदा हुई। 
EPH,1,3,"परमेशरा लै शूकर ज़ुंण म्हारै प्रभू मसीहा ईशूओ बाप्पू आसा, तेऊ दैनी हाम्हां लै मसीहा दी स्वर्गे ज़ैगा दी सोभी रंगे आत्मिक बर्गत। किल्हैकि हाम्हैं हुऐ मसीहा संघै एक। "
EPH,1,4,अह आसा इहअ कि स्वर्ग और पृथूई बणांणैं का पैहलै ई छ़ांटै तेऊ हाम्हैं मसीहा पिछ़ू आप्पू लै। ताकि हाम्हैं पबित्र होए और हाम्हां दी निं लोल़ी तेऊ का किछ़ै दोश शुझुअ। 
EPH,1,5,"किल्हैकि परमेशर करा हाम्हां लै झ़ूरी, तेऊ डाही पैहलै ई अह गल्ल हाम्हां लै सोठी कि तेऊ बणांणैं हाम्हैं मसीहा करै आपणैं शोहरू। "
EPH,1,6,तेऊ किअ अह एते तैणीं कि हाम्हैं तेऊए झींण करना लै स्तोती करे ज़ुंण तेऊ हाम्हां लै मुफ्त दैनी। किल्हैकि हाम्हैं आसा तेऊए पैरै शोहरू दी एक हुऐ दै। 
EPH,1,7,"परमेशर आसा जश और झींण करना लै सेठ, तेऊ दैनअ हाम्हां लै मसीहे लोहू करै छ़ुटकारअ ज़ेभै सह म्हारी तैणीं आप्पू बल़ीदान हुअ और परमेशरै किऐ म्हारै पाप माफ। "
EPH,1,8,परमेशरै दैनी आपणीं महान बुधि और समझ़ा करै हाम्हां लै आपणीं झींण तरैल़ी। 
EPH,1,9,परमेशरै खोज़ै हाम्हां का आपणैं दिला मनें भेद ज़ुंण महान काम तेऊ मसीहा करै हाम्हां लै त सोठअ द। तेऊ लागअ इहअ ई करनअ ठीक और एता करै खोज़अ तेऊ हाम्हां का कि मसीहा करै हाम्हां किज़ै भेटणअ। 
EPH,1,10,"परमेशरे ती एही सोठ कि ज़ेभै ठीक बगत एछे, तेभै स्वर्ग और पृथूईए सोभी च़िज़ा दी मसीहा राज़ करे। "
EPH,1,11,परमेशरै छ़ांटै हाम्हैं पैहलै ई मसीहा दी एक हणां लै तिहै ई कामां करना लै ज़िहअ सह च़ाहा। 
EPH,1,12,परमेशरे सोठ ती एही कि ज़ुंण हाम्हैं यहूदी ज़हा पैहलै ई मसीहा का आशा ती कि हाम्हां करै परमेशरे महिमां होए। 
EPH,1,13,"ऐबै शूणअ तम्हैं होरी ज़ाती बी शुचअ बैण, ज़ुंण खुशीओ समाद आसा कि परमेशरै दैनअ तम्हां लै उद्धार। ज़ांऊं तम्हैं मसीहा दी विश्वास किअ तेऊ बणांऐं तम्हैं बी पबित्र आत्मां दैई करै आपणैं; ज़ेते तेऊ खास्सी साला पैहलै करार ती की दी। "
EPH,1,14,"किल्हैकि परमेशरै आसा हाम्हां लै पबित्र आत्मां दैनी दी, तेता करै हआ हाम्हां निहंचअ कि तेऊ दैणीं हाम्हां लै तिंयां भली गल्ला ज़ेतो तेऊ हाम्हां लै बाहिदअ आसा किअ द। सह हणअ तेभै ज़ेभै परमेशर हाम्हां पठी निंए बच़ाऊई ज़ुंण हाम्हैं तेऊए आपणैं लोग आसा, एता लै करनी हाम्हां परमेशरे महिमां। "
EPH,1,15,"किल्हैकि परमेशरै किअ तम्हां लै बतेर्हअ, मंऐं शूणअ प्रभू ईशू दी थारै पाक्कै विश्वासे बारै और हर ज़ैगा सोभी विश्वासी भाई लै थारी झ़ूरी करनी। "
EPH,1,16,हुंह करा कबल्लअ थारै बारै परमेशरो शूकर और आपणीं प्राथणां दी करा हुंह हर बगत आद। 
EPH,1,17,हुंह करा प्रतपा आल़ै परमेशर बाप्पू और म्हारै प्रभू ईशू मसीहा का प्राथणां कि सह तम्हां लै आत्मिक बुधि दैए और समझ़ दैए। 
EPH,1,18,"हुंह करा प्राथणां बी कि परमेशर थारै दिलै तेसा गल्ला प्रगट करे ज़ेता सह हाम्हां लै दैणअ च़ाहा, ताकि तम्हां का थोघ लागे कि ज़ेते हाम्हां तेऊ का आशा आसा तिंयां गल्ला हाम्हां लै केतरी महान आसा। और तिन्नां सोभी लै बी ज़ुंण तेऊ पबित्र हणें तैणीं शादै दै आसा। "
EPH,1,19,हुंह च़ाहा इहअ कि तम्हां का परमेशरे महान शगतीओ थोघ लागे ज़ुंण हाम्हां मसीहा दी विश्वास करनै आल़ै लै आसा डाही दी। 
EPH,1,20,अह आसा सह ई महान शगती ज़ेता करै तेऊ मसीहा भी ज़िऊंदअ किअ और मसीहा आपणीं दैहणीं बाखा सोभी का बडी पदबी दी बशैल़अ। ( ) 
EPH,1,21,"तेसा ज़ैगा हणअ मसीहा सोभी प्रैंदै राज़अ। हरेक शगती आल़ी आत्मां, हर राज़ करनै आल़ै नांअ ज़ुंण बी आसा तिन्नां सोभी का आसा मसीहा बडअ सदा लै राज़अ। "
EPH,1,22,परमेशरै दैनी सोभै गल्ला तेऊए हका दी और सह आसा मसीहा ई ज़ुंण परमेशरै तिन्नां सोभिओ सैणअ बणांअ ज़ुंण विश्वास करा। ( ) 
EPH,1,23,हाम्हैं विश्वासी आसा मसीहे देही ज़िहै। मसीहा। सह करा सारी शगती संघै हाम्हां मांझ़ै काम ज़िहअ सह सारै भ्रमंडै काम करा। 
EPH,2,1,"मसीहा दी विश्वास करनै का पैहलै तै तम्हैं मूंऐं दै ज़िहै, तम्हां का निं परमेशरे ज़िन्दगी आथी ती किल्हैकि तम्हैं किअ पाप और तम्हैं निं परमेशरे साबै ज़िन्दगी काटदै तै। "
EPH,2,2,तम्हैं तै एऊ जुगे लोगा ज़िहै ज़ुंण तेऊ शैताने साबै च़ला तै ज़ुंण तिन्नां कदुष्ट आत्मों राज़अ आसा ज़हा हाम्हैं इना संसारे आछी करै हेरी निं सकदै। सह ई शैतान करा तिन्नां लोगा मांझ़ै काम ज़ुंण परमेशरो अदर निं करदै। 
EPH,2,3,"एकी ज़मानैं तै हाम्हैं बी तिन्नां ज़िहै ज़ुंण परमेशरा का दूर रहा तै; हाम्हैं बी करा तै तिन्नां गल्ला ज़ेतो हाम्हां च़ाअ लागा त, ज़ेता करै म्हारी देही और मन खुश हआ त। तेता करै त परमेशर हाम्हां लै नराज़ ज़िहअ एभै होरी लै आसा। "
EPH,2,4,पर परमेशरा लागा म्हारी बडी भारी झींण और सह करा हाम्हां लै बडी भारी झ़ूरी। 
EPH,2,5,"मसीहा दी विश्वास करनै का पैहलै तै हाम्हैं पाप करनै पिछ़ू मूंऐं दै ज़िहै तै, परमेशरै दैनी हाम्हां लै ज़िन्दगी ज़ेभै तेऊ मसीहा मरी करै भी ज़िऊंदअ किअ और परमेशरे जशा करै ई आसा थारअ उद्धार हुअ द। "
EPH,2,6,परमेशरै किऐ हाम्हैं मूंऐं दै मांझ़ा का मसीहा संघै ज़िऊंदै और मसीहा ईशू संघै स्वर्गै राज़ दैई करै किअ तेऊ म्हारअ अदर 
EPH,2,7,परमेशरै किअ इहअ तै कि तेऊ रहैऊंणअ आजू सोभी का कि तेऊओ जश किहअ महान आसा। अह जश हेरअ तेऊ हाम्हां का तिन्नां सोभी गल्ला करी करै रहैऊई ज़ुंण हाम्हैं मसीहा ईशू दी एक आसा हुऐ दै। 
EPH,2,8,"किल्हैकि परमेशरै किअ आपणैं जशा करै थारअ उद्धार ज़ेभै तम्हैं विश्वास किअ, तम्हैं निं आपणैं उद्धार हणां लै किछ़ै मोल दैनअ। "
EPH,2,9,एता लै निं तम्हैं इहअ किछ़ै भलअ काम आथी किअ द ज़ेता लै तम्हैं घमंड करी सके। 
EPH,2,10,किल्हैकि हाम्हैं आसा तेऊ परमेशरै बणांऐं दै और मसीहा ईशू दी आसा हाम्हैं नऊंऐं मणछ तिन्नां भलै कामां लै बणांऐं दै ज़ुंण परमेशरै पैहलै ई आसा म्हारै बारै सोठअ द कि हाम्हैं करे। 
EPH,2,11,"तैही डाहा एसा गल्ला आद कि तम्हैं आसा होरी ज़ाती दी पैईदा हुऐ दै, यहूदी करा थारअ ठठअ इहअ बोली करै कि थारअ निं खतैर आथी हुअ द! तिंयां बोला इहअ कि तिंयां आसा परमेशरे खास आपणैं लोग किल्हैकि तिन्नैं आसा खतैर किअ द। अह हुई एही गल्ल कि तिन्नैं किअ सिधअ आपणीं देही दी पर आपणैं दिलै निं किअ। "
EPH,2,12,तम्हैं तै तेसा घल़ी मसीहा का ज़ुदै और परमेशरे आपणैं इस्राएली लोगा संघै नांईं तै तम्हैं परमेशरे करारे साझ़ू आथी। तम्हां निं कोई आशा ती और तम्हैं तै परमेशरा का बी दूर। 
EPH,2,13,"पर ज़ुंण तम्हैं दूर आसा तै, ऐबै आणै परमेशरै तम्हैं मसीहे लोहू करै आप्पू नेल़ ज़ुंण मसीहा थारी तैणीं बहाऊअ। "
EPH,2,14,मसीहा किअ आप्पै हाम्हां मांझ़ै मेल़-ज़ोल़। पैहलै ती ज़ेही एक दुआल ज़ुंण यहूदी और होरी ज़ाती ज़ुदै करा ती। तिंयां करा तै एकी दुजै संघै नफरत। पर ऐबै पाई मसीहा सह दुआल ढोल़ी और तिंयां दूई दल किऐ एक। ( ) 
EPH,2,15,मसीहा किअ क्रूसा दी ज़ान दैई करै मुसा गूरो बधान तेते बिधी और रबाज़ा संघी खतम ताकि सह यहूदी और होरी ज़ातीओ आप्पू लै मेल़-ज़ोल़ करी करै एक नऊंअ लोगो दल बणांए। 
EPH,2,16,"तेऊए क्रूसा दी मौता करै हुऐ दूई दल एक और परमेशरा संघै मेल़-ज़ोल़, इहअ करै हुई यहूदी और होरी ज़ातीए मांझ़ै ज़ीद खतम। "
EPH,2,17,मसीहा आणअ दुही लै अह मेल़-ज़ोल़ करनैओ खुशीओ समाद तम्हां होरी ज़ाती लै ज़ुंण तेऊ का दूर आसा तै और यहूदी लै बी ज़ुंण नेल़ तै। ( ) 
EPH,2,18,मसीहा किअ हाम्हां लै इहअ कि ऐबै सका हाम्हैं सोभै बाप्पू सेटा तैहा ई पबित्र आत्मां करै पुजी। 
EPH,2,19,ऐबै निं तम्हैं होरी ज़ातीए मणछ परदेसी और पाखलै रहै। तम्हैं हुऐ ऐबै परमेशरे पबित्र लोगा संघै रहणैं आल़ै परमेशरे आपणैं टबर। 
EPH,2,20,हाम्हैं आसा ऐबै कठा तेऊए कोठी ज़ुंण शधाणूं और गूरे आथरी प्रैंदै आसा बणैं दै और तेते कूणींए खास ज़ान आसा मसीहा ईशू आप्पै। ( ) 
EPH,2,21,मसीहा डाहा आपणैं लोगा पात्थरा ज़िहै कठा ज़ोल़ी ताकि परमेशरो पबित्र मांदर बणें। 
EPH,2,22,तम्हैं होरी ज़ातीए विश्वासी बी आसा कठा परमेशरे होरी लोगा संघै पबित्र आत्में शगती करै कठा ज़ोल़ै दै किल्हैकि तम्हैं आसा मसीहा दी एक हुऐ दै। इहअ करै हुऐ तम्हैं सह कोठी ज़िधी परमेशर रहा। 
EPH,3,1,इना सोभी गल्ला पिछ़ू करा हुंह पल़सी तम्हां लै प्राथणां। हुंह करा मसीहा ईशू लै तम्हां होरी ज़ाती का खुशीए समादा खोज़णेंओ काम और एता पिछ़ू आसा हुंह कैद खानै दी बंद किअ द। 
EPH,3,2,परमेशरै आसा आपणैं जशा करै मुल्है तम्हां का खुशीए समादा खोज़णें ज़िम्मैंबारी सभाल़ी दी। तम्हैं आसा सह खुशीओ समाद पाक्कै दी शूणअ द। 
EPH,3,3,"ज़िहअ मंऐं थोल़अ ज़िहअ तम्हां लै पैहलै बी लिखअ त, परमेशरै किअ त आप्पै मुखा अह गुप्त भेद प्रगट। एते तैणीं च़ाहा हुंह एसा च़िठी तम्हां का खोज़णअ। "
EPH,3,4,"ज़ेभै तम्हैं एसा च़िठी पहल़े, ता तम्हां का जाणअ थोघ लागी कि मुखा किहअ राम्बल़ै करै आअ मसीहो भेद समझ़। "
EPH,3,5,पिछ़ली पोस्तीए लोगा का निं परमेशरै अह भेद प्रगट किअ। पर ऐबै किअ अह पबित्र शधाणूं और गूरा का पबित्र आत्मां करै प्रगट। 
EPH,3,6,अह गुप्त भेद आसा इहअ कि ज़ुंण यहूदी नांईं आथी तिंयां बी हुऐ मसीहा दी खुशीए समादा करै यहूदी संघै परमेशरे आत्मिक बरासते साझ़ू और तिंयां होरी ज़ातीए लोग बी आसा परमेशरे लोगा संघै साझ़ू और तिन्नां बी भेटणीं तिंयां गल्ला ज़ेते परमेशरै करार आसा की दी किल्हैकि तिंयां बी आसा मसीहा ईशू दी एक। 
EPH,3,7,परमेशरे जश और शगती करै बणअ हुंह तेऊओ टैहलू और मुंह भेटअ तेऊए खुशीए समादा खोज़णेंओ मोक्कअ। 
EPH,3,8,हुंह ज़ुंण परमेशरे सोभी लोगा का होछ़अ आसा परमेशरै दैनअ मुल्है आपणैं जशा करै मोक्कअ। हुंह सका होरी ज़ातीए लोगा का खुशीओ समाद खोज़ी कि मसीहा आसा बेअन्त बर्गतो मूल़ 
EPH,3,9,और सोभी लै एसा गल्ला प्रगट करूं कि तेऊ परमेशरो सह गुप्त सोठ किज़ै आसा। ज़ुंण परमेशर सोभी गल्ला बणांणैं आल़अ आसा तेऊ डाहअ अह शुरू ओर्ही गुप्त। 
EPH,3,10,ताकि ऐबै विश्वासीए मंडल़ी करै परमेशरो सारअ ज्ञैन तिन्नां प्रधाना और ज्ञैनी दी प्रगट होए ज़ुंण स्वर्गे ज़ैगा दी आसा राज़ करदै लागै दै। 
EPH,3,11,अह आसा सह ई गल्ल ज़ुंण परमेशरै सदा लै आसा सोठी दी और ज़ुंण तेऊ म्हारै प्रभू मसीहा ईशू करै की पूरी। 
EPH,3,12,ऐबै सका हाम्हैं हिम्मत और बडै भरोस्सै डाही परमेशरा सेटा एछी किल्हैकि हाम्हैं करा मसीहा दी विश्वास। 
EPH,3,13,"तैही करा हुंह अरज़ कि ज़ुंण सांगट थारी तैणीं मुल्है आसा लागै दै हंदै, तेता पिछ़ू निं हिम्मत छ़ाडी, किल्हैकि तम्हैं लोल़ी अह गल्ल आपणीं सराहणे गल्ल समझ़ी कि हुंह आसा थारी तैणीं इना दुख सांगटा ज़िरना लै बी तैर। "
EPH,3,14,इना सोभी गल्ला पिछ़ू करा हुंह पल़सी बाप्पू परमेशरा सेटा तम्हां लै माथअ टेकी करै प्राथणां 
EPH,3,15,ज़ुंणी स्वर्गै और पृथूई दी सोभै गल्ला बणांईं। 
EPH,3,16,हुंह करा परमेशरा सेटा एही अरज़ कि सह आपणीं महिमें साबै एऊ दाना दैए और तेऊए पबित्र आत्मां तम्हां लै शगती दैए ज़ेता करै थारअ दिल मज़बूत होए। 
EPH,3,17,और मसीहा थारै दिला दी बस्से ज़िहअ तम्हैं तेऊ दी विश्वास करा। हुंह करा प्राथणां कि परमेशरा लै और एकी दुजै लै थारी झ़ूरी करै लोल़ी तम्हैं पाक्कै हुऐ और तम्हैं पापा दी पल़णै का बच़े। 
EPH,3,18,सोभी पबित्र लोगा मांझ़ै लोल़ी तम्हां का एसा गल्लो थोघ लागअ कि परमेशर हाम्हां लै केतरी झ़ूरी करा। सह करा हाम्हां संघै महान बेअन्त झ़ूरी। 
EPH,3,19,"मसीहे बारै बी तम्हां का थोघ लागे कि सह हाम्हां संघै केही झ़ूरी करा ज़ुंण म्हारी समझ़ा का बी बागै आसा, कि थारअ च़ाल-च़लण बी परमेशरे च़ाल-च़लणा ज़िहअ होए। "
EPH,3,20,"ऐबै लोल़ी परमेशरे महिमां हुई, तेऊए महान शगती ज़ुंण हाम्हां दी काम करा सह सका म्हारी सोठ समझ़ और म्हारै मांगणैं का बी खास्सी हर गल्ला पूरी करी। "
EPH,3,21,मंडल़ी और मसीहा ईशू दी लोल़ी तेऊ हर बगत महिमां हुई सारी सदा तैणीं! तथास्तू। 
EPH,4,1,हुंह पल़सी आसा इधी मसीहा ईशूओ प्रच़ार करनै पिछ़ू कैद किअ द। हुंह करा तम्हां का अरज़ ज़ुंण परमेशरै एही ज़िन्दगी ज़िऊंणां लै आसा छ़ांटै दै ज़ेता करै मसीहो अदर होए ज़ुंणी तम्हैं शादै दै आसा। 
EPH,4,2,"तम्हैं लोल़ी शरीफ, मानदार, सबर करनै आल़ै और एकी दुजे गलती ज़िरी करै बी झ़ूरी करनै आल़ै। "
EPH,4,3,आप्पू मांझ़ै करा एकी दुजै संघै मेल़-ज़ोल़ा दी रहणें पूरी कोशिश ज़ुंण पबित्र आत्मां दैआ और हाम्हां एक डाहा बणांईं। 
EPH,4,4,"हाम्हैं सोभै विश्वासी आसा एकी ई देहीए आंगा ज़िहै और हाम्हां सोभी आसा एकी रंगे पबित्र आत्मां भेटी दी, ज़ेही तम्हां लै आशा आसा भेटी दी ज़ेभै तम्हैं परमेशरे आपणैं हणां लै आसा छ़ांटै दै। "
EPH,4,5,हाम्हां सोभिओ आसा एक्कै ई प्रभू ज़हा दी हाम्हैं विश्वास करा और हाम्हैं सोभी आसा तेऊ ई मसीहे नांओंऐं डुबकी लई दी। 
EPH,4,6,"हाम्हां सोभिओ आसा एक्कै परमेशर ज़ुंण सोभिओ बाप्पू आसा, सह करा हाम्हां सोभी प्रैंदै राज़, सह करा हाम्हां बाती काम और सह रहा हाम्हां सोभी संघै। "
EPH,4,7,पर मसीहा आसा आपणैं काम करना लै हाम्हां मांझ़ै हरेकी लै होरी-होरी रंगे गूण दैनै दै। 
EPH,4,8,"तैही बोला पबित्र शास्त्र इहअ, “सह उखल़अ उछ़टै स्वर्गा दी और कैदी निंयैं तेऊ बान्हीं और मणछा लै दैनै दान।” "
EPH,4,9,"तेऊए उझै स्वर्गा लै उखल़णैं करै किज़ै भेटा, सिधअ अह कि सह होथअ त पैहलै पृथूईए थाल्लै बी ( ) "
EPH,4,10,"और मसीहा ज़ुंण होथअ, अह आसा सह ई ज़ुंण सारै सरगा का उझै बी उखल़अ ताकि सह सारै दी रहे। "
EPH,4,11,"अह आसा मसीहा ई ज़ुंणी मंडल़ी लै ज़िम्मैंबारी दैनी। तेऊ दैनी कई लै शधाणूंए पदबी, और कई खुशीओ समाद खोज़णैं आल़ै, कई डाहै हेर-सभाल़ करनै आल़ै और कई लै दैनी सखाऊंणै आल़ै गूरूए पदबी। ( ) "
EPH,4,12,"तेऊ दैनै लोगा लै ईंयां गूण कि तिंयां विश्वास करनै आल़ै, परमेशरा आप्पू लै काम करनै आल़ै बणांए और मसीहे देही दी बझ़े और सैणैं होए। "
EPH,4,13,इहअ रहणअ तेभै तैणीं हंदअ लागी ज़ेभै तैणीं हाम्हैं परमेशरे शोहरू लै आपणैं विश्वास और समझ़ा करै एक नां हई जाए। तेखअ हणैं हाम्हैं सैणैं ज़िहअ मसीहा आसा और हाम्हैं हणैं तेऊ ई ज़िहै। 
EPH,4,14,"ज़ै हाम्हैं मसीहा दी सैणैं गऐ हई, ऐबै निं हाम्हां सत्त समझ़णा लै होछ़ै लान्हैं ज़िहै ऐणैं हणअ और आजू निं हाम्हां कोई नऊंईं शिक्षे ज़ाणैं लागी समुंदरे छ़ाली मांझ़ै च़लदी किश्ती ज़िहै हणअ ज़ुंण बागरी करै ओर्ही-पोर्ही रहा हांढदी लागी। हाम्हां निं तिन्नां लोगे ज़ाणैं लागणअ ज़ुंण धोखै करै कबाता पाआ। "
EPH,4,15,"पर हाम्हां बोल़णअ शुचअ झ़ूरी दी रही करै, हाम्हां हणअ सोभी साबै मसीहा ज़िहै सैणैं ज़ुंण म्हारी देही मंडल़ीओ मूंड आसा। "
EPH,4,16,"हाम्हैं सोभै विश्वासी ज़ुंण मसीहा दी विश्वास करा हाम्हैं आसा तेऊए देहीए आंगा ज़िहै। ज़ेही एक मणछे देही तेते सोभी आंगा करै कठा हआ ज़ुल़ी दी और देहीओ हरेक आंग करा राम्बल़ै करै काम और देही हआ बझ़ी करै पाक्की। इहअ ई ज़ांऊं हाम्हैं सोभै तेऊ कामां करा ज़ुंण मसीहा हाम्हां लै आसा दैनअ द, हाम्हैं बझ़ा पाक्कै और सैणैं और एकी दुजै संघै करा हाम्हैं होर बी खास्सी झ़ूरी। "
EPH,4,17,"ज़ुंण मुंह मसीहा ईशू मुल्है हक आसा दैनअ द, हुंह बोला इहअ कि ज़ुंण लोग परमेशरा नांईं ज़ाणदै, ज़िहै तिंयां आपणैं दिले पापी सभाबा दी रहा तिहै निं तम्हैं हई। "
EPH,4,18,"किल्हैकि तिन्नां निं किछ़ै समझ़ एछदी। तिंयां निं परमेशरे साबै ज़िन्दगी ज़िऊंणअ च़ाहंदै, नां तिंयां निं तेऊओ समाद शुणदै और तिन्नां का निं सदा रहणैं आल़ी ज़िन्दगी आथी ज़ुंण ईशू हाम्हां लै दैआ। "
EPH,4,19,"तिन्नां निं बूरै काम करी करै बी लाज़-शरम एछदी, तिंयां आसा शर्मिंदै करनै आल़ै कामें बशै पल़ै दै। तिंयां रहा कबल्लै इना नशर्म कामां करदै लागी और तिंयां निं और तिंयां च़ाहा कबल्लअ इहअ ई करनअ। "
EPH,4,20,"पर तम्हैं निं मसीहा का इहअ आथी शिखल़अ द, "
EPH,4,21,मुंह आसा एसा गल्लो निहंचअ कि ज़धू तम्हैं मसीहे बारै शूणअ तम्हैं आसा सत्त शिखल़अ द ज़ुंण तेऊ का एछा। 
EPH,4,22,आपणैं पराणैं पापी सभाबा और पराणैं च़ाल-च़लणा छ़ाडा पोर्ही ज़ुंण धोखै दी पाणै आल़ी च़ाहा दी भ्रष्ट आसा हुअ द। 
EPH,4,23,ऐबै दैआ परमेशरा थारी समझ़ और सभाब नऊंईं बणांणैं। 
EPH,4,24,"ऐबै दैनअ परमेशरै तम्हां लै आप्पू ज़िहअ नऊंअ भलअ सभाब, एऊ नऊंऐं सभाबे साबै करा बभार। असली दी बणां पबित्र और धर्मीं। "
EPH,4,25,"इहअ करै झ़ुठअ बोल़णअ छ़ाडी करै बोला हरेक आपणैं साथी संघी का शुचअ, किल्हैकि हाम्हैं आसा आप्पू मांझ़ै एकी देहीए आंग। ( ) "
EPH,4,26,"ज़ेभै तम्हां रोशै एछे, तेता करै निं लोल़ी थारै पाप हुअ, सान्हां का पैहलै लोल़ी थारअ रोश मुक्कअ। ( ) "
EPH,4,27,नां शैताना लै दैआ आप्पू कबाता पाणैओ मोक्कअ। 
EPH,4,28,"च़ोरी करनै आल़अ निं ऐबै भी च़ोरी करी पर भलै कामां करना लै लागै आपणैं हाथै खटदअ एते तैणीं लागी कि, ज़ै कसा ज़रुरत होए ता तेभै लोल़ी तेऊ का किज़ै दैणा लै हुअ। "
EPH,4,29,"कोई बी नथोघी गल्ला निं लोल़ी थारी खाखा का निखल़ी, पर एही भली गल्ला करनी ज़ेता करै होरीए बी मज़त होए थारै बोल बोल़णैं करै लोल़ी शुणनै आल़ै मणछे बढोतरी हूई। "
EPH,4,30,"परमेशरे पबित्र आत्मां लै निं आपणीं ज़िन्दगी करै शोग दैआ, ज़हा करै तम्हां लै छ़ुटकारे धैल़ी लै छ़ाप आसा लाई दैनी दी। ( ) "
EPH,4,31,"सोभी रंगे कल़बिश, प्रकोप, रोश, ज़ीद, निंदा, और ज़ीदा संघी लोल़ी हर बूरी गल्ला तम्हां का दूर हुई "
EPH,4,32,"और एकी दुजै लै बणां क्रिप्पा करनै आल़ै, और झणैल़ू ज़िहअ परमेशरै मसीहा दी थारै ज़ुल्म माफ किऐ, तिहै ई करा तम्हैं बी एकी दुजे ज़ुल्म माफ। "
EPH,5,1,"तम्हैं आसा परमेशरे पैरै लान्हैं, थारअ सभाब लोल़ी तिहअ हुअ ज़िहअ तेऊओ आसा। "
EPH,5,2,"आपणीं ज़िन्दगी ज़िऊआ होरी लै झ़ूरी करी करै, ज़ेही मसीहा हाम्हां लै झ़ूरी की ज़ुंण आप्पू ई थारै पाप दूर करना लै बल़ीदान हुअ। परमेशर त खुश किल्हैकि सह बल़ीदान त तेऊ लै खुशबूदार तेला ज़िहअ। ( ) "
EPH,5,3,"ज़िहअ पबित्र लोगा लै ज़रूरी आसा, तिहअ ई निं तम्हैं बी कंज़रैई, छ़ोत लागणै आल़ै काम या लाल़च़े निं गल्ला बी करा। "
EPH,5,4,"नां होरी संघै नशर्म गल्ला करनी, नां ठठै मखौल करनअ, किल्हैकि ईंयां गल्ला निं हाम्हां शोभा दैंदी। पर तम्हैं लोल़ी परमेशरा लै शूकर किअ। "
EPH,5,5,"किल्हैकि तम्हां का आसा एसा गल्लो थोघ कि कसा कंज़रै और कदुष्ट मणछ या लाल़च़ी मणछे, ज़ुंण मुर्ति पुजा करनै आल़ै बराबर आसा, ईंयां इहै निं मसीहे और परमेशरे राज़ा दी साझ़ू हणैं। "
EPH,5,6,"तम्हैं निं कुंणी इहै धोखै दी लोल़ी पाऐ कि परमेशरा तिन्नां लै सज़ा दैणीं ज़ुंण इहै पाप करा, किल्हैकि इना ई बूरी गल्ला करै पल़ा नभैऊशै परमेशरो प्रकोप तेऊ लै ज़ुंण हुकम नांईं मना। "
EPH,5,7,तम्हैं निं तिन्नां ज़िहै पापी काम करी करै तिन्नां संघै साझ़ू हआ। 
EPH,5,8,"तम्हैं तै पैहलै न्हैरै दी ज़िन्दगी ज़िऊंदै लागै दै, पर ज़धा ओर्ही तम्हैं परमेशरे लोग हुऐ, तम्हैं आसा ऐबै प्रैशै दी। तम्हां लागा ऐबै तिन्नां ज़ेही ज़िन्दगी ज़िऊंणीं ज़ुंण प्रैशे आसा। "
EPH,5,9,"किल्हैकि ज़ै कुंण मणछ प्रैशै दी होए, तेऊ काम हआ भलै और धर्मीं और तेऊ दी सका भरोस्सअ करी। "
EPH,5,10,एसा गल्ला दैआ धैन कि प्रभू किज़ू करै हआ खुश। 
EPH,5,11,तम्हैं निं न्हैरे पापी कामां दी साझ़ू हआ ज़ेता का किछ़ै फल निं भेटदअ। पर लोगा का रहैऊआ इना कामां कि ईंयां आसा बूरै। 
EPH,5,12,किल्हैकि तिन्नां कदुष्ट लोगे गुप्त कामें गल्ला करनी बी आसा लाज़ शरमें गल्ला। 
EPH,5,13,पर ज़ांऊं तिंयां कदुष्ट लोग थारअ शोभलअ बभार भाल़ा ता तिन्नों कदुष्ट बभार जा प्रगट हई। 
EPH,5,14,"तैहीता लोग इहअ बोला, ( ) “हे सुत्तणैं आल़ैआ, उझ़ू! और मुल्दै मांझ़ा का ज़िऊ उझै! मसीहा दैणअ तम्हां लै तै प्रैशअ।” "
EPH,5,15,तैही डाहणअ एसा गल्लो खैल कि तम्हैं केही ज़िन्दगी ज़िऊआ। नांसमझ़ ज़िहै निं रहा समझ़कार हआ। 
EPH,5,16,"एऊ मोक्कै समझ़ा भलाई करना किम्मती, किल्हैकि ईंयां धैल़ै आसा बूरै। ( ) "
EPH,5,17,तैहीता नांसमझ़ निं हआ पर धैन लाई समझ़ा कि प्रभू तम्हां लै किज़ै बोला करना लै। 
EPH,5,18,"शूर-शराब झुटी करै निं राल़ै-मताल़ै बणां, किल्हैकि एता करै हआ मणछ नशर्म और लापरबाह। पर परमेशरे आत्मां दैआ आपणीं ज़िन्दगी दी काम करनै। ( ) "
EPH,5,19,"ज़ै तम्हैं पबित्र आत्में बशै होए तै करनअ आप्पू मांझ़ै भज़न, परमेशरे आराधना लै गिहा बोली और होरी गिहा बोलदै लागी ज़ुंण पबित्र आत्मां खोज़ा, और आपणैं-आपणैं मनैं रहणअ प्रभू सम्हनै गिहा बोलदै और स्तोती करदै लागी। ( ) "
EPH,5,20,सदा करनअ सोभी गल्ला लै म्हारै प्रभू ईशू मसीहे नांओंऐं बाप्पू परमेशरो शूकर। 
EPH,5,21,एकी दुजे डरा हेठै रहअ मानदारी संघै किल्हैकि हाम्हैं करा मसीहो अदर। 
EPH,5,22,"ओ बेटल़ीओ, आपणैं-आपणैं मर्धे डरा हेठै रहा एही कि तम्हैं समझ़ै इहअ कि प्रभूए डरा हेठै आसा। ( ) "
EPH,5,23,"किल्हैकि मर्ध आसा बेटल़ीओ मूंड, ज़िहअ मसीहा मंडल़ीओ मूंड आसा और मंडल़ी आसा तेऊए देही ज़ेही। सह आसा आप्पै ई तेसा देहीओ उद्धार करनै आल़अ। "
EPH,5,24,"ज़ेही विश्वासीए मंडल़ी मसीहे डरा हेठै आसा, तेही ई रहा सोभै बेटल़ी बी आपणैं-आपणैं मर्धे डरा हेठै। "
EPH,5,25,"ओ मर्धो, आपणीं-आपणीं लाल़ी संघै करा झ़ूरी, ज़िहअ मसीहा बी विश्वासीए मंडल़ी संघै झ़ूरी करी करै आप्पू ई हुअ तिन्नां लै बल़ीदान। "
EPH,5,26,ताकि सह परमेशरे बैणा करै न्हैऊई शुचै हई करै पबित्र बणें। 
EPH,5,27,"सह हुअ मंडल़ी लै एते तैणीं बी बल़ीदान कि सह हाम्हां सोभी सिध्द करी करै आप्पू सेटा लै निंए, ज़हा दी किछ़ै पाप-दोश और बूरी गल्ला निं होए, पर पबित्र और नर्दोश होए। "
EPH,5,28,"एऊ साबै आसा इहअ ठीक कि मर्ध ज़ुंण आपणीं-आपणीं लाल़ी संघै आपणीं देही ज़ेही झ़ूरी डाहा, ता सह डाहा आप्पू ई लै झ़ूरी। "
EPH,5,29,"किल्हैकि कोही निं कधू आपणीं देही संघै ज़ीद की, पर तेता धाचा-पाल़ा हेर-सभाल़ करी करै, ज़िहअ मसीहा मंडल़ीए हेर-सभाल़ करा "
EPH,5,30,किल्हैकि हाम्हैं आसा मसीहे देहीए आंगा ज़िहै। 
EPH,5,31,"ज़िहअ पबित्र शास्त्र बोला, ( ) “मर्ध रहणअ आपणैं आम्मां-बाप्पू छ़ाडी करै आपणीं लाल़ी संघै मिली और तिंयां दुहै हणैं एक देही।” "
EPH,5,32,"अह आसा बडअ भेद, पर हुंह बोला इधी मसीहे और तिन्नें बारै ज़ुंण तेऊ दी विश्वास करा। "
EPH,5,33,"पर अह गल्ल आसा तम्हां लै बी, तम्हां मांझ़ै करै हरेक ज़ण्हअ आपणीं लाल़ी संघै आप्पू ज़ेही झ़ूरी, तैहीता मणछ आपणैं आम्मां-बाप्पू छ़ाडी करै आपणीं लाल़ी संघै रहणअ मिली, और तिंयां दुहै हणैं एक देही। लाल़ी बी लोल़ी कि सह आपणैं मर्धे डरा हेठै रहे। "
EPH,6,1,"ए लान्हैंओ, पबित्र शास्त्र बोला इहअ, “आपणैं आम्मां बाप्पूओ करा अदर इहअ करै हणीं तम्हां लै सोभै गल्ला भली और थारी हणीं पृथूई दी लाम्मी अमर।” अह आसा पैहलअ हुकम ज़ुंण परमेशरै करारा संघै आसा दैनअ द। तम्हैं लान्हैं ज़ुंण प्रभू दी विश्वास करा तम्हां लै आसा इहअ ई ठीक कि तम्हैं बणां आपणैं आम्मां बाप्पूए हर गल्ला शुणनै मनणै आल़ै। ( ) "
EPH,6,2,"ओ शोहरू माठै आल़ैओ, आपणैं शोहरू लै निं धैल़ रोश काढा, पर तिन्नां धाचा-पाल़ा प्रभूए शिक्षा और चतैनगी दैई करै। (  ) "
EPH,6,3,"ए टैहलूओ, ज़ुंण लोग एऊ संसारै थारै मालक आसा तिन्नें शूणां अदर और मानदार रही करै ज़ेही तम्हैं मसीहे मना। "
EPH,6,4,"इहअ निं कि ज़ेभै तिंयां भाल़ै आसा लागै दै सिधअ तेभै मना तम्हां तिन्नें हर गल्ला ताकि तिंयां खुश होए, पर तम्हैं आसा मसीहे टैहलू, तम्हां लागा दिला का तिहअ करनअ ज़िहअ परमेशर च़ाहा कि तम्हैं करे। "
EPH,6,5,खुशी-खुशी रहा आपणअ सेऊआ काम इहअ समझ़ी करै करदै लागी कि तम्हैं निं कसा मणछे सेऊआ आथी लागै दै पर तम्हैं आसा प्रभूए सेऊआ करदै लागै दै। 
EPH,6,6,"किल्हैकि तम्हां का आसा थोघ कि च़ाहे सह गुलाम होए या आज़ाद, ज़ुंण बी शोभलअ काम करे तेऊ भेटणअ प्रभू का तेतो तिहअ ई फल। "
EPH,6,7,"ए मालको, तम्हैं बी निं आपणैं गुलामा लै धमकी दैंदै लागा पर तम्हैं बी करा तिन्नां संघै तिहअ भलअ बभार ज़िहअ मंऐं बोलअ द आसा। किल्हैकि तम्हां का बी आसा थोघ कि तिन्नों और थारअ आसा दुहीओ मालक स्वर्गै। सह निं कोहिए तरफदारी करदअ। ( ) "
EPH,6,8,खिरी बोला हुंह तम्हां लै इहअ कि प्रभू दी और तेऊए शगती दी बणां जोधै। 
EPH,6,9,"ज़िहअ एक जोधअ आपणैं जुधा करने अस्त्र-शस्त्र कशा, तम्हैं बी कशा परमेशरै दैनै दै सोभी अस्त्र-शस्त्रा ताकि ज़ेभै तम्हां लै शैतान च़लाकी करने कोशिश करे तेभै तम्हैं तेऊओ मकाबलअ करी सके। "
EPH,6,10,"किल्हैकि म्हारअ अह जुध निं लोहू और मणछा संघै आथी, पर म्हारअ मल्ल जुध आसा प्रधाना, हाकमा, एऊ संसारे न्हैरै मुखियै संघै और बूरी आत्मिक सैना संघै ज़ुंण सरगै आसा। "
EPH,6,11,तैही कशा परमेशरे सारै अस्त्र-शस्त्र ताकि ज़ेभै तम्हां लै बूरै धैल़ै बी एछे तेभै ज़ुंण बी तम्हां का हई सके तिन्नां सोभै गल्ला पूरी करी करै पाक्कै रही सके। 
EPH,6,12,ज़िहअ एक जोधअ आपणीं कुछी गाची और हिक्का हीकबंद बान्हीं करै जुधा लै तैर्हीआ तम्हैं बी तैर्हीआ परमेशरो सत्त और धर्मों हीकबंद बान्हीं करै शैताना संघै जुधा करना लै। ( ) 
EPH,6,13,"ज़िहअ एक जोधअ बूट बान्हीं करै जुधा लै तैर्हीआ, थारी परमेशरा संघै मेल़-ज़ोल़ करने खुशीए समादा खोज़णें च़ाहा लोल़ी तेही हुई। ( ) "
EPH,6,14,"एता संघै आसा एक होर च़ीज़, ज़िहअ एक जोधअ आप्पू संघै ढाल निंयां ताकि सह दुशमणे तीरा का आप्पू बच़ाऊई सके, तिहअ ई डाहा मसीहा दी पाक्कअ विश्वास ताकि तम्हां शैताने तीर नां लागे। "
EPH,6,15,परमेशरे बच़ाऊंणे शगती लोल़ी तम्हां लै टोपा ज़ेही हुई और पबित्र आत्में तलबारा ढाका ज़ुंण परमेशरो बैण आसा। ( ) 
EPH,6,16,"ता, हर बगत रहा और सोभी साबै प्राथणां और अरज़ करदै लागी ज़ेऊ साबै पबित्र आत्मां तम्हां का रहैऊआ। एता ई लै रहा बिहुदै कि सोभी पबित्र लोगा लै रहा कबल्लै प्राथणां अरज़ करदै लागी। "
EPH,6,17,"मुल्है बी रहा प्राथणां करदै लागी कि ज़ेभै हुंह बोले, प्रभू लोल़ी आप्पै मेरै मनैं तिंयां गल्ला पाई ताकि तिन्नां लोगा मांझ़ै मुंह हिम्मत एछे और मसीहे खुशीए समादो भेद सोभी का खोज़ी सकूं। "
EPH,6,18,"हुंह आसा मसीहो राज़दूत और तेता पिछ़ू आसा हुंह शांघल़ी लोहै लाई कैद किअ द। एसा गल्ला लै बी करै प्राथणां, “ज़ेभै हुंह लोगा का मसीहे बारै खोज़े तेभै लोल़ी मुंह एही हिम्मत आई कि ज़ेऊ साबै मुंह गल्ला करनी तिंयां लोल़ी मंऐं तेही ई बोली।” "
EPH,6,19,"प्रभू दी भरोस्सैमंद टैहलू तुखिकुस, ज़ुंण विश्वासा दी मेरअ पैरअ भाई आसा, तेऊ खोज़णीं तम्हां का सोभै गल्ला, कि तम्हां का बी मेरी दशा थोघ लागे कि हुंह केही हालता दी आसा रहंदअ लागअ द। "
EPH,6,20,सह आसा छ़ाडअ द मंऐं तम्हां सेटा लै एते तैणीं कि तम्हां का म्हारी हालतो थोघ लागे और सह थारै दिला लै शांती दैए और तम्हां विश्वासा दी मज़बूत करे। 
EPH,6,21,हुंह करा म्हारै बाप्पू परमेशर म्हारै प्रभू ईशू मसीहा का प्राथणां कि सह तम्हां सोभी विश्वासी लै शांती दैए। ताकि थारी आप्पू मांझ़ै झ़ूरी बढे और थारअ विश्वास मसीहा दी पाक्कअ रहे। 
EPH,6,22,म्हारै प्रभू ईशू संघै शुची झ़ूरी करनै आल़ै लै लोल़ी परमेशरो जश सदा रहअ। 
PHP,1,1,अह च़िठी आसा पल़सी और तिमुतुसा बाखा ज़ुंण मसीहा ईशूए टैहलू आसा। हुंह लिखा एता फिलिप्पी नगरी रहणैं आल़ै सोभी पबित्र लोग और मंडल़ीए सोभी सैणैं और टैहलू लै। 
PHP,1,2,म्हारै बाप्पू परमेशर और प्रभू ईशू मसीहा का आसा मेरी एही अरज़ कि तम्हां सोभी लोल़ी झींण और शांती सदा हुई। 
PHP,1,3,"ज़ेभै-ज़ेभै मुंह थारी आद एछा, तेभै-तेभै करा हुंह तम्हां लै परमेशरो शूकर। "
PHP,1,4,"ज़ेभै बी तम्हां लै हुंह प्राथणां करा, ता हुंह करा हर बगत नंद और खुशी संघै एही अरज़ "
PHP,1,5,कि तम्हैं आसा पैहलै ओर्ही आझ़ तैणीं ईशू मसीहे बारै खुशीए समादा हर ज़ैगा खोज़णा लै मुंह संघै मेरै साझ़ू। 
PHP,1,6,"मुंह आसा एसा गल्लो भरोस्सअ कि ज़ुंणी परमेशरै तम्हां दी बधिया काम करनअ शुरू किअ, तेऊ ई करनअ सह ईशू मसीहे फिरी एछणें धैल़ी तैणीं पूरअ। "
PHP,1,7,"मेरअ तम्हां लै इहअ सोठणअ आसा ठीक, किल्हैकि तम्हैं आसा मेरै मनैं बस्सै दै और मेरी कैद खानै दी और खुशीए समादा लै ज़बाब और सबूत दैणा लै मुंह संघै जशा दी साझ़ू। "
PHP,1,8,"एसा गल्ला ज़ाणा परमेशर ई कि मुंह तम्हां सेटा एछणें किहअ च़ाअ लागा और मुंह तम्हां सोभिए केतरी झ़ूरी लागा, ठीक तेही ई ज़ेही मसीहा ईशू हाम्हां संघै झ़ूरी की। "
PHP,1,9,"हुंह करा एही प्राथणां कि तम्हैं एकी दुजै लै झ़ूरी, ज्ञैन और सोभी रंगे सोर-समझ़ा दी होर बी बझ़दै लागे। "
PHP,1,10,हुंह करा एसा गल्ला लै बी प्राथणां कि परमेशर तम्हां का एसा गल्ला रहैऊए कि तम्हैं भली का भली गल्ला परखी करै झ़ूरी करे और ज़ेभै मसीहा स्वर्गा का फिरी एछणअ तेभै तैणीं रहे तम्हैं मानदार और नर्दोश बणीं। 
PHP,1,11,एसा गल्ला लै बी करा हुंह प्राथणां कि तम्हैं सदा तिन्नां भली गल्ला करदै रहे ज़ेता लै तम्हैं परमेशरे आछी दी मसीहा ईशू करै धर्मीं आसा बणांऐं दै। तै शुझणअ होरी लोगा का बी कि तम्हैं परमेशरो किहअ अदर करा। ( ) 
PHP,1,12,"ओ भाईओ, हुंह च़ाहा इहअ कि तम्हां का लोल़ी थोघ लागअ कि मुल्है ज़ुंण बित्तअ, तेता करै हुई खुशीए समादे ई बढोतरी। ( ) "
PHP,1,13,इधी तैणीं कि माहा राज़ैओ सारअ फौज़ी दल और बाकी सोभी लोगा दी गअ अह प्रगट हई कि हुंह आसा मसीहो टैहलू और तेता पिछ़ू आसा हुंह कैद किअ द। 
PHP,1,14,"प्रभू दी ज़ुंण भाई आसा, तिन्नां मांझ़ै करा बडै भारी मेरै कैद हणें पिछ़ू, हिम्मत बान्हीं करै नधड़क हई परमेशरे बैणा खोज़णें हिम्मत। "
PHP,1,15,कई लोग करा ज़ल़ण और झ़गल़े बज़्हा मसीहे खुशीए समादो प्रच़ार पर कई करा भलै मनैं। ( ) 
PHP,1,16,"भलै मनें करा इहअ समझ़ी करै कि तिंयां आसा खुशीए समादा लै ज़बाबा दैणा लै डाहै दै, तिंयां करा बडी झ़ूरी संघै प्रच़ार। "
PHP,1,17,"ज़ुंण सिधै मनैं निं आथी पर, तिंयां खोज़ा मुंह संघै ज़ीद डाही मसीहे कथैया, इहअ सोठी करै कि मेरी कैद खानै दी तिंयां मुल्है सांगट पैईदा करे। "
PHP,1,18,"तै किज़ै हुअ? सिधअ इहअ कि हर रंगे, च़ाहे सह किज़ू भान्नै दी होए, च़ाहे सत्ता दी, मसीहे कथैया आसा खोज़दै लागै दै, और हुंह हआ एता करै खुश और मुंह खुश रहणअ बी। "
PHP,1,19,किल्हैकि मुखा आसा थोघ कि थारी प्राथणां और प्रभू ईशू मसीहे आत्मां करनी मेरी मज़त और तेता करै भेटणअ मुंह छ़ुटकारअ। ( ) 
PHP,1,20,"मुंह आसा एसा गल्लो च़ाअ और आशा कि ज़ुंण मुंह मसीहा लै करनअ लागा तेथ निं लोल़ी हुंह कधि शर्मिंदअ हुअ। पर ऐबै आसा मुंह एतरी हिम्मत कि ज़ेही मेरी देही करै परमेशरो अदर हंदअ रहअ तिहअ लोल़ी आजू बी हंदअ रहअ, च़ाऐ हुंह ज़िऊंदअ रहूं या मरूं। "
PHP,1,21,किल्हैकि मुंह रहणअ ज़िऊंदै मसीहे तैणीं और मरनअ आसा मुल्है होर फाईदअ। 
PHP,1,22,"पर ज़ै देही दी ज़िऊंदै रहणअ ई मेरै कामां लै फाईदअ आसा, तै निं मुखा थोघै कि हुंह किज़ै छ़ांटूं। "
PHP,1,23,"किल्हैकि हुंह आसा दूई बाता मांझ़ै खल़अ दबिधा दी पल़अ द, ज़िऊ ता च़ाहा इहअ कि एऊ संसारा छ़ाडी डेऊं मसीहा सेटा लै, किल्हैकि सह आसा मुल्है शोभलअ। "
PHP,1,24,पर देही दी रहणअ आसा मुल्है थारी मज़त करने तैणीं होर बी ज़रूरी। 
PHP,1,25,"मुंह आसा एसा गल्लो भरोस्सअ और मुखा एसा गल्लो थोघ बी आसा कि हुंह रहणअ ज़िऊंदअ, और रहणअ बी तम्हां ई संघै, ज़ेता करै तम्हैं विश्वासा दी मज़बूत होए और तेता ई दी खुश रहे। "
PHP,1,26,"ज़ुंण घमंड तम्हैं मेरै बारै मसीहा ईशू दी करा, तेते लोल़ी मेरै तम्हां सेटा लै भी एछणैं करै बढोतरी हूई। "
PHP,1,27,"सिधअ एतरअ करा कि थारअ च़ाल च़लण लोल़ी मसीहे खुशीए समादा जोगी हुअ, च़ाहे हुंह तम्हां सेटा एछी करै भाल़ूं, च़ाहे नां बी एछूं, पर थारै बारै लोल़ी मुंह इहअ शुणना लै भेटअ कि तम्हैं आसा एकी आत्मां दी टेकी रहै दै, और एक मन हई करै खुशीए समादे विश्वासा लै आसा मैन्था करदै लागै दै। "
PHP,1,28,"किछ़ी गल्ला लै निं बरोधी का डरदै लागी? अह आसा तिन्नां लै बनाशो नछ़ैण। पर तम्हां लै आसा उद्धार, और अह आसा परमेशरा बाखा का। "
PHP,1,29,"किल्हैकि मसीहा पिछ़ू आसा तम्हां लै इहअ जश हुअ द कि नां सिधअ तेऊ दी विश्वास करा, पर तेऊए तैणीं ज़िरा दुख बी। "
PHP,1,30,"तम्हां आसा तेही मैन्थ बी करना लै, ज़िहअ तम्हैं हुंह करदअ भाल़अ और ऐबै बी शूणां तम्हैं कि हुंह करा तिहअ ई। "
PHP,2,1,"तै ऐबै, ज़ै मसीहा दी तम्हां हैअ आसा, मसीहे झ़ूरी दी तम्हां शांती आसा, पबित्र आत्मां दी साझ़ आसा, मसीहा तम्हां लै झींण और झ़ूरी की, "
PHP,2,2,"तै करा मेरी एसा खुशी पूरी कि एक मन रहा और एक्कै ई झ़ूरी, एक सोठ और हर काम करनअ सोभी मिल़ी-ज़ुल़ी करै एक मन बणांईं। "
PHP,2,3,बरोध और झ़ुठी बड़ाई लै निं किछ़ै करा पर मानदार मनैं समझ़ा एकी दुजै आप्पू का बधिया। 
PHP,2,4,सिधै आपणैं ई बारै निं सोठणअ कि थारी कै ज़रुरत आसा। तम्हैं सोभी करनी होरीए बी गरज़ पूरी। 
PHP,2,5,थारी सोठ लोल़ी तेऊ साबै हुई ज़ेऊ साबै मसीहा ईशूए सोठ आसा 
PHP,2,6,तेऊ निं परमेशर हई करै बी परमेशरा ज़िहअ हणअ आपणैं बशा दी डाहणैं गल्ल समझ़ी। 
PHP,2,7,"सह बणअ होछ़अ, मणछे देही धरी करै हुअ सह हाम्हां लै टैहलूए रुपै प्रगट हई करै मणछा बराबर। पर तेभै बी त सह परमेशर ई। "
PHP,2,8,"मणछे रुपै प्रगट हई करै हुअ सह मानदार और परमेशरे हर गल्ला मनी मरनै तैणीं, इधी तैणीं कि ज़ुल्म करनै आल़ै ज़ेही ज़िरी तेऊ क्रूसे मौत बी। "
PHP,2,9,तैहीता परमेशरै तेऊओ सोभी का बडी पदबी दैई अदर किअ और तेऊ लै दैनअ अह नांअ ज़ुंण सोभी नांओंआं का बडअ आसा। 
PHP,2,10,"कि ज़ुंण स्वर्गै और पृथूई दी और ज़ुंण पृथूई हेठै आसा, तिंयां सोभै प्रभू ईशूए नांओंऐं ज़ान्हूं टेकी करै तेऊओ अदर करे। "
PHP,2,11,बाप्पू परमेशरे महिमां लै सोभै लोग एसा गल्ला मनें कि ईशू मसीहा ई आसा प्रभू। 
PHP,2,12,"मेरै पैरै भाईओ, ज़धू हुंह तम्हां संघै त तधू रहै तम्हैं सदा मेरी हर गल्ला मंदै लागी। ऐबै आसा हुंह तम्हां का दूर और तै आसा तम्हां लै होर बी ज़रूरी कि तम्हैं मेरी गल्ला मनें। परमेशरो अदर और डरा हेठै रही करै मना तेऊए हर गल्ला, थारै उद्धारा का भेटणैं आल़ी शोभली गल्ला लै करा होर बी खास्सी मैन्थ। "
PHP,2,13,किल्हैकि परमेशर आसा तम्हां दी आप्पै लागअ द काम करदअ और तम्हां लै एही शोभली च़ाहा और शगती दैंदअ लागअ द ज़ेता करै सह खुश हआ। 
PHP,2,14,कोई बी कामां करना लै नां हठल़दै लागणअ और नां किज़ै खरी खोज़णीं। 
PHP,2,15,ताकि तम्हैं नर्दोश और भोल़ै हई करै उंबल़ै और हठू लोगा मांझ़ै परमेशरे निष्कलंक लुआद बणीं रहे। ज़हा मांझ़ै तम्हैं सदा रहणैं आल़ी ज़िन्दगीओ बैण लई एऊ संसारा दी ज़ल़दै सदीऐ ज़िहै शुझिए। 
PHP,2,16,कि मसीहे फिरी एछणें धैल़ी हुंह बी तम्हां पिछ़ू घमंड करी सकूं कि नां मेरअ प्रभू दी अह ठुहर्नअ और नां मेरी अह मैन्थ बेकार हुई। 
PHP,2,17,ज़ै मुंह थारै विश्वासे बल़ीदान और सेऊआ लै मुंह मरनअ बी पल़े तैबी आसा हुंह खुश और तम्हां सोभी संघै मनाऊंआं हुंह खुशी। 
PHP,2,18,"तिहै ई रहा तम्हैं बी खुश, और मुंह संघै मनाऊंआं खुशी। "
PHP,2,19,"मुंह आसा प्रभू ईशू दी आशा कि तिमुतुस छ़ाडणअ मुंह तम्हां सेटा लै एभी, ताकि थारै हाल-च़ाल ज़ाणीं करै मुंबी हैअ भेटे। "
PHP,2,20,किल्हैकि मुखा निं इहै सभाबो कोहै आथी ज़ुंण शुचै मनैं थारअ फिकर करे। 
PHP,2,21,होरी हआ सिधी आपणैं बारै फिकर। तिन्नां निं मसीहा ईशूए कामें बारै फिकर हंदअ। 
PHP,2,22,"पर तिमुतुस आसा तम्हैं परखी बी हेरअ द और तम्हां का इहअ थोघ बी आसा कि ज़ेही मैन्थ एक शोहरू आपणैं बाप्पू संघै करा, तेही मैन्थ की तेऊ मुंह संघै खुशीए समादा लै। "
PHP,2,23,"मुंह आसा एही आशा कि ज़िहअ ई मुखा थोघ लागे कि आजू मेरी किज़ै दशा हणीं, तिहअ ई छ़ाडणअ मुंह अह तेभी तम्हां सेटा लै। "
PHP,2,24,मुंह आसा प्रभू दी इहअ बी भरोस्सअ कि आप्पू बी एछणअ हुंह तम्हां सेटा लै छ़ेकै। 
PHP,2,25,"इपफ्रदीतुस आसा तम्हैं मुंह सेटा लै ज़रूरी गल्ला लै मेरी सेऊआ टैहल करनै आल़अ दूत छ़ाडअ द। सह आसा मेरअ भाई, प्रभूए कामां लै साझ़ू शधाणूं और साथी जोधअ पर मंऐं समझ़अ सह तम्हां सेटा लै ज़रूरी छ़ाडणअ। "
PHP,2,26,"किल्हैकि तेऊओ मन त तम्हां सोभी सेटा लागअ द और एते ई बज़्हा रहा त अह बडअ बेचैन ज़िहअ, किल्हैकि तम्हैं त एऊए बमारीए बारै शूणअ द। "
PHP,2,27,"अह हुअ त सच्च़ी बमार, इधी तैणीं कि सह गअ त मरी, पर तेऊ लै की परमेशरै झींण कि सह हुअ ठीक। मुल्है बी कि झींण कि मुल्है शोगा प्रैंदै शोग नां होए। "
PHP,2,28,तैही की मंऐं तेऊ तम्हां सेटा लै छ़ाडणें कोशिश कि तम्हैं तेऊओ मुंह भाल़ी करै खुशी होए और मेरी फिकर बी दूर होए। 
PHP,2,29,तैही करै तम्हैं बी प्रभू दी तेऊओ बडै नंद और खुशी दी सुआगत और इना इहै मणछो करनअ अदर। 
PHP,2,30,"किल्हैकि एऊ पाऐ मसीहे कामां लै आपणैं प्राण बी खातरै दी अह बच़अ मरनै का बाल़-बाल़, ताकि ज़ुंण कामीं पेशी तम्हां बाखा का मेरी सेऊआ दी हूई, तेसा पूरी करे। "
PHP,3,1,"इहअ करै, भाईओ, प्रभू दी रहा खुश और ज़ेते बारै मंऐं तम्हां लै पैहलै बी लिखअ त तेते बारै भी-भी लिखणा लै निं मुंह किछ़ै कष्ट हंदअ और एता ई दी आसा थारी भलाई ज़ेता करै परमेशरा का दूर नां होए। "
PHP,3,2,तिन्नां कुत्तै का बी रहा चतैन ज़ुंण बूरै काम करा। ज़ुंण तम्हां लै इहअ बोला कि उद्धार हणां लै आसा देही दी च़िरअ दैणअ ज़रूरी। ( ) 
PHP,3,3,"किल्हैकि हाम्हैं ज़ुंण परमेशरे आत्मां दी परमेशरे भगती करा, हाम्हैं ई आसा तिंयां असली खतैर किऐ दै। हाम्हैं निं मणछे गल्ला दी भरोस्सअ करदै, पर ज़ुंण मसीहा ईशू हाम्हां लै किअ हाम्हैं करा तेथ भरोस्सअ। "
PHP,3,4,"हुंह सका देहीए गल्ला दी बी भरोस्सअ डाही। ज़ै कसा देहीए गल्ला दी भरोस्सै करनैओ बच़ार होए, ता हुंह सका तेऊ का खास्सअ करी। "
PHP,3,5,परमेशरे बधाने साबै हुअ आठुऐ धैल़ै मेरअ खतैर। हुंह आसा इस्राएले खांनदानी का और बिन्यामीने गोत्रा का। हुंह आसा असली इब्रानी मणछ और बधाना मनणें साबै ज़ै कुंण बोले ता हुंह आसा फरीसी ज़िहअ काठअ। 
PHP,3,6,"जोशे साबै ज़ै कुंण बोले तै आसा हुंह विश्वासीए मंडल़ी लै दुख और सांगट दैणैं आल़अ, और यहूदी बधाने बारै ज़ै कुंण बोले तै त हुंह बिलकुल नर्दोश किल्हैकि हुंह मना त सोभी गल्ला। "
PHP,3,7,ईंयां सोभै गल्ला ज़ाण्हिंआं ती मुखा एही कि ईंयां आसा मेरै फाईदे पर मंऐं समझ़ी ईंयां गल्ला आप्पू तेता पिछ़ू घाटअ ज़ुंण मसीहा मुल्है किअ। 
PHP,3,8,पर ऐबै बछ़ैणा हुंह मसीहा ईशू और तेता पिछ़ू ज़िरा हुंह तिन्नां सोभी गल्लो घाटअ बी। हुंह समझ़ा इना सोभी गल्ला बेकार ताकि हुंह सिधअ मसीहो हई सकूं 
PHP,3,9,"और तेऊ दी एक हई सकूं। बधाना करै धर्मीं हणअ निं हुंह च़ाहंदअ, पर हुंह च़ाहा मसीहा ईशू दी विश्वास करी करै धर्मीं हणअ ज़ुंण धर्मीं हणअ परमेशरा का एछा। "
PHP,3,10,हुंह च़ाहा मसीहा समझ़णअ और परमेशर मुंह दी बी तेसा शगती करै काम करे ज़ेता करै तेऊ मसीहा मरी करै ज़िऊंदअ किअ ताकि हुंह तिहै दुख ज़िरी सकूं ज़िहै मसीहा दुख ज़िरै और तेऊए मौतो साझ़ू हई सकूं। 
PHP,3,11,ईंयां सोभ गल्ले आशा आसा एही कि परमेशर मुंह बी मरी करै ज़िऊंदै करे ज़िहअ तेऊ बाहिदअ आसा किअ द। 
PHP,3,12,"हुंह निं इहअ बोलदअ आथी लागअ द कि मुंह मुक्की ईंयां गल्ला भेटी या हुंह मुक्कअ सिध्द हई, पर एता लै आसा हुंह ठुहर्दअ लागअ द, ज़ेते तैणीं मसीहा ईशू हुंह शादअ द आसा। "
PHP,3,13,"भाईओ, मेरै दिलै निं एही आथी कि हुंह मुक्कअ तेसा गल्ला ढाकी, पर सिधअ एक काम करा हुंह इहअ कि ज़ुंण गल्ला पिछ़ू आसा छ़ुटी गई दी तिन्नां बिसरी करै लागा हुंह आजू एछणैं आल़ी गल्ला बाखा लै हांढदअ। "
PHP,3,14,"हुंह रहा कबल्लअ नशाणैं बाखा लै ठुहर्दअ लागी ताकि मुंह तेते नांम स्वर्गै परमेशरा संघै सदा रहणअ भेटे, ज़ेता लै हुंह परमेशरै मसीहा ईशू दी आसा शादअ द। "
PHP,3,15,"ता, हाम्हां मांझ़ै ज़ेतरै लोग विश्वासा दी पाक्कै आसा तिंयां डाहै इहअ ई बच़ार और ज़ै थारअ किज़ू गल्ला लै किज़ै होर बच़ार होए, ता परमेशरा हेरनअ सह बी तम्हां दी प्रगट करी। "
PHP,3,16,"परमेशरै हाम्हां का प्रगट की दी गल्ला दी ज़िधी तैणीं हाम्हैं पुजै दै आसा, हाम्हां रहणअ तेऊ ई साबै ज़िऊंदै लागी। "
PHP,3,17,"भाईओ, तम्हैं सोभै ज़िऊआ तेही ज़िन्दगी ज़ेही मेरी आसा, और तिन्नां डाहा बछ़ैणीं ज़ुंण एऊ साबै ज़िन्दगी काटा, ज़ेता तम्हैं हाम्हां का शिखल़ा। "
PHP,3,18,"किल्हैकि कईए ज़िन्दगी आसा एही, ज़ेते बारै मंऐं तम्हां का कई बारी खोज़अ और एभै बी बोला हुंह लेरा लाई-लाई करै तम्हां लै कि तिंयां आसा आपणैं च़ाल-च़लणा करै मसीहे क्रूसे दुशमण। "
PHP,3,19,"तिन्नों अंत आसा बनाश, तिन्नों ईश्वर आसा पेट, और तिंयां करा आपणीं नशर्म गल्ला दी बी घमंड, और तिन्नों मन हआ संसारे गल्ला दी लागअ द। "
PHP,3,20,पर म्हारअ आपणअ असली देश आसा स्वर्गै और हाम्हैं आसा उद्धार करनै आल़ै प्रभू ईशू तिधा का फिरी एछदै न्हैल़ै भाल़ै लागै दै। 
PHP,3,21,तेऊ का आसा सोभी गल्ला आपणैं बशै करने शगती। तैहा शगती करै बणांणी तेऊ म्हारी दुबल़ी देहीओ रूप बदल़ी करै आपणीं महिमें देहीए साबै। 
PHP,4,1,"तैहीता भाईओ, ज़सरी मुंह झ़ूरी लागा और ज़ेथ दी मेरअ ज़िऊ लागी रहा, ज़ुंण मेरअ नंद और मुगट होए, मेरै पैरै भाईओ, प्रभू दी रहा एऊ ई साबै टेकी। "
PHP,4,2,हुंह करा यूदिआ और सन्तुखे दुही बैहणी का अरज़ कि तम्हैं आसा प्रभू दी एते तैणीं करा आप्पू मांझ़ै सुल्हअ। 
PHP,4,3,"हे मेरै शुचै साझ़ू हुंह करा ताखा अरज़ कि तूह कर तिन्नां ज़नानीए सुल्है करना लै मज़त। किल्हैकि तिन्नैं आसा मुंह संघै खुशीए समादा कई ज़ैगा पजैल़णां लै क्लेमेंस और मेरै तिन्नां होरी संघा काम करनै आल़ै संघै बडी मैन्थ की दी, ज़सरै नांअ ज़िन्दगीए कताबा दी आसा लिखै दै। "
PHP,4,4,"प्रभू दी रहा सदा नंद, हुंह बोला एता तम्हां लै भी कि नंद रहा! "
PHP,4,5,सोभी लोगा का लोल़ी शुझुअ कि तम्हैं आसा हर गल्ला दी झणैल़ू। एसा गल्ला डाहै आद कि प्रभू एछणअ छ़ेकै फिरी। 
PHP,4,6,"किछ़ू गल्लो फिकर निं करी, पर हर गल्ला लै करनी परमेशरा का प्राथणां। ज़ुंण थारी ज़रुरत आसा सह खोज़णीं परमेशरा का, और ज़ुंण बी तेऊ तम्हां लै किअ करनअ तेऊओ शूकर। "
PHP,4,7,तेखअ डाहणैं परमेशरे शांती ज़ुंण सोभी मणछे समझ़ा का बागै आसा थारै दिल और थारै बच़ार मसीहा ईशू दी बच़ाऊई। ( ) 
PHP,4,8,"एते तैणीं, ओ भाईओ, ज़ुंण-ज़ुंण गल्ला परमेशरा सम्हनै शुची और ज़ुंण-ज़ुंण गल्ला अदर करनै जोगी आसा, और ज़ुंण-ज़ुंण गल्ला धर्मीं आसा, और ज़ुंण-ज़ुंण गल्ला पबित्र आसा, और ज़ुंण-ज़ुंण गल्ला शोभली आसा, और ज़ुंण-ज़ुंण गल्ला मनैं भाऊंणै आल़ी आसा, एते तैणीं, ज़ुंण-ज़ुंण गल्ला भली और बड़ाई करनै जोगी आसा, तिन्नां ई गल्ला दी दैआ धैन। "
PHP,4,9,"ज़ुंण गल्ला तम्हैं मुखा शिखल़ी, मनी, शूणीं और मुंह दी भाल़ी, तेऊ ई साबै च़ला, तै रहणअ परमेशर तम्हां संघै ज़ुंण शांती दैणा लै सोबल़ आसा। "
PHP,4,10,हुंह आसा प्रभू दी नंद और खुश कि एतरै धैल़ै बाद फिरी तम्हां भी मेरी आद और तम्हैं दैनअ मुल्है दान। तम्हैं सोठअ होए एते बारै पैहलै बी कई बारी पर तम्हां निं मोक्कअ भेटअ। 
PHP,4,11,"हुंह निं एते तैणीं आथी लागअ द बोलदअ कि मुंह आसा एते गरज़, किल्हैकि मंऐं आसा शिखल़अ द कि ज़ेही हालता दी हुंह आसा, तेथै रहा हुंह खुश। "
PHP,4,12,मुखा आसा थोघ कि थोल़ै और खास्सै दी किहअ करै लागा रहणअ। च़ाऐ हुंह भुखअ होए या रज़ी होए मुखा आसा हर हालता दी ज़िऊंणेंओ राज़ थोघ। 
PHP,4,13,मसीहा ज़ुंण मुल्है शगती दैआ तेऊ दी सका हुंह सोभ किछ़ करी। 
PHP,4,14,तैबी किअ तम्हैं भलअ कि मेरै सांगटा दी बी हुऐ तम्हैं दान दैई मेरै साझ़ू। 
PHP,4,15,"हे फिलिप्पी रहणैं आल़ै मेरै भाईओ, तम्हां का आसा थोघ कि खुशीओ समाद खोज़णें शुरू दी ज़धू हुंह थारै लाक्कै मकिदुनिया का आजू नाठअ, तधू निं तम्हां छ़ाडी होरी कोही बी मंडल़ी ढबै-धेल्ले बारै मेरी मज़त की। "
PHP,4,16,"इहअ ई करै ज़धू हुंह थिस्सलुनी नगरी त, तधू बी छ़ाडै तम्हैं किछ़ ढबै मेरी काम्मी-पेशी पूरी करना लै। एकी बारी निं पर दूई बारी पै की तम्हैं ढबै-धेल्लै दैई मेरी ज़रुरत पूरी। "
PHP,4,17,"इहअ निं कि हुंह च़ाहा दान, पर हुंह च़ाहा इहअ कि तम्हैं ज़ुंण मुल्है भलाई की परमेशर तम्हां लै तेतो फल दैए। "
PHP,4,18,"मुखा आसा सोभै गल्ला, बोले ता खास्सअ बी आसा, ज़ुंण च़िज़ा तम्हैं इपफ्रदीतुस भाईए हाथै छ़ाडी ती तेता करै हुअ हुंह भरपूर, सह ता खुशबू और ग्रैहण करनै जोगी बल़ीदान आसा ज़ुंण परमेशरा भाऊंआ। "
PHP,4,19,"मेरअ परमेशर बी आपणीं तेसा ज़ैदाते साबै ज़ुंण महिमां संघी मसीहा ईशू दी आसा, तेऊ करनी थारी हरेक काम्मी-पेशी पूरी। "
PHP,4,20,म्हारै प्रभू और बाप्पू परमेशरे महिमां लोल़ी जुगै-जुगै हंदी रही। तथास्तू 
PHP,4,21,"हरेक पबित्र मणछ ज़ुंण ईशू मसीहा दी आसा, तिन्नां लै बोलै राज़ी-खुशी। ज़ुंण विश्वासी भाई मुंह संघै आसा, तिंयां बी बोला तम्हां लै राज़ी-खुशी। "
PHP,4,22,"सोभै पबित्र लोग, खासकर ज़ुंण माहा राज़े घरानै का विश्वासी आसा, तिंयां बी बोला तम्हां लै राज़ी-खुशी। "
PHP,4,23,हुंह च़ाहा इहअ कि म्हारै प्रभू ईशूए झींण लोल़ी सदा तम्हां सोभी लै हुई। 
COL,1,1,अह च़िठी आसा पल़सी ज़ुंण परमेशरे मरज़ी करै मसीहा ईशूओ शधाणूं आसा और विश्वासा दी मेरै भाई तिमुतुसा बाखा। 
COL,1,2,हाम्हैं लिखा एता मसीहा दी तिन्नां पबित्र और भरोस्सैमंद भाई-बैहणी लै ज़ुंण कुलुस्स नगरी रहा। म्हारै बाप्पू परमेशर और प्रभू ईशू मसीहा का आसा मेरी एही अरज़ कि तम्हां सोभी लोल़ी झींण और शांती सदा हुई। 
COL,1,3,"हाम्हैं करा हर धैल़ै तम्हां लै प्राथणां और आपणैं प्रभू ईशू मसीहे बाप्पू, परमेशरो शूकर। "
COL,1,4,किल्हैकि हाम्हैं शूणअ इहअ कि मसीहा ईशू दी आसा थारअ विश्वास और सोभी पबित्र लोगा संघै डाहा तम्हैं झ़ूरी। 
COL,1,5,"तम्हैं करा एता तेसा च़िज़े आशा डाही करै ज़ुंण तम्हां लै स्वर्गै आसा डाही दी, ज़ेते बारै तम्हैं तेऊ खुशीए समादे शुचै बैणा दी तिन्नां का शूणीं आसा मुक्कै दै ज़ुंण तम्हां सेटा शुरू दी आऐ। "
COL,1,6,ज़ुंण अह खुशीओ समाद तम्हां सेटा पुजअ अह आसा तम्हां सेटा का सारै देशै कई ज़ैगा लागअ द पुजदअ। अह आसा संसारै पज़दी ज़िम्मीं ज़िहअ लोगे ज़िन्दगी बदल़दअ लागअ द ज़ेथ नाज़ बधिया बझ़ा और खास्सी फसल निखल़ा। ठीक तेही ई ज़ेही तम्हैं तैहा धैल़ी ओर्ही आपणीं ज़िन्दगी बदल़ी ज़धू तम्हैं पैहली बारी खुशीओ समाद शूणअ होर परमेशरे जशो सत्त बछ़ैणीं। 
COL,1,7,"तेऊए ई शिक्षा शिखल़ी तम्हैं म्हारै पैरै ज़ोल़ीदार इपफ्रास भाई का, ज़ुंण हाम्हां लै मसीहो भरोस्सैमंद टैहलू आसा। "
COL,1,8,तेऊ ई खोज़अ हाम्हां का थारी होरी सोभी संघै झ़ूरी करने बारै ज़ुंण पबित्र आत्मां तम्हां लै आसा दैनी दी। 
COL,1,9,"तैहीता ज़हा धैल़ी ओर्ही अह शूणअ द आसा, हाम्हैं करा हर बगत तम्हां लै प्राथणां कि परमेशरे आत्मां तम्हां लै बुधि और समझ़ दैए और तम्हैं एसा गल्ला समझ़े कि परमेशरे मरज़ी किज़ै आसा, "
COL,1,10,"ताकि थारअ च़ाल च़लण प्रभू जोगी होए, और तम्हैं सोभी गल्ला दी परमेशरा खुश करी सके, और तम्हां दी सोभी रंगे भलै कामों फल़ लागे, और तम्हां का परमेशरे बारै होर बी खास्सअ थोघ लागे। "
COL,1,11,"हुंह करा एही प्राथणां परमेशर तम्हां आपणीं शगती करै होर बी खास्सै जोधै बणांए, ताकि तम्हैं हर दुख तकलिफी सबर करी करै खुशी-खुशी ज़िरी सके। "
COL,1,12,"हाम्हैं करा हर बगत बाप्पू परमेशरो शूकर, ज़ुंणी तम्हैं एता जोगी बणांऐं कि तम्हैं बी तेऊ प्रैशै दी पबित्र लोगे ज़ैदाता दी साझ़ू होए ज़ेते तेऊ आपणैं लोगा लै करार आसा की दी। "
COL,1,13,किल्हैकि तेऊ ई छ़ड़ैऊऐ हाम्हैं न्हैरै दी काम करनै आल़ी शैताने शगतीए बशा का और तेऊ पजैल़ै हाम्हैं आपणैं पैरै शोहरुए राज़ा दी। 
COL,1,14,आपणैं शोहरूओ बल़ीदान करी करै तेऊओ लोहू बहाऊई दैनअ तेऊ हाम्हां लै शैताने शगती का छ़ुटकारअ मतलब म्हारै पाप किऐ माफ। 
COL,1,15,"हाम्हैं निं परमेशरा भाल़ी सकदै, पर ज़ांऊं मसीहा ईशू मणछ देही लई, तेऊ भाल़ी लागअ हाम्हां का थोघ कि परमेशर किहअ आसा किल्हैकि सह आसा तेऊ ई ज़िहअ। सह आसा सोभी का ज़ेठअ, तेऊ बाद ज़ेतरी बी गल्ला परमेशरै बणांईं सह आसा तिन्नां सोभिओ मालक। "
COL,1,16,"किल्हैकि सह मसीहा ई त परमेशरा संघै सोभी गल्ला बणांणैं आल़अ, स्वर्गै या पृथूईए, भाल़ी दी होए या नांईं भाल़ी दी होए, कै राज़गादी, कै राज़, कै गुप्त संसारे शगती। सारी च़िज़ा आसा तेऊ करै और तेऊए ई अदर करना लै बणांईं दी। "
COL,1,17,"सोभी च़िज़ा बणांणैं का पैहलै त मसीहा, ( ) और सोभै च़िज़ा रहा तेऊ ई दी कठा काम। "
COL,1,18,"मंडल़ी आसा देही ज़ेही, और मसीहा आसा तेतो मूंड। सह ई त सोभी का पैहलै और सह ई आसा मूंऐं दै मांझ़ै ज़िऊंदै हणैं आल़अ पैहलअ कि सोभी गल्ला दी सह ई प्रधान होए। "
COL,1,19,किल्हैकि बाप्पू परमेशरे खुशी आसा एता ई दी कि तेऊओ सारअ सभाब मसीहा दी बस्से 
COL,1,20,और मसीहा करै परमेशर सोभी आप्पू सेटा लै बापस आणे। तेऊ की मसीहे क्रूसा दी बहाऊऐ दै लोहू करै स्वर्ग और पृथूईए सोभी च़िज़ा दी शांती। 
COL,1,21,"तेऊ किअ आपणीं सारी देही करै और मौता करै थारअ बी मेल़-ज़ोल़, ज़ुंण पैहलै पराऐ तै और बूरै कामां करै मना का परमेशरे दुशमण तै। "
COL,1,22,परमेशरै किअ मसीहे संसारे देही दी क्रूसा दी मरी करै थारअ बी मेल़-ज़ोल़ ताकि तम्हां आप्पू सेटा पबित्र और नर्दोश बणांईं करै हाज़र करे। 
COL,1,23,"थारअ विश्वास लोल़ी मसीहा दी पाक्की आथरी प्रैंदै बणांऐं दै घरा ज़िहअ पाक्कअ हुअ, और तेसा आशा निं तम्हैं छ़ाडी ज़ुंण तम्हां तधू आसा भेटी दी ज़धू तम्हैं खुशीओ समाद शूणअ। ज़ुंण समाद सारै संसारै सोभी का खोज़अ और हुंह पल़सी आसा तेता खोज़णा लै परमेशरो टैहलू छ़ांटअ द। "
COL,1,24,मुंह हआ खुशी ज़ेभै हुंह थारी तैणीं आपणीं देही दी दाह-दुख ज़िरा। हुंह समझ़ा इहअ कि हुंह आसा मसीहे दाह-दुखा दी साझ़ू ज़ुंण कबल्लै तेऊए देही दी मतलब विश्वासी मंडल़ी दी आसा। 
COL,1,25,"परमेशरै बणांअ हुंह आपणअ टैहलू और तेऊ सभाल़ी मुखा ज़रूरी कामें ज़िम्मैंबारी, सह काम आसा इहअ कि हुंह तम्हां ज़िहै लोग ज़ुंण यहूदी निं आथी तिन्नां का परमेशरो पूरअ समाद खोज़ूं। "
COL,1,26,"मतलब सह भेद, ज़ुंण कई ज़मानैं ओर्ही गुप्त आसा त रहअ द पर ऐबै हुअ परमेशरे पबित्र लोगा दी प्रगट। "
COL,1,27,परमेशर च़ाहा इहअ कि तिन्नां का लोल़ी थोघ लागअ कि मसीहे ज़ैदात और महिमां आसा तम्हां होरी ज़ातीए लोगा लै बी। अह भेद आसा इहअ कि मसीहा रहा तम्हां दी। अह दैआ तम्हां लै परमेशरे महिमां दी साझ़ू हणें आशा। 
COL,1,28,"ता हाम्हैं खोज़ा होरी का मसीहे बारै, हाम्हैं दैआ लोगा लै चतैनगी और लोगा सखाऊआ हाम्हैं तेसा बुधि करै ज़ुंण हाम्हां लै परमेशरै आसा दैनी दी। हाम्हैं च़ाहा तिन्नां परमेशरा सम्हनै मसीहा संघै तिन्नें पाक्कै रिश्तै संघै निंणअ। "
COL,1,29,"तैही करा हुंह तन-मन लाई करै काम और हुंह करा खास्सी मैन्थ, किल्हैकि मसीहा दैआ मुल्है शगती ज़ुंण मुंह दी काम करा। "
COL,2,1,ज़ुंण लौदिकिया नगरी रहणैं आल़ै और तिन्नां सोभी विश्वासी लै ज़ुंणी हुंह अज़ी बी नांईं आथी भाल़अ द। हुंह च़ाहा इहअ कि तम्हां सोभी का लोल़ी थोघ लागअ कि हुंह थारी तैणीं केही मैन्थ करा। 
COL,2,2,हुंह करा खास्सी मैन्थ एते तैणीं कि तिन्नां दी एसा गल्ले बढोतरी करूं कि तम्हैं डाहा एकी दुजै संघै झ़ूरी और सोभ रहा मिल़ी-ज़ुल़ी करै कठा। हुंह च़ाहा इहअ कि तम्हां परमेशरो अह गुप्त भेद समझ़ एछे और अह कि सह गुप्त भेद आसा मसीहा। 
COL,2,3,परमेशरे बारै बुधि और ज्ञैन आसा गुप्त भढारा ज़िहअ। तेतो थोघ त सिधअ मसीहा का और तेऊ ई किअ सह सोभी लोगा लै प्रगट। 
COL,2,4,इहअ बोला हुंह तै कि कोई बी मणछ तम्हां लै झ़ुठी गल्ला करी करै तम्हां थारै विश्वासा का कबाता नां पाए। 
COL,2,5,"किल्हैकि, एही ता आसा हुंह तम्हां का खास्सअ दूर पर दिला का रहा हुंह थारै बारै सोठदअ लागी। हुंह आसा खुश किल्हैकि तम्हैं हांढा मसीहा पिछ़ू इहै कि तम्हां निं कुंण रोक्की सकदअ और थारअ आसा मसीहा दी पाक्कअ विश्वास। "
COL,2,6,"ज़िहअ तम्हैं विश्वास करी करै मसीहा ईशू आपणअ प्रभू मनअ, तिहै ई रहा तेऊ दी विश्वास डाही ज़िन्दगी ज़िऊंदै लागी। "
COL,2,7,"ज़िहै डुघै नाठै दै ज़लैल़ै बूटा और डुघी आथरी घरा पाक्कै डाहा, तिहै ई हआ तम्हैं विश्वासा दी पाक्कै और कबल्लै रहा विश्वासा दी बझ़दै लागी ज़िहै तम्हैं सखाऊऐ दै आसा। ज़ेतरअ खास्सअ हई सका तेतरै रहा परमेशरो शूकर करदै लागी। "
COL,2,8,"चतैन रहा कि कोई तम्हां तेऊ कथैया काहाणीं और बेकार गल्ले धोखै करै खतम नां करे, ज़ुंण मणछे रिती रबाज़ और एऊ संसारा बश करनै आल़ी आत्मिक शगती करै एछा, पर मसीहे साबै निं आथी। "
COL,2,9,"इहअ निं हआ कि ईंयां लोग तम्हां कबाता पाए, मसीहा मणछे देही ता बान्हीं, तज़ी बी त सह सोभी साबै परमेशर। "
COL,2,10,"ऐबै दैनी तम्हां लै परमेशरै सोभै गल्ला किल्हैकि तेऊ किअ मसीहा दी थारअ मेल़-ज़ोल़ सह करा हरेकी मणछा, आत्मां और स्वर्ग दूता प्रैंदै राज़। "
COL,2,11,"ज़ेभै तम्हैं मसीहा दी विश्वास किअ, थारअ खतैर निं मणछे हाथै हुअ ज़िहै यहूदी करा पर थारअ खतैर हुअ मसीहा करै, ज़ुंण थारै पाप करनैओ सभाब पाआ काटी। "
COL,2,12,"ज़ेभै तम्हैं पाणीं दी डुबकी लई, अह करा एसा गल्ला प्रगट कि थारअ पापी सभाब दाबअ मसीहा ज़िहअ, तम्हैं काढै पाणीं का उझै नऊंऐं सभाबा दी ज़िहअ मसीहा किअ ज़िऊंदअ। अह हुअ तै किल्हैकि तम्हैं करा तेऊ परमेशरा दी विश्वास ज़सरी शगती करै मसीहा मरी करै भी हुअ ज़िऊंदअ। "
COL,2,13,"तम्हैं तै मूंऐं दै किल्हैकि थारै पाप और पाप करनैओ सभाब निं अज़ी पोर्ही काढअ त। तेखअ किऐ परमेशरै तम्हैं मसीहा संघै ज़िऊंदै, ताकि सह म्हारै सारै पाप माफ करे। "
COL,2,14,म्हारै खलाफ ज़ुंण बधाना दी सज़ा ती लिखी दी तेऊ किअ सह खतम और क्रूसा दी टोकी करै की हाम्हां का सदा लै दूर। 
COL,2,15,"इहअ करै पाई तेऊ संसारे लोगा दी राज़ करनै आल़ी आत्मिक शगती हारी और तिन्नों बणांअ सोभी सम्हनै तमास्सअ, और क्रूसा करै लागअ सोभी का थोघ कि संसार हेरअ शैताना का आज़ाद करी। "
COL,2,16,तैहीता खाणैं पिणें और तिह थैर और उआंस पुनूई या बशैघे धैल़ीए बारै तम्हां कबाता नां पाए और नां थारअ कुंण फैंसलअ करे। 
COL,2,17,"किल्हैकि ईंयां सोभै बधान आसा एछणैं आल़ी गल्ले छ़ैल्ली ज़िहै, पर मूल़ देही आसा मसीहा। "
COL,2,18,सह आसा देहीओ मूंड और सह ई करा सारी देहीए हेर सभाल़ और सह डाहा सोभी आंगा एकी दुजै दी ज़ोल़ी। ताकि तिंयां इहै बझ़े ज़िहअ परमेशर च़ाहा। धैन डाहै कि कुंण मणछ तम्हां कबाता पाई स्वर्ग दूते भगती कराऊई करै तेसा ठुर्हे भागा का नभागै नां करे। इहअ मणछ बोला कि हाम्हां का रहैऊऐ परमेशरै दर्शण एता करै हआ तिंयां ऐडै ज़िहै घमंडा करै ज़ेही मणछे सोठ हआ। तिन्नैं हेरअ मसीहा छ़ाडी। 
COL,2,19,तम्हैं गऐ मसीहा संघै संसारा लै मरी ज़ेभै सह मूंअ ता तम्हैं किऐ एऊ संसारा बश करनै आल़ी आत्मिक शगती का आज़ाद। ऐबै किल्है काटा तम्हैं एते साबै ज़िन्दगी। 
COL,2,20,"ऐबै किल्है रहा तम्हैं इहै बधाने बशै पल़ी? कि अह निं छुंहणअ, सह निं च़ाखणअ और एथ निं हाथ लाई! "
COL,2,21,किल्हैकि ईंयां सोभै बेकार बिधी हणीं कामां दी आणदी-आणदी बरैबाद किल्हैकि ईंयां गल्ला आसा मणछे आपणीं समझ़े साबै खोज़ी दी ईंयां निं परमेशरा बाखा आथी। 
COL,2,22,इना बिधीए साबै भगती करनी ता ज़ाण्हिंआं बधिया। पर ईंयां आसा मणछै एते तैणीं बणांईं दी कि तिंयां आपणैं साबै परमेशरे भगती करे। तैहीता तिंयां मानदार ता शुझिआ और तिंयां आपणीं देही लै दुख बी दैआ; पर असली दी निं इना बिधी करै तिन्नें मनैं पाप करने सोर मुकदी। 
COL,3,1,"तै ज़ै ऐबै तम्हैं परमेशरै मसीहा संघै ज़िऊंदै किऐ, तै रहा तिन्नां गल्ला लोल़ै लागी ज़ुंण परमेशरै तम्हां लै स्वर्गै आसा डाही दी और ज़िधी मसीहा आप्पू परमेशरे दैहणीं बाखा सोभी का बडी पदबी दी आसा बेठअ द। ( ) "
COL,3,2,पृथूईए निं पर स्वर्गे गल्ला दी लाआ धैन। 
COL,3,3,किल्हैकि तम्हैं गऐ ऐबै संसारे पाप करने सभाबा लै मरी और थारी ज़िन्दगी आसा मसीहा संघै परमेशरा दी लुक्की दी। 
COL,3,4,मसीहा ज़ुंणी हाम्हां लै नऊंईं ज़िन्दगी दैनी ज़ेभै सह पृथूई लै फिरी एछणअ तेभै हणैं तम्हैं बी तेऊ संघै और तेऊए महिमां दी साझ़ू। 
COL,3,5,"तैही निं तम्हैं ऐबै आपणैं पराणैं पाप करने सभाबे बशै रहा, मतलब-कंज़रैई, छ़ोता, बूरी सोठ, कंज़री आछ और लाल़च़ निं करा ज़ुंण मुर्ति पुजा बराबर हआ। "
COL,3,6,इना ई बूरी गल्ला करै पल़ा नभैऊशै परमेशरो प्रकोप तेऊ लै ज़ुंण हुकम नांईं मना। 
COL,3,7,"तम्हैं बी ज़धू इना बूराई दी काटा तै आपणीं ज़िन्दगी, ता एते ई साबै काम बी करा तै। "
COL,3,8,"पर ऐबै छ़ाडा तम्हैं बी इना सोभी गल्ला मतलब रोश, ज़ीद-मिश, निंदा, गाल़ी दैणैं ज़ेही इना सोभी बूरी गल्ला करने पाआ छ़ाड। ( ) "
COL,3,9,"एकी दुजै का निं झ़ुठअ बोला, किल्हैकि तम्हैं हेरअ आपणअ पाप करनै आल़अ बूरअ सभाब और सोभै बूरै काम करनै छ़ाडी। "
COL,3,10,ऐबै आअ तम्हां दी नऊंअ भलअ सभाब और परमेशर रहा हर बगत तम्हां आप्पू ज़िहै भलै का भलै बणांदअ लागी ज़िहै तेऊ हाम्हैं आप्पू ज़िहै बणांऐं तै। 
COL,3,11,"एसा नऊंईं ज़िन्दगी दी नां ता कुंण यूनानी रह, नां यहूदी, नां खतैर आल़अ नां खतैर किऐ बाझ़ी, नां ज़ंगली नां परदेसी, नां टैहलू, नां गुलाम, पर सिधअ मसीहा आसा सोभ किछ़ और सह आसा तम्हां सोभी दी ज़िऊंदअ। "
COL,3,12,"तै आसा परमेशरै तम्हैं आपणैं पबित्र लोग हणां लै छ़ांटै दै और सह करा तम्हां लै झ़ूरी, बडी झींण, भलाई, शरीफ, मानदार, झ़ूरी और सबर करनै आल़ै। "
COL,3,13,"ज़ै कसा कहा लै दोशा लाणैंओ किज़ै कारण होए ता तेता बी काढै ज़िरी और होरीए ज़ुल्म बी करा माफ, ज़िहै प्रभू थारै ज़ुल्म माफ किऐ, तिहै ई करा तम्हैं बी। "
COL,3,14,सोभी का ज़रूरी गल्ल आसा एही कि एकी दुजै संघै करनी झ़ूरी किल्हैकि एता करै हआ तम्हां सोभिओ कठा मेल़-ज़ोल़। 
COL,3,15,"सह आसा मसीहा ई थारअ परमेशरा संघै और एकी दुजै संघै मेल़-ज़ोल़ करा, थारअ सभाब लोल़ी तिहअ शांती दी रहअ। तम्हैं आसा तेऊ एते ई तैणीं एक देही हणां लै शादै दै। कबल्लै रहा परमेशरो शूकर करदै लागी। "
COL,3,16,"ज़ुंण तम्हैं मसीहा का आसा शिखल़अ द, तिन्नां हर गल्ला मनी ज़िऊआ आपणीं ज़िन्दगी परमेशरे मरज़ी दी। एकी दुजै लै दैआ आपणीं बुधि करै समझ़ाऊंणी और सखाऊंणी ज़ुंण तम्हां परमेशरा का आसा भेटी दी। भज़न, गाऊंण और आत्मिक गिहा करै रहा परमेशरे स्तोती और शूकर करदै लागी। "
COL,3,17,"बैणा करै या कामां करै ज़ुंण बी तम्हैं करा, सोभै करा प्रभू ईशूए नांओंए, और प्रभू ईशू करै करा परमेशरो शूकर। "
COL,3,18,"ओ बेटल़ीओ, आपणैं-आपणैं मर्धे डरा हेठै रहा किल्हैकि तम्हैं आसा प्रभू ईशू दी विश्वास करनै आल़ै। ( ) "
COL,3,19,"ओ मर्धो, आपणीं-आपणीं लाल़ी संघै करा झ़ूरी और तिन्नां लै निं काठै रहा बणीं। "
COL,3,20,"ओ शोहरूओ, सोभी गल्ला दी बणां आपणैं आम्मां-बाप्पूए शुणनै मनणै आल़ै ज़िहै तिंयां तम्हां लै बोला किल्हैकि प्रभू हआ तेता करै खुश। "
COL,3,21,"हे लान्हैं आल़ैओ, आपणैं शोहरू-माठै निं हर गल्ला पिछ़ू कबल्लै च़िकदै-मारदै निं लागा, इहअ निं हआ कि तिंयां हिम्मत हारी तिन्नों दिल चुटे। "
COL,3,22,"ए टैहलूओ, ज़ुंण पृथूई दी थारै मालक आसा तम्हैं करा तिहअ ई ज़िहअ तिंयां बोला। सिधअ तिन्नें मुंहां सम्हनै निं पर पिठी पिछ़ू बी मनणी तिन्नें हर गल्ला दिला का किल्हैकि तम्हैं करा प्रभू ईशूओ अदर। "
COL,3,23,"ज़ुंण किछ़ बी तम्हैं करा, तेता करा तन मना संघै, इहअ समझ़ी करै कि अह निं मणछा लै लाई करी पर एता आसा हाम्हैं परमेशरा लै लागै दै करदै। "
COL,3,24,किल्हैकि तम्हां का आसा थोघ कि तम्हां भेटणअ एते बदल़ै प्रभू का खास फल; तम्हैं करा प्रभू मसीहे सेऊआ। 
COL,3,25,"किल्हैकि ज़ुंण बूरअ करा, तेऊ भेटणीं परमेशरा का तेते सज़ा, परमेशरा सेटा निं कोही लै भेदभाब हंदअ। ( ) "
COL,4,1,"ए मालको, आपणैं टैहलू लै करा न्याय और ठीक बर्ताअ, इहअ समझ़ी करै कि स्वर्गै आसा थारअ बी एक मालक। ( ) "
COL,4,2,"ज़ेभै तम्हैं प्राथणां करे, कबल्लै रहणअ परमेशरो शूकर करी चतैन। "
COL,4,3,एता संघा-संघा रहा हाम्हां लै बी प्राथणां करदै लागी कि परमेशर हाम्हां लै बी बैणा खोज़णा लै इहअ दुआर खोल्हे कि हाम्हैं मसीहो सह भेद तम्हां का समझ़ाऊई सकूं। ज़ेऊ बैणा खोज़णैं पिछ़ू हुंह कैद आसा किअ द। 
COL,4,4,एही प्राथणां करा कि हुंह मसीहे तेऊ भेदा ठीक और सोभी सम्हनै खोज़ी सकूं। 
COL,4,5,तिन्नां लोगा मांझ़ै रही करै ज़िऊआ आपणीं ज़िन्दगी समझ़कार रही करै ज़ुंण विश्वासी निं आथी और हर मोक्कै समझ़ा किम्मती। 
COL,4,6,"थारी गल्ला करनी लोल़ी सदा एही हुई ज़ेथ झींण होए और शुणनै आल़ैओ बी तेथ मन लागे, ताकि ज़ुंण तम्हैं विश्वास करा, तेते बारै तम्हैं सोभी मणछा लै राम्बल़ै करै ज़बाब दैणअ एछे। "
COL,4,7,"विश्वासा दी मेरअ पैरअ भाई और भरोस्सैमंद टैहलू तुखिकुस, ज़ुंण प्रभू दी मुंह संघै काम करनै आल़अ आसा, तेऊ हेरनी मेरी गल्ला तम्हां का खोज़ी। "
COL,4,8,सह आसा मंऐं तम्हां सेटा लै एते तैणीं छ़ाडअ द कि तम्हां का म्हारी हालतो थोघ लागे और सह थारै दिला लै शांती दैए और तम्हां विश्वासा दी मज़बूत करे। 
COL,4,9,"तेऊ संघै आसा उनेसिमुस बी छ़ाडअ द, ज़ुंण भरोस्सैमंद और विश्वासा दी पैरअ भाई और थारी ई नगरीओ आसा, इना हेरनी तम्हां का इधी म्हारै बारै सारी गल्ला खोज़ी। "
COL,4,10,"अरिस्तर्खुस ज़ुंण मुंह संघै इधी कैदी आसा, और मरकुस ज़ुंण बरनबासो रिश्तै दी भाई लागा, ज़सरै बारै तम्हां का मरकुसै पैहलै ई आसा खोज़ी हेरअ द, ज़ै सह तम्हां सेटा लै एछे, तेऊ संघै करै शोभलअ बर्ताअ। "
COL,4,11,"ईशू, ज़हा लै युस्तुस बोला, तिन्नैं बी आसा तम्हां लै राज़ी-खुशी दैनी दी। यहूदी विश्वासी मांझ़ै आसा सिधै ईंयां ई चअन परमेशरे राज़ा लै कामां करना लै मेरै साथी और मुल्है हिम्मत दैणैं आल़ै। "
COL,4,12,"इपफ्रास ज़ुंण थारी नगरी का और मसीहा ईशूओ टैहलू आसा, सह बी बोला तम्हां लै राज़ी-खुशी। ताकि तम्हैं पाक्कै होए और विश्वास करे ज़ुंण परमेशरै हाम्हां का सखाऊई और ज़ेते तेऊ हाम्हां लै करार आसा की दी। "
COL,4,13,हुंह आसा तेऊओ गवाह कि सह करा तम्हां लै और लौदिकिया और हियरापुलिसा नगरी आल़ै लै हर धैल़ै प्राथणां। 
COL,4,14,पैरअ भाई बैईद लुका और भाई दमास बी दैआ तम्हां सोभी लै राज़ी-खुशी। 
COL,4,15,लौदिकिया नगरीए भाई-बैहणी लै और तुमफास और तिन्नें घरे विश्वासीए मंडल़ी लै बी खोज़ै राज़ी-खुशी। 
COL,4,16,"ज़ेभै एसा च़िठी तम्हां सेटा पहल़े, ता इहअ करै कि लौदिकिया रहणैं आल़ै विश्वासीए मंडल़ी सेटा लऐ एसा च़िठी पहल़ी, और तेसा च़िठी ज़ुंण लौदिकिया का एछे, तम्हैं पहल़ै तेसा च़िठी मंडल़ी दी। "
COL,4,17,"तेखअ बोलै अरखिप्पुस भाई लै इहअ कि ज़ुंण सेऊआ प्रभू ताखा सभाल़ी दी आसा, तेसा करै बडी धैन मन लाई करै पूरी। "
COL,4,18,हुंह पल़सी लिखा तम्हां सोभी लै आपणैं हाथै राज़ी-खुशी। मेरै इना शांघल़ी लोहै डाहै आद कि हुंह आसा कैद और मुल्है करै प्राथणां; तम्हां सोभी लै लोल़ी परमेशरो जश और शांती सदा हुई। तथास्तू। 
1TH,1,1,"अह च़िठी आसा पल़सी, सिलास और तिमुतुसा बाखा। अह आसा थिस्सलुनी रहणैं आल़ी विश्वासीए मंडल़ी लै लिखी दी ज़ुंण बाप्पू परमेशर और प्रभू ईशू मसीहे आसा। तम्हां सोभी लै लोल़ी परमेशरे झींण और शांती सदा हंदी रही। "
1TH,1,2,हाम्हैं करा तम्हां आपणीं प्राथणां दी कबल्लै आद और हाम्हैं करा तम्हां सोभिए बारै परमेशरो शूकर। 
1TH,1,3,"हाम्हैं करा हर बगत आपणैं बाप्पू परमेशरा सेटा थारै विश्वासे काम, झ़ूरी लै मैन्थ, और म्हारै प्रभू ईशू मसीहा दी पाक्की आशा और परमेशरा लै काम करनअ आद। "
1TH,1,4,"भाईओ, तम्हां ज़हा लै परमेशर झ़ूरा हाम्हैं करा तेता लै बी परमेशरो शूकर किल्हैकि हाम्हां का आसा थोघ कि तेऊ छ़ांटै तम्हैं आपणैं लोग हणें तैणीं। ( ) "
1TH,1,5,"किल्हैकि म्हारअ ईशू मसीहे बारै खुशीओ समाद निं तम्हां सेटा सिधअ बैण पुजअ, पर सह पुजअ पबित्र आत्में शगती और तेऊए बडै निहंचै करै। ज़िहअ तम्हां का थोघ आसा कि हाम्हैं थारी भलाईए तैणीं तम्हां मांझ़ै रही करै किहअ बभार डाहअ। "
1TH,1,6,तम्हैं मनअ बडी खरी दी बी पबित्र आत्मां दी खुशी-खुशी प्रभूओ बैण। इहअ करै लागै म्हारी और प्रभू ज़ेही च़ाल च़लदै। 
1TH,1,7,इधी तैणीं मकिदुनिया और अखाया लाक्कै रहणैं आल़ै सोभी विश्वासी लै बणैं तम्हैं आदर्श। 
1TH,1,8,किल्हैकि तम्हां सेटा का निं सिधअ मकिदुनिया और अखाया लाक्कै दी प्रभूओ बैण पुजअ। पर हर ज़ैगा ज़िधी बी हाम्हैं नाठै तिधी खोज़अ लोगै थारै परमेशरा दी विश्वासे बारै। इहअ करै निं हाम्हां थारै विश्वासे बारै कसा बोल़णें ज़रुरत ई पल़ी। 
1TH,1,9,"किल्हैकि तिंयां खोज़ा हर ज़ैगा आप्पै ई म्हारै बारै कि म्हारअ तम्हां सेटा एछणअ किहअ हुअ। किल्हैकि तम्हैं फिरै मुर्ति का परमेशरा बाखा लै, ताकि ज़िऊंदै और शुचै परमेशरे सेऊआ करी सके "
1TH,1,10,"और तेऊए शोहरूए स्वर्गा का फिरी एछणें न्हैल़ै-भाल़ै रहे लागी, ज़ुंण परमेशरै मरी करै ज़िऊंदअ किअ। मतलब प्रभू ईशू, ज़ुंण हाम्हां आजू हणैं आल़ै परमेशरे न्याय का बच़ाऊआ। "
1TH,2,1,"ए मेरै भाईओ, तम्हां का आसा आप्पै थोघ कि म्हारअ तम्हां सेटा एछणअ निं बरैबाद नाठअ। "
1TH,2,2,पर तम्हैं ज़ाणा आप्पै ई कि पैहलै-पैहल फिलिप्पी नगरी दी दुख और उपद्रभ ज़िरने बी दैनी म्हारै परमेशरै हिम्मत कि हाम्हैं थारी नगरी दी भारी बरोध हणैं का बाद बी तम्हां का परमेशरो खुशीओ समाद खोज़े। 
1TH,2,3,"म्हारी शिक्षा निं तम्हां लै कबाता पाणै आल़ी आथी ती, नां म्हारअ मकसद कज़ेही गल्ला करनी ती और नां तेथ छ़ल़-कपट त। "
1TH,2,4,परमेशरै आसा हाम्हां दी भरोस्सअ करी करै खुशीओ समाद सभाल़अ द। तैही निं हाम्हैं कसा मणछा खुश करदै पर हाम्हैं दैआ शिक्षा तेऊ परमेशरा खुश करना लै ज़हा का म्हारै दिला-मनो थोघ आसा। ( ) 
1TH,2,5,"तम्हां का आसा थोघ कि हाम्हैं नां ता च़लाकीए गल्ला करदै और नां ता तम्हां का किज़ू च़िज़ो लाल़च़ किअ, एसा गल्लो आसा परमेशर गवाह। "
1TH,2,6,"मसीहे शधाणूं हणैं पिछ़ू ती तम्हां का मज़त मांगणीं म्हारअ हक। तैबी निं हाम्हैं मणछा का अदर च़ाहंदै तै, नां तम्हां का और नां कसा होरी का। "
1TH,2,7,"पर ज़िहअ करै आम्मां आपणैं शोहरू माठै धाची-पाल़ी होछ़ै का बडै करा, मसीहा दी की हाम्हैं तम्हां मांझ़ै रही करै थारी तेही ई हेर सभाल़। "
1TH,2,8,किल्हैकि हाम्हां लागा थारी झ़ूरी। हाम्हैं निं आपणीं बाखा तम्हां लै सिधअ खुशीओ समाद ई खोज़अ ज़ुंण परमेशरै हाम्हां लै दैनअ। पर हाम्हैं तै तम्हां लै आपणीं ज़ान दैणा लै बी तैर किल्हैकि तम्हैं तै गऐ दै म्हारै दिलै बस्सी। 
1TH,2,9,"किल्हैकि भाईओ, तम्हैं डाहा म्हारी मैन्थ और कष्ट आद कि तिन्नां धैल़ै ज़धू हाम्हैं तम्हां का परमेशरो खुशीओ समाद खोज़अ, हाम्हैं खटै आपणीं हर गरज़ा पूरी करना लै राची धैल़ी काम करी करै ढबै, ताकि तम्हां मांझ़ै कोही लै बी बोझ़ नां होए। "
1TH,2,10,"तम्हैं आसा आप्पै एसा गल्ले गवाह और परमेशर बी, कि तम्हां सोभी विश्वासी भाई-बैहणी संघै म्हारअ सभाब किहअ शुचअ, धर्मीं और नर्दोश त। "
1TH,2,11,"तम्हां का आसा एसा गल्लो थोघ ज़िहअ बाप्पू आपणैं शोहरू संघै बर्ताअ करा, तेही ई दैआ हाम्हैं तम्हां मांझ़ै हरेकी लै शिक्षा और हैअ और समझ़ाऊआ बी तै "
1TH,2,12,"कि थारअ च़ाल-च़लण परमेशरा खुश करनै जोगी होए, ज़ुंण तम्हां आपणैं राज़ और महिमां दी शादा। "
1TH,2,13,"तैही करा हाम्हैं कबल्लै परमेशरो शूकर, किल्हैकि ज़धू हाम्हैं तम्हां का खुशीओ समाद खोज़अ तम्हैं निं सह मणछे गल्ला समझ़ी पर तम्हैं मनअ सह परमेशरो बैण समझ़ी करै, ज़ुंण परमेशरो ई बैण आसा। हाम्हैं निं सह आपणीं बाखा खोज़ी। हाम्हैं करा एता लै बी परमेशरो शूकर कि तेऊ बदल़ी थारी ज़िन्दगी किल्हैकि तम्हैं करा एऊ खुशीए समादा दी विश्वास। "
1TH,2,14,"भाईओ, हाम्हां का आसा राम्बल़अ थोघ कि थारअ च़ाल-च़लण आसा परमेशरे तिन्नां विश्वासीए मंडल़ी ज़िहअ ज़ुंण यहूदा नगरी मसीहा ईशू दी आसा। किल्हैकि तम्हैं ज़िरअ तिहअ ई दुख ज़िहअ तिन्नां लै यहूदी लोगै दुख दैनअ। "
1TH,2,15,ज़ुंणी यहूदी प्रभू ईशू और परमेशरे कई गूर बी पाऐ मारी। हाम्हैं बी काढै च़िकी-मारी करै कई नगरी का बागै। परमेशर आसा तिन्नां का नराज़ और तिंयां करा सारी मणछा ज़ातीए खलाफ काम। 
1TH,2,16,"तिंयां हआ हाम्हां होरी ज़ाती मांझ़ै एऊ खुशीए समादे बारै खोज़णैं का रोकदै लागै दै, तिंयां च़ाहा इहअ कि तिन्नां निं उद्धार लोल़ी भेटअ! तिंयां आसा लागै दै साबा का बाधू पाप करदै और ऐबै भेटणीं परमेशरा का घोर सज़ा। "
1TH,2,17,"भाईओ, हाम्हैं हुऐ तै तम्हां का थोल़ै धैल़ै देही दी दूर पर तज़ी बी तै हाम्हैं आपणैं दिला का तम्हां नेल़। ज़धू हाम्हैं थोल़ै धैल़ै तम्हां का दूर किऐ ता हाम्हैं च़ेतअ मनैं इहअ झ़ेरअ। हाम्हैं च़ाहा तै हर घल़ी किहअ करै तम्हां सेटा पुजणअ। "
1TH,2,18,"मंऐं की तम्हां सेटा लै एछणें कई बारी कोशिश बी, पर हर बारी डाहै शैतानै हाम्हैं रोक्की। "
1TH,2,19,"ज़ेभै म्हारअ प्रभू ईशू भी फिरी एछणअ तेभै हणैं तेऊ सम्हनै तम्हैं ई म्हारी आशा, नंद और खुशीए शाबाशीओ मुगट। "
1TH,2,20,म्हारी बड़ाई और नंद आसा तम्हैं ई। 
1TH,3,1,"तैही ज़ांऊं म्हारै तम्हां का दूर नांईं रहूअ, ता मंऐं किअ इहअ फैंसलअ कि सिलास और मुंह रहणअ एथेंस नगरी। "
1TH,3,2,तिमुतुस ज़ुंण मसीहा ईशूए खुशीए समादा दी म्हारअ साझ़ू और परमेशरो टैहलू आसा सह छ़ाडअ हाम्हैं तम्हां सेटा लै कि सह तम्हां थारै विश्वासा दी पाक्कै करी सके। 
1TH,3,3,ज़ुंण दुख-सांगट तम्हां लै हुऐ बितै हाम्हैं निं च़ाहंदै कि तम्हां मांझ़ै एक बी तेते बज़्हा विश्वासा का पिछ़ू हटे। किल्हैकि तम्हां का आसा आप्पै थोघ कि हाम्हैं आसा एही ई दुख-सांगट ज़िरना लै परमेशरै छ़ांटै दै। 
1TH,3,4,"किल्हैकि ज़धू पैहलै बी तै हाम्हैं तम्हां सेटा, तधू रहा तै हाम्हैं तम्हां का बोलदै लागी कि हाम्हां लागणै दुख-सांगट ज़िरनै और इहअ ई हुअ, एसा गल्लो बी आसा तम्हां का थोघ। "
1TH,3,5,तैही छ़ाडअ मंऐं तिमुतुस तम्हां सेटा लै। मेरै निस्सअ त रहूई और तेते तैणीं छ़ाडअ मंऐं सह थारै विश्वासे बारै थोघ करने तैणीं कि किधी इहअ निं हआ कि शैतान लागअ होए तम्हां परखदअ और म्हारी मैन्थ हुई होए बरैबाद। 
1TH,3,6,"पर एभै खोज़अ तिमुतुसै तम्हां सेटा का बापस फिरी करै थारै विश्वास और परमेशरे झ़ूरी करनैओ समाद। तेऊ खोज़ी ईंयां गल्ला बी कि तम्हैं करा सदा हाम्हां बडी झ़ूरी संघै आद, तम्हैं च़ाहा मेरअ मुंह भाल़णअ ज़िहअ हुंह च़ाहा थारअ मुंह भाल़णअ। "
1TH,3,7,"तैहीता भाईओ, हाम्हां भेटी आपणैं सारै दुख-सांगटा दी थारै विश्वासा दी टेकी रहणें गल्ला शूणीं करै बडी भारी शांती। "
1TH,3,8,थारै विश्वासा दी पाक्कै रहणें इना गल्ला शूणीं भेटी हाम्हां ज़ेही नऊंईं ज़िन्दगी। 
1TH,3,9,ऐबै करा हाम्हैं थारै बारै परमेशरो शूकर। हाम्हैं करा परमेशरो तेता लै शूकर ज़ुंण खुशी हाम्हां तेऊ सम्हनै तम्हां करै भेटी। 
1TH,3,10,हाम्हैं हआ राची धैल़ी तम्हां लै कबल्लै प्राथणां करदै लागै दै कि थारअ मुंह भी भाल़ी सके और हाम्हैं तम्हां विश्वासा दी होर बी पाक्कै करी सके। 
1TH,3,11,ऐबै करा हाम्हैं एही प्राथणां कि म्हारअ बाप्पू परमेशर और म्हारअ प्रभू ईशू पजैल़े ऐबै हाम्हां तम्हां सेटा आप्पै। 
1TH,3,12,"हाम्हैं करा एही प्राथणां कि प्रभू लोल़ी त इहअ किअ कि ज़ेही हाम्हैं तम्हां संघै झ़ूरी करा, तेही ई थारी झ़ूरी बी आप्पू मांझ़ै और सोभी मणछा संघै बढदी रहे "
1TH,3,13,"ताकि प्रभू थारै मना इहअ मज़बूत करे, कि ज़ांऊं म्हारअ प्रभू ईशू मसीहा आपणैं सोभी पबित्र लोगा संघै फिरी एछे, ता तिंयां म्हारै परमेशर बाप्पू सम्हनै पबित्रता दी नर्दोश निखल़े। ( ) "
1TH,4,1,"भाईओ, हाम्हैं करा तम्हां का अरज़ और तम्हां समझ़ाऊआ हाम्हैं प्रभू ईशू दी कि ज़ेही तम्हैं हाम्हां का ठीक च़ाल च़लणीं, परमेशर खुश करनअ आसा शिखल़अ द, और ज़िहअ तम्हैं च़ला बी, तिहै ई होर बी लागा तम्हैं बझ़दै। "
1TH,4,2,किल्हैकि तम्हां का आसा थोघ कि हाम्हैं प्रभू ईशू बाखा तम्हां लै कुंण-कुंण हुकम पजैल़ै। 
1TH,4,3,किल्हैकि परमेशर च़ाहा इहअ कि तम्हैं बणां पबित्र मतलब-कंज़रैई का रहै दूर 
1TH,4,4,"और तम्हां मांझ़ै लोल़ी सोभी का थोघ हुअ कि आपणीं बेटल़ी संघै किहअ करै रहणअ, ज़िहअ करै तेसो अदर हआ और तेसा छ़ाडी बागै डेऊणेओ पाप निं करी। "
1TH,4,5,"एऊ कामां निं सिधअ आपणीं देही खुश करने च़ाहा पूरी करना लै करी, और नां तिन्नां होरी ज़ाती ज़िहअ हई ज़हा का परमेशरो थोघ निं आथी। "
1TH,4,6,"आपणीं देही डाहणीं आपणैं बशै और नां आपणीं देहीए भुखा लै आपणैं भाई ठगी और नां तेऊ लै कोई दाअ-पेच़ च़लाऊई। किल्हैकि प्रभू दैणीं इना सोभी गल्ला पिछ़ू सज़ा, ज़िहअ कि हाम्हैं पैहलै बी तम्हां का बोलअ और चतैनगी बी दैनी। ( ) "
1TH,4,7,किल्हैकि परमेशरै निं हाम्हैं छ़ोतलै हणां लै आथी शादै दै पर हाम्हैं आसा पबित्र हणां लै शादै दै। 
1TH,4,8,"एते ई बज़्हा ज़ुंण एसा चतैनगी नकाम्मअ समझ़ा, सह निं मणछा नकाम्मअ समझ़दअ पर सह समझ़ा परमेशरा नकाम्मअ ज़ुंण तम्हां लै आपणअ पबित्र आत्मां दैआ। "
1TH,4,9,आपणैं साथी-भाई संघै झ़ूरी डाहणें बारै लिखणे निं मुंह ज़रुरत आथी। किल्हैकि आप्पू मांझ़ै झ़ूरी डाहणीं आसा तम्हैं आप्पै परमेशरा का शिखल़ी दी। ( ) 
1TH,4,10,"तेतो बी आसा सोभी का थोघ कि मकिदुनिया लाक्कै सोभी विश्वासी भाई लै आसा थारै दिलै झ़ूरी, पर भाईओ, हाम्हैं समझ़ाऊआ तम्हां इहअ कि होर बी लागा आजू बझ़दै। "
1TH,4,11,"ज़िहअ हाम्हैं तम्हां लै हुकम आसा दैनअ द, तिहै ई रहा च़ुप-च़ुपै आपणैं काम-काज़ करदै और आपणैं-आपणैं हाथै रहा खटदै लागी। "
1TH,4,12,बागै होरी लोगा मांझ़ै बी लोल़ी थारअ शोभलअ बर्ताअ हुअ ताकि तिंयां बी थारअ अदर करे और तम्हां निं किछ़ू गल्ले काम्मी लोल़ी रही कि तम्हैं होरीए भरोस्सै रहे। 
1TH,4,13,"भाईओ, हाम्हैं निं च़ाहंदै कि तम्हैं तिन्नें बारै ज़ुंण मरी आसा गऐ दै, तिन्नें बारै नज़ाण रहे, इहअ निं हआ कि तम्हैं होरी ज़िहअ शोग करे, ज़हा मरनै का बाद आशा ई निं आथी। "
1TH,4,14,"किल्हैकि, ज़ै हाम्हैं भरोस्सअ करा कि प्रभू ईशू मूंअ और ज़िऊंदअ बी हुअ, तिहअ ई ज़ुंण मसीहा दी मूंऐं दै आसा तिंयां बी आणनैं परमेशरा मसीहा संघै बापस। "
1TH,4,15,"किल्हैकि हाम्हैं बोला प्रभूए बैणे साबै तम्हां लै कि हाम्हैं ज़ुंण अज़ी बी ज़िऊंदै आसा, ज़ेभै प्रभू फिरी एछणअ तेभै निं हाम्हैं तेऊ सेटा मिलदै तिन्नां का आजू डेऊणैं ज़ुंण विश्वासी मरी आसा गऐ दै। "
1TH,4,16,"किल्हैकि प्रभू ईशू मसीहा होथणअ आप्पै स्वर्गा का, तेभै शुणनअ और प्रधान स्वर्ग दूतो बोल और परमेशरे नाद बाज़णीं, और ज़ुंण विश्वासी मरी आसा गऐ दै, तिंयां हणैं पैहलै ज़िऊंदै। "
1TH,4,17,"तेखअ हाम्हैं ज़ुंण ज़िऊंदै और बच़ै दै आसा, तेखअ च़कणैं हाम्हैं बी तिन्नां संघै उझै बादल़ा दी प्रभू सेटा मिलदै और तेभा पोर्ही रहणैं हाम्हैं सदा प्रभू संघै। "
1TH,4,18,इहअ करै करा इना गल्ला करै एकी दुजै लै हैअ दैई। 
1TH,5,1,"भाईओ, एही बी निं किछ़ै ज़रुरत आथी कि प्रभू फिरी एछणें तेसा ऋता और बगते बारै तम्हां लै किज़ै लिखे। "
1TH,5,2,किल्हैकि तम्हां का आप्पै इना गल्लो ठीक थोघ कि प्रभूए सह धैल़ी एछणी तम्हां लै नभैऊशै ज़िहअ राची च़ोर एछा। 
1TH,5,3,"ज़ेभै लोगा इहअ बोल़णअ, “ठीक-ठाक आसा, और किछ़ै फिकर निं आथी।” ता तिन्नां लै एछणअ हेरा-हेरी बनाश, ज़ेही सुंदी बेटल़ी लै सूंणें दाह एछा, तिहै ई च़ाऐ तिंयां किछ़ बी करे पर तिंयां निं तेसा बडी खरी का बच़ी सकदै। ( ) "
1TH,5,4,"पर भाईओ, तम्हैं करा ईशू मसीहा दी विश्वास और तै निं तम्हैं न्हैरै दी आथी और तम्हां लै निं सह धैल़ी एछणी च़ोरा ज़ेही एछणी। "
1TH,5,5,किल्हैकि तम्हैं सोभै आसा प्रैशे लुआद और धैल़ीए लुआद। हाम्हैं नां राचीए आथी और नां न्हैरे आथी। 
1TH,5,6,"तैही निं होरी ज़िहै सुत्ती रहा, पर बिहुदै और चतैन रहा। "
1TH,5,7,"किल्हैकि ज़ुंण सुत्ती रहा, तिंयां रहा राची ई सुत्ती और ज़ुंण शराबी हआ तिंयां बी झुटा शराब राची। "
1TH,5,8,पर हाम्हैं आसा धैल़ीए तेही रहा सुफी। विश्वास और झ़ूरी डाहा ज़ुंण म्हारी रखबाली करा ज़िहअ सपाही हीकबंद बान्हीं करै आपणीं रखबाली करा। तम्हैं डाहा एही आशा कि हाम्हैं आसा सदा रहणैं आल़ी सज़ा का बच़ाऊई हेरै दै ज़िहअ सपाहीओ टोप तेऊए रखबाली करा। ( ) 
1TH,5,9,"किल्हैकि परमेशरै निं हाम्हैं सज़ा दैणा लै आथी छ़ांटै दै, पर हाम्हैं आसा एते तैणीं डाहै दै कि हाम्हां मसीहा ईशू करै उद्धार भेटे। "
1TH,5,10,ईशू मसीहा मूंअ हाम्हां लै एते तैणीं कि हाम्हैं च़ाऐ ज़िऊंदै रहे या मरे सोभै मिली करै तेऊ ई संघै ज़िऊए। 
1TH,5,11,"एते तैणीं दैआ एकी दुजै लै हैअ और एकी दुजै लै करा परमेशरा दी विश्वास पाक्कै हणां लै मज़त, ज़िहअ तम्हैं करा बी। "
1TH,5,12,"भाईओ, हाम्हैं करा तम्हां का अरज़ कि ज़ुंण तम्हां मांझ़ै मैन्थ करा और प्रभू दी थारै सैणैं आसा, और तम्हां लै शिक्षा दैआ, तिन्नों करा अदर। "
1TH,5,13,तिन्नें मैन्थ आद डाही करा तिन्नों बडी झ़ूरी संघै अदर और आप्पू मांझ़ै रहा मिल़ी-ज़ुल़ी। 
1TH,5,14,"भाईओ, हाम्हैं करा तम्हां का अरज़ कि ज़ुंण नज़ाहणै आसा तिन्नां समझ़ाऊआ, और डरैल्हू लै दैआ हैअ, दुबल़ै मणछे करा हेर सभाल़ और सोभी लै रहैऊआ ज़िरने शगती। "
1TH,5,15,"एसा गल्लो डाहै धैन, तम्हां मांझ़ै निं कोहै कसरै बूरै कामें बदल़ै बूरअ करी। पर कबल्लै रहणअ भलाई करना लै आजू, और आप्पू मांझ़ै और सोभी संघै करा भलाई करने कोशिश। ( ) "
1TH,5,16,सदा रहणअ नंद। 
1TH,5,17,कबल्लै रहणअ प्राथणां दी लागी। 
1TH,5,18,"हर हालता लै करनअ प्रभूओ शूकर, किल्हैकि तम्हां लै आसा परमेशरे अहैई मरज़ी ज़ुंण तम्हैं मसीहा ईशूए आसा। "
1TH,5,19,पबित्र आत्मां निं लोगा मांझ़ै काम करनै का रोक्का। 
1TH,5,20,प्रगट की दी गल्ला निं नकाम्मअ समझ़णीं। 
1TH,5,21,"हर गल्ल परखणीं कि तिंयां परमेशरा बाखा आसा कि नांईं, ज़ुंण ठीक आसा सह गल्ल डाहणीं ढाकी। "
1TH,5,22,सोभी रंगे बूराई का रहणअ दूर। ( ) 
1TH,5,23,"शांती दैणैं आल़ै परमेशरा करनै आप्पै तम्हैं पबित्र और थारी आत्मां, प्राण और देही लोल़ी म्हारै प्रभू ईशू फिरी एछणें तैणीं पूरै-पूरै नर्दोश और बच़ी रहै। "
1TH,5,24,"तम्हां शादणैं आल़अ आसा भरोस्सैमंद, तेऊ आसा तम्हैं पबित्र हणां लै शादै दै और तेऊ करनै तम्हैं बी पबित्र। "
1TH,5,25,"ए भाईओ, हाम्हां लै बी करै प्राथणां। "
1TH,5,26,सोभी विश्वासी भाई लै दैणीं पबित्र माख्खी दैई राज़ी खुशी। 
1TH,5,27,हुंह बोला तम्हां का प्रभूए नांओंऐं कि एसा च़िठी खोज़ै पहल़ी करै होरी विश्वासी भाई का बी। 
1TH,5,28,म्हारै प्रभू ईशूए झींण लोल़ी सदा तम्हां सोभी लै हुई। 
2TH,1,1,"अह च़िठी आसा पल़सी, सिलास और तिमुतुसा बाखा। हाम्हैं आसा अह थिस्सलुनी रहणैं आल़ी विश्वासीए मंडल़ी लै लिखी दी ज़ुंण म्हारै बाप्पू परमेशर और प्रभू ईशू मसीहे आसा। "
2TH,1,2,म्हारै बाप्पू परमेशर और प्रभू ईशू मसीहा का आसा म्हारी अरज़ कि तम्हां सोभी लोल़ी झींण और शांती सदा हुई। 
2TH,1,3,"भाईओ, थारै बारै लोल़ी त हाम्हैं हर बगत परमेशरा लै शूकर किअ। अह ठीक बी आसा इहअ करै कि थारअ विश्वास आसा मसीहा दी होर बी खास्सअ बढदअ लागअ द और थारी एकी दुजै लै झ़ूरी बी आसा बढदी लागी दी। "
2TH,1,4,"तैही करा हाम्हैं आप्पू बी परमेशरे होरी मंडल़ी दी थारै बारै घमंड कि तम्हैं ज़िरै बडै भारी सांगट और खरी, पर तज़ी बी किअ तम्हैं खास्सअ सबर और थारअ भरोस्सअ आसा मसीहा दी अज़ी बी पाक्कअ। "
2TH,1,5,एता करै हआ अह गल्ल पाक्की कि परमेशरो न्याय आसा शुचअ और एतो नतिज़अ हआ इहअ कि तम्हैं हआ परमेशरे राज़ा दी डेऊणैं जोगी ज़ेते तैणीं तम्हैं दाह-दुख ज़िरदै आसा लागै दै। 
2TH,1,6,ऐबै ज़ै परमेशर सदा धर्मां संघै करा न्याय ता तेऊ आणनअ तिन्नां लै सांगट ज़ुंणी तम्हां लै सांगट दैनअ। 
2TH,1,7,"तम्हां ज़हा एभै सांगट आसा तेऊ दैणीं तम्हां चैन और हाम्हां लै बी, अह हणअ तेभै ज़ेभै कि प्रभू ईशू मसीहा आपणैं शगती आल़ै स्वर्ग दूता संघै स्वर्गा का एछणअ और फेर हणीं आग भकी दी। ( ) "
2TH,1,8,"ज़ुंण परमेशरा नांईं बछ़ैणदै, और म्हारै प्रभू ईशूए खुशीए समादा नांईं मंदै, तेऊ दैणीं तिन्नां लै तेभै सज़ा। ( ) "
2TH,1,9,तिंयां हणैं प्रभू का सदा लै ज़ुदै और तिंयां निं परमेशरे महान महिमें शगतीए साझ़ू हणैं तेऊ दैणीं तिन्नां लै सज़ा कि तिंयां हणैं सदा लै खतम। ( ) 
2TH,1,10,अह हणअ तेभै ज़ुंण घल़ी परमेशरै प्रभू ईशू लै स्वर्गा का फिरी एछणा लै आसा डाही दी। एतो नतिज़अ हणअ इहअ कि तेभै करनी हाम्हां पबित्र मणछा तेऊए महिमां और तेभै हणीं हाम्हां तेऊ दी रहैनी ज़ुंण हाम्हैं तेऊ दी विश्वास करा। तूह बी हणअ तेभै तिधी किल्हैकि तंऐं बी किअ तेता दी विश्वास ज़ुंण हाम्हैं तेऊए बारै खोज़अ। ( ) 
2TH,1,11,हाम्हैं करा तम्हां लै कबल्ली प्राथणां इहअ बोली कि परमेशर तम्हां तेही ज़िन्दगी ज़िऊंणै जोगी बणांए ज़ेता लै तेऊ तम्हैं शादै दै आसा। हाम्हैं करा एही अरज़ बी कि सह तम्हां लै तिन्नां सोभी भली गल्ला करने शगती दैए ज़ुंण थारअ विश्वास तम्हां करना लै बोला। 
2TH,1,12,हाम्हैं करा एही प्राथणां एते तैणीं कि तम्हां करै लोग म्हारै प्रभू ईशूओ नांअ सराहे और तम्हैं मसीहे हणैं पिछ़ू थारअ अदर होए। इहअ हणअ किल्हैकि म्हारअ परमेशर और प्रभू ईशू मसीहा आसा तम्हां लै खास्सअ झणैल़ू। ( ) 
2TH,2,1,"भाईओ, हाम्हैं लाई तम्हां का धख गल्ला ईशू मसीहे फिरी एछणें बारै और तेऊ बगते बारै खोज़ी ज़ेभै हाम्हां सोभै कठा तेऊ का मिलणैं। "
2TH,2,2,तम्हैं निं आपणीं सोठा दी धखी का झाखुई आथी या इहअ शूणीं करै कि प्रभू एछणें सह धैल़ी आसा एछी मुक्की दी। कई सका तम्हां लै इहअ समाद खोज़ी या बैण खोज़ी या च़िठी दैई कि अह आसा तम्हां लै हाम्हां बाखा आई दी। 
2TH,2,3,लोगे इना एही झ़ुठी गल्ला दी विश्वास करी करै निं कबाता पल़ी किल्हैकि मसीहा फिरी एछणैं का पैहलै एछणअ इहअ बगत तेभै हणैं खास्सै लोग परमेशरे खलाफ। ज़ुंण बूरअ मणछ परमेशरा नरकै खतम करनअ सह हणअ तेभै प्रगट। 
2TH,2,4,तेऊ करनअ परमेशरो और तिन्नां सोभी गल्लो बरोध ज़ेता लोग पूज़ा और देअ बोला और तेऊ बोल़णअ इहअ कि सह आसा इना सोभी का महान। होर ता होर तेऊ बूरै मणछा बोल़णअ परमेशरे मांदरै बेशी करै सोभी का कि सह आसा आप्पू ई परमेशर। ( ) 
2TH,2,5,"तम्हां कै आद निं रही कि ज़धू हुंह तिधी तम्हां सेटा त, ता हुंह करा त इना गल्ला तम्हां का खोज़ी? "
2TH,2,6,एभै निं सह बूरअ मणछ प्रगट हुअ आथी किल्हैकि किज़ै ता आसा ज़ुंणी सह रोक्की आसा डाहअ द। तम्हां हणअ आद कि कुंणी आसा सह रोक्की डाहअ द। सह बूरअ मणछ हणअ तेभै आप्पै प्रगट ज़ेभै परमेशरै डाहअ द सह बगत एछे। 
2TH,2,7,किल्हैकि तेऊ बूरै मणछे शगती करा अज़ी गुप्त रुपै एऊ संसारै परमेशरे खलाफ काम। पर एक आसा इहअ ज़ुंणी सह शगती रोक्की आसा डाही दी और तेऊ डाहणीं सह तेभै तैणीं रोक्की ज़ेभै तैणीं परमेशर तेऊ दूर नां करे। 
2TH,2,8,"तेखअ हणअ सह बूरअ मणछ प्रगट, पर बादा का ज़ांऊं प्रभू ईशू एछणअ तेऊ करनअ सह बूरअ मणछ आपणीं खाखा का एक बैण बोली और आपणैं एछणें प्रतपा करै खतम। ( ) "
2TH,2,9,तेऊ बूरै मणछा लै दैणीं शैताना आपणीं शगती। तेऊ करनै कई रंगे नछ़ैण और च़मत्कार और लोगा सोठणअ इहअ कि एता आसा परमेशर लागअ द करदअ। 
2TH,2,10,तेऊ करनअ तिन्नां लै सोभी साबै बूरअ और तिंयां पाणै कबाता ज़ुंण परमेशरा करै बरैबाद हणैं। किल्हैकि तिंयां हुधूऐ तेसा झ़ूरी और तेऊ सत्ता मनणै का ज़ुंणी तिंयां बच़ाऊऐ दै आसा। 
2TH,2,11,तैही छ़ाडणीं परमेशरा एही शगती ज़ुंण तिन्नां सत्ता का कबाता पाए और तिंयां झ़ुठी गल्ला दी विश्वास करे। 
2TH,2,12,"ज़ेतरै लोग सत्ता दी विश्वास नांईं करदै पर पाप करनै करै खुश रहा, तिन्नां सोभी लै भेटणीं सज़ा। "
2TH,2,13,"भाईओ, तम्हां लागा हर बगत परमेशरो शूकर करनअ, तम्हां लै करा प्रभू झ़ूरी किल्हैकि परमेशरै आसा पैहलै ई तम्हैं पबित्र आत्मां करै पापा का दूर किऐ दै और थारै विश्वास करनै पिछ़ू उद्धार हणां लै छ़ांटै दै। ( ) "
2TH,2,14,ज़ुंण खुशीओ समाद तम्हां का हाम्हैं खोज़अ तेता करै शादै तेऊ तम्हैं उद्धार हणां लै ताकि तम्हां म्हारै प्रभू ईशूए महिमां दी साझ़ू हई सके। 
2TH,2,15,"तैहीता भाईओ, पाक्कै रहा टेकी, तिन्नां गल्ला दी डाहा विश्वास ज़ुंण हाम्हैं तम्हां संघै रहंदी या तम्हां लै च़िठी लिखी करै सखाऊई। "
2TH,2,16,हाम्हैं करा आपणैं प्रभू ईशू मसीहा और म्हारै बाप्पू का प्राथणां ज़ुंण हाम्हां लै झ़ूरी करा और सह ज़सरअ जश हाम्हां लै सदा लै हैअ और पाक्की आशा दैआ। 
2TH,2,17,हुंह करा प्राथणां कि परमेशर तम्हां लै हैअ दैए और तम्हां लै एही तागत दैए कि तम्हैं हर बगत भली गल्ला करदै और खोज़दै रहे। 
2TH,3,1,"भाईओ, खिरी बोला हुंह इहअ कि हाम्हां लै बी करा प्राथणां कि ज़ेतरअ छ़ेकै हई सके हाम्हैं प्रभू ईशूओ खुशीओ समाद हर ज़ैगा खोज़ी सके और ज़िहअ तम्हैं विश्वास किअ तिहै होर लोग बी विश्वास करी सके। "
2TH,3,2,"एता लै बी करा प्राथणां कि परमेशर हाम्हां बूरै और कदुष्ट लोगा का बी बच़ाऊई डाहे कि तिंयां हाम्हां लै कष्ट नां दैए, किल्हैकि कई लोग ज़ुंणी ईशू मसीहे बारै समाद शूणअ तिंयां निं विश्वास करदै। "
2TH,3,3,"पर तम्हैं सका प्रभू दी पूरअ भरोस्सअ डाही, तेऊ करनै तम्हैं भितरा का पाक्कै और बच़ाऊई ताकि सह शैतान तम्हां लै कष्ट नां दैए। "
2TH,3,4,हाम्हां आसा प्रभू दी भरोस्सअ कि हाम्हैं तम्हां लै ज़िहअ करना लै बोलअ त तम्हैं करा तिहअ ई और आजू बी रहणैं तम्हैं करदै लागी। 
2TH,3,5,हाम्हैं करा प्राथणां कि म्हारअ प्रभू ईशू मसीहा एसा गल्ला थारै दिलै पाए कि परमेशर तम्हां लै केतरी झ़ूरी करा और ज़ेभै लोग तम्हां कष्ट दैए तेभै सह सबर करना लै थारी मज़त करे ज़ेही तेऊ आप्पू सबर किअ। 
2TH,3,6,"भाईओ, ज़ुंण हक हाम्हां लै प्रभू ईशू आसा दैनअ द तेता करै दैआ हाम्हैं तम्हां लै हुकम कि इहै विश्वासी का रहा ज़ुदै ज़ुंण किछ़ै काम निं करदै और म्हारी खोज़ी दी तिन्नां शिक्षे साबै आपणीं ज़िन्दगी निं ज़िऊंदअ। "
2TH,3,7,किल्हैकि तम्हां का आसा राम्बल़ै करै थोघ कि तम्हां लागा तेऊ साबै ज़िन्दगी ज़िऊंणीं ज़ेही म्हारी ज़िन्दगी आसा। ज़धू हाम्हैं तम्हां मांझ़ै तै हाम्हैं निं बेकार रहै हाम्हैं किअ काम। 
2TH,3,8,"हाम्हैं निं कोहिए रोटी मुफ्त खाई, पर मैन्थ और कष्ट करी करै राची धैल़ी करा तै आप्पू काम, ताकि हाम्हैं तम्हां मांझ़ै कोही लै बी बोझ़ नां होए। "
2TH,3,9,"हाम्हां आसा अह बी हक कि हाम्हैं आपणीं ज़रुरता पूरी करना लै थारी आशा रहे किल्हैकि हुंह आसा शधाणूं, पर हाम्हैं की खास्सी मैन्थ ताकि तम्हां लै उदाहरण बणीं सके और तम्हैं बी तिहअ ई करे ज़िहअ म्हारअ बभार आसा। "
2TH,3,10,"ता ज़धू हाम्हैं तम्हां सेटा तै तधू रहा तै हाम्हैं तम्हां लै इहअ बोलदै लागी, “ज़ै कुंण काम नांईं करनअ च़ाहंदअ ता सह निं खाई बी आथी।” "
2TH,3,11,"हाम्हैं शूणअ इहअ बी कि कई लोग आसा तम्हां मांझ़ै इहै बी ज़ुंण आप्पू किछ़ै काम निं करदै, पर होरीए कामां दी पाआ खरोल़। "
2TH,3,12,इहै लै दैआ हाम्हैं प्रभू ईशू दी हुकम और तिन्नां समझ़ाऊआ कि च़ुप-च़ुपै खाआ आपणैं ढबै खटी करै रोटी। 
2TH,3,13,भलै काम करनै निं छ़ाडी किल्हैकि तम्हैं आसा थकै दै। 
2TH,3,14,"ज़ै कोई म्हारी एसा च़िठीए गल्ला नांईं मनें, ता तेऊ दी डाहै धैन और तेऊ का रहा ज़ुदै, ताकि सह शर्मिंदअ होए। "
2TH,3,15,"पर तैबी निं तेऊ संघै दुशमणा ज़िहअ बभार करी, पर तेऊ समझ़ाऊआ तिहै ज़िहै तम्हैं आपणैं भाई-भाऊ समझ़ाऊअ। "
2TH,3,16,"हुंह करा प्रभू का प्राथणां ज़ुंण शांती दैणैंओ मूल़ आसा, सह तम्हां लै हर बाता सदा शांती दैए। हुंह करा प्राथणां कि प्रभू लोल़ी तम्हां सोभी संघै कबल्लअ रहअ। "
2TH,3,17,हुंह पल़सी लिखा तम्हां लै आपणैं हाथै राज़ी-खुशी और हर च़िठी दी आसा मेरअ अहैई नछ़ैण और हुंह लिखा इहअ ई ताकि सोभी का थोघ लागे कि च़िठी आसा मुंह बाखा। 
2TH,3,18,हुंह करा परमेशरा का अरज़ कि हाम्हां सोभिए प्रभू ईशूए झींण लोल़ी सदा तम्हां सोभी लै हुई। 
1TI,1,1,एसा च़िठी लिखणैं आल़अ आसा हुंह पल़सी। म्हारै उद्धार करनै आल़ै परमेशरो हुकम और प्रभू ईशू मसीहा ज़हा का हाम्हां आजू आशा आसा तेऊ छ़ांटअ हुंह पल़सी शधाणूं हणां लै। 
1TI,1,2,"हुंह लिखा ऐहा च़िठी तिमुतुसा लै। तूह आसा मुल्है मेरै शोहरू ज़िहअ किल्हैकि तूह करा मसीहा दी विश्वास ज़िहअ हुंह करा। म्हारै बाप्पू परमेशर और प्रभू ईशू मसीहा का आसा मेरी एही अरज़ कि ताल्है लोल़ी तेऊओ जश, झींण और शांती सदा हुई। "
1TI,1,3,"तिमुतुस, ज़िहअ ताखा थोघ बी आसा कि तिधी इफिसुस नगरी आसा कई इहै मणछ बी ज़ुंण झ़ुठी शिक्षा दैआ। तिंयां दैआ कबल्ली झ़ुठी कथैया और खांनदानीए बारै बडी-बडी बही खोज़ी शिक्षा। ज़ांऊं हुंह इफिसुस नगरी का मकिदुनिया लाक्कै डेऊणा लै तैर्हुअ ता मंऐं बोलअ ताल्है इफिसुस नगरी रहणा लै और तिन्नां लोगा समझ़ाऊंणा लै कि तिन्नां लोगा लै बोलै इहअ कि एही शिक्षा निं दैआ। ज़ांऊं तिंयां एही शिक्षा दैआ, लोग हआ तिन्नें बारै हठल़दै लागै दै। एतो नतिज़अ निखल़ा इहअ कि तिंयां निं परमेशरे काम करना लै दुजे मज़त करदै ज़ेता तिंयां सिधअ परमेशरा दी विश्वास डाही करै ई सका करी। "
1TI,1,4,मेरअ ताल्है इहअ करना लै बोल़णैंओ मकसद आसा इहअ कि तम्हैं विश्वासी करै एकी दुजै संघै भली सोर शुचै मनैं पूरै भरोस्सै डाही झ़ूरी। 
1TI,1,5,झ़ुठी शिक्षा दैणैं आल़ै छ़ाडी ईंयां सोभै गल्ला करनी और तिंयां करा सिधी बेकार गल्ला। 
1TI,1,6,"तिंयां च़ाहा शास्त्री हणअ, और तिंयां ज़ुंण गल्ला मज़बुती संघै बोला, तिन्नां निं तिंयां समझ़दै आथी। "
1TI,1,7,"हाम्हां का आसा थोघ कि, ज़ै बधान आसा भलअ ज़ै हाम्हैं तिहअ करे ज़िहअ बधाने साबै किअ लोल़ी। "
1TI,1,8,"हाम्हां का आसा थोघ कि मुसा गूरे बधानो मकसद निं तिन्नां लै आथी ज़ुंण भलअ करा। अह आसा तिन्नां लै ज़ुंण परमेशरे बधाने खलाफ आसा, ज़ुंण परमेशरा नांईं मंदै और कबल्लै पाप करा, ज़ुंण बूरै मणछ आसा, ज़ुंण परमेशरो अदर निं करदै और ज़ुंण आपणैं आम्मां-बाप्पू और होरी मारी पाआ। "
1TI,1,9,"तिन्नां लै बी आसा बधान ज़ुंण कंज़रै आसा, मर्धे देही झ़ूरनै आल़ै, मणछ च़ोरी करै गुलामीं लै बेच़णैं आल़ै लै, झ़ुठअ बोल़णैं आल़ै और ज़ुंण शुचै बोल़णें सोह काढी करै बी झ़ुठअ बोला और इना छ़ाडी तिन्नां लै बी ज़ुंण शुची शिक्षे खलाफ आसा। "
1TI,1,10,अह शिक्षा आसा खुशीए समादे साबै तेसा महिमें बारै ज़ुंण महान परमेशरे आसा। परमेशरै दैनअ मुल्है सह खुशीओ समाद होरी का खोज़णा लै। 
1TI,1,11,हुंह करा आपणैं प्रभू ईशूओ शूकर ज़ुंणी मुल्है शगती आसा दैनी दी कि तेऊ छ़ांटअ हुंह भरोस्सैमंद समझ़ी करै सेऊआ लै। 
1TI,1,12,"हुंह त प्रभू दी विश्वास करनै का पैहलै निंदा करनै आल़अ, विश्वासी लै दुख दैणैं आल़अ और तिन्नां लै ज़खम दैणैं आल़अ। हुंह नांईं त अज़ी बी विश्वास करदअ और इहअ करै निं मुंह समझ़ आथी ती कि ज़ुंण हुंह करा त सह आसा गलत। एता पिछ़ू की मसीहा मुल्है झींण। "
1TI,1,13,म्हारै प्रभू रहैऊअ मुखा कबल्लअ खास्सअ जश। तेऊ दैनअ मुल्है भरोस्सअ और झ़ूरी किल्हैकि हुंह किअ तेऊ संघै एक। 
1TI,1,14,"अह गल्ल आसा शुची बोली दी और सोभी साबै मनणै जोगी, “मसीहा ईशू आअ एते तैणीं कि संसारे हाम्हां पापी मणछा तेऊ करै उद्धार भेटे।” इना मांझ़ै आसा सोभी का खास्सअ पापी हुंह। "
1TI,1,15,"पर परमेशरै की मुल्है झींण। तेऊ किअ इहअ तै कि मंऐं ज़ुंणी सोभी का खास्सअ पाप किअ, मसीहा ईशू मुंह करै एसा गल्ला रहैऊए कि तेऊ मुल्है किहअ सबर किअ और ज़ुंण मंऐं किअ तेते निं तेऊ परबाह की। तेऊ किअ इहअ एते तैणीं कि होर लोग बी बादा का तेऊ दी विश्वास करे और तिन्नां सदा रहणैं आल़ी ज़िन्दगी भेटे। "
1TI,1,16,"ऐबै ज़हा राज़ै सदा राज़ करनअ, ज़ुंण सदा रहणअ ज़िऊंदअ, ज़हा कोहै निं भाल़ी सकदअ सह एक्कै ई आसा परमेशर और तेऊ परमेशरो अदर महिमां लोल़ी जुगै-जुगै हुई। तथास्तू। "
1TI,1,17,"तिमुतुस मेरै शोहरूआ, ईंयां आसा मुंह बाखा ताल्है खास गल्ला ज़ुंण मंऐं ताल्है लाई बोली। हुंह बोला ताल्है कि परमेशरे गूरे तिन्नां गल्ला डाहै आद ज़ुंण तिन्नैं पैहलै ई आसा तेरै बारै बोली दी कि ताह संघै किज़ै हणअ। तिन्नां बैणा डाह तूह शस्त्रा ज़िहै थम्हीं ताकि तूह झ़ुठी शिक्षा दैणैं आल़ै संघै मकाबलअ करी सके। "
1TI,1,18,कई लोगै आसा आपणीं भली सोर खतम हेरी दी करी और तिन्नैं छ़ाडअ मसीहा दी विश्वास करनअ ठीक तिहअ ज़ेही ज़हाज़े चूट पूरै ज़हाज़ा खतम करा। 
1TI,1,19,"तिन्नां ई मांझ़ै आसा हनिनयुस और सिकंदर, तिंयां काढै मंऐं मंडल़ी का बागै और तिंयां छ़ाडै शैताने शगतीए बशै ताकि तिंयां परमेशरे निंदा नां करे। "
1TI,2,1,ऐबै करा हुंह तम्हां सोभी का एही अरज़ कि सोभी मणछा लै करनी प्राथणां। परमेशरा का करनी एही प्राथणां कि तिन्नें मज़त करे। 
1TI,2,2,राज़ै और सोभी बडी पदबी आल़ै लै करनी एते तैणीं कि तिंयां हाम्हां शांती दी रहणैं दैए और म्हारी सभाल़ करे ताकि हाम्हैं परमेशरे भगती करी सके और म्हारअ लोल़ी सोभी संघै भलअ बभार हुअ। 
1TI,2,3,इहअ लागा म्हारै उद्धार करनै आल़ै परमेशरा शोभलअ और भाऊंआ बी। 
1TI,2,4,सह च़ाहा इहअ कि सोभी मणछो लोल़ी उद्धार हुअ; और तिंयां सत्त भली भांती बछ़ैणीं सके। ( ) 
1TI,2,5,"किल्हैकि परमेशर आसा एक, और परमेशरा और मणछा मांझ़ै मेल़-ज़ोल़ करनै आल़अ खणोढी बी आसा एक्कै, सह मणछ आसा ईशू मसीहा। "
1TI,2,6,मसीहा हुअ सोभी लोगा लै पाप और मौता का छ़ुटकारै दैणें तैणीं बल़ीदान। तेऊए मौता करै दैनअ परमेशरै ठीक बगती सबूत कि सह च़ाहा सोभी लोगा बच़ाऊंणअ। 
1TI,2,7,तैही आसा हुंह परमेशरै खुशीए समादा खोज़दअ और शधाणूं छ़ांटअ द। तेऊ छ़ांटअ हुंह होरी ज़ाती लै विश्वास और सत्ते बारै शिक्षा दैणा लै। हुंह निं झ़ुठअ बोलदअ; हुंह आसा शुची गल्ला खोज़दअ लागअ द। 
1TI,2,8,हुंह च़ाहा इहअ कि हर ज़ैगा लोल़ी मर्धे हाथ प्राथणां करना लै परमेशरा बाखा लै तेऊ साबै उझ़ुऐ ज़ेता हाम्हैं सोभै मना। विश्वासीए प्राथणां निं लोल़ी रोशा रहैऊंणा लै या हठल़णैं लै हुई। 
1TI,2,9,"तिहअ ई, बेटल़ी बी करै लाज़-शरम डाही भलै कामों हार शंगार करनअ इहअ शंगार ज़ुंण परमेशरे लोगा शोभा दैआ, नां कि कई रंगे गुछ़टी बाली करै और सुन्नैं च़ंदी, मोती, और किम्मती झिकल़ै करै। "
1TI,2,10,पर तिन्नां लागा होरी लोगा लै भलै काम करनै सह आसा तिन्नों शंगार और असली शोभा। 
1TI,2,11,"ज़ेभै कुंण विश्वासी लै शिक्षा दैआ, तेभै लागा सोभी बेटल़ी बडै अदर करी करै च़ुप-च़ुपै शूणैं लागणअ। "
1TI,2,12,हुंह निं एसा गल्ला मंदअ कि बेटल़ी मर्धा लै शिक्षा दैए और मर्धा प्रैंदै राज़ करे। ज़ेभै तम्हैं आराधना लै कठा हआ तेभै लागा बेटल़ी च़ुप्पी रहणअ। 
1TI,2,13,मेरी एसा गल्ला बोल़णैं पिछ़ू आसा अह गल्ल कि मर्ध बणांअ परमेशरै पैहलै और तेखअ बणांईं ज़नानी ( ) 
1TI,2,14,"और इहअ बी कि सह ती हव्वा ज़ुंण दानुईं कबाता पाई, नां कि आदम! इहअ करै निं बेटल़ी परमेशरो हुकम मनअ। ( ) "
1TI,2,15,"पर परमेशरा करनअ बेटल़ीए शोहरू-माठै पैईदा करनै पिछ़ू उद्धार ज़ेभै तैणीं तिंयां मसीहा दी विश्वास करा, सोभी संघै झ़ूरी डाहा और आपणीं ज़िन्दगी नर्दोश डाहे। "
1TI,3,1,"अह गल्ल आसा शुची बोली दी, “ज़ुंण मंडल़ीओ सैणअ हणअ च़ाहा, सह च़ाहा सोभी का भलअ काम।” "
1TI,3,2,"तैही लोल़ी मंडल़ीओ सैणअ नर्दोश और तेऊए लोल़ी एक्कै लाल़ी हुई और सह लोल़ी सोभी गल्ला दी सबर करनै आल़अ हुअ, तेऊओ बभार लोल़ी शोभलअ, सोभी लोल़ी तेऊओ अदर किअ, तेऊ लोल़ी आपणैं घरै एछणैं आल़ै पाहुंणैंओ अदर किअ और सह लोल़ी परमेशरे गल्ला राम्बल़ै करै सखाऊंणै आल़अ हुअ। "
1TI,3,3,"सह नां शराबी और नां हर बगत च़िखणैं आल़अ लोल़ी हुअ, सह लोल़ी झणैल़ू, मेल़-ज़ोल़ करनै आल़अ हुअ और नां सह ढबै-धेल्लैओ लाल़च़ करनै आल़अ लोल़ी हुअ। "
1TI,3,4,तेऊए आपणैं टबर लोल़ी तेऊए बशै दी हुऐ और तेऊ लागा हर गल्ला दी आपणैं लान्हैं शोहरू सखाऊंणै कि तिंयां तेऊओ अदर करे और तेऊए हर गल्ला मनें। 
1TI,3,5,ज़ै कुंण मणछ आपणैं घरो इंतज़ाम निं करी सकदअ ता सह निं परमेशरे मंडल़ीए हेर-भाल़ करी सकदअ। 
1TI,3,6,"सह निं इहअ लोल़ी हुअ ज़ुंण अज़ी थोल़ै धैल़ै पैहलै ई आसा होए विश्वासा दी आअ द, नांईं ता तेऊ सका घमंड हई और तेऊ सका तेही सज़ा भेटी ज़ेही शैताना भेटी। "
1TI,3,7,मंडल़ी का बागै बी लोल़ी होरी लोगै तेऊ लै भलअ मणछ बोलअ। इहअ निं लोल़ी हुअ कि लोग तेऊए बारै बूरअ बोले और शैतान तेऊ तिहअ ढाके ज़िहअ लोग बणें ज़ीबा खल़ाकी करै ढाका ज़ेता का तिंयां छ़ुटी निं सकदै। 
1TI,3,8,तिहअ ई लोल़ी मंडल़ी दी सेऊआ-च़ाकरी करनै आल़अ इहअ मणछ हुअ ज़सरअ सोभै अदर करा। तिन्नें गल्ला निं एही लोल़ी हुई कि बोला किज़ै होर और तेतो मतलब हआ किज़ै होर। नां तिंयां शराबी लोल़ी हुऐ और नां तिंयां दुजै ठगी करै ढबै खटणै आल़ै लोल़ी हुऐ। 
1TI,3,9,तिन्नें लोल़ी तिन्नां गल्ला दी पाक्कअ विश्वास करना लै भली सोर हुई कि ज़ुंण शिक्षा परमेशरै प्रगट की तिंयां आसा शुची। 
1TI,3,10,मंडल़ी दी सेऊआ-च़ाकरी करनै आल़ै हणैं का पैहलै लोल़ी तिन्नां दी ईंयां सोभै गल्ला परखी कि ईंयां गूण तिन्नां दी आसा कि नांईं। ज़ै कोही तिन्नां दी किछ़ै दोश निं शुझिए ता तेखअ सका तिंयां मंडल़ी दी सेऊआ-च़ाकरीओ काम करी। 
1TI,3,11,ठीक एही ई लोल़ी तिन्नें बेटल़ीए बी लोल़ी सोभी मांझ़ै इज़त हुई। तिंयां निं होरीए बारै बूरअ बोल़णैं आल़ी लोल़ी हुई। तिन्नों बभार लोल़ी शोभलअ हुअ और तिंयां लोल़ी सोभी गल्ला दी भरोस्सैमंद हुई। 
1TI,3,12,"तिहअ ई लोल़ी मंडल़ी दी मज़त आल़ै टैहलूए एक्कै ई लाल़ी हुई ज़सरअ सोभै अदर करा, और लान्हैंओ और आपणैं घरो इंतज़ाम करनअ बी लोल़ी तिन्नैं ज़ाणअ द हुअ। "
1TI,3,13,"किल्हैकि ज़ुंण सेऊआ-च़ाकरीओ काम राम्बल़ै करै सका करी, तिन्नें करा होर लोग इज़त और तिन्नां हआ मसीहा ईशू दी आपणैं विश्वासे बारै होरी का खोज़णें हिम्मत बी। "
1TI,3,14,"हुंह करा ताह सेटा छ़ेकै एछणें आशा, पर तैबी लिखा हुंह ताल्है इना गल्ला एते तैणीं कि "
1TI,3,15,ज़ै मेरै एछणैं दी देर बी होए ता हुंह च़ाहा इहअ कि तूह एसा गल्ला समझ़े कि परमेशरे टबरे होरी विश्वासी संघै किहअ बर्ताअ लागा करनअ। एसा मंडल़ी दी आसा तिंयां सोभै लोग ज़ुंण मसीहा दी विश्वास करा और तिंयां सोभै आसा ज़िऊंदै परमेशरे। ईंयां विश्वासी करा मज़त और ईंयां डाहा शुची शिक्षा पाक्की ज़िहअ घरे आथरी और थाम्ह घरे मज़त करा और पाक्कै डाहा टकैल़ी। 
1TI,3,16,"एथ निं किछ़ै बैहम आथी कि अह गल्ल आसा पाक्की, ज़ुंण गल्ला परमेशरै प्रगट की तिंयां आसा सारी शुची मतलब, मसीहा हुअ मणछ देही दी प्रगट, पबित्र आत्मां की अह गल्ल साबत कि ज़ुंण गल्ला तेऊ की तिंयां आसा भली, सह भाल़अ स्वर्ग दूतै बी, सह च़कअ स्वर्गे महिमां दी उझै। लोगै खोज़अ तेऊए बारै सारै संसारे सोभी लोगा का। सारै संसारे लोगै किअ तेऊ दी विश्वास। "
1TI,4,1,पर पबित्र आत्मां बोला साफ इहअ कि खिरीए धैल़ै छ़ाडणअ कई लोगा मसीहे शिक्षा दी विश्वास करनअ। तिन्नां मनणै भूत आत्मां ज़हा तिंयां कबाता पाणै और तिन्नां करनअ तिन्नां झ़ुठी शिक्षा दी विश्वास ज़ुंण भूत आत्मां का एछा। 
1TI,4,2,ईंयां झ़ुठी शिक्षा दैणैं आल़ै आसा झ़ुठै और ठगणै आल़ै। तिन्नां का निं थोघै लागदअ कि तिंयां ठीक करा कि गलत करदै आसा लागै दै। तिन्नें सोर आसा एही मूंईं दी ज़ेही ल्हासा कुंण तातै लोहै करै बी दहई पाए ता तेता निं किछ़ै फरक पल़दअ। 
1TI,4,3,इना इहै झ़ुठै लोगे हआ एही शिक्षा कि बैह करनअ निं ठीक आथी और इहअ खाणअ निं ठीक आथी। पर परमेशरै आसा ईंयां खाणैं-पिणें च़िज़ा आसा विश्वासी लै बणांईं दी ज़हा का शूकर करी करै खाणें बारै शुची शिक्षो थोघ आसा। ( ) 
1TI,4,4,किल्हैकि परमेशरै बणांईं दी हर च़िज़ा आसा भली। हाम्हैं सका सोभी रंगे खाणैं पिणें च़िज़ा खाई पर परमेशरो शूकर करनअ ज़रूरी। ( ) 
1TI,4,5,किल्हैकि सह हआ परमेशरे बैण और प्राथणां करै खाणां लै शुचअ। 
1TI,4,6,"ज़ुंण गल्ला मंऐं ताखा एभै बोली ज़ै तूह कबल्लअ होरी विश्वासी भाई-बैहणी का आद फरेओए, तै आसा तूह विश्वासे बैणा करै पाक्कअ लागअ द हंदअ और ज़ुंण भली शिक्षा तंऐं मनी तेता करै हणअ तूह मसीहा ईशूओ बधिया टैहलू। "
1TI,4,7,पर मणछै आप्पै बणांईं दी एही ऐडी कथैया दी निं आपणअ बगत बरैबाद करी ज़ेता करै परमेशरो अदर निं हंदअ। तूह शिखल़ै आप्पू एही ज़िन्दगी ज़िऊंणीं ज़ेता करै परमेशरो अदर हआ। 
1TI,4,8,"देही दी राम्बल़अ भैस्स पाणअ हआ देही लै भलअ पर भगती करै हआ सोभी गल्ला दी फाईदअ, किल्हैकि एसा ज़िन्दगी और आजू भेटणीं तम्हां सह ज़िन्दगी ज़ेते परमेशरै आसा करार की दी। "
1TI,4,9,अह गल्ल आसा शुची बोली दी और अह गल्ल लागा सोभी मनणी। 
1TI,4,10,हाम्हैं करा मैन्थ और कठण काम एसा ज़िन्दगी पाणें तैणीं किल्हैकि हाम्हैं डाहा ज़िऊंदै परमेशरा दी आशा ज़ुंण सोभी मणछो उद्धार करनै आल़अ आसा और खासकर तिन्नों आसा ज़ुंण तेऊ दी विश्वास करा। 
1TI,4,11,इना गल्ला सखाऊ सोभी विश्वासी का और एसा गल्लो बी डाह धैन कि तिंयां तिहअ ई मना कि नांईं। 
1TI,4,12,"तेरअ बभार लोल़ी इहअ हुअ कि कुंण ताह नकाम्मअ नां समझ़े किल्हैकि तूह आसा ज़ुआन। पर तूह लोल़ी होरी विश्वासी लै आदर्श हुअ कि तिंयां ज़ुंण बैण तूह बोला, तेरअ बभार, तेरी होरी संघै झ़ूरी डाहणीं, मसीहा दी तेरअ विश्वास और तेरी नर्दोश ज़िन्दगी का तिंयां बी शिखल़े। "
1TI,4,13,"ज़ेभै तैणीं हुंह निं एछूं, तेभै तैणीं रह शास्त्रा का पहल़दअ, सखाऊंदअ और शिक्षा दैंदअ धैल़ी राची लागी। "
1TI,4,14,तैहा गल्ला कर आद ज़ेभै विश्वासी सैणैं तेरै मुंडै हाथ डाही प्राथणां की और परमेशरै दैनअ तिन्नां का तेऊ आत्मिक बरदाने बारै समाद कि तिंयां ताखा खोज़े ज़ुंण तेऊ ताल्है आसा दैनअ द। तेऊ बरदाना दी डाह धैन। 
1TI,4,15,तिन्नां गल्लो डाह हर बगत धैन और तंऐं डाहणअ सिधअ सह ई धैन ताकि सोभी का शुझिए कि तूह आसा तेरी विश्वासी ज़िन्दगी दी बढदअ लागअ द। 
1TI,4,16,एसा गल्लो बी डाहै धैन कि तूह केही ज़िन्दगी ज़िऊआ और तूह किज़ै शिक्षा दैआ। तै करनअ परमेशरा तेरअ और तेरै शुणनै आल़ै दुहीओ उद्धार। 
1TI,5,1,"आप्पू का बडी अमरे मणछा निं बेइज़ती करी करै नैरी, तेऊए करै इज़त संघा करै एऊ साबै अरज़ ज़िहअ कि सह आसा तेरअ आपणअ बाप्पू। ज़ुआन मणछा संघै करनअ आपणैं भाई समझ़ी करै बभार। ( ) "
1TI,5,2,बेटल़ी ज़ुंण ताखा बडी अमरे आसा तिन्नां संघै करै इहअ बभार कि तिंयां आसा तेरी आम्मां ज़ेही। ज़ुआन बेटल़ी समझ़ाऊ आपणीं बैहण समझ़ी करै। इहअ करै आपणअ दिल शुचअ डाही। 
1TI,5,3,तिन्नां बिधबा बेटल़ीओ करै अदर ज़सरी मज़त करनै आल़अ कोहै निं आथी और तिन्नें कर हेर-सभाल़। 
1TI,5,4,"ज़ै कसा बिधबा बेटल़ीए शोहरू-माठै या पोचै आसा होए, ता तिंयां करे पैहलै आपणैं ई टबरा संघै तिहअ बर्ताअ ज़िहअ विश्वासी लै ज़रूरी हआ। तिन्नां लागा आपणैं आम्मां-बाप्पू और दादू-दादीए हेर-सभाल़ करी तिन्नों हक पूरअ करनअ किल्हैकि तिन्नैं आसा तिंयां धाची-पाल़ी बडै किऐ दै। परमेशर बी हआ एता लै खुश। "
1TI,5,5,"ज़हा बिधबा बेटल़ीओ मज़त करनै आल़अ कोहै निं आथी, सह डाहा परमेशरा ई दी आशा और सह रहा कबल्ली आपणीं मज़त करना लै परमेशरा का प्राथणां करदी लागी। ( ) "
1TI,5,6,पर ज़ुंण बिधबा बेटल़ी आपणअ बगत आल-मस्ती दी काटा सह आसा आपणीं ज़िऊंदी ज़िता मूंऐं दै ज़ेही। 
1TI,5,7,इना गल्ला कर सोभी विश्वासी का खोज़ी ताकि कोहै तिन्नां लै दोश नां लाए। 
1TI,5,8,"पर ज़ै कोई आपणैं और खासकर आपणैं टबरे हेर-सभाल़ नां करे, तै गअ सह विश्वासा का हुधूई, और तिन्नां का बी बूरअ बणीं ज़ुंण विश्वास निं करदै। "
1TI,5,9,ज़हा बिधबा बेटल़ीए मज़त सदा विश्वासी करा तेथ लिखै एही बिधबा बेटल़ीओ नांअ ज़ुंण शाठी साला का होछ़ी नां होए और सारी अमरा आपणैं लाल़ै छ़ाडी होरी संघै नां रही-बस्सी होए 
1TI,5,10,"और होरी मणछा लाणअ एसा गल्लो पाक्कअ थोघ कि तैहा आसा हर बगत भलै काम किऐ दै, ज़िहै, तैहा धाचै पाल़ै आपणैं लान्हैं बधिया, तैहा हांढदै फिरदै विश्वासी भाईओ आपणैं घरै अदर किअ होए, होरी विश्वासीए टैहलू ज़ेही सेऊआ होए की दी, खरी दी पल़ै दै लोगे तेसा मज़त होए की दी और सोभी रंगे भलै कामां लै तेसा आपणीं ज़िन्दगी होए दैनी दी। "
1TI,5,11,"ज़हा बिधबा बेटल़ीए मज़त सदा विश्वासी करा तेथ निं ज़ुआन बिधबा बेटल़ीए नांअ लिखी आथी, किल्हैकि ज़ांऊं तिन्नें देहीए भुख खास्सी लागा, तेखअ निं तिंयां बिधबा बेटल़ी रहंदी मसीहे सेऊआ करदी और तिंयां च़ाहा भी बैह करनअ। "
1TI,5,12,तिन्नें भी बैह करनै करै हआ तिंयां आप्पू दोशी किल्हैकि तिन्नैं पैहलै ज़ुंण भी बैह नांईं करने सोह खाऐ तै तिंयां निं तेसा गल्ला दी टेकी रही। 
1TI,5,13,"और एता ई संघै शिखल़िया तिंयां घरै-घरै रिंगी करै नज़ाहणै हणअ, सिधी नज़ाहणै ई निं तिंयां हआ होरीए बारै झ़ुठी गल्ला सारै दी पजैल़ी लागी दी। तिंयां पाआ होरीए कामां दी बी खरोल़ और ज़ुंण गल्ला ठीक निं हंदी तिन्नां गल्ला करना लै डेओआ तिंयां आजू। "
1TI,5,14,"तैहीता हुंह इहअ च़ाहा कि ज़ुआन बिधबा बेटल़ीओ आसा बैह करनअ ठीक और तिंयां शोहरू पैईदा करे और आपणअ घर सभाल़े, ताकि कहा दुशमणा ताह बदनाम करनैओ मोक्कअ नां भेटे। "
1TI,5,15,हुंह बोला इहअ एते तैणीं किल्हैकि कई आसा पैहलै ई परमेशरा दी विश्वास करनअ छ़ाडी हेरअ द और तिंयां करा तिहअ ज़ेथ बाखा तिन्नां शैतान निंयां। 
1TI,5,16,"ज़ै कसा विश्वासी बेटल़ीए टबरा दी बिधबा होए, ता सह करै आप्पै तिन्नें हेर सभाल़, ताकि विश्वासी मंडल़ी लै बी बोझ़ नां होए, ताकि तिंयां तिन्नां बिधबा बेटल़ीए मज़त करी सके ज़सरअ मज़त करनै आल़अ कोहै निं होए। "
1TI,5,17,ज़ुंण विश्वासी मंडल़ीए सैणैं ठीक इंतज़ाम करा तिंयां आसा दुगणीं इज़त और ढबै-धेल्ले मज़ते हकदार। खासकर तिंयां ज़ुंण परमेशरे बैण खोज़ा और शिक्षा दैआ। 
1TI,5,18,"पबित्र शास्त्र बोला इहअ कि “खहल़ा काढणैं आल़ै बल्दा लै दैणअ खाणां लै बी तेता ई मांझ़ै खहल़ा का”, एकी होरी ज़ैगा बोला पबित्र शास्त्र इहअ,  “मज़दूर आसा मज़दूरी लणेंओ हकदार।” ( ) "
1TI,5,19,ज़ै कुंण मंडल़ीए सैणैं लै दोश लाए ता ज़ेभै तैणीं दूई या चअन मणछ ताह सेटा एछी करै निं खोज़े कि तिन्नैं भाल़अ सह आपणीं आछी किज़ै गलत करदअ तेभै तैणीं निं तूह कोहिए मनी। ( ) 
1TI,5,20,ज़ुंणी मणछ पाप करदै रहा तिन्नां नैरा सोभी विश्वासी सम्हनै ताकि होरी विश्वासी बी डौर रहे। 
1TI,5,21,"परमेशर और मसीहा ईशू, और छ़ांटै दै स्वर्ग दूत आप्पू सेटा समझ़ी करै दैआ हुंह ताल्है चतैनगी कि एसा गल्लो डाहै धैन कि छ़ेकै निं कसरअ फैंसलअ करी और नां कहा मणछा दी भेदभाब करी। "
1TI,5,22,"कसा दी निं तेभै तैणीं हाथ डाही करै मंडल़ी दी सैणैं बणांणैं ज़ेभै तैणीं तिंयां मसीहा संघै विश्वासा दी भरोस्सैमंद नां निखल़े, इहअ करै हणैं तम्हैं बी तिन्नें पापा दी साझ़ू। आपणअ डाहै धैन कि तूह पाप नां करे। "
1TI,5,23,"आजू पोर्ही निं सिधअ पाणीं झुटदअ ई रही लागी, ताह लागा कबल्ली पेटै दाह, तेता लै कर धख-धख अंगूरो रस बी झुटी। "
1TI,5,24,"मंऐं बोलअ ताल्है कि छ़ेकै निं कुंण सैणअ बणांईं ज़ेभै तैणीं तम्हैं तिन्नें ज़िन्दगी ज़ाच़ी भाल़ी नां लए, किल्हैकि कई मणछ करा च़ोरी-छ़ुपै पाप इहअ करै ज़ुंण तिन्नैं किअ तेतो निं तेभै तैणीं थोघ लागदअ ज़ेभै तैणीं तिंयां कुंणी भाल़ै निं। पर कई लोग करा खुल्है आम पाप और लोगा का हआ तिन्नां परखणैं का पैहलै ई थोघ। "
1TI,5,25,"ठीक इहअ ई करा कई लोग भलै काम खुल्है आम और तेतो लागा सोभी लोगा का थोघ। कई लोग करा च़ोरी-छ़ुपै भलै काम, पर तज़ी बी ज़ुंण भलै काम तिन्नैं किऐ तिंयां बी जाणैं शुझुई। "
1TI,6,1,"ज़ेतरै विश्वासी गुलाम आसा, तिन्नैं लोल़ी हर साबै आपणैं मालको अदर किअ, ताकि होर लोग म्हारी शिक्षा और परमेशरा नकदरै निं समझ़े। "
1TI,6,2,"ज़हा गुलाम विश्वासीओ मालक बी विश्वासी आसा तिंयां निं आपणैं मालका एता पिछ़ू नकदरै समझ़ी कि तिंयां आसा हाम्हां ई ज़िहै विश्वासी, पर तिन्नां करनअ आपणैं मालका लै होर बी खास्सअ काम किल्हैकि तिन्नें ज़हा मालके तिंयां सेऊआ करा तिंयां आसा तिन्नें विश्वासी भाई और तिन्नां संघै लागा तिन्नां झ़ूरी करनी। ईंयां सोभै गल्ला खोज़ी कर सोभी विश्वासी समझ़ाऊई। "
1TI,6,3,"ज़ै कुंण झ़ुठी शिक्षा दैआ, और ज़ुंण शुची शिक्षा प्रभू ईशू पबित्र ज़िन्दगी ज़िऊंणां लै आसा दैनी दी तिन्नां नांईं मंदअ, "
1TI,6,4,"तै आसा सह घमंडी, और तेऊ का निं किछ़ै समझ़ आथी, इहअ मणछ च़ाहा बेकार गल्ला और कहा बैणे मतलब पिछ़ू झ़गल़अ करनअ। एता करै हआ हठ पैईदा और खिरी हआ एकी दुजै लै ज़ल़ण, फूट, निंदा, बूरै बैहम "
1TI,6,5,"और तिंयां रहा आप्पू मांझ़ै झ़घल़दै लागी और तिन्नें बुधि आसा भ्रष्ट गई दी हई, तिन्नां निं समझ़ पल़दी कि सत्त किज़ै आसा। तिंयां समझ़ा परमेशरे शिक्षा ढबै-धेल्लै खटणें बात। "
1TI,6,6,म्हारी असली कमाई आसा तेही ज़िन्दगी ज़िऊंणीं ज़ेता करै परमेशर खुश हआ और ज़ेतरअ हाम्हां का आसा हाम्हैं आसा तेथै खुश। 
1TI,6,7,किल्हैकि नां हाम्हैं संसारा दी पैईदा हंदी किज़ै आणअ और नां ता हाम्हैं मरी करै किज़ै संघा निंईं सकदै। ( ) 
1TI,6,8,"ज़ै हाम्हां का खाणां और बान्हणां लै किज़ै आसा, ता एता ई दी रहणअ खुश। "
1TI,6,9,पर ज़ुंण सेठ हणअ च़ाहा तिंयां पल़ा छ़ेकै कई रंगे पाप करने धोखै दी और तिंयां शाचा बणें ज़ीबा ज़िहै खल़ाकी दी। तिंयां च़ाहा एही गल्ला करनी ज़ुंण ऐडी और खातरै आल़ी आसा। तिन्नें एही च़ाहा करा तिन्नां बरैबाद। ( ) 
1TI,6,10,"किल्हैकि ढबै-धेल्लै लै लाल़च़ आसा सोभी बूराईओ मूल़, कई लोगै छ़ाडअ सुलै-सुलै मसीहे बारै शिक्षा दी विश्वास करनअ किल्हैकि तिंयां च़ाहा ढबै, होर बी खास्सै ढबै और तिंयां पल़ै कई साबै इहै दुखा दी ज़िहअ कुंण मणछ आप्पू तलबारा करै छ़िन्ह-बिन्ह करा। "
1TI,6,11,"पर तूह, तिमुतुस, तूह आसा परमेशरो मणछ, तूह रहै इना एही गल्ला करनै का दूर। हर साबै करनी भलै करने कोशिश और एही ज़िन्दगी ज़िऊ ज़ेता करै परमेशरो अदर हआ। मसीहा दी डाह भरोस्सअ और होरी संघै डाह झ़ूरी। कठण बगता दी रहणअ पाक्कै और लोगा संघै निं रोशा संघै गल्ला करनी। "
1TI,6,12,"ज़ुंण तूह विश्वास करा तेही ज़िन्दगी ज़िऊंणां लै लाआ आपणअ पूरअ ज़ोर। सदा रहणैं आल़ी ज़िन्दगी लोल़ी ताह दी शुझुई, एसा गल्ला डाहै सदा आद कि परमेशरै आसा तूह आप्पू संघा रहणा लै शादअ द। तेरी तिंयां गल्ला आसा कई मुखियै शूणीं दी ज़धू तंऐं तिन्नां सम्हनै अह गल्ल बडी मज़बुती दी प्रगट की ती कि तूह करा मसीहा दी विश्वास। "
1TI,6,13,"हुंह दैआ ताल्है तेऊ परमेशर गवाह मनी करै ज़ुंण सोभी ज़ीबा लै ज़िन्दगी दैआ, तेऊ का आसा तेरै सोभी कामों थोघ। ईशू मसीहा का बी आसा तेरै सोभी कामों थोघ। ज़ुंणी पुंतिउस पिलातुसा सम्हनै प्रगट किअ कि सत्त किज़ै आसा। "
1TI,6,14,हुंह बोला ताल्है इहअ कि ऐबै कर तूह सोभै गल्ला तेही ई पूरी; ज़िहअ करना लै परमेशरै आसा ताल्है बोलअ द। ताकि मसीहा फिरी एछणैं तैणीं ताल्है कुंण दोश नां लाए कि तंऐं किअ गलत। 
1TI,6,15,एसा गल्ला डाहै आद कि परमेशरा खोज़णीं ईशूए भी फिरी एछणें साईत तैहा घल़ी आप्पै। परमेशरा आसा म्हारी सोठ और समझ़ा का बागै! सह आसा एक्कै माहा राज़अ! सह करा सोभी प्रैंदै राज़ ज़ुंण होरी लोगा प्रैंदै राज़ करा। ( ) 
1TI,6,16,सह आसा एक्कै ज़ुंण सदा रहणअ ज़िऊंदअ। सह रहा स्वर्गै प्रैशै दी तेतो झ़ामण आसा इहअ खास्सअ कि तिधी तैणीं निं कोहै पुजी सकदअ! सह ई आसा ज़ुंण आझ़ तैणीं कोही निं हेरअ और नां कुंण मणछ तेऊ भाल़ी सकदअ! हुंह च़ाहा इहअ कि तेऊओ अदर किअ और तेऊओ राज़ और शगती लोल़ी सदा रही! तथास्तू। ( ) 
1TI,6,17,"एऊ संसारे सेठा लै बोल इहअ कि घमंड निं करा और नां आपणीं धन-माया दी डाहा भरोस्सअ ज़ुंण थोल़ी घल़ी लै आसा, पर परमेशरा दी डाहा आशा ज़ुंण म्हारी ज़रूरतीए सोभै गल्ला खुल्है हाथै दैआ ताकि हाम्हैं तिन्नां करै नंद करी सके। ( ) "
1TI,6,18,"तिन्नां लै बोल कि भलअ करा, खास्सै भलै काम करा, लोगा लै बांडा खुल्है हाथै। "
1TI,6,19,इहअ करी करै करनै तिन्नां आपणैं भलै काम भढारा ज़िहै आप्पू लै कठा ज़ुंण तिन्नां लै आजू स्वर्गा लै पाक्की आथरी ज़िहै हणैं और शुची ज़िन्दगी हणीं तिन्नें आप्पू लै कमाई ज़ुंण सदा लै आसा। 
1TI,6,20,"तिमुतुस, एऊ शुचै खुशीए समादा खोज़ सोभी का भरोस्सैमंद हई करै ज़ुंण ताल्है ईशू आसा दैनअ द। तिन्नां लोगा का रहअ दूर ज़ुंण एही नथोघी गल्ला डाहा लाई ज़ेते परमेशरा ज़रुरत निं हंदी। तिन्नां लोगा का बी रहअ दूर ज़ुंण इहअ बोला कि तिन्नां का आसा शुचअ ज्ञैन पर ज़ुंण तिंयां बोला सह आसा तिन्नां गल्ला का उल्टी ज़ुंण हाम्हैं सखाऊआ। "
1TI,6,21,कई लोगै मनअ अह झ़ुठअ ज्ञैन और तिन्नैं छ़ाडअ मसीहे शिक्षा दी विश्वास करनअ। हुंह करा प्राथणां कि तम्हां लै लोल़ी परमेशरे झींण सदा रही। 
2TI,1,1,हुंह पल़सी लिखा एसा च़िठी। हुंह आसा शधाणूं ज़ुंण मसीहा ईशू आसा छ़ांटअ द किल्हैकि परमेशर च़ाहा त इहअ ई। ताकि हुंह लोगा का तेऊ समादा खोज़े कि परमेशरै आसा तिन्नां लै सदा रहणैं आल़ी ज़िन्दगी दैणीं की दी ज़ुंण मसीहा ईशू दी विश्वास करनै करै भेटा। 
2TI,1,2,"हुंह लिखा एसा च़िठी ताह तिमुतुसा लै। हुंह करा ताल्है आपणैं शोहरू ज़ेही झ़ूरी। म्हारै बाप्पू परमेशर और प्रभू ईशू मसीहा का आसा मेरी एही अरज़ कि ताल्है लोल़ी तेऊओ जश, झींण और शांती सदा हुई। "
2TI,1,3,"तिमुतुस, हुंह करा तेरै बारै परमेशरो शूकर। हुंह करा तेऊए सेऊआ किल्हैकि हुंह च़ाहा दिला का तिन्नां गल्ला करनअ ज़ुंण सह च़ाहा; ठीक तेऊ ई साबै ज़िहअ मेरै पित्तरै किअ हुंह हआ लागअ द कबल्लअ ताल्है प्राथणां करदअ। "
2TI,1,4,हुंह च़ाहा ताह सेटा लै एछणअ और ताह सेटा एछी करै हणीं बडी भारी खुशी किल्हैकि मुंह आसा सह गल्ल आद कि तंऐं मेरी तैणीं केही लेरा लाई ती ज़धू हाम्हैं ज़ुदै हुऐ तै। 
2TI,1,5,मुंह आसा तेरी आम्मां युनिके तेऊ शुचै विश्वासे बी आद। तेरी नांनी लोईसो बी आसा तिहअ ई विश्वास और मुंह आसा पाक्कअ भरोस्सअ कि तेरअ विश्वास बी आसा इहअ ई। 
2TI,1,6,तैही फरेऊआ हुंह ताखा आद कि तेऊ बरदाना करै कर भी आजू काम ज़ुंण परमेशरै ताल्है तधू तेरै मुंडै मेरै हाथ लाई प्राथणां करी करै आसा दैनअ द। 
2TI,1,7,"परमेशरै निं हाम्हैं डरैल्हू आथी बणांऐं दै। पर तेऊए आत्मां करा म्हारै दिला पाक्कै, सह करा म्हारी होरी लै झ़ूरी करने मज़त और सह दैआ हाम्हां लै सबर। "
2TI,1,8,तैही निं होरी का प्रभू ईशूए बारै खोज़णें शरम करी। मेरै बारै एसा गल्ले शरम बी निं च़ेती कि हुंह आसा मसीहे सेऊआ करनै पिछ़ू इधी कैद किअ द। पर तूह कर परमेशरै ताल्है दैनी तेसा शगती करै काम और खुशीए समादा लै दुख ज़िरना लै हअ मुंह संघै साझ़ू। 
2TI,1,9,परमेशरै किअ म्हारअ उद्धार और तेऊ आसा हाम्हैं पबित्र ज़िन्दगी ज़िऊंणां लै शादै दै। ज़ुंण हाम्हैं भलै काम किऐ तेता भाल़ी निं परमेशरै हाम्हैं बच़ाऊऐ; पर तेऊ त हाम्हां लै महान दान दैणें बारै संसार शुरू हणैं का पैहलै सोठअ द! परमेशरै पजैल़अ ईशू मसीहे जशा करै सह दान हाम्हां लै। 
2TI,1,10,ऐबै आअ म्हारअ उद्धार करनै आल़अ ईशू मसीहा और तेऊ रहैऊअ हाम्हां का जश। तेऊ की मौते शगती खतम और तेऊ रहैऊअ हाम्हां का कि खुशीए समादा करै भेटा सदा रहणैं आल़ी ज़िन्दगी। 
2TI,1,11,"एऊ खुशीए समादा लै आसा हुंह परमेशरै प्रच़ार करनै आल़अ, शधाणूं और शिक्षा दैणैं आल़अ छ़ांटअ द। "
2TI,1,12,"ईशू मसीहे बारै अह समाद लोगा का खोज़णैं पिछ़ू आसा हुंबी इधी कैद किअ द। मुंह निं एते शरम लागदी, किल्हैकि मुखा आसा थोघ कि मसीहा ज़हा दी हुंह आशा डाहा; सह सका मेरै विश्वासे तेऊए फिरी एछणें धैल़ी तैणीं हेर-सभाल़ करी। "
2TI,1,13,ज़ुंण शुची शिक्षा तंऐं मुखा आसा शिखल़ी दी तिन्नां डाह आप्पू दी सभाल़ी ज़िहअ तूह करा बी। एता कर विश्वास और झ़ूरी डाही करै किल्हैकि तूह आसा मसीहा संघै एक हुअ द। 
2TI,1,14,झ़ुठै शिक्षा दैणैं आल़ै का कर ईशू मसीहे बारै एऊ खुशीए समादे रखबाली ज़ुंण परमेशरै पबित्र आत्मां करै दैनअ ज़ुंण हाम्हां मांझ़ै रहा। 
2TI,1,15,"ताखा आसा एसा गल्लो थोघ कि एशिया लाक्कै रहणैं आल़ै कई विश्वासी फरेऊई मुंह बाखा पिठ, तिन्नां ई मांझ़ै आसा फुगीलुस और हिरमुगिनेस बी। "
2TI,1,16,"हुंह करा प्राथणां कि ओनेसफोरसे सारै टबरा लै करे प्रभू झींण, किल्हैकि सह पुजअ कई बारी मुंह सेटा मेरी मज़त और हेर-सभाल़ करदअ। तेऊ निं मुंह सेटा इधी कैद खानै दी एछणा लै कधि शरम च़ेती। "
2TI,1,17,"पर ज़ांऊं सह रोम नगरी आअ, ता सह रहअ तेभै तैणीं मुंह लोल़अ लागी ज़ेभै तैणीं हुंह तेऊ भेटअ निं गअ। "
2TI,1,18,प्रभू लोल़ी ती तेसा धैल़ी तेऊ लै खास झींण की ज़ेभै मसीहा पृथूई लै फिरी एछणअ। ताखा आसा आप्पै थोघ कि तेऊ तधू मेरी केही मज़त की ज़धू हुंह इफिसुस नगरी त। 
2TI,2,1,"तैहीता, हे मेरै शोहरू तिमुतुस, एसा गल्ला समझ़ी करै हअ विश्वासा दी पाक्कअ कि परमेशरै आसा ताल्है जश दैनअ द ज़ुंण म्हारै मसीहा ईशू संघै एक हणैं करै भेटा। "
2TI,2,2,"तंऐं आसा सोभी मणछा सम्हनै मसीहे बारै बैणे शिक्षा शूणीं दी। हुंह च़ाहा इहअ कि तेऊ ई बैणे बारै सखाऊ तूह तिन्नां होरी भरोस्सैमंद विश्वासी का, ज़ुंण होरी का बी सका तेऊ बैणा सखाऊई। "
2TI,2,3,मसीहा ईशूए शोभलै सपाही ज़िहअ ज़िर मुंह संघै सोभै दुख। 
2TI,2,4,"ज़ेभै कुंण सपाही जुधा लै डेओआ, सह निं आप्पू संसारे कामां दी शाचदअ किल्हैकि सह ज़ाणा कि मुंह लागा सह खुश करनअ ज़ुंणी हुंह सपाही आसा बणांअ द। "
2TI,2,5,"तेखअ बी ज़ुंण कुश्ती लल़णैं आल़अ कानूने साबै नांईं लल़े, तै निं तेऊ लै नांम भेटदी। "
2TI,2,6,"ज़ुंण ज़िम्मींदार मैन्थ करा, फल़ो भाग लोल़ी तेऊ पैहलै भेटअ। "
2TI,2,7,इना गल्ले बारै सोठ ज़ुंण मंऐं ईंयां एभै बोली और परमेशरा करनी ताल्है इना गल्ला समझ़णा लै मज़त। 
2TI,2,8,"कबल्लअ सोठ ईशू मसीहे बारै, तेऊओ पित्तर आसा राज़अ दाबेद। परमेशरै किअ मसीहा मरी करै भी ज़िऊंदअ और अह आसा सह खुशीओ समाद ज़ुंण मंऐं लोगा का खोज़अ। "
2TI,2,9,एऊ खुशीए समादा खोज़णैं पिछ़ू आसा हुंह अपराधी ज़िहअ कैद खानै दी दाह-दुख ज़िरदअ लागअ द। पर परमेशरे खुशीए समादा हर ज़ैगा पुजणैं का निं कोहै रोक्की सकदअ। 
2TI,2,10,तैही ज़िरा हुंह सारै दाह-दुख ताकि तिन्नां लोगा फाईदअ होए ज़ुंण परमेशरै छ़ांटै दै आसा। ताकि तिंयां बी मसीहा ईशू दी विश्वास करे और तिन्नों बी उद्धार होए और सदा लै रहणैं आल़ी महिमां बी भेटे। 
2TI,2,11,"अह आसा शुची गल्ल, ज़ै हाम्हैं तेऊ संघै मरे ता हाम्हैं हणैं तेऊ संघै ज़िऊंदै बी। "
2TI,2,12,"ज़ै हाम्हैं सबर करी ज़िरदै रहे लागी, तै करनअ हाम्हां तेऊ संघै राज़ै ज़िहअ राज़ बी ज़ै हाम्हैं इहअ बोले कि हाम्हैं निं तेऊए च़ेल्लै आथी, तेऊ बी बोल़णअ इहअ कि हाम्हैं निं तेऊए आथी। "
2TI,2,13,"ज़ै हाम्हैं मसीहा लै भरोस्सैमंद नांईं बी होए, तैबी रहा सह भरोस्सैमंद बणीं। किल्हैकि तेऊ करनअ हर बगत आपणैं सभाबे साबै काम। ( ) "
2TI,2,14,"इना गल्ला खोज़ विश्वासी का भी-भी ज़ुंण मंऐं ताखा आसा खोज़ी दी और प्रभूए सम्हनै चतैनगी बी दै कि बैणे मतलब पिछ़ू झ़गल़अ निं करा, ज़ेता करै किछ़ै फाईदअ पर एता करै खोईआ तिन्नां मणछो विश्वास ज़ुंण एता शूणां। "
2TI,2,15,खास्सी मैन्थ कर ताकि तूह आप्पू परमेशरा सेटा पेश करी सके और परमेशर ताह करै खुश होए। तूह कर बधिया मिस्त्री ज़िहअ काम ज़हा शर्मिंदअ नां हणअ पल़े और ज़ुंण शुचै बैणा ठीक ज़ाणा खोज़ी। 
2TI,2,16,"पर तिन्नां लोगा का रहअ दूर ज़ुंण एही गल्ला करा ज़ेता करै परमेशरे बेइज़ती हआ, किल्हैकि एही गल्ला निंयां लोगा सिधी परमेशरा का दूर। "
2TI,2,17,"एही शिक्षा करा मणछो विश्वास खतम ज़िहअ चिजअ द दुखणअ तेऊ मणछे सारी घेरी दी लागा बढदअ, हनिनयुस और फिलेतुस आसा तिन्नां ई मांझ़ै। "
2TI,2,18,इनै आसा सत्ता दी विश्वास करनअ छ़ाडी हेरअ द। तिंयां बोला इहअ परमेशरै हेरै मूंऐं दै विश्वासी सदा रहणैं आल़ी ज़िन्दगी लै ज़िऊंदै करी और तिंयां कई विश्वासी मसीहे शिक्षा दी विश्वास करनै का रोकदै लागै दै। 
2TI,2,19,"परमेशरे लोग आसा एही आथरी ज़िहै ज़ुंण कधि निं सिकदी, इना आथरी दी आसा इहै बैण लिखै दै, “प्रभू बछ़ैणा आपणैं लोगा” और “ज़ुंण बी प्रभूए भगती करा, सह निं पाप करी आथी।” ( ) "
2TI,2,20,"बडै घरै निं सिधै सुन्नैं च़ंदीए भांडै हंदै, पर तेथ हआ काठे और माटेए भांडै बी, कोई-कोई अदर करना लै और कोई-कोई निं अदर करना लै हंदै। "
2TI,2,21,"ज़ै कुंण विश्वासी आप्पू सोभी बूरी गल्ला का शुचै करे, ता सह हणअ किम्मती अदर करनै जोगी खास भांडै ज़िहअ और तेऊए ज़िन्दगी हणीं पबित्र और मालका करनअ तेऊ करै काम और तेऊ करै हणअ तेऊए मालका फाईदअ। "
2TI,2,22,"तिन्नां पापी कामां का रह दूर ज़ेता ज़ुआन मणछ हर बगत करनै च़ाहा। भली गल्ला कर। ज़ुंण शुचै मनैं प्रभूओ नांअ लआ, तिन्नां संघै कर धर्म, परमेशरा दी डाह भरोस्सअ, झ़ूरी और शांती दी रहणें कोशिश कर। आप्पू रहणअ तिन्नां लोगा संघै कठा ज़ुंण परमेशरे दिला-मना का करा महिमां करा। "
2TI,2,23,तिन्नां लोगा का रह दूर ज़ुंण एही नथोघी गल्ला पिछ़ू ताह संघै हठ च़ाहा करनी ज़ुंण गल्ला कोई ज़रूरी निं आथी। तिन्नां संघै निं गल्ला करी किल्हैकि ताखा आसा थोघ कि एता करै हआ झ़गल़ै। 
2TI,2,24,"प्रभूओ टैहलू निं झ़गल़ै करनै आल़अ लोल़ी हुअ। सह लोल़ी सोभी लै झणैल़ू हुअ, परमेशरो बैण राम्बल़ै करै सखाऊंणै आल़अ हुअ और तेऊ लोल़ी तिन्नां लोगा लै बी सबर किअ ज़ुंण तेऊओ बरोध बी करा। "
2TI,2,25,"तेऊ लागा परमेशरो बैण तिन्नां का बी झणैल़ू हई करै समझ़ाऊंणअ ज़ुंण तेऊओ बरोध बी करा, कै थोघ कि परमेशर तिन्नां लै बी मन फरेऊणें मोक्कअ दैए कि तिंयां बी मसीहे बारै सत्ता दी भरोस्सअ करे "
2TI,2,26,"और तिन्नां बी भली सोर एछे और तिंयां शैताने बशा का छ़ुटी सके, ज़ुंणी तिंयां तिहअ करना लै आसा कबाता पाऐ दै ज़िहअ सह तिन्नां का कराऊंणअ च़ाहा। "
2TI,3,1,"तिमुतुस, एसा गल्ला दै धैन ज़ुंण मंऐं लाई ताखा खोज़ी, एऊ संसारे खिरीए धैल़ै हणैं बडै कठण बगत। "
2TI,3,2,"लोग हणैं सिधै आप्पू च़ाहणैं आल़ै, तिंयां हणैं ढबै-धेल्ले लाल़च़ी, डींगमार, घमंडी, दुजे बेइज़ती और निंदा करनै आल़ै, आम्मां-बाप्पू लै नशूंण। ज़ुंणी तिन्नें मज़त की तिन्नों निं तिंयां शूकर बी करदै और तिंयां परमेशरो अदर बी निं करदै। "
2TI,3,3,"तिंयां निं होरी लै झ़ूरी करदै, तिंयां निं दुजै माफ करदै और तिंयां लाआ होरी लै दोश, तिंयां निं आप्पू बशै डाही सकदै, तिंयां दैआ होरी लै कष्ट, ईंयां करा भलै का नफरत। "
2TI,3,4,तिंयां दैआ तिन्नां लै बी धोखअ ज़सरी तिन्नां हेर-सभाल़ पै लागा करनी। खातरै आल़ै कामां लै निं तिंयां इहअ बी सोठदै कि एतो नतिज़अ कै हणअ और तिन्नां हआ घमंड और परमेशरा लै निं तिंयां झ़ूरदै पर तिंयां झ़ूरा आपणैं सुख-भोग करना लै। 
2TI,3,5,तिन्नां करनअ धर्मीं मणछ हणैंओ दखाअ पर तिन्नां निं परमेशरे सह शगती मनणी ज़ुंण तिन्नां धर्मीं बणांईं सका। इना इहै लोगा का रहै दूर। 
2TI,3,6,इना ई मांझ़ै डेओआ कई लोग होरीए घरै और तिंयां पाआ एही ऐडी बेटल़ी आपणैं बशै करी धोखै दी ज़सरै दिल पाप करने बोझ़ा करै आसा भर्हुऐ दै और तिन्नां सोभी बूरी गल्ले बशै आसा पल़ी दी ज़ेथ तिन्नां मज़अ लागा। 
2TI,3,7,तिंयां बेटल़ी शिखल़ा हर बगत नऊंईं-नऊंईं गल्ला पर तिन्नां निं मसीहे बारै शुची शिक्षे बारै समझ़ एछदी। 
2TI,3,8,"ईंयां झ़ुठी शिक्षा दैणैं आल़ै च़ाहा मसीहे बारै शुची शिक्षो बरोध करनअ ज़िहअ यन्नेस और यम्बेसै मुसा गूरो बरोध किअ त, तिहअ ई करा ईंयां बी सत्तो बरोध। ईंयां आसा इहै मणछ ज़सरी बुधि भ्रष्ट आसा हुई दी और असली दी निं ईंयां मसीहा दी विश्वास करदै। ( ) "
2TI,3,9,"पर ज़ुंण ऐडी गल्ला ईंयां लोग करा एथ निं ईंयां खास्सै सफल हणैं, किल्हैकि होरी सोभी लोगा जाणअ राम्बल़अ थोघ लागी कि इहै लोग आसा ऐडै। अह हणअ तिहअ ई ज़िहअ इस्राएली लोगा का शुझुअ कि यन्नेस और यम्बेसै की ऐडी गल्ला। "
2TI,3,10,"पर तिमुतुस, तंऐं किअ तिहअ ई ज़िहअ मंऐं ताखा सखाऊअ त। तंऐं भाल़अ कि हुंह केही ज़िन्दगी ज़िऊआ। तंऐं भाल़अ कि हुंह परमेशरे सेऊआ केही च़ाहा करनी और तेऊ दी मेरअ किहअ पाक्कअ भरोस्सअ आसा। तंऐं भाल़अ कि हुंह आपणीं दुख-तकलिफी दी बी किहअ शांत रहा। तंऐं भाल़अ कि हुंह परमेशर और होरी विश्वासी संघै केही झ़ूरी करा। तंऐं भाल़अ कि कठण घल़ी बी हुंह किहअ रहा परमेशरे सेऊआ च़ाकरी दी लागी। "
2TI,3,11,"तंऐं भाल़अ कि लोगै मुल्है किहै कष्ट दैनै। ताखा आसा थोघ कि ज़धू हुंह अन्ताकिया, इकुनिम और लुस्रा नगरी त तधू लोगै मुल्है किहै कष्ट दैनै पर परमेशरै छ़ड़ैऊअ हुंह इना सोभी दुखा का। ( ) "
2TI,3,12,ज़ुंण बी तिहअ करनअ च़ाहे ज़ेता करै परमेशर खुश हआ और ज़ुंण मसीहा ईशू दी विश्वास करा तिन्नां लै दैणअ होरी लोगा दाह-दुख। 
2TI,3,13,पर कदुष्ट और धोखै दैणैं आल़ै करनै होर बी कदुष्ट काम। तिन्नां पाणै लोग धोखै दी और आप्पू पाणै तिंयां होरी लोगा धोखै दी। 
2TI,3,14,"पर तिमुतुस, तूह डाहै सदा तिन्नां गल्ला दी विश्वास ज़ेते शिक्षा हाम्हैं आसा ताल्है दैनी दी और ज़ेतो ताह भरोस्सअ आसा कि ईंयां आसा शुची। किल्हैकि ताखा आसा थोघ और तूह सका हाम्हां दी भरोस्सअ करी ज़ुंणी ताखा इना गल्ले शिक्षा दैनी। "
2TI,3,15,"तंऐं आसा होछ़ी उझै पबित्र शास्त्र समझ़अ द, तेता करै भेटा ताह एसा गल्ला समझ़णा लै मज़त कि ज़ेभै तंऐं मसीहा ईशू दी विश्वास किअ तेभै बच़ाऊअ तूह परमेशरै। "
2TI,3,16,"सारअ पबित्र शास्त्र आसा परमेशरो बैण ज़ुंण परमेशरै तिन्नें मनैं पाअ ज़ुंणी अह लिखअ, हाम्हैं सका एता करै लोगा का परमेशरो सत्त सखाऊई, तिन्नां लोगा सखाऊई ज़ुंण गलत करा, एता करै लागा हाम्हां का थोघ कि म्हारी ज़िन्दगी दी किज़ै गलती आसा और धर्मीं ज़िन्दगी किहअ करै लागा ज़िऊंणीं। "
2TI,3,17,ताकि परमेशरो मणछ सज़ाण होए और सोभै भलै काम करी सके। 
2TI,4,1,"ज़ेभै मसीहा ईशू राज़ै ज़िहअ राज़ करदअ एछणअ, तेऊ करनअ तेभै दुही लोगो न्याय ज़ुंण ज़िऊंदै आसा और तिन्नों बी ज़ुंण मरी आसा गऐ दै। हुंह करा ताखा मानदारी दी परमेशर और मसीहा गवाही मनी करै अरज़ कि "
2TI,4,2,"मसीहे बारै परमेशरो बैण खोज़ सोभी का। हर बगत रह एता लै तैर च़ाऐ ताल्है सान मोक्कअ भेटे या कठण। ज़ेभै लोग गलत करा तेभै खोज़ तिन्नां का कि ठीक किज़ै आसा। तिन्नां लै दै चतैनगी कि पाप निं करा। पर तिन्नां लै दै हैअ बी। इना सोभी गल्ला कर सबर डाही, धैन डाही दै तिन्नां लै शिक्षा। "
2TI,4,3,हुंह खोज़ा ताखा इना गल्ला कि आजू एछणअ इहअ बगत कि हाम्हां मांझ़ै लोगा बी निं परमेशरे असली गल्ला मनणी। पर तिन्नां लोल़णैं आप्पू लै इहै गूरू ज़ुंण तिन्नां का सिधी एही गल्ला सखाओए ज़ुंण तिंयां करनअ च़ाहा। एऊ साबै हआ तिन्नां सदा नऊंईं और होरी साबै गल्ला शुणनेओ च़ाअ। 
2TI,4,4,तिन्नां निं सत्त मनणअ पर तिन्नां शुणनी मणछै आपणैं साबै बणांईं दी बेकार कथैया। 
2TI,4,5,"पर तिमुतुस, तूह रहै आप्पू आपणैं काबू दी, च़ाऐ ताल्है किछ़ बी होए और ज़िहै बी दाह-दुख एछे तिन्नां ज़िरै। खुशीए समादा खोज़णा लै लागा ताह खास्सी मैन्थ करनी परमेशरो टैहलू हणें नातै लागा ताह तिंयां सोभै काम करै ज़ुंण ताखा सभाल़ै दै आसा। "
2TI,4,6,मंऐं डाही ताखा ईंयां गल्ला एते तैणीं खोज़ी कि मेरी मौत आसा नेल़ और मेरअ गअ एऊ संसारा डेऊणेओ बगत पुजी। हुंह करनअ तिन्नां अर्घै ज़िहअ तरैल़ी परमेशरे बेदी दी बल़ीदान। 
2TI,4,7,"हुंह मुक्कअ बधिया कुश्ती लल़ी, और आपणीं ठुहर बी मुक्कअ हुंह पूरी करी, हुंह रहअ खिरी तैणीं भरोस्सैमंद। "
2TI,4,8,"प्रभू दैणअ मुल्है आजू मुगट ज़ेता लै धर्मों मुगट बोला किल्हैकि मंऐं किअ परमेशर खुश। सह ज़ुंण धर्मां संघै न्याय करा तेऊ दैणअ मुल्है सह तेसा धैल़ी ज़ेभै सह भी फिरी एछणअ। इहअ निं कि तेऊ दैणअ सिधअ मुल्है, पर तिन्नां सोभी लै बी ज़ुंण तेऊए फिरी एछणा लै खास्सै झ़ूरा। "
2TI,4,9,मुंह सेटा लै कर छ़ेकै एछणें कोशिश। 
2TI,4,10,दमास नाठअ मुंह छ़ाडी थिस्सलुनी नगरी लै किल्हैकि सह झ़ूरा एऊ संसारै ज़िन्दगी लै खास्सअ। क्रेंसकेंस नाठअ गलाती लाक्कै लै और तितुस नाठअ दलमतिआ लाक्कै लै। 
2TI,4,11,"मुंह सेटा आसा सिधअ लुका, आप्पू एछै और मरकुसा बी आणै संघा, किल्हैकि तेऊ हेरनी इधी मेरै कामां लै मज़त करी। "
2TI,4,12,तुखिकुस हेरअ मंऐं इफिसुस नगरी लै छ़ाडी। 
2TI,4,13,"ज़ुंण कोट मंऐं त्रोआस करपुस भाई सेटा आसा छ़ाडी आअ द, ज़ेभै तूह एछे, ता तेभै आणै तूह तेऊ कोटा और कताबा, खासकर च़ाम्भल़े कताबा आप्पू संघा। "
2TI,4,14,"सिकंदर ठठारै किअ मुल्है खास्सअ बूरअ, प्रभू दैणीं तेता पिछ़ू आप्पै तेऊ लै सज़ा। ( ) "
2TI,4,15,"तूह बी रहै तेऊ का बच़दअ, किल्हैकि ज़ुंण हाम्हैं मसीहे बारै गल्ला खोज़ा तेतो किअ तेऊ बडअ भारी बरोध। "
2TI,4,16,"पैहली पेशी लै ज़ांऊं हुंह न्याय दालता दी खल़अ हुअ ता मंऐं खोज़ी आपणैं कामें बारै सारी गल्ला, तेभै निं मुंह बाखा एक विश्वासी भाई बी मुल्है हैअ दैणैं आल़अ त। तिंयां सोभ खल़्हुऐ मुंह छ़ाडी बागै। भलअ हणअ त इहअ कि मेरै परमेशरा का तेतो इना साब-कताब नां दैणअ पल़े। "
2TI,4,17,"पर प्रभू हुअ मुंह संघै खल़अ और तेऊ की मेरी मज़त। तेऊ दैनी मुल्है शगती, तैही हुअ हुंह मसीहा ईशूए बारै राम्बल़ै करै खोज़णा लै सफल और ज़ेतरै बी होरी ज़ातीए लोग तिधी दालता दी तै खल़ै तिन्नैं शूणअ सोभी। प्रभू बच़ाऊअ हुंह मरनै का ज़िहअ कि भुखै शेरे खाखा का आणअ छ़ड़ैऊई। ( ) "
2TI,4,18,मुंह आसा भरोस्सअ बी कि प्रभू बच़ाऊंणअ हुंह बूरै खातरै का। तेऊ पजैल़णअ हुंह राज़ी-राम्बल़अ स्वर्गै ज़िधी सह राज़ करा। तेऊए महिमां लोल़ी जुगै-जुगै हुई। तथास्तू। 
2TI,4,19,बैहण प्रिस्किला और तेसे लाल़ै अकबिला और ओनेसफोरसे सारै टबरा संघी दैऐ मुंह बाखा राज़ी-खुशी। 
2TI,4,20,"इरास्तुस आसा कुरिन्थ नगरी रह द और त्रोफिमस आसा मंऐं मिलेतुस टापू ई छ़ाडअ द, सह आसा बमार। "
2TI,4,21,"कोशिश करै हिंऊंदा का पैहलै एछणें, युबलुस और पुंदेस, और लीनुस और कलौदिआ और होरी सोभी विश्वासी भाई लै दैऐ राज़ी-खुशी। "
2TI,4,22,हुंह करा अरज़ कि प्रभू और तेऊओ जश लोल़ी ताह संघै सदा रहअ। 
TIT,1,1,हुंह पल़सी लिखा एसा च़िठी ताह तितुसा लै। हुंह आसा परमेशरो टैहलू और मसीहा ईशूओ शधाणूं। हुंह आसा तिन्नें विश्वासा मज़बूत करदअ छ़ाडअ द ज़ुंण परमेशरै आप्पू लै आसा छ़ांटै दै और तिन्नां मसीहे बारै शुची शिक्षा सखाऊंदअ। ताकि तिंयां तेही ज़िन्दगी ज़िऊए ज़ेता करै परमेशर खुश हआ। 
TIT,1,2,"एतो नतिज़अ हआ इहअ कि तिन्नां आसा परमेशरा संघै सदा ज़िऊंणें आशा किल्हैकि परमेशर ज़ुंण कधि निं झ़ुठअ बोलदअ, तेऊ आसा एऊ संसारै बणांणैं का पैहलै करार की दी कि तेऊए छ़ांटै दै लोग रहणैं सदा ज़िऊंदै। "
TIT,1,3,एभै किअ परमेशरै ऐबै ठीक मोक्कै दी खुशीओ समाद हाम्हां लै प्रगट और हाम्हैं खोज़ा एता हर ज़ैगा। म्हारै उद्धार करनै आल़ै परमेशरै सभाल़ी मुल्है अह ज़िम्मैंबारी। तेऊ दैनअ मुल्है अह हुकम कि हुंह तेऊ लै एऊ कामां करे। 
TIT,1,4,हुंह लिखा ऐहा च़िठी तितुसा लै। तूह आसा मुल्है मेरै शोहरू ज़िहअ किल्हैकि तूह करा मसीहा दी विश्वास ज़िहअ हुंह करा। म्हारै बाप्पू परमेशर और म्हारै उद्धार करनै आल़ै प्रभू ईशू मसीहा का आसा मेरी एही अरज़ कि ताल्है लोल़ी तेऊओ जश और शांती सदा हुई। 
TIT,1,5,"हुंह आअ त ताह क्रेतै टापू दी एते तैणीं छ़ाडी कि तूह बाकी रही दी गल्ला सधेरे, और ज़िहअ मंऐं बोलअ तेते साबै हर नगरी दी विश्वासी मंडल़ी लै सैणैं छ़ांटे। "
TIT,1,6,मंडल़ीए सैणें लोल़ी नर्दोश ज़िन्दगी हुई। सह लोल़ी आपणीं लाल़ी लै भरोस्सैमंद हुअ और तेऊए शोहरू-माठै लोल़ी विश्वासी होए और आपणैं आम्मां बाप्पूए हर गल्ला मना और तिन्नों लोल़ी सोभी मांझ़ै भलअ नांअ हुअ। 
TIT,1,7,"किल्हैकि ज़ुंण मंडल़ीओ सैणअ आसा सह आसा परमेशरे घरो भढारी। तेऊ लै आसा ईंयां गल्ला ज़रूरी कि सह लोल़ी नर्दोश हुअ, सह नां हठी और नां धखी का रोश करनै आल़अ लोल़ी हुअ। सह नां शराबी और नां हर बगत च़िखणैं आल़अ लोल़ी हुअ और नां सह ढबै-धेल्लैओ लाल़च़ करनै आल़अ लोल़ी हुअ। "
TIT,1,8,"तेऊ लोल़ी आपणैं घरै एछणैं आल़ै पाहुंणैंओ अदर किअ, सह लोल़ी इहअ ज़ुंण होरी लोगा लै भलअ करनअ च़ाहा। सह लोल़ी सोभी गल्ला दी सबर करनै आल़अ और धर्मीं हुअ। सह लोल़ी इहअ पबित्र हुअ ज़हा सोभै मना, तेऊ लागा आपणैं दिले भाअ हर बगत आपणैं बशै डाहणैं। "
TIT,1,9,"तेऊ लागा तिन्नां सत्ता दी पाक्कअ विश्वास करनअ ज़ुंण हाम्हैं आसा खोज़ी दी और तेते ई साबै आपणीं ज़िन्दगी बी ज़िऊए, ताकि तेऊ भाल़ी करै होर लोग बी तेही ई ज़िन्दगी ज़िऊए और ज़ै कुंण एऊ साबै ज़िन्दगी नांईं च़ाहंदै तिंयां बी लोल़ी समझ़ाऊई ज़ाणैं। "
TIT,1,10,"हुंह बोला इहअ एते तैणीं कि कई लोगा करनअ शुची शिक्षो बरोध, ज़ुंण बाझ़ी मतलबे गल्ला सखाऊआ और होरी लै धोखअ दैआ। ईंयां इहै आसा खासकर तिन्नां लोगा मांझ़ा का ज़ुंण अज़ी बी यहूदी बधान मना और होरी विश्वासी लै खतैर करना लै बोला। "
TIT,1,11,इना इहै लोगा रोक्का विश्वासी मांझ़ै एही शिक्षा दैणैं का। किल्हैकि एही गलत शिक्षा करै करा तिंयां कई घरो विश्वास बरैबाद। तिंयां करा इहअ एते तैणीं कि लोग तिन्नां लै ढबै दैए। 
TIT,1,12,"तिन्नां ई मांझ़ै आसा क्रेतै टापू का एक मणछ ज़ुंण तिन्नों गूर आसा, तेऊ बोलअ इहअ, “क्रेतै टापुए लोग बोला हर बगत झ़ुठअ। तिन्नों बभार आसा बणें पशू ज़िहअ। तिंयां आसा नज़ाहणै और तिन्नां लोल़ी खाणां लै हर बगत खास्सअ।” "
TIT,1,13,क्रेतै लोगे बारै ईंयां गल्ला आसा शुची बोली दी। इना लोगा सखाऊ काठअ बणीं करै ताकि तिंयां मसीहा ईशूए बारै शुची शिक्षा दी विश्वास करे 
TIT,1,14,और तिंयां यहूदी लोगे कथैया काहाणीं दी और तिन्नां मणछे गल्ला दी धैन नां दैए ज़ुंण सत्ता का कबाता हआ पेठै दै। 
TIT,1,15,"ज़ै कुंण पाप करनअ नांईं च़ाहे और पाप करने सोठ नांईं आथी, तै आसा तेऊ मणछा लै सोभै गल्ला भली। पर ज़ै कुंण बूरअ आसा और ईशू दी विश्वास नांईं करदअ, तेऊए साबै निं किछ़ै च़ीज़ शुची आथी किल्हैकि तिन्नें मन और सोर आसा दुहै भ्रष्ट हुऐ दै। "
TIT,1,16,"तिंयां झ़ुठी शिक्षा दैणैं आल़ै बोला इहअ कि हाम्हां का आसा परमेशरो थोघ, पर तिन्नें काम और बभारा करै जा थोघ लागी कि तिन्नां का निं परमेशरो थोघ आथी। किल्हैकि तिंयां आसा च़िल़्हखरै और इहै ज़ुंण परमेशरो हुकम नांईं मंदै। तिंयां निं कोई भलअ करी सकदै। "
TIT,2,1,"पर तितुस, तूह दैऐ विश्वासी लै हर बगत एही शिक्षा ज़ुंण सत्ते साबै आसा। "
TIT,2,2,"प्रोढै मणछा लै बोल कि हर बगत रहणअ आपणैं काबू दी, तिन्नां लागा आपणअ बभार इहअ डाहणअ कि होर लोग तिन्नों अदर करे और राम्बल़अ बभार करे। तिन्नां लागा परमेशरा दी पाक्कअ विश्वास डाहणअ। होरी संघै डाहणीं शुची झ़ूरी और इना सोभी गल्ला करा च़ाऐ कठण किल्है निं होए। "
TIT,2,3,प्रोढी बेटल़ी लै बोल इहअ तिन्नों बभार लोल़ी सोभी साबै इहअ हुअ ज़ेता करै परमेशरो अदर हआ। तिंयां निं होरीए बारै बूरअ बोल़णैं आल़ी लोल़ी हुई। पर तिन्नें लोल़ी होरी का भली गल्ला सखाऊई। 
TIT,2,4,इनै प्रोढी बेटल़ी लोल़ी ज़ुआन बेटल़ी ईंयां गल्ला सखाऊई कि आपणैं लाल़ै और शोहरू-माठै संघै डाहणीं झ़ूरी। 
TIT,2,5,"इनै प्रोढी बेटल़ी लोल़ी ज़ुआना का इहअ बी सखाऊअ कि हर बगत रहणअ आपणैं काबू दी और आपणैं मर्धा छ़ाडी निं होरी मर्धा संघै छ़ोतली हणअ, आपणैं घरै करनअ राम्बल़अ काम, होरी लै करनी झींण और आपणैं मर्धे मनणी हर गल्ला। तिन्नैं लोल़ी ईंयां सोभै गल्ला की ताकि कुंण परमेशरे बैणो ठठअ नां बणांए। "
TIT,2,6,"इहै ई ज़ुआना मर्धा बी कर समझ़ाऊई, कि सोभी गल्ला दी रहणअ हर बगत आपणैं काबू दी। "
TIT,2,7,हर बगत करनै तंऐं भलै काम। ताकि ताह भाल़ी करै होर बी तिहै ई भलै काम करे। तेरी शिक्षा दी लोल़ी नित-पत्त और धैन मन हुअ। 
TIT,2,8,तेरी शिक्षा लोल़ी हर बगत एही शुची हुई ज़ेता लै कुंण बूरी निं बोली सके। ताकि ज़ुंण तेरै ईशू मसीहा लै कामों बरोध करे तिंयां हणैं शर्मिंदै किल्हैकि तिंयां निं म्हारै बारै किछ़ै गलत बोली सकै। 
TIT,2,9,ज़ुंण विश्वासी गुलाम आसा तिन्नां सखाऊ इहअ कि आपणैं मालके शुणनी हर गल्ला। तिन्नां लै बोल तिहअ करना लै ज़ेता करै तिन्नें मालक खुश होए और तिन्नें कामें बारै निं तिन्नां संघै हठल़दै लागणअ। 
TIT,2,10,तिन्नां लै बोल कि धख बी च़ोरी च़लाकी निं करनी पर तिन्नैं रहणअ आपणैं मालका लै भरोस्सैमंद। ताकि लोग तिन्नों भलअ सभाब और ज़ुंण बी तिंयां काम करा भाल़े और लोग तेतो अदर करे ज़ेता हाम्हैं म्हारै उद्धार करनै आल़ै परमेशरे बारै सखाऊआ। 
TIT,2,11,विश्वासी सखाऊ इहअ ई किल्हैकि परमेशरै किअ आपणअ जश प्रगट कि सह च़ाहा सोभी मणछा तिन्नें पापा का बच़ाऊंणअ और अह आसा तिन्नां लै दान। 
TIT,2,12,एऊ जशा करै सखाऊआ परमेशर हाम्हां का कि हाम्हैं तिहअ बभार नां करे ज़ेता करै परमेशर खुश निं हंदअ तिहअ बभार करे ज़ेता करै परमेशर खुश हआ और संसारे च़िज़ा लै च़ाहा डाहणीं छ़ाडे। पर एऊ जुगै हाम्हैं धर्म और भगती डाही बभार करे ज़ेता करै शुझिए कि हाम्हैं करा परमेशरो अदर। 
TIT,2,13,"हाम्हैं तैहा महान धैल़ी न्हैल़ै लागै दै ज़ेते हाम्हां आशा आसा। अह आसा सह धैल़ी ज़ेभै ईशू मसीहा ज़ुंण म्हारअ महान परमेशर और उद्धार करनै आल़अ आसा, सह आपणीं सारी महिमां दी पृथूई लै फिरी एछणअ। हाम्हां लागा तेते ई साबै आपणअ बभार डाहणअ। "
TIT,2,14,"तेऊ मसीहा दैनी म्हारी तैणीं आपणीं ज़िन्दगी, ताकि सह हाम्हां म्हारै सोभी पापा का आज़ाद करी और हाम्हां शुचै करे ताकि हाम्हैं तेऊए आपणैं खास लोग होए। ज़ुंण भलै ई भलै काम च़ाहा करनै। ( ) "
TIT,2,15,"तिमुतुस, हुंह च़ाहा इहअ कि तूह तिधी क्रेतै रहणैं आल़ै विश्वासी लै इना गल्ला सखाओए ज़ुंण मंऐं ताखा खोज़ी। आपणैं लोगा लै दै इना गल्ला करना लै हैअ, ज़िधी ज़रूरी आसा तिधी समझ़ाऊ तिन्नां। ताह आसा इहअ करनैओ हक। एसा गल्लो डाहै धैन कि सोभी लोल़ी तेरअ अदर किअ। "
TIT,3,1,"तितुस, ज़ेतरअ हई सके आपणैं सोभी विश्वासी का फरेऊ राज़ और तिन्नें हाकमो अदर करनअ और हाम्हां लागा तिन्नों हुकम मनणअ और हर साबै भलै कामां करना लै तैर रहणअ। "
TIT,3,2,"कोहिए बारै निं बूरअ बोल़णअ, नां लोगा संघै हठल़दै लागणअ, तम्हैं करै तेभै बी सबर ज़ेभै लोग तिहअ करे ज़ेता लै तम्हैं राज़ी निं हंदै। सोभी लोगा संघै डाहणअ हर बगत नरम बभार। "
TIT,3,3,हाम्हां लागा अह गल्ल आद डाहणीं कि एक बगत त इहअ बी कि हाम्हैं बी तै तिन्नां लोगा ज़िहै ऐडै ज़ुंण अज़ी मसीहा दी विश्वास निं करदै। हाम्हैं निं परमेशरे गल्ला मंदै तै। हाम्हैं बी तै धोखै दी पल़ै दै। हाम्हैं करा तै कबल्लै बूरै काम करना लै आपणअ बगत बरैबाद और हाम्हैं रहा तै तिहअ करदै लागी ज़ेता म्हारी देही च़ाहा ती। हाम्हैं बी च़ाहा तै तिन्नां गल्ला ज़ुंण होरी का आसा। हाम्हैं पज़ेरा तै होरीए दिलै आप्पू लै नफरत और हाम्हैं करा तै एकी दुजै संघै ज़ीद। 
TIT,3,4,पर तज़ी बी रहैऊई म्हारै उद्धार करनै आल़ै परमेशरै हाम्हां लै आपणीं झींण और तेऊ की हाम्हां लोगा लै झ़ूरी। 
TIT,3,5,"ता तेऊ किअ म्हारअ उद्धार। अह निं म्हारै धर्में कामां करी करै हुअ, पर अह हुअ तै कि तेऊ की हाम्हां लै झींण। परमेशरै दैनी हाम्हां लै नऊंईं ज़िन्दगी। तेऊ धोऐ हाम्हैं भितरा का और म्हारै पाप किऐ दूर और हाम्हैं बणांऐं तेऊ नऊंऐं साबै बभार करनै आल़ै। तेऊ किअ इहअ हाम्हां दी पबित्र आत्मां पाई करै। "
TIT,3,6,परमेशरै दैनी हाम्हां लै पबित्र आत्मां बाझ़ी मोलै कि सह हाम्हां दी बडी शगती संघै काम करे किल्हैकि ईशू मसीहा मूंअ म्हारै पापा लै म्हारअ उद्धार करनै आल़अ हणें तैणीं। ( ) 
TIT,3,7,परमेशरै किअ इहअ तै कि सह आपणैं जशा करै हाम्हां आप्पू संघै धर्मीं बणांए और हाम्हैं बी तेऊए लुआद बणीं सके और हाम्हां तेऊ संघै सदा लै ज़िन्दगी भेटे ज़ेते हाम्हैं आशा आसा। 
TIT,3,8,"ईंयां गल्ला आसा शुची बोली दी ज़ुंण मंऐं ताल्है एभै बोली। हुंह च़ाहा इहअ कि तूह दैए विश्वासी लै इना गल्ला सखाऊंणा लै खास धैन। ज़ुंण परमेशरा दी विश्वास करा, तिंयां भलै काम करना लै हर बगत धैन डाहे ज़ुंण भलै और सोभिए फाईदे आसा। "
TIT,3,9,"पर नथोघी हठ, यहूदी पित्तरे लाम्मी बही पिछ़ू हठ, झ़गल़ै और मुसा गूरे बधाना मनणें बारै हठल़णैं का रहै दूर। ईंयां एही गल्ला हआ बगत बरैबाद करनै आल़ी और एता करै निं ताह किछ़ै फाईदअ हणअ। "
TIT,3,10,ज़ुंण मंडल़ी दी फूट पाआ तेऊ लै दै एकी बारी चतैनगी कि इहअ करनअ छ़ाड। ज़ै ताखा इहअ शुझिए कि सह आसा अज़ी बी तिहअ ई करदअ लागअ द ता तेऊ लै दै दुजी बारी चतैनगी। तेखअ निं तेऊ दी होर बगत बरैबाद करी। 
TIT,3,11,"ताखा जाणअ थोघ लागी कि इहै आसा सत्ता का कबाता पेठै दै, और तिन्नें पाप करा एसा गल्ला पाक्की कि तिंयां आसा दोशी। "
TIT,3,12,"मुंह छ़ाडणैं अरतीमास या तुखिकुस क्रेतै टापू लै ताह सेटा लै, ता मुंह सेटा लै करै निकूपुलिस नगरी तैणीं एछणें कोशिश, किल्हैकि मंऐं आसा इहअ सोठअ द कि मुंह काटणै हिंऊंदे धैल़ै तिधी। "
TIT,3,13,"ज़ेभै जेनास नांओं बकील और दुजअ अपूलोस नांओं तिन्नें हांढा दी आजू निखल़े, तिन्नां लै करै मज़त ज़ेतरी की थारै भलै हई सका। तिन्नां लै दैऐ तिन्नें ज़रूरतीए सोभै गल्ला ताकि तिन्नें हांढा दी आजू किछ़ू गल्ले काम्मी नां पल़े। "
TIT,3,14,"सिधअ इहअ ई निं, तूह रहअ विश्वासी लै एही शिक्षा दैंदअ लागी कि हाम्हां लागा हर भलै काम करनै ज़रूरी शिखल़णै ताकि सोभिए गरज़ा पूरी होए। ताकि तिंयां नकाम्मीं ज़िन्दगी नां ज़िऊए। "
TIT,3,15,"इधी ज़ेतरै बी विश्वासी मुंह संघै आसा, तिंयां दैआ तम्हां लै राज़ी-खुशी और तिन्नां सोभी भाई-बैहणी लै बी दैऐ राज़ी-खुशी ज़ुंण आपणअ संघी विश्वासी समझ़ी हाम्हां लै झ़ूरी करा। हुंह करा प्राथणां कि परमेशरो जश लोल़ी तम्हां लै हुअ। तथास्तू। "
PHM,1,1,एसा च़िठी लिखा हुंह पल़सी ज़ुंण मसीहा ईशूए खुशीए समादा खोज़णैं पिछ़ू कैद आसा किअ द और भाई तिमुतुस। 
PHM,1,2,हुंह लिखा एता हाम्हां संघै मसीहे कामां दी साझ़ू म्हारै पैरै भाई फिलेमोन और विश्वासी बैहण अफफिआ और अरखिप्पुस ज़ुंण परमेशरे सेऊआ सपाही ज़ेही करा और विश्वासी मंडल़ी ज़ुंण तेरै घरै कठा हआ। 
PHM,1,3,म्हारै बाप्पू परमेशर और प्रभू ईशू मसीहा का आसा मेरी एही अरज़ कि तम्हां सोभी लै लोल़ी तेऊए झींण और शांती सदा हुई। 
PHM,1,4,"फिलेमोन, ज़ेभै बी हुंह ताल्है प्राथणां करा, हुंह करा हर बगत परमेशरो शूकर। "
PHM,1,5,किल्हैकि हुंह शूणां लोगा का तेरै बारै कि तूह प्रभू ईशू दी किहअ पाक्कअ भरोस्सअ डाहा। मंऐं तेरै बारै इहअ बी शूणअ कि तूह करा झ़ूरी और सोभी विश्वासीए मज़त। 
PHM,1,6,हुंह करा प्राथणां कि होरी विश्वासी संघै ज़ुंण तेरी साझ़ आसा तेता करै ताखा तिन्नां सोभी भली गल्लो थोघ लागे ज़ुंण हाम्हां लै परमेशरै आसा दैनी दी। एता करै लोल़ी मसीहे महिमां हुई। 
PHM,1,7,"भाई फिलेमोन, तेरी मुल्है झ़ूरी करने हुई मुंह बडी भारी खुशी और शांती, तंऐं किऐ परमेशरे सोभी लोगे दिल खुश। "
PHM,1,8,"मंऐं लाअ ताल्है किज़ै इहअ बोली ज़ुंण ताह करनअ लागे। ज़ुंण हक मुल्है मसीहा आसा दैनअ द, तेता करै सका त हुंह ताल्है इहअ करनैओ हुकम दैई, पर हुंह निं इहअ च़ाहंदअ। पर हुंह बोला एही ताल्है एता करना लै किल्हैकि हाम्हैं करा एकी दुजै और परमेशरे लोगा संघै झ़ूरी। ऐबै करा ताखा हुंह पल़सी प्रोढअ मणछ अरज़ और सह ज़ुंण लोगै कैद खानै दी आसा बंद किअ द, किल्हैकि हुंह करा मसीहा ईशूए सेऊआ। "
PHM,1,9,हुंह करा उनेसिमुसे तैणीं अरज़ ज़ुंण मेरै आपणैं शोहरू ज़िहअ आसा। तधू बणअ सह मसीहा दी मेरअ शोहरू ज़धू हुंह कैद खानै दी बंद त। हुंह करा ताखा एही अरज़ कि 
PHM,1,10,"पैहलै ता निं सह तेरै किछ़ू कामों त, पर ऐबै आसा सह तेरै और मेरै दुहीए कामों। "
PHM,1,11,"मंऐं लाअ सह ताह सेटा लै बापस छ़ाडी, सह ज़हा लै हुंह सारै दिला का झ़ूरी करा। "
PHM,1,12,"तेऊ च़ाहा त हुंह इधी आप्पू सेटा मेरी मज़त करना लै डाहणअ ज़ेभै तैणीं हुंह ईशू मसीहे बारै खुशीए समादा खोज़णैं पिछ़ू इधी कैद आसा। सह सका ताह बाखा इधी मेरी मज़त करी, किल्हैकि मुखा आसा थोघ कि तूह च़ाहा मेरी मज़त करनी। "
PHM,1,13,"मंऐं निं तूह अज़ी पुछ़अ और तंऐं बी निं मुल्है तेऊ इधी मुंह संघै डाहणें ज़ाज़त दैनी, मंऐं किअ इहअ बच़ार कि सह निं मुंह इधी डाहंणअ। हुंह बोला ताल्है बी इहअ कि तूह करै मेरी मज़त तै; ज़ै तूह सच्च़ी मेरी मज़त करनअ च़ाहे। "
PHM,1,14,झ़ाणीं परमेशरै सह थोल़ै धेल्लै लै ताखा एते तैणीं किअ दूर होए कि सह मसीहा ईशू दी विश्वास करे और ताह सह आप्पू संघै सदा लै बापस भेटे। 
PHM,1,15,"पर ऐबै निं तेऊ सिधअ आपणअ गुलाम समझ़ी। सह आसा ऐबै ताल्है गुलामा का खास्सअ तेरअ संघी विश्वासी भाई! किल्हैकि तम्हैं दुहै करा प्रभू दी विश्वास सह आसा मेरअ पैरअ, पर ताल्है हणअ सह होर बी खास्सअ पैरअ। किल्हैकि सह आसा तेरअ गुलाम बी और विश्वासा दी तेरअ भाई बी। "
PHM,1,16,"ज़ै तूह एसा गल्ला मना कि हुंह और तूह आसा परमेशरे कामां लै साझ़ू, तै करै तूह तेऊओ इहअ सुआगत ज़िहअ कि तूह मेरअ करी सका। "
PHM,1,17,"ज़ै तेऊ तेरी किज़ै हान्नी होए की दी, या ज़ै तेऊ तेरअ किज़ै लैण-दैण होए, ता तेता लिखै मेरै नांओंऐं। "
PHM,1,18,"हुंह पल़सी आसा लागअ द एता आपणैं हाथै लिखदअ कि ताल्है दैंऊं तेऊए बदल़ै हुंह तिन्नां ढबै-धेल्लै; ताखा आसा थोघ कि ज़ै मंऐं तेरी मज़त निं की हंदी, तै निं ताह आप्पू दी नऊंईं ज़िन्दगी भेटणीं ती, इहअ करै आसा ताखा तेरी ज़िन्दगी मेरअ धुआर "
PHM,1,19,"हे मेरै भाई, खुशी लोल़ी मुंह प्रभू दी ताह बाखा का भेटी, हाम्हैं दुहै आसा मसीहा दी एक और मेरअ दिल दैऐ खुश करी। "
PHM,1,20,हुंह लिखा ताल्है एसा च़िठी इहअ भरोस्सअ डाही करै कि तूह मना मेरी हर गल्ला और एसा गल्लो बी आसा मुखा थोघ कि ताह करनअ तेता का बी खास्सअ ज़ुंण हुंह ताल्है बोला। 
PHM,1,21,"एक गल्ल आसा होर कि ज़ेभै हुंह तेरै घरै एछे तेभा लै डाहै मुल्है एक पांड ज़ुदी, मुंह आसा एही आशा कि थारी प्राथणां करै जाणअ हुंह कैद खानै का छ़ुटी करै तम्हां सेटा लै एछी। "
PHM,1,22,"इपफ्रास ज़ुंण मसीहा ईशूए बारै लोगा का खोज़णैं पिछ़ू इधी मुंह संघै कैदी आसा, "
PHM,1,23,"और मरकुस, अरिस्तर्खुस, दमास और लुका, ज़ुंण मुंह संघै प्रभूओ काम करा, इनै बी आसा ताल्है राज़ी-खुशी दैनी दी। "
PHM,1,24,हुंह करा परमेशरा का अरज़ कि म्हारै प्रभू ईशूए झींण लोल़ी सदा तम्हां सोभी लै हुई। तथास्तू। 
HEB,1,1,"पैहलै जुगै की परमेशरै म्हारै पित्तरा का कई बारी भांती-भांती करै आपणैं गूरा बाती गल्ला, "
HEB,1,2,एऊ जुगै की तेऊ इना खिरीए धैल़ै हाम्हां संघै आपणैं शोहरू बाती गल्ला। परमेशरै बणांईं सोभै गल्ला तेऊ ई करै। तैही किअ परमेशरै इहअ बच़ार कि सह ई बणांणअ खिरी ऐबै इना सोभी गल्ला दी मालक। ( ) 
HEB,1,3,"सह शोहरू ई आसा तेऊए महिमों प्रैशअ और सह तेऊ ई करै लागा हाम्हां का थोघ की परमेशर किहअ आसा, सह आसा हर गल्ला दी तेऊ ई ज़िहअ और तेऊए बैणा दी आसा एही शगती कि सारअ भ्रमंड रहा तिहअ ई काम करदअ लागी ज़िहअ सह आसा, तेऊ किऐ मणछे पाप दूर और तेखअ बेठअ सह स्वर्गै सर्वशक्तिमान परमेशरे दैहणीं बाखा सोभी का बडी पदबी दी। "
HEB,1,4,तेऊए एऊ कामां लै दैनी परमेशरै तेऊ लै सोभी का बडअ नांअ ज़ुंण स्वर्ग दूता का बी खास्सी बडी आसा इहअ करै लागा हाम्हां का थोघ कि ज़ुंण शोहरू आसा सह आसा तिन्नां का महान। 
HEB,1,5,"किल्हैकि परमेशरे निं स्वर्ग दूता मांझ़ै कोही लै इहअ बोलअ ज़ुंण तेऊ बोलअ ईशू लै, ( ) “तूह आसा मेरअ शोहरू, आझ़ किअ मंऐं अह प्रगट कि तूह आसा मेरअ शोहरू!” इहअ बी निं तेऊ कोही स्वर्ग दूता लै बोलअ, “हुंह हणअ तेऊओ बाप्पू और सह हणअ मेरअ शोहरू?” "
HEB,1,6,"ज़ांऊं परमेशर आपणैं एकलौतै ज़ेठै शोहरू संसारा लै आणा, तेभै बोला सह इहअ, “सोभै स्वर्ग दूत टेका तेऊ सेटा माथअ।” ( ) "
HEB,1,7,"स्वर्ग दूते बारै बोला परमेशर इहअ, ( ) “सह बणांआ आपणैं दूता बागरी ज़िहै और आपणैं टैहलू बणांआ सह भकदी आगी ज़िहै।” "
HEB,1,8,"पर शोहरू लै बोला सह इहअ, ( ) “हे परमेशर तेरअ राज़ रहणअ जुगै-जुगै और ताह करनअ आपणैं राज़ा दी धर्मां संघै राज़। "
HEB,1,9,"तंऐं की लोगे धर्में कामां लै झ़ूरी और लोगे पापी कामां का नफरत। तैही बोला परमेशर आपणैं शोहरू लै इहअ, मंऐं छ़ांटअ तूह और मंऐं दैनअ ताल्है तेरै सोभी साथी का खास्सअ अदर और खुशी।” "
HEB,1,10,"सह बोला शोहरू लै इहअ बी, ( ) “हे प्रभू शुरू दी पाई तंऐं पृथूईए आथरी स्वर्ग और सरगे सोभी गल्ला बणांणैं आल़अ कारीगीर आसा तूह ई। "
HEB,1,11,"तिंयां ता हणैं बरैबाद, पर तूह रहणअ सदा। तिंयां सोभै हणैं झिकल़ै ज़िहै पराणैं। "
HEB,1,12,“ताह च़फल़णै तिंयां दोहल़ू ज़िहै ( ) और तिंयां करनै ताह तिहै नऊंऐं ज़िहै हाम्हैं पराणैं झिकल़ै बदल़ा। पर तूह रहणअ सदा ज़िहअ कै तिहअ और तेरी अमर निं कधि खतम हणीं।” 
HEB,1,13,"परमेशरै निं कधू कोही स्वर्ग दूता लै इहअ बोलअ ज़िहअ तेऊ बोलअ ईशू लै, ( ) “तूह बेश मेरै दैहणै सोभी का बडी पदबी दी, ज़ेभै तैणीं कि हुंह तेरै दुशमणा हारी करै सोभी गल्लो हक ताल्है निं दैंऊं?” "
HEB,1,14,तै स्वर्ग दूत किज़ै काम करा? तिंयां आसा परमेशरे सेऊआ टैहली करनै आल़ै। परमेशर छ़ाडा तिन्नां स्वर्ग दूता तिन्नें हेर-सभाल़ करदै ज़हा मणछा उद्धार भेटा। ( ) 
HEB,2,1,"तैही लागा हाम्हां तिंयां गल्ला बडी धैन-मन लाई करनी ज़ुंण हाम्हैं शूणीं दी आसा, ताकि हाम्हैं सत्ता का दूर निं डेओए। "
HEB,2,2,"ज़ुंण समाद परमेशरै स्वर्ग दूता बाती दैनअ तेता करै हुअ हर बगत सत्त प्रगट, और बधाने ज़ुंण बी गल्ला लोगै नांईं मनी तेता लै भेटी तिन्नां सज़ा। "
HEB,2,3,इहअ किज़ै आसा ज़ुंण हाम्हैं इहअ सोठा कि एऊ महान उद्धारे गल्ला नांईं मनी करै कै हाम्हैं बच़ी जाणैं ज़ुंण प्रभू ईशू आप्पै आसा खोज़अ द? अह उद्धारो समाद आसा हाम्हां लै तिन्नैं खोज़अ द ज़ुंणी सह तेऊ का आसा शूणअ द। 
HEB,2,4,"आपणैं दिला मनें साबै ज़ेभै परमेशरै च़ाहअ तेऊ दैनअ नछ़ैण, नुआहरै काम, च़मत्कार और पबित्र आत्मों दान दैई करै एऊ उद्धारे समादो सबूत। "
HEB,2,5,"परमेशरै निं सह आजू एछणैं आल़अ संसार, ज़ेते बारै हाम्हैं लिखदै आसा लागै, तेतो हक निं तेऊ स्वर्ग दूता लै दैनअ पर सह दैनअ प्रभू ईशू लै। "
HEB,2,6,"पबित्र शास्त्रा दी आसा एकी ज़ैगा इहअ लिखअ द, किऐ कोई बोला परमेशरा लै, “कोहै मणछ निं एता जोगी आथी कि तूह तिन्नें बारै सोठे? नां कुंण मणछो शोहरू एता जोगी आथी कि तूह तेऊए हेर सभाल़ करे? "
HEB,2,7,"तंऐं बणांऐं मणछ स्वर्ग दूता सिधै धख होछ़ै, तंऐं की तेऊए महिमां और तंऐं किअ तेऊओ इहअ अदर ज़ेही लोग राज़े इज़त करा। तेऊ लै दैनअ तंऐं तेऊए हाथे कामां दी हक। "
HEB,2,8,तंऐं दैनअ तेऊ लै सोभी गल्ला दी हक।” इधी ज़ाण्हिंआं इहअ कि परमेशरै की सोभै गल्ला मणछे बशै। एही निं किछ़ै गल्ला छ़ुटी ज़ुंण तिन्नें बशै निं की। पर हाम्हां का शुझिआ आझ़ इहअ कि सोभै गल्ला निं मणछे बशै आथी। ( ) 
HEB,2,9,"पर हाम्हैं भाल़ा ईशू! सह किअ थोल़ी घल़ी स्वर्ग दूता का धख होछ़अ ताकि सह परमेशरे झींणा करै सह सोभिए तैणीं मरे। तेऊ ज़िरअ दुख और सह मूंअ, और तेऊ लै दैनअ महिमां और अदरो मुगट। "
HEB,2,10,परमेशरै बणांईं सोभै गल्ला और सोभै गल्ला डाही तेऊ आप्पू लै ज़िऊंदी। एता लै किअ परमेशरै इहअ बच़ार कि प्रभू ईशू दुख ज़िरे और सोभी गल्ला दी सिध्द होए ताकि खास्सै लोग तेऊए महिमां दी साझ़ू होए। किल्हैकि सह आसा ईशू ई ज़ुंण तिन्नां लै उद्धार सका दैई। 
HEB,2,11,"किल्हैकि ज़ुंण पाप दूर करी करै पबित्र करा और ज़ुंण पापा का छ़ुटी करै पबित्र हुऐ, तिन्नां सोभिओ बाप्पू आसा एक्कै ई, तैही निं ईशू तिन्नां लै आपणैं भाई और बैहणी बोल़णा लै शरम लागदी। "
HEB,2,12,"मसीहा बोला परमेशरा लै एते बारै इहअ, ( ) “ज़ुंण तंऐं किअ, मुंह खोज़णअ तेते बारै आपणैं सोभी लोगा का मुंह करनी तेरी स्तोती ज़ेभै तिंयां तेरी आराधना करना लै कठा होए।” "
HEB,2,13,"तेखअ बोला सह इहअ बी, ( ) “मुंह डाहणअ ताह दी भरोस्सअ।” तेखअ बोला सह भी इहअ, “हुंह आसा तिन्नां लोगा संघै ज़ुंण मुल्है परमेशरै दैनै, ईंयां आसा लान्हैं ज़िहै।” "
HEB,2,14,ज़ै कि परमेशर ज़हा लै आपणैं लान्हैं बोला तिंयां बी आसा मणछ और ईशू बी बणअ तिन्नां ई ज़िहअ मासा-लोहू आल़अ मणछ। शैताना का आसा शगती कि मौते डौर रहैऊई करै ड्रैओए पर मसीहा बणअ मणछ एते तैणीं कि तेऊए मौत होए और मौता हारी करै सह शैताने शगती खतम करे ( ) 
HEB,2,15,"और ज़ेतरै मौतै डरा संघै सारी ज़िन्दगी गुलामा ज़िहै तै, सह तिन्नां आज़ाद करे। "
HEB,2,16,"किल्हैकि प्रभू ईशू निं स्वर्ग दूते हेर सभाल़ करदअ, पर सह करा आबरामे खांनदानीए हेर सभाल़। ( ) "
HEB,2,17,"एते ई तैणीं लोल़ी त तेऊ कि सोभी गल्ला दी आपणैं होरी भाई-बैहणी ज़िहअ मणछ बणें, ज़िहअ करै सह परमेशरो इहअ माहा परोहित बणें ज़ुंण झणैल़ू और भरोस्सैमंद होए। ताकि ज़ुंण बल़ीदान तेऊ तिन्नां लै किअ तेता करै तिन्नें पाप माफ होए। "
HEB,2,18,"किल्हैकि तेऊए हुई परिक्षा और तेऊ ज़िरअ दुख, तैही सका सह परिक्षा दी पल़ै दै मणछे मज़त करी। "
HEB,3,1,"तै, हे मेरै विश्वासी भाईओ, तम्हैं ज़ुंण तेऊ आप्पू संघै स्वर्गे ज़िन्दगी ज़िऊंणां लै आसा शादै दै, ज़हा हाम्हैं मना तेऊ मसीहा ईशू दी दैआ धैन ज़ुंण परमेशरे खुशीए समादो दूत और माहा परोहित आसा। "
HEB,3,2,"ईशू की तिंयां सोभै गल्ला ज़ुंण परमेशरै तेऊ लै बोलअ त, ज़िहअ मुसा गूरै बी की भरोस्सैमंद रही करै परमेशरे तिंयां गल्ला पूरी ज़ुंण तेऊ लै बोलअ त करना लै। "
HEB,3,3,"लोग बणांआ आप्पू लै घर पर परमेशर आसा इहअ ज़ुंणी सोभै गल्ला बणांईं। ज़िहअ घरा बणांणैं आल़ै घरा का खास्सअ अदर भेटा, तिहअ ई आसा ईशू बी, तेऊ ई करै बणांईं परमेशरै आपणैं घरे सोभै गल्ला, सह आसा मुसा का खास्सअ अदर करनै जोगी। "
HEB,3,4,"मुसा रहअ परमेशरे घरे सोभी लोगे सेऊआ-च़ाकरी करनै आल़ै ज़िहअ भरोस्सैमंद कि ज़ुंण गल्ला आजू ती हणैं आल़ी, तिन्नां गल्ला प्रगट करे। ( ) "
HEB,3,5,मसीहा आसा शोहरुए रुपै परमेशरे घरे सोभी लोगो सैणअ और ज़ै हाम्हैं हिम्मत डाही करै आपणीं आशा दी खिरी तैणीं विश्वासा दी मज़बूत रहे तै आसा हाम्हैं तेऊए घरे टबर। 
HEB,3,6,"तै ज़िहअ पबित्र शास्त्रा दी पबित्र आत्मां बोला, ( ) “ज़ै आझ़ तम्हैं परमेशरो बैण शुणें, "
HEB,3,7,"ता तेऊए गल्ला लै निं नशूंण हआ, ज़िहअ थारै पित्तरै तधू परमेशरो बरोध किअ ज़धू तिंयां बणैं परखै। "
HEB,3,8,ज़िधी थारै पित्तर च़ाल़्ही साला तैणीं मेरै महान कामां भाल़ी करै बी मुंह ई परखदै लागै। 
HEB,3,9,"एता ई पिछ़ू आई मुंह तेऊ जुगे लोगा लै रोशै, तेखअ बोलअ मंऐं इहअ ‘इने मन पेठा कबल्लै कबाता। ज़िहअ मंऐं बोलअ इनै निं तिहअ किअ।’” "
HEB,3,10,"तेखअ किअ मंऐं रोशै सकल़्प, “ईंयां निं मेरै बशैघे ज़ैगा कधि पुजणैं।” ( ) "
HEB,3,11,"भाईओ, एसा गल्ला लै रहा चतैन कि थारअ मन निं लोल़ी तेऊ ज़िऊंदै परमेशरे विश्वासा का दूर हुअ। "
HEB,3,12,हर धैल़ै दैणअ एकी दुजै लै हैअ। ताकि पाप तम्हां धोखअ दैई थारै मना काठै नां करे। एता लै रहा तेभै तैणीं एकी दुजै लै हैअ दैंदै लागी ज़ेभै तैणीं हाम्हैं “आझ़की धैल़ी” बोला। 
HEB,3,13,"ज़िहै हाम्हैं शुरू दी विश्वासा दी मज़बूत तै, ज़ै तम्हैं तिहै ई खिरी तैणीं रहे तै हणैं हाम्हैं मसीहा दी साझ़ू। "
HEB,3,14,"ज़िहअ पबित्र शास्त्र बोला, “ज़ै तम्हैं आझ़ परमेशरो बैण शुणें, तेऊए गल्ला लै निं नशूंण हआ, ज़िहअ थारै पित्तरै परमेशरो बरोध करी करै तेऊ लै रोश फरेऊई ती।” "
HEB,3,15,कुंणी लोगै फरेऊई परमेशरो बैण शूणीं करै बी तेऊ लै रोशै? कै तिन्नैं सोभी निं फरेऊई परमेशरा लै रोशै ज़ुंण मुसा संघै मिसर देशे गुलामीं का छ़ुटी आऐ तै? 
HEB,3,16,"सह च़ाल़्ही साला तैणीं कसा का रहअ रुशी? सह कै तिन्नां ई का निं रुशअ ज़ुंणी पाप किअ, और तिन्नें ल्हासा रही बणैं पल़ी? ( ) "
HEB,3,17,तेऊ कसा लै किअ सकल़्प कि तम्हैं निं मेरै बशैघा दी पुजणैं! पर तिंयां पुजणैं ज़ुंणी हुकम मनअ? ( ) 
HEB,3,18,एता करै आई हाम्हां अह गल्ल समझ़ कि तिंयां निं तिधी तै पुजी सकै किल्हैकि तिन्नैं निं परमेशरे गल्ला दी विश्वास किअ। 
HEB,4,1,"ज़ै कि तेऊए बशैघा दी पुजणें करार आझ़ तैणीं आसा, ता हाम्हां बी लागा डरनअ, हाम्हां मांझ़ै निं लोल़ी कोही का तेऊ बशैघा दी डेऊणेओ मोक्कअ छ़ुटअ। "
HEB,4,2,"ज़िहअ हाम्हैं ईशू मसीहो खुशीओ समाद शूणअ, तिहअ ई शूणअ त तिन्नैं इस्राएली लोगै बी बशैघे ज़ैगा लै डेऊणेओ खुशीओ समाद। पर तिन्नैं निं तेतो विश्वास किअ। इहअ करै निं तेऊ समादो तिन्नां लै किछ़ै फाईदअ हुअ। "
HEB,4,3,"तैहीता हाम्हैं ज़ुंणी परमेशरै बोली दी गल्ला दी विश्वास किअ, हाम्हैं डेऊणैं तेसा बशैघे ज़ैगा लै। ज़िहअ परमेशरै आसा आप्पै बोलअ द, “मंऐं किअ रोशै सकल़्प: ‘ईंयां निं मेरै बशैघा दी कधि पुजणैं।’” परमेशरै निं इहअ एते तैणीं बोली कि बशैघे ज़ैगा निं अज़ी बणांईं आथी ती। अह ती तधू हेरी दी बणांईं ज़धू संसार बणांअ। "
HEB,4,4,"किल्हैकि सातूई धैल़ीए बारै आसा परमेशरै पबित्र शास्त्रा दी इहअ लिखअ द, “परमेशरै किअ सातुऐ धैल़ै आपणैं सोभै काम करी करै बशैघ।” "
HEB,4,5,"दुजी ज़ैगा बोला पबित्र शास्त्रा दी परमेशर इहअ, “ईंयां निं मेरै बशैघा दी कधि पुजणैं?” "
HEB,4,6,तिंयां इस्राएली लोग ज़हा का सोभी का पैहलै खुशीओ समाद खोज़अ तिंयां निं बशैघे ज़ैगा पुजी सकै किल्हैकि तिन्नैं निं तिहअ किअ ज़िहअ परमेशरै तिन्नां लै बोलअ त। पर परमेशरे बशैघे ज़ैगा लै डेऊणेओ मोक्कअ आसा अज़ी बी। 
HEB,4,7,"तैही आसा परमेशरै बशैघे ज़ैगा लै डेऊणे एक होर बगत काढअ द, और सह बगत आसा आझ़काला। खास्सी साला बाद किअ त म्हारै पित्तरै परमेशरो बरोध। परमेशरै बोलअ दाबेद राज़ै बाती पैहलै ई इहअ, “ज़ै आझ़ तम्हैं परमेशरो बैण शुणें, ता तेऊए गल्ला लै निं नशूंण हआ।” ( ) "
HEB,4,8,"हाम्हां का आसा इहअ बी थोघ कि ज़हा बशैघे ज़ैगे बारै परमेशरै करार आसा की दी, अह निं सह कनान देश आथी ज़िधी लै यहोशू म्हारै पित्तर पजैल़ै। पर ज़ै सह कनान देश ई हंदअ तै निं बादा का परमेशरा इहअ बोल़णअ त कि अज़ी बी आसा बशैघे ज़ैगा लै डेऊणेओ होर बगत। ( ) "
HEB,4,9,तैही आसा परमेशरे लोगा लै अज़ी बी एक ज़ैगा बणांईं दी ज़िधी तिन्नां पूरअ बशैघ करनअ। तिन्नां करनअ तिहअ बशैघ ज़िहअ परमेशर सातूई धैल़ी बशैघ करा। 
HEB,4,10,परमेशरै किअ आपणैं सोभ काम करी करै बशैघ। इहअ ई हणअ तिन्नां सोभी लै बी ज़ुंण परमेशरा संघै बशैघा दी डेओआ। तिन्नां बी करनअ बशैघ ज़ेभै तिंयां आपणअ काम पूरअ करे। ( ) 
HEB,4,11,"तैही करा तेसा बशैघे ज़ैगा दी पुजणें मैन्थ, तिन्नां ज़िहअ निं कोहै करी ज़ुंणी परमेशरे गल्ला शूणीं नां शूणीं की। तै सका हाम्हैं बशैघे ज़ैगा पुजी। ( ) "
HEB,4,12,"किल्हैकि परमेशरो बैण आसा ज़िऊंदअ, शगती आल़अ और दुही बाखा तिछी तलबारा का बी तिछअ। सह करा आत्मां, प्राण, गांठ-गांठ और हर ज़ोल़ ज़ुदै करी करै छ़िन्ह-बिन्ह। सह हेरा मनें गल्ला और म्हारी सोठ परखी। ( ) "
HEB,4,13,"कोहिए निं एही किछ़ै गल्ला आथी ज़ुंण तेऊ का थोघ निं आथी ज़ुंण हाम्हां तेऊ का खोज़णीं लागे कि हाम्हैं आपणीं ज़िन्दगी दी किज़ै किअ, तेऊए आछी सम्हनै आसा सोभै गल्ला घुआल़ी और प्रगट। "
HEB,4,14,"ईशू ज़ुंण स्वर्गा लै नाठअ सह आसा परमेशरो शोहरू। सह आसा हाम्हां सोभी लै माहा परोहित। तैही एछा, हाम्हां रहणअ तेऊए विश्वासा दी पाक्कै टेकी ज़ुंण हाम्हैं सोभी सम्हनै मनअ। "
HEB,4,15,"किल्हैकि म्हारअ माहा परोहित ईशू मसीहा रहा म्हारै दाह-दुखा दी हाम्हां संघै, सह परखअ सोभी गल्ला लै हाम्हां ज़िहअ, पर तैबी निं तेऊ दी एक पाप बी निखल़अ। "
HEB,4,16,"एछा, हाम्हां डेऊणअ मसीहा नेल़ हिम्मत करी करै, ज़ुंण स्वर्गे राज़गादी का राज़ करा। तेऊ की हाम्हां लै एही झींण ज़ेते हाम्हैं हकदार बी नांईं तै आथी। म्हारी खरीए घल़ी करनी तेऊ ई हाम्हां लै झींण और मज़त। "
HEB,5,1,"ज़ेभै परमेशर माहा परोहित बणांआ, सह छ़ांटा एक मणछ लोगा मांझ़ा का। एऊ मणछा लागा लोगे तैणीं परमेशरे सेऊआ करनी, सह दैआ परमेशरा लै लोगे भैंट और बल़ीदान ताकि तिन्नें पाप माफ होए। "
HEB,5,2,एक माहा परोहित सका तिन्नां लै झींण करी ज़ुंण परमेशरे आछी दी पाप करा और ज़हा तेऊए बारै खास्सअ थोघ निं हंदअ। किल्हैकि माहा परोहित हआ आप्पू बी पापा दी कमज़ोर। 
HEB,5,3,तैही लागा तेऊ माहा परोहिता आप्पू बी पाप बल़ी दैणीं ताकि तेऊए पाप माफ होए किल्हैकि सह करा आप्पू बी लोगा ई ज़िहअ पाप। ( ) 
HEB,5,4,पर आप्पै निं आप्पू लै कोहै माहा परोहिते पदबी दैंदअ ज़ेतो एतरअ अदर हआ। पर परमेशर छ़ांटा हरेकी मणछा एसा पदबी लै आप्पै ज़िहअ हारूण बणांअ पैहलअ माहा परोहित। ( ) 
HEB,5,5,"तैही निं प्रभू मसीहा बी माहा परोहित हणैं बड़ाई आप्पू लई। पर तेऊओ अदर किअ परमेशरै ज़ुंणी सह छ़ांटअ और तेखअ बोला सह तेऊ लै इहअ, ( ) “तूह आसा मेरअ शोहरू, आझ़ किअ मंऐं अह प्रगट कि तूह आसा मेरअ शोहरू!” "
HEB,5,6,"दुजी ज़ैगा बोला पबित्र शास्त्रा दी परमेशर इहअ, “ज़ेऊ साबै मलिकिसिदक त माहा परोहित तिहअ ई आसा तूह सदा लै माहा परोहित।” "
HEB,5,7,"ज़धू मसीहा एऊ संसारै देही दी रहअ, तेऊ की ज़ोरै-ज़ोरै लेरा लाई आछी का आशू बहाऊई करै प्राथणां। तेऊ बोलअ तेऊ परमेशरा का ज़ुंण तेऊ मरनै का बच़ाऊई सका त। परमेशरै शूणीं तेऊए किल्हैकि मसीहा करा त तेऊओ हर गल्ला मनी अदर। "
HEB,5,8,एही ता त ईशू परमेशरो शोहरू पर तेऊ शिखल़ी दुख ज़िरी और ज़ान दैई करै परमेशरे हर गल्ला मनणी। 
HEB,5,9,सोभी गल्ला दी सिध्द हई करै बणअ सह सोभी लै उद्धार दैणैं आल़अ मूल़ ज़ुंण तेऊए गल्ला शूणां और मना। ( ) 
HEB,5,10,तेऊ भेटी परमेशरा बाखा का मलिकिसिदका ज़िहअ माहा परोहित हणैंओ पदबी। ( ) 
HEB,5,11,"एते बारै आसा हाम्हां खास्सी गल्ला बोल़णा लै, पर एते बारै बाढै लिखणअ आसा एभै कठण, किल्हैकि तम्हां निं परमेशरो बैण एकी बारी बोली करै समझ़ ई एछदअ। "
HEB,5,12,"तम्हैं आसा खास्सी साला ओर्ही विश्वासी, तेते साबै ता लोल़ी तै तम्हैं होरी सखाऊंणै आल़ै हुऐ, तैबी कै अह ज़रूरी आसा कि कोई तम्हां लै परमेशरे शुरूआती शिक्षा दबारी सखाऊऐ? और तम्हैं हुऐ इहै लान्हैं ज़िहै कि तम्हां लोल़ी रोटीए बदल़ै अज़ी बी दुध ई। "
HEB,5,13,किल्हैकि दुधा झुटणैं आल़ै लान्हैं निं परमेशरे साबै धर्मीं ज़िन्दगी ज़िऊंणें थोघ हंदअ किल्हैकि तिंयां आसा अज़ी लान्हैं! 
HEB,5,14,"पर सैणैं लै आसा रोटी, ज़सरी ज्ञैन इंद्री भलै और बूरै दी भेद समझ़णा लै पाक्की हई करै भैस्सुई आसा गई दी। "
HEB,6,1,तैही बोला हुंह इहअ कि तिन्नां शिक्षे बारै निं आप्पू मांझ़ै गल्ला बाता करनी छ़ाडणीं ज़ुंण हाम्हैं पैहली बारी मसीहे बारै आसा शिखल़ी दी। तिंयां गल्ला ज़ुंण हर विश्वासी लै शिखल़णीं ज़रूरी आसा। इना मांझ़ै आसा कई एही गल्ला ज़ेता करै परमेशर हाम्हां का इहअ खोज़ा कि तिन्नां पापी कामां का किहअ करै रहणअ दूर ज़ुंण हाम्हां मौता बाखा लै निंयां। एही ई आसा हाम्हैं कई होर गल्ला बी तम्हां का सखाऊई दी। 
HEB,6,2,ज़िहै कि कई बारी एकी-दुजै लै हाथ डाही करै प्राथणां करनी और परमेशरा किहअ करै करने म्हारी मौत हणैं का बाद भी ज़िऊंदै और सोभिओ न्याय करी करै रहणैं सदा ज़िऊंदै। कई रंगे डुबकी और सदा रहणैं आल़ी ज़िन्दगीए बारै आसा एही होर बी खास्सी गल्ला करना लै तेता होए केभै होरी बारी करी। ज़ै परमेशर हाम्हां लै एतो मोक्कअ दैए। 
HEB,6,3,पर एभै करनी हाम्हां तेते बारै गल्ला ज़ुंण समझ़णीं कठण आसा; च़ाऐ किछ़ बी होए तिंयां गल्ला आसा एही ज़ेता करै सदा हाम्हां मसीहा दी भरोस्सै करना लै थारी मज़त हणीं। 
HEB,6,4,हुंह खोज़ूं इना गल्ला तम्हां का बाढै कि ईंयां किल्है आसा ज़रूरी किल्हैकि ज़ुंण विश्वासा का कबाता गऐ पेठी तिन्नां निं तेखअ भी प्राशत करना लै बापस फरेऊई सकदै। तिन्नैं हेरअ सह सत्त बछ़ैणीं ज़ुंण परमेशरा का एछा और तिन्नां गअ स्वर्गा का बरदान और होरी संघै पबित्र आत्मां भेटी। 
HEB,6,5,तिन्नैं आसा हेरअ द परखी कि परमेशरो समाद आसा बधिया और तिन्नां का इहअ बी आसा गअ द थोघ लागी कि इहअ बगत आसा एछणैं आल़अ ज़ेभै परमेशरा आप्पै करनअ राज़। 
HEB,6,6,तिन्नां निं केऊ बी साबै भी बापस फरेऊई सकदै किल्हैकि तिन्नैं किअ परमेशरो शोहरू एकी बारी भी क्रूसा टोकी करै बेइज़त और ज़िहअ करै होर लोग मसीहो ठठअ करा। 
HEB,6,7,ज़हा मणछा शोभली शिक्षा भेटा तिंयां आसा एही ज़िम्मीं ज़िहै ज़िधी सरग हंदअ रहा। ज़ै ज़िम्मीं बधिया होए ता तेथ लागा बधिया फसल ज़ेता लै सह बऊई दी आसा और तेथ हआ परमेशरे बर्गत। 
HEB,6,8,पर होर लोग आसा एही ज़िम्मीं ज़िहै ज़ेथ कज़ेही कांडै-रिंडै लागा। तिन्नां लै आसा परमेशरो शाप पल़अ द और तिंयां हणैं आगी करै खतम। ( ) 
HEB,6,9,"मेरै पैरै भाईओ, एही ता आसा हाम्हैं एऊ साबै लागै दै बोलदै, हाम्हैं निं इना गल्ला तम्हां भाल़ी बोलदै किल्हैकि हाम्हां आसा भरोस्सअ कि तम्हैं आसा तिन्नां भली गल्ला लै बणैं दै ज़ुंण उद्धारा संघै एछा। "
HEB,6,10,ज़िहै तम्हैं भलै काम किऐ और ऐबै बी आसा तम्हैं परमेशरे भगते झ़ूरी करी परमेशरे नांओंऐं सेऊआ करदै लागै दै। परमेशर निं तम्हां बिसरदअ किल्हैकि सह आसा धर्मीं। 
HEB,6,11,पर हाम्हैं च़ाहा इहअ कि ज़ेभै तैणीं तम्हैं ज़िऊंदै रहे तेभै तैणीं डाहा सोभी संघै झ़ूरी और इना भलै कामां रहा करदै लागी। ताकि तम्हां निहंचअ होए कि ज़ेते तम्हैं आशा डाहा सह हणीं पूरी। 
HEB,6,12,"हुंह निं च़ाहंदअ कि तम्हैं लापरबाह होए, पर हुंह च़ाहा इहअ कि तम्हैं तिन्नां ज़िहै काम करे ज़ुंण विश्वास और सबर करी करै परमेशरै ज़ुंण करार आसा की दी तेसा बरासते हकदार आसा। "
HEB,6,13,"परमेशरै ज़धू आबरामा संघै करार की, ता सकल़्प करना निं परमेशरा सम्हनै आप्पू का बडअ कोहै त आथी ज़सरै नांओंऐं सह सकल़्प करी सके और तेखअ बोलअ परमेशरै आपणैं नांओंऐं सकल़्प करी करै, "
HEB,6,14,“मुंह दैणीं सच्च़ी ताल्है बर्गत और तेरी लुआदा रहणअ मुंह बढाऊंदै लागी।” ( ) 
HEB,6,15,आबरामै किअ खास्सी साला सबर और तेखअ भेटअ तेऊ तेतो फल ज़ुंण परमेशरै करार ती की दी। 
HEB,6,16,"ज़ेभै मणछ सकल़्प करा तिंयां लआ आप्पू का बडैओ नांअ, और तिन्नें हरेकी झ़गल़ैओ फैंसलअ हआ सकल़्प करी करै पाक्कअ। ( ) "
HEB,6,17,तैही किअ परमेशरै बी सकल़्प। ज़हा लै तेऊ करार आसा ती की दी तिन्नां निहंचअ होए कि परमेशरै ज़ुंण करार तिन्नां लै की ती सह हणीं पूरी। 
HEB,6,18,"इहअ करै की परमेशरै करार और तेऊ किअ सकल़्प बी। ईंयां दूई गल्ला निं बदल़ी सकदी, किल्हैकि परमेशर निं झ़ुठअ बोली सकदअ। तेऊ दैनअ हाम्हां लै बैण कि तेऊ करनी म्हारी मज़त और तेऊ लाणअ आप्पू लै दोश ज़ै सह म्हारी मज़त नांईं करे। तैहीता म्हारी आशा तेऊ दी आसा ज़िहै हाम्हैं जोशा संघै खुशी-खुशी तेऊ नेल़ डेओए। ( ) "
HEB,6,19,ज़ुंण म्हारी आशा आसा सह आसा पाक्की और सह निं खतम हई सकदी। अह निं हाम्हां परमेशरा का दूर करदी पर अह निंयां हाम्हां मांदरा भितरी सोभी का पबित्र ज़ैगा लै परमेशरा सेटा। ( ) 
HEB,6,20,"ईशू नाठअ परमेशरा सेटा हाम्हां का आजू ताकि हाम्हैं बी तेऊ संघै परमेशरे तेसा ज़ैगा पुजे। ईशू बणअ म्हारी तैणीं सदा लै माहा परोहित, ज़िहअ मलिकिसिदक माहा परोहित त। "
HEB,7,1,"अह मलिकिसिदक त शालेम नगरीओ राज़अ और परम प्रधान परमेशरो परोहित। तेऊए नांओं मतलब आसा, “धर्मीं राज़अ” और शालेमो राज़ैओ मतलब आसा, “शांतीओ राज़अ”। तेऊओ ज़ल्म कधू हुअ और तेऊए आम्मां बाप्पू और पित्तर कुंण आसा और सह कधू मूंअ तेते बारै निं पबित्र शास्त्रा दी किछ़ै आथी लिखअ द। सह आसा त सदा लै परोहित। तैही आसा सह परमेशरे शोहरू ज़िहअ। ज़ांऊं आबराम च़ऊ राज़ै मारी करै जुध ज़िती आअ, तधू आअ मलिकिसिदक तेऊ सेटा लै और तेऊ लै दैनी बर्गत। आबरामै दैनअ तिन्नां सोभी शोभली का शोभली किम्मती च़िज़ो दसुअ भाग तेऊ लै ज़ुंण तेऊ जुध ज़िती करै लुटी आणी ती। "
HEB,7,2,"ऐबै दैआ एसा गल्ला लै धैन कि मलिकिसिदक किहअ महान त, ज़हा लै पित्तर आबरामै तिन्नां शोभली का शोभली किम्मती च़िज़ो दसुअ भाग दैनअ त ज़ुंण तेऊ जुध ज़िती करै लुटी आणी ती? "
HEB,7,3,"लेबी खांनदानी का ज़हा परोहिते पदबी भेटा, मुसा गूरो बधान बोला तिन्नां लै इहअ कि लेबी खांनदानी का आजू ज़ुंण परोहित बणां तिन्नां लणअ इस्राएली लोगा का सोभी च़िज़ो दसुअ भाग। किल्हैकि तिंयां आसा तिन्नें आपणैं लोग। तिंयां होर परोहित और लोग आसा भाई ज़िहै किल्हैकि तिंयां आसा सोभै आबरामे खांनदानी का। "
HEB,7,4,पर अह मलिकिसिदक परोहित नांईं त लेबी खांनदानी का आथी तेऊ ढाकअ आबरामा का दसुअ भाग। एही ता त आबराम सह ज़हा का परमेशरे करार आसा पर तज़ी बी दैनी मलिकिसिदक परोहितै तेऊ लै बर्गत। 
HEB,7,5,एसा गल्ला समझ़ा सोभै कि ज़हा बर्गत भेटा सह हआ तेऊ का होछ़अ ज़ुंण बर्गत दैआ। 
HEB,7,6,"लेबी खांनदानीए परोहित ज़ुंण दसुअ भाग लआ तै, तिंयां बी तै मणछ ज़ुंण मूंऐं। पर मलिकिसिदक परोहित ज़ुंण दसुअ भाग लआ तेऊए बारै खोज़ा पबित्र शास्त्र इहअ सह आसा अज़ी बी ज़िऊंदअ। "
HEB,7,7,तै सका हाम्हैं इहअ बी बोली कि लेबी ज़ुंण लोगा का दसुअ हेस्सअ लआ तै तिंयां तै आबरामे आजू लुआद। इहअ करै ज़ांऊं आबरामै मलिकिसिदक परोहिता लै दसुअ भाग दैनअ ता तेता लै सका हाम्हैं बोली कि एऊ साबै दैनअ लेबी बी आबरामा बाती मलिकिसिदक परोहिता लै दसुअ भाग। 
HEB,7,8,"किल्हैकि ज़धू मलिकिसिदक तेऊए बाप्पू सेटा लै मिलदअ पुजअ, तेसा बगती त सह आपणैं बाप्पूए देही दी। ( ) "
HEB,7,9,"लोगा लै दैनअ बधान परोहिते साबै ज़ुंण लेबी गोत्रा दी हारूणें आजू लुआद तै, पर तिन्नां परोहिता करै निं किछ़ै सिध्द हई सकअ। तेखअ पल़ी एकी इहै परोहिता एछणें ज़रुरत ज़ुंण हारूणा ज़िहअ नां हई करै मलिकिसिदक परोहिता ज़िहअ होए। "
HEB,7,10,"पर हाम्हैं ज़ाणा एसा गल्ला कि तिंयां परोहित निं किछ़ै सिध्द करी सकै किल्हैकि ऐबै आअ मलिकिसिदका ज़िहअ एक नऊंअ परोहित। ज़ै परमेशरै एक नऊंऐं साबै परोहित बणांअ, ता तेऊ बदल़अ बधान बी। "
HEB,7,11,"हाम्हैं आसा इना गल्ला मसीहे बारै लागै दै बोलदै, ज़ुंण होरी गोत्रा का आसा। तेऊ गोत्रा का निं कोही परोहिते रुपै बेदी दी सेऊआ की। "
HEB,7,12,एसा गल्लो आसा हाम्हां का थोघ कि म्हारै प्रभू ईशूओ ज़ल्म आसा यहूदे गोत्रा का हुअ द। यहूदा गोत्रा का परोहित निखल़णें बारै निं मुसा गूरै किछ़ै आथी बोलअ द और नां तेसा खांनदानी का कधू कुंण परोहित बणअ। ( ) 
HEB,7,13,ऐबै सका हाम्हैं एसा गल्ला होर बी राम्बल़ै करै समझ़ी कि बधान गअ ऐबै बदल़ी। किल्हैकि ऐबै गअ दुजै साबो नऊंअ परोहित एछी और सह आसा मलिकिसिदक परोहिता ज़िहअ। 
HEB,7,14,"सह परोहित आसा ईशू, सह बणअ परोहित, पर तिहअ करै निं बणअ ज़ुंण गल्ला लेबी खांनदानी लै परमेशरे बधाना दी ज़रूरी ती। सह बणअ सदा रहणैं आल़ी ज़िन्दगीए शगती करै सदा लै परोहित। "
HEB,7,15,"किल्हैकि तेऊए बारै दैआ पबित्र शास्त्र एही गवाही दैनी दी, “तूह आसा मलिकिसिदक परोहिता ज़िहअ सदा लै माहा परोहित।” "
HEB,7,16,परोहिता बणांणेंओ सह पराणअ बधान डाहअ परमेशरै पिछ़ू किल्हैकि तिंयां परोहित निं पापी लोगा पबित्र करी सकै। 
HEB,7,17,"मुसा गूरो बधान निं किछ़ू गल्ला असली ज़ैगा पजैल़ी सकअ और तेते ज़ैगा आसा हाम्हां एही बडी आशा ज़ुंण ईशू मसीहा दी आसा, ज़हा करै हाम्हैं परमेशरा नेल़ सका डेऊई। "
HEB,7,18,परमेशरै किअ तेभै बी सकल़्प ज़ेभै तेऊ मसीहा माहा परोहित बणांअ। लेबी गोत्रा दी हारूणें खांनदानी का ज़ुंण परोहित बणैं तिन्नां लै निं परमेशरै आपणैं मनैं इहअ सकल़्प किअ। 
HEB,7,19,"पर मसीहे बारै त सकल़्प। परमेशर बोला तेऊ लै, “हुंह प्रभू करा सकल़्प और हुंह निं आपणीं करार चोल़दअ, ‘तूह आसा सदा लै परोहित।’” "
HEB,7,20,ईशू आसा एसा बडी करार पूरी करनैओ भरोस्सअ। 
HEB,7,21,"एथ आसा एक होर फरक बी, कि तिंयां रहै एकी का बाद आजू दुजअ परोहित बणदै लागी किल्हैकि तिंयां सोभ मूंऐं ज़ुंण पैहलै तै, "
HEB,7,22,"पर ईशू रहणअ जुगै-जुगै, एता करै ई आसा अह परोहिते पदबी अटल़। "
HEB,7,23,"तैहीता ज़ुंण ईशू करै परमेशरा सेटा एछा, सह सका तिन्नों पूरअ उद्धार करी, किल्हैकि सह आसा तिन्नां लै अरज़ करना लै सदा ज़िऊंदअ। ( ) "
HEB,7,24,"किल्हैकि हाम्हां ती इहै ई माहा परोहिते ज़रुरत ज़िहअ ईशू आसा। सह आसा पबित्र, तेऊ निं धख बी गलती की और सह आसा नर्दोश। ऐबै हेरअ सह परमेशरै संसारे पापी मांझ़ा का दूर करी उझै सोभी का उछ़टै स्वर्गा लै निंईं। "
HEB,7,25,"ईशू निं हारूणें खांनदानीए तिन्नां माहा परोहिता ज़ेही ज़रुरत आथी कि हर धैल़ै आपणैं पापा लै बल़ीदान करे, किल्हैकि ईशू की सोभै गल्ला आप्पू बल़ीदान हई करै एकी बारी पूरी। ( ) "
HEB,7,26,"किल्हैकि मुसा गूरो बधान छ़ांटा कमज़ोर मणछा लै परोहित, पर सह सकल़्प ज़ुंण परमेशरै बधाना का बाद किअ, सह दैआ तेऊ शोहरू लै परोहिते पदबी और सह बणअ सदा लै सिध्द माहा परोहित। "
HEB,8,1,"ऐबै ज़ुंण गल्ला हाम्हैं आसा बोलदै लागै दै, तिन्नां मांझ़ै आसा सोभी का बडी गल्ल अह कि म्हारअ आसा इहअ माहा परोहित ज़ुंण स्वर्गै परमेशरे महान आसना दी दैहणीं बाखा सोभी का बडी पदबी दी आसा बेठअ द। ( ) "
HEB,8,2,"म्हारअ माहा परोहित करा स्वर्गे ताम्बू दी सोभी का बडी पबित्र ज़ैगा दी सेऊआ, ज़ुंण मणछे हाथै निं आथी बणांअ द पर सह आसा परमेशरै आप्पै बणांअ द। "
HEB,8,3,"किल्हैकि हरेक परोहिता हआ लोगे पाप माफी लै भैंट और बल़ीदान दैणें तैणीं, तैहीता अह ज़रूरी आसा कि म्हारै माहा परोहित ईशू का बी लोल़ी किज़ै भैंट दैणा लै हुअ। "
HEB,8,4,"ज़ै मसीहा पृथूई दी हंदअ तै निं सह कधि माहा परोहित हंदअ, किल्हैकि पृथूई दी आसा मुसा गूरे बधाने साबै भैंट दैणैं आल़ै परोहित। "
HEB,8,5,"ईंयां परोहित ज़ुंण करा सह आसा सिधी नकल और तेते छ़ैल्ली ज़ुंण स्वर्गै आसा। पर तिहअ निं आथी ज़ुंण स्वर्गै असली दी आसा। ज़िहअ मुसा ज़धू ताम्बू लाअ त बणांईं, तेऊ लै दैनी परमेशरै अह चतैनगी, “भाल़ै, ज़िहअ-ज़िहअ ताखा मंऐं धारा खोज़अ त, तेऊ ई साबै बणांऐं सोभै गल्ला।” ( ) "
HEB,8,6,पर म्हारै माहा परोहित ईशू मसीहा लै ज़ुंण परोहितो काम दैनअ सह काम आसा होरी परोहिते कामां का खास्सअ महान। किल्हैकि सह ज़हा करारो खणोढी आसा सह आसा पराणीं करारा का राम्बल़ी और तिंयां हआ राम्बल़ी च़िज़े बाहिदै आसरै की दी। 
HEB,8,7,"किल्हैकि, ज़ै तिंयां पैहली करारा नर्दोश हंदी, तै निं दुजी करार करने ज़रुरत पल़णीं ती। "
HEB,8,8,"पर परमेशर बोला तिन्नां लै दोश लाई करै, “प्रभू बोला इहअ, ‘भाल़ा तिंयां धैल़ै एछणैं मुंह करनी इस्राएल और यहूदे लोगा संघै नऊंईं करार। "
HEB,8,9,अह निं तेसा करार ज़ेही हणीं ज़ुंण मंऐं इने पित्तरा संघै तधू की ती ज़धू मंऐं तिंयां हाथै ढाकी करै मिसर देशा का छ़ड़ैऊई आणै तै। किल्हैकि तिंयां निं मेरी करारा भरोस्सैमंद रहै और मंऐं डाही तिन्नां बाखा लै पिठ फरेऊई।’ प्रभू बोला इहअ ई।” 
HEB,8,10,"तेखअ बोला प्रभू इहअ, “ज़ुंण नऊंईं करार मुंह तिन्नां धैल़ै बाद इस्राएले लोगा संघै करनी, इहअ बोला प्रभू: सह आसा एही कि मुंह पाणअ आपणअ बधान तिन्नें मनैं, और तिंयां लिखणैं मुंह तिन्नें दिलै। हुंह हणअ तिन्नों परमेशर और तिंयां हणैं मेरै लोग। "
HEB,8,11,"तेभै निं कोही आपणैं देशे लोगा लै और आपणैं भाई लै एही शिक्षा दैणीं कि तूह बछ़ैण प्रभू, किल्हैकि होछ़ै का बडै तैणीं हेरनअ हुंह तिन्नां बछ़ैणीं कि हुंह आसा तिन्नों परमेशर। "
HEB,8,12,मुंह करनी तिन्नां लै एही झींण कि मुंह निं तिन्नों ज़ुल्म और पाप आजू लै कधि आद डाहणअ। 
HEB,8,13,"“नऊंईं करार” दैई करै की प्रभू आप्पै पैहली करार पराणीं और ज़ुंण च़ीज़ पराणीं और खई आल़ी हआ, तेसो खतम हणअ आसा ज़रूरी। ( ) "
HEB,9,1,पैहली करारा दी दैनी परमेशरै इस्राएली लोगा लै भगती करने बिधी और तेऊ बोलअ तिन्नां लै पृथूई दी भगती करने पबित्र ज़ैगा बणांणा लै। 
HEB,9,2,"मतलब तिन्नैं बणांअ एक ताम्बू और तेथ ती दूई पांडा, बाघली पांडा त सदीअ और च़ौकी और भैंट दैनी दी रोटी, और तेता लै बोला तै पबित्र ज़ैगा। ( ) "
HEB,9,3,तेखअ त तिधी एक परदअ और तेथ पिछ़ू ती दुजी पांड ज़ेता लै खास पबित्र ज़ैगा बोला तै। ( ) 
HEB,9,4,"तैहा पांडा ती सुन्नैं करै मल़्ही दी बेदी और धनैरअ, और च़ऊ बाखा का सुन्नैं करै महल़अ द काठो मणशू ज़हा लै करारो मणशू बोला तै, और तेथ त खाण करै भरअ द एक सुन्नेंओ पटारू और हारूणें शोठी ज़ेथ नऊंईं टिरा बी आसा ती निखल़ी दी और तिंयां करारे तगती। ( ) "
HEB,9,5,"तेता प्रैंदै तै प्रतपा आल़ै करूब, तिन्नें फैंख तै मणशूए ढकणा प्रैंदै फुआरुऐ दै ज़ेता लै प्राशते ज़ैगा बोला, इना गल्ला बाढै खोज़णेंओ बगत निं एभै आथी। ( ) "
HEB,9,6,ज़ांऊं ईंयां गल्ला सोभ हई गई ता ताम्बू भितरी बाघली पांडा तैणीं डेऊई करा तै परोहित सेऊआ-च़ाकरीओ काम काज़। ( ) 
HEB,9,7,"पर दुजी पांड ज़ेता लै खास पबित्र ज़ैगा बोला तै तिधी डेओआ त माहा परोहित सिधअ साला दी एकी बारी और सह निंयां त आप्पू संघै बल़ीदान करी करै लोहू, ताकि ज़ुंण तेऊ आप्पू होरी लोगे भलै भूल-च़ूक हुई, तिंयां माफ होए। ( ) "
HEB,9,8,इना सोभी गल्ला करै करा पबित्र आत्मां एसा गल्ला बाखा शारअ कि ज़ेभै तैणीं ताम्बूए बाघली पांड आसा तेभै तैणीं निं सोभी आम लोगा लै भितरी खास पबित्र ज़ैगा तैणीं डेऊणे बात प्रगट हुई। 
HEB,9,9,"अह ताम्बू आसा आझ़कै ज़मानैं समझ़णा लै एक उदाहरण कि ज़हा दी एही भैंट और बल़ीदान परोहित च़ढाऊआ तै, तेता करै निं भगती करनै आल़े सोर-समझ़ कधि सिध्द हई सकदी ती। "
HEB,9,10,"किल्हैकि तिंयां तै सिधै खाणैं पिणें च़िज़ा और कई रंगे न्हैऊंण बिधीए साबै देही लै तेभै तैणीं बधान, ज़ेभै तैणीं कि तेतो किज़ै होर राम्बल़अ समाधान निं होए। "
HEB,9,11,"पर ज़ांऊं मसीहा म्हारअ माहा परोहित बणीं आअ, तेऊ आणी ईंयां शोभली गल्ला ज़ुंण एभै हाम्हां का आसा। तेखअ नाठअ सह परमेशरा सेटा स्वर्गा लै, सह आसा भितरे खास पबित्र ज़ैगा ज़िहअ, पर अह निं एऊ संसारो आथी ज़ुंण परमेशरै बणांअ। अह आसा तेऊ ताम्बू का बधिया ज़ुंण मुसा गूरै एसा पृथूई दी बणांअ किल्हैकि सह आसा सिध्द। "
HEB,9,12,"तेऊ निं अह होरी परोहिता ज़िहअ गाभू-छ़ेल्हूए लोहू करै किअ, पर तेऊ किअ आपणअ ई बल़ीदान करी लोहू क्रूसा दी बहाऊई करै एकी बारी खास पबित्र ज़ैगा लै डेऊई करै सोभिओ सदा लै छ़ुटकारअ। "
HEB,9,13,"किल्हैकि, ज़ै गाभू छ़ेल्हूओ लोहू और झ़ोटैओ छ़ार छ़ल़िकी करै देही शुची पबित्र हआ, ( ) "
HEB,9,14,"तै मसीहा ज़ुंणी आप्पू ई सनातन आत्मां करै परमेशरे सम्हनै आपणअ नर्दोश लोहू बल़ीदान किअ, सह सका थारी सोर मौता बाखा निंणै आल़ै कामां का पबित्र लोहू करै शुची करी ताकि तम्हैं ज़िऊंदै परमेशरे सेऊआ करी सके। "
HEB,9,15,"तैही आसा मसीहा परमेशरा और लोगा मांझ़ै नऊंईं करारो खणोढी, ताकि हाम्हैं ज़ुंण परमेशरै आसा शादै दै हाम्हैं तेसा बरासते साझ़ू सदा लै होए ज़ेते तेऊ करार आसा की दी। किल्हैकि पैहली करारा दी हाम्हैं ज़ुंण पाप किऐ तै तेते सज़ा का बच़ाऊंणा लै दैनी तेऊ म्हारी तैणीं आपणीं ज़ान। "
HEB,9,16,"करार हआ बसीहता ज़ेही, तेता लै हआ एसा गल्लो सबूत दैणअ ज़रूरी कि ज़ुंणी बसीहत आसा करी डाही दी सह गअ मरी। "
HEB,9,17,"किल्हैकि बसीहत हआ मरी करै ई पूरी, और ज़ेभै तैणीं बसीहत करनै आल़अ ज़िऊंदअ आसा, तेभै तैणीं निं सह बसीहत किछ़ू कामें हंदी। "
HEB,9,18,पैहली करार बी हआ ती पशूए लोहू करै पूरी ज़ेभै परोहित तिन्नों बल़ीदान करा तै। 
HEB,9,19,"किल्हैकि ज़ांऊं मुसा सोभी लोगा का बधाने सोभी गल्ला समझ़ाऊई मुक्कअ ता तिन्नैं आणअ गाभू-छ़ेल्हू और मिम्मूंओ लोहू, पाणीं, लाल ऊन, ज़ुफा, संघा छ़ल़िकअ तेसा कताबा दी और सोभी लोगा दी। ( ) "
HEB,9,20,"तेखअ बोलअ तिन्नां लै इहअ, “अह लोहू करा परमेशरे तेसा करारा पाक्की ज़ुंण परमेशरै तम्हां लै आसा दैनी दी।” ( ) "
HEB,9,21,एसा ई रिती छ़ल़िकअ मुसा ताम्बू दी और परमेशरे भगती करने सारै समाना दी बी लोहू। ( ) 
HEB,9,22,मुसा गूरे बधाने साबै करा तै सोभी च़िज़ा लोहू करै शुची और बाझ़ी लोहू बहाऐ निं पाप माफी हंदी। ( ) 
HEB,9,23,"तैही ज़ुंण सह ताम्बू आसा सह आसा स्वर्गे असली पबित्र च़िज़ो एक नकल और छ़ैल्ली ज़िहअ, तेता बी करा तै पशूए लोहू करै शुचै। पर स्वर्गै असली च़िज़ा लै लोल़ी पशूए लोहू का बी बडअ बल़ीदान ज़ुंण पबित्र होए। "
HEB,9,24,"किल्हैकि मसीहा बी निं तेऊ हाथा करै बणांऐं दै ताम्बू दी नाठअ ज़ुंण स्वर्गे असली पबित्र ज़ैगे नकल और छ़ैल्ली आसा ती, पर सह नाठअ स्वर्गै ताकि सह हाम्हां लै परमेशरे सम्हनै शुझिए। "
HEB,9,25,"इहअ निं कि सह भी-भी बल़ीदान करे, ज़िहअ माहा परोहित हर साल पशूओ बल़ीदान करी लोहू निंईं ताम्बू दी पबित्र ज़ैगा दी डेओआ। "
HEB,9,26,ज़ै इहअ ज़रूरी हंदअ ता संसारे उत्पति का ओर्ही लागणअ त मसीहा कई बारी आपणअ बल़ीदान करनअ। पर एभै एऊ जुगे हुअ खिरी सह प्रगट ताकि आपणअ बल़ीदान दैई करै एकी ई बारी सह सोभिए पाप दूर करी सके। 
HEB,9,27,"ज़िहअ मणछा लै एकी बारी मरनअ और न्याय हणअ पैहलै ई का आसा पाक्कअ किअ द, ( ) "
HEB,9,28,तिहअ ई हुअ मसीहा बी हरेकी मणछे पाप दूर करना लै बल़ीदान। सह एछणअ एकी बारी भी तिन्नां बच़ाऊंदअ फिरी ज़ुंण तेऊ न्हैल़ै भाल़ै आसा लागै दै नां कि पापे तैणीं भी बल़ीदान हणां लै। ( ) 
HEB,10,1,"किल्हैकि मुसा गूरो बधान आसा त आजू एछणैं आल़ी शोभली गल्ले छ़ैल्ली, सह निं असली रूप आथी, तेऊ बधाने साबै लागा तै हर साल भी-भी बल़ीदान करनअ पर तेता करै निं परमेशरे भगती करनै आल़े पाप खतम हई सकदै तै। "
HEB,10,2,"ज़ै भगती करनै आल़े पाप खतम हुऐ हंदै, तै हणीं ती तिन्नां भगती करनै आल़े पाप करने सोर बी शुची, तेखअ निं तिन्नां भी-भी बल़ीदान करने ज़रुरत पल़णीं ती। "
HEB,10,3,पर गाभू-छ़ेल्हू और झ़ोटैओ बल़ीदान करी करै निं तिन्नें पाप दूर हई सकदै तै। पर तेता करै फिरा ती लोगा हर साल तिन्नें किऐ दै पाप आद। 
HEB,10,4,"तैही बोलअ तधू मसीहा परमेशरा लै ज़धू सह एऊ संसारा लै आअ, “बल़ीदान और भैंट निं तूह च़ाहंदअ, पर तंऐं दैनी मुल्है मेरी देही ज़ेता हुंह भैंट दैई सकूं। "
HEB,10,5,पाप माफी लै पशूए बल़ीदान च़ढाऊंणा लै निं तूह खुश हुअ। 
HEB,10,6,"तेखअ बोलअ मसीहा इहअ, ‘हे परमेशर, हेर, हुंह गअ एछी, मुंह करनअ तिहअ ज़िहअ तूह बोले, ज़िहअ मेरै बारै पबित्र शास्त्रा दी आसा लिखअ द।’” "
HEB,10,7,बधान बोला इहअ कि पाप माफी लै दैणीं भैंट और बल़ीदान। पर मसीहा बोला इहअ कि परमेशर निं इना गल्ला च़ाहंदअ! 
HEB,10,8,"तेखअ बोला मसीहा इहअ, “हे परमेशर, हेर, हुंह गअ एछी, मुंह करनअ तिहअ ज़िहअ तूह बोले।” इहअ बोली करै की तेऊ पैहली करार पूरी ताकि दुजी करार सिध्द होए। "
HEB,10,9,किल्हैकि परमेशर च़ाहा त इहअ कि सह हाम्हां ईशू मसीहे देहीओ बल़ीदान करी करै एकी ई बारी सोभी पबित्र करे। ( ) 
HEB,10,10,पराणीं करारे साबै करा तै परोहित हर धैल़ै बेदी सम्हनै खल़्हुई करै सेऊआ। तिंयां करा तै हर धैल़ै बल़ीदान ज़ुंण कधि पाप दूर निं करी सकदै। ( ) 
HEB,10,11,"पर म्हारअ माहा परोहित मसीहा हुअ आप्पू ई म्हारै पापा पिछ़ू बल़ीदान, सह बल़ीदान आसा सारी सदा लै। ऐबै आसा सह परमेशरे दैहणीं बाखा सोभी का बडी पदबी दी बेठअ द। "
HEB,10,12,सह रहणअ तेभै तैणीं बणीं ज़ेभै तैणीं कि तेऊए दुशमण हारी करै तेऊए खूरा हेठै करी लए। ( ) 
HEB,10,13,तेऊए एकी बल़ीदाना करै किऐ मसीहा तिन्नें पाप सदा लै दूर ज़ुंण तेऊ परमेशरा सेटा आणै। 
HEB,10,14,"पबित्र आत्मां बी खोज़ा हाम्हां का एते बारै इहअ बोली करै कि प्रभू बोला इहअ, ( ) "
HEB,10,15,"“ज़ेभै सह बगत एछे, तेभै करनी मुंह तिन्नां संघै नऊंईं करार मुंह लिखअ आपणअ बधान तिन्नें मनैं और दिलै। "
HEB,10,16,तेखअ निं मुंह तिन्नें पाप और बधाने खलाफ किऐ दै बूरै काम आद डाहणैं।” 
HEB,10,17,“ऐबै ज़ै तिन्नें सारै पाप माफ गऐ हई ता ऐबै निं पाप माफी लै होर बल़ीदान दैणें ज़रुरत आथी।” 
HEB,10,18,"ऐबै हे मेरै विश्वासी बैहण भाईओ, ईशू मसीहे मौता करै आसा ऐबै हाम्हैं तेसा खास पबित्र ज़ैगा लै डेऊणा लै पूरै आज़ाद। "
HEB,10,19,आपणअ बल़ीदान करी करै खोल्ही ईशू हाम्हां लै भितरी परमेशरा सेटा खास पबित्र ज़ैगा डेऊणा लै नऊंईं बात ताकि हाम्हैं सदा ज़िऊंदै रहे। 
HEB,10,20,"तैही आसा म्हारअ इहअ माहा परोहित, ज़ुंण परमेशरे घरे स्वर्गे पबित्र ज़ैगो परोहित आसा। "
HEB,10,21,"तै एछा, हाम्हां डेऊणअ परमेशरा नेल़ शुचै मन और पूरै विश्वासा संघै। किल्हैकि म्हारी दोशी सोर शुची करना लै हेरअ मसीहो लोहू छ़ल़िकी और म्हारी देही हेरी शुचै पाणीं करै धोई। ( ) "
HEB,10,22,"आपणीं आशा दी डाहणअ पाक्कअ विश्वास। किल्हैकि ज़ुंणी करार आसा की दी, सह परमेशर आसा शुचअ। "
HEB,10,23,एसा गल्लो डाहणअ खास धैन कि आप्पू मांझ़ै एकी दुजे किहअ करै सका झ़ूरी और भलै कामां करना लै मज़त करी। 
HEB,10,24,"आप्पू मांझ़ै कठा हणअ निं छ़ाडी, ज़िहअ कि कई भैस्स आसा, पर एकी दुजै रहा समझ़ाऊंदै लागी; और ज़िहअ-ज़िहअ प्रभूए फिरी एछणें धैल़ै तम्हैं नेल़ एछदअ भाल़े, तिहअ-तिहअ रहै होर बी खास्सै मिलदै-ज़ुल़दै लागी। "
HEB,10,25,"किल्हैकि सत्त बछ़ैणनै का बाद बी ज़ै हाम्हैं ज़ाणीं भुझ़ी करै पाप करे, तै निं पाप माफ करना लै होर किछ़ै बल़ीदान आथी। "
HEB,10,26,"हाँ, सज़ा लै एक डरैऊणैं आल़ी धैल़ी और आगी जैंदरे ज़ल़ण आसा बाकी, ज़ेथ परमेशरे दुशमण भस्सम करनै। "
HEB,10,27,"ज़ुंण मुसा गूरो बधान चोल़ा तै, तिन्नां पाआ तै तेभै झींण किऐ बाझ़ी मारी ज़ेभै तिन्नें खलाफ दूई या चअन मणछ गवाही दैए। ( ) "
HEB,10,28,"पर एसा गल्ला सोठा कि मसीहा आसा परमेशरो शोहरू। ज़ै कुंण तेऊए करारो बरोध करा और तेऊए बल़ीदाना नकाम्मैं समझ़ा और तेऊ लोहू नांईं मंदअ ज़ेता करै परमेशरै तेऊ मणछे पाप माफ किऐ, ज़ै सह मणछ पबित्र आत्मों बरोध करे ज़ुंणी तेऊ लै झींण की, ता तेऊ लै दैणीं परमेशरा डरैऊणीं और घोर सज़ा। ( ) "
HEB,10,29,"किल्हैकि हाम्हैं ज़ाणा तेऊ, ज़ुंणी इहअ बोलअ, “बदल़अ लणअ आसा मेरअ काम, मुंह लणअ आप्पै बदल़अ।” तेखअ बोलअ इहअ बी, ( ) “प्रभू करनअ आपणैं लोगो न्याय।” "
HEB,10,30,अह हणीं बडी डरैऊणीं गल्ल ज़ै ताह सर्वशक्तिमान ज़िऊंदअ परमेशर कैद करे और ताल्है सज़ा दैए। 
HEB,10,31,तिन्नां धैल़ै करा आद ज़धू तम्हां पैहली बारी मसीहे सत्तो थोघ लागअ। तम्हैं केतरअ दाह-दुख ज़िरअ! पर तज़ी बी रहै तम्हैं विश्वासा दी बणीं। 
HEB,10,32,"थारी की कई बारी लोगै खुल्है आम निंदा और दुख-सांगट ज़िरदी बणैं लोगा लै तमास्सै। कई बारी हुऐ तम्हैं तिन्नें विश्वासी भाईए मसीबता दी साझ़ू, ज़सरी एही ई बूरी दशा बिती। "
HEB,10,33,"ज़ुंण मसीहा दी विश्वास करनै पिछ़ू कैद तै किऐ दै, तम्हैं निं सिधै तिन्नां लै झणैल़ू बणैं पर तम्हैं दैनी खुशी-खुशी आपणीं ज़ैदात विश्वास नांईं करनै आल़ै बी निंणै। किल्हैकि तम्हां का आसा त थोघ कि तम्हां लै आसा एता का बधिया सदा रहणैं आल़ी ज़ैदात स्वर्गै डाही दी। "
HEB,10,34,"आपणीं खरी दी निं प्रभू दी भरोस्सै करने आपणीं हैअ छ़ाडा, किल्हैकि तेतो भेटणअ तम्हां बडअ फल। "
HEB,10,35,"किल्हैकि तम्हां लागा सबर करनअ ज़रूरी, ताकि परमेशरे मरज़ी पूरी करी करै तम्हां करारो फल भेटी सके। "
HEB,10,36,"ज़िहअ पबित्र शास्त्रा दी परमेशर मसीहे बारै बोला, ( ) “एछणैं आल़अ आसा छ़ेकै एछणैं आल़अ, तेऊ निं खास्सी देर करनी। "
HEB,10,37,"ज़ुंण लोग मंऐं विश्वासा करै धर्मीं बणांऐं तिंयां रहणैं ज़िऊंदै, हुंह निं तिन्नां का खुश हंदअ ज़ुंण विश्वासा का पिछ़ू हटा।” "
HEB,10,38,पर हाम्हैं निं तिन्नां लोगा ज़िहै आथी ज़ुंण विश्वासा का पिछ़ू हटा और बरैबाद हआ। हाम्हैं आसा खिरी तैणीं विश्वास डाहणैं आल़ै ज़सरी आत्मां बच़णीं। 
HEB,11,1,विश्वास आसा एतो निहंचअ कि हाम्हां भेटणीं तिंयां गल्ला पाक्कै दी ज़ेते हाम्हैं आशा डाहा और भरोस्सअ करनअ कि ज़ुंण च़िज़ा हाम्हैं भाल़ी निं आथी तिंयां आसा असली दी। 
HEB,11,2,म्हारै पित्तरो त इहअ ई विश्वास। तैही त परमेशर तिन्नां करै खुश। 
HEB,11,3,"विश्वासा करै ई लागा हाम्हां का थोघ कि सारअ भ्रमंड आसा बणांअ द परमेशरै आपणैं बैणा करै। ज़हा च़िज़ा हाम्हैं भाल़ा, तिंयां बणांईं परमेशरै तेता करै ज़ेता हाम्हैं भाल़ी निं सकदै। ( ) "
HEB,11,4,"आदमे शोहरू हाबिलै किअ परमेशरा दी विश्वास, तेऊ च़ढाऊअ परमेशरा लै आपणैं बडै भाई कैना का राम्बल़अ बल़ीदान। परमेशर हुअ हाबिले बल़ीदाना करै खुश और तेऊ लै बोलअ परमेशरै आप्पै कि सह त धर्मीं। हाबिल ता नाठअ मरी पर हाम्हैं शिखल़ा आझ़ बी तेऊ का परमेशरा दी विश्वास करने बारै। ( ) "
HEB,11,5,"हणोक करा त परमेशरा दी विश्वास और सह निंयं परमेशरै तेऊए ज़िऊंदी ज़िता स्वर्गा लै। तैही निं कोही तेऊए ल्हास भेटी। स्वर्गा निंणै का पैहलै किअ तेऊ परमेशर हर गल्ला दी खुश, इहअ आसा तेऊए बारै पबित्र शास्त्रा दी लिखअ द। ( ) "
HEB,11,6,"ज़ै लोग विश्वास करे ता तेता करै सका परमेशर खुश हई, किल्हैकि परमेशरा सेटा एछणैं आल़ै लोल़ी विश्वास किअ कि सह आसा। ज़ुंण शुचै मनैं परमेशरा लोल़ै हआ लागै दै तिन्नां लै दैआ सह तेतो फल। "
HEB,11,7,नूहै किअ परमेशरै खोज़ी दी तिन्नां गल्ला दी विश्वास कि आजू हणीं पाणीं करै प्रल़या ज़ुंण तेऊ ज़मानैं भाल़ी नां हेरी ती। तिन्नां गल्ला दी विश्वास करी बणांअ तेऊ परमेशरे डरा हेठै रही करै एक बडअ ज़हाज़ ज़ेता करै सह और तेऊए सारै टबर बच़ै। इहअ करै संसारे होर लोग ज़ुंणी विश्वास निं किअ तिंयां मूंऐं सोभ और नूह बणअ विश्वासा करै धर्मीं। ( ) 
HEB,11,8,आबरामै बी किअ विश्वास और तेऊ किअ तिहअ ई ज़िहअ परमेशरै तेऊ लै बोलअ त। सह लागअ परमेशरे गल्ला दी विश्वास करी करै आपणैं देशा गराऊंआं छ़ाडी तेऊ देशा बाखा लै हांढदअ ज़ुंण परमेशरै तेऊ लै दैणअ किअ त। तेऊ का निं थोघ बी त कि किधा लै डेऊणअ पर तज़ी बी लागअ सह हांढदअ। ( ) 
HEB,11,9,"ज़ुंण देश परमेशरै आबरामा लै दैणअ किअ त, तिधी रहअ आबराम परदेसी ज़िहअ ताम्बू दी। तिहै ई तेऊओ शोहरू इसहाक और तेऊओ पोचअ याकूब ज़हा परमेशरा का सह ई करार भेटी, तिंयां बी रहै ताम्बू दी। ( ) "
HEB,11,10,"किल्हैकि तिंयां तै स्वर्गे तेसा सदा रहणैं आल़ी नगरी न्हैल़ै लागै दै, ज़ेते पाक्की आथरी आसा और ज़ेतो कारीगीर और बणांणैं आल़अ परमेशर आप्पै आसा। "
HEB,11,11,आबरामै किअ विश्वास और परमेशरै दैनअ तेऊ लै इहअ बल कि तेऊओ हुअ शोहरू तेभै गअ त सह खास्सअ प्रोढअ हई और तेऊए लाल़ी सारा बी आसा ती बांढी और प्रोढी गई दी हई। परमेशरै बोलअ तेसा लै कि तेरअ हणअ एक शोहरू और आबरामै किअ भरोस्सअ कि परमेशरा करनअ तिहअ ई ज़ेही तेऊ करार आसा की दी। ( ) 
HEB,11,12,"आबराम त खास्सअ प्रोढअ गअ द हई और सह त मरनै ई आल़अ, पर सह हुअ खास्सै लोगो पित्तर तेऊए लुआद हुई आजू सरगे तारै, समुंदरे रेता ज़िहै खास्सै ज़ेता कुंण गिणी निं सकदअ। ( ) "
HEB,11,13,"ईंयां सोभै ज़ुंण परमेशरा दी विश्वास करा तै, ईंयां मूंऐं सोभै तिन्नां गल्ला भेटणैं का पैहलै ज़ुंण परमेशरै इना लै दैणीं की ती। तिंयां गऐ एसा गल्ला समझ़ी कि परमेशरै ज़ुंण बोलअ तेऊ करनअ तिहअ ई और एसा गल्ला बी गऐ तिंयां समझ़ी कि तिंयां आसा पृथूई दी परदेसी और मसाफर। ( ) "
HEB,11,14,ईंयां गल्ला करा तिन्नां लोगा बाखा शारअ ज़ुंण इहअ बोला कि हाम्हैं आसा एसा पृथूई दी परदेसी और किधा होरी ज़ैगा का आऐ दै। एता करै हआ अह गल्ल प्रगट कि तिंयां आसा तै तेऊ देशा लोल़ै लागै दै ज़ुंण तिन्नों आपणअ होए और तिंयां तिधी बस्से। 
HEB,11,15,"ज़हा देशा का तिंयां आऐ तै, ज़ै तिन्नां तेऊ ई देशे बारै धैन हंदअ ता तिंयां सका तै तेऊ देशा लै बापस फिरी। "
HEB,11,16,"पर तिंयां तै एकी सोभी का बडै देशे मतलब स्वर्गे च़ाहा डाहणैं आल़ै, परमेशर हआ त तिन्नां लै खुश ज़ेभै सह तिन्नां लै इहअ बोला त कि ईंयां आसा मेरै आपणैं लोग। परमेशरै बणांईं तिन्नां लै एक नगरी बी। ( ) "
HEB,11,17,"विश्वासा करै ई आबराम ज़धू परखअ त, तेऊ निंयं आपणअ शोहरू इसहाक बल़ीदान करना लै। ज़सरै बारै परमेशरै करार ती की दी। ( ) "
HEB,11,18,"ज़हा शोहरू लै परमेशरै इहअ बोलअ त, “इसहाका ई का हणीं आजू तेरी आद लुआद।” पर सह त आपणैं तेऊ एकलौतै शोहरूओ बल़ीदान करना लै तैर। ( ) "
HEB,11,19,आबरामा त इहअ विश्वास कि ज़ै इसहाक मरे बी ता परमेशर सका तेऊ मरी करै भी ज़िऊंदै करी। ज़ै दुजै साबै सोठे ता आबरामा भेटअ आपणअ शोहरू मरी करै ज़िऊंदअ। 
HEB,11,20,"इसहाक करा त परमेशरा दी विश्वास, तैही की तेऊ परमेशरा का प्राथणां कि मेरै मरनै का बाद दैणीं आजू मेरै दुही शोहरू एसाब और याकूबा लै तेसा करारे बर्गत। ( ) "
HEB,11,21,विश्वासा करै ई दैनी याकूबै मरदी बारी युसुफे दूई शोहरू लै बर्गत और आपणीं शोठिए च़ुंडीओ आसरअ दैई करै टेक्कअ माथअ। ( ) 
HEB,11,22,"युसुफै किअ परमेशरा दी विश्वास, ज़ांऊं मिसर देशै तेऊए मरने घल़ी पुजी ता तेऊ खोज़ी इस्राएली लोगे मिसर देशा का आज़ाद हणें गल्ला और तेऊ डाहअ आपणैं लोगा का बोली कि ज़ेभै तम्हैं इधा का छ़ुटे ता मेरै हस्तू बी पजैल़ै आप्पू संघा तिधी। ( ) "
HEB,11,23,"ज़ांऊं मिसर देशे राज़ै इहअ हुकम दैनअ कि ज़ेतरै बी इस्राएली लोगे शोहरू आसा ज़ल्मैं दै तिन्नां पाआ मारी, तेखअ डाहअ विश्वासा करै ई मुसा गूरे आम्मां-बाप्पू सह पैईदा हणैं का बाद चिई भिन्नैं तैणीं च़ोरी। किल्हैकि तिन्नैं भाल़अ कि अह निं आम शोहरू ज़िहअ आथी और तिंयां निं राज़ैए हुकमा का डरै। ( ) "
HEB,11,24,मिसर देशे राज़े शोहरी निंयं मुसा संघा बणांअ आपणअ शोहरू। पर ज़ांऊं सह ज़ुआन हुअ ता विश्वासा ई करै किअ तेऊ नांईं कि सह आसा राज़े शोहरीए लुआद। ( ) 
HEB,11,25,तेऊ समझ़अ इहअ ठीक कि थोल़ै धैल़ै पापा दी सुख-भुगतणै का आसा परमेशरे लोगा संघै दुख भुगतणअ ई भलअ। 
HEB,11,26,"तेऊ समझ़अ मसीहा पिछ़ू, परमेशरा लै बेइज़ती हणअ तेऊ मिसर देशे ज़ैदात और भढारा का खास्सअ ठीक। किल्हैकि तेऊ का आसा त थोघ कि तेऊ भेटणअ तेतो फल स्वर्गै। ( ) "
HEB,11,27,किल्हैकि मुसा किअ परमेशरा दी विश्वास तैहीता तेऊ मिसर देश छ़ाडअ। तेऊ निं एसा गल्लो फिकर किअ कि तेऊए मिसर देशा छ़ाडणैं करै हणअ राज़अ तेऊओ दुशमण। सह लागअ हांढदअ किल्हैकि सह रहअ तेऊ परमेशरा भाल़अ लागी ज़हा कोहै निं भाल़ी सकदअ। ( ) 
HEB,11,28,"विश्वासा करै ई मनी तेऊ फसहे और मिम्मूंए लोहू छ़ल़िकणें बिधी, कि ज़ेठै शोहरू मारनै आल़अ दूत इस्राएली लोगा लै कोई हान्नी नां करे। ( ) "
HEB,11,29,"विश्वासा करै ई नाठै इस्राएली लोग लाल समुंदरा बाती पारा बाखा लै इहै, ज़िहै शुक्की ज़ैगा बाती हांढा! और ज़ांऊं मिसर देशे राज़े फौज़ी बी तिहअ ई किअ ता तिंयां मूंऐं सोभ समुंदरै पाणीं दी डुबी करै। ( ) "
HEB,11,30,"किल्हैकि इस्राएली लोग करा तै परमेशरा दी विश्वास, तिंयां रहै साता धैल़ी तैणीं येरिहो नगरीए दुआली फेर फेरी दैंदै लागी। तेखअ ढूल़ी दुआल। ज़िहअ परमेशरै तिन्नां का बोलअ त। ( ) "
HEB,11,31,"राहाब ती कंज़री पर तैहा किअ विश्वास, और तैहा दैनअ तिन्नां इस्राएली मणछा लै लुक्की रहणा लै आसरअ ज़ुंण येरिहो नगरीए भेद लंदै तै आऐ दै। इहअ करै निं सह तिन्नां लोगा संघै मारी ज़ुंण परमेशरो बरोध करा तै। ( ) "
HEB,11,32,"ऐबै निं मुंह खास्सी गल्ला खोज़णें ज़रुरत आथी। मुखा निं ऐबै तिन्नां सोभिए बारै खोज़णेंओ बगत आथी कि न्यायी गिदोन, बाराक, समसून, और यिफतह, राज़अ दाबेद, परमेशरो गूर शमूएल और परमेशरे होरी गूरे बारै शुरू ओर्ही बाढै खोज़ूं। "
HEB,11,33,"तिन्नैं किअ विश्वासा ई करै कई देश ज़िती करै तेथ राज़, तिन्नैं किअ भलअ और तिन्नां भेटी तिंयां च़िज़ा ज़ुंण परमेशरै तिन्नां लै दैणीं की ती। शेर निं तिन्नां खाई सकै, आग निं तिन्नां दहई सकी और तलबार निं तिन्नां मारी सकी! "
HEB,11,34,"तिन्नां लै दैआ त परमेशर तेभै होर बी शगती ज़ेभै तिंयां धख कमज़ोर हआ तै, जुधा दी बी निखल़ै जोधै, तिन्नैं दरल़ाऊऐ दुशमणे फौज़ी सातै-बातै। "
HEB,11,35,"कई बेटल़ी भेटै आपणैं मूंऐं दै भी ज़िऊंदै, कई रहै तेभै तैणीं मारा खांदै लागी ज़ेभै तैणीं तिन्नें मौत निं हुई, तिन्नां लै भेटै ईंयां दुख तै कि दुशमण बोला तै तिन्नां लै इहअ, “ज़ै तम्हैं परमेशरा दी विश्वास करनअ छ़ाडे तै सका हाम्हैं तम्हां लै छ़ुटकारअ दैई।” पर तिंयां निं आपणअ विश्वास छ़ाडी करै कैद खानै का छ़ुटणअ च़ाहंदै तै। किल्हैकि तिन्नैं समझ़अ पृथूई दी ज़िऊंणै का खास्सअ परमेशरा संघै सदा लै ज़िऊंदै रहणअ ठीक। "
HEB,11,36,"कई लोग बणांऐं ठठै-मखौला लै, कई च़िकै कोल़ै करै, कई डाहै बान्हीं और कई परखै कैद करी करै। "
HEB,11,37,"कई विश्वासी पाऐ पात्थरा करै मारी, कई च़िरै आरै करै, कई पाऐ तलबारा करै काटी। इना लोगा मांझ़ै होर लोग रहै बाझ़ी ढबै-धेल्लै दाह-दुख ज़िरदी भेडा-बाकरीए खाला बान्हीं करै ढेकै-डुआरै नाल़ा-धारा खोखा दी रल़ाखदै लागी। "
HEB,11,38,"तिंयां रहै पृथूई दी बणैं, धारा, डुआरै जुहल़ी कज़िधल़ी पल़ी। "
HEB,11,39,"अह संसार त तिन्नां लै दुशमण, सह नांईं त तिन्नां विश्वासी जोगी आथी, तिन्नें विश्वासा भाल़ी हुअ परमेशर बी खुश, तैबी निं तिन्नां तिंयां गल्ला भेटी ज़ेते परमेशरै करार ती की दी, "
HEB,11,40,"किल्हैकि परमेशर च़ाहा तेता का बी बधिया दैणअ, सह निं सिधअ तिन्नां लै आथी पर सह आसा हाम्हां लै बी। परमेशर च़ाहा त तिन्नां सिध्द करनअ पर सिधअ हाम्हां संघै। "
HEB,12,1,हाम्हां फेर आसा बडै भारी खास्सै लोग ज़सरी ज़िन्दगी करै हाम्हां का थोघ लागा कि विश्वासो किज़ै मतलब हआ। तै एछा हरेक रोकणैं आल़ी च़िज़ा और उलझ़ण पाणै आल़ै पाप दूर करी करै ठुर्हा तेसा ठुर्हा दी सबर डाही करै ज़ेथ हाम्हां ठुहर्नअ लागा। 
HEB,12,2,"विश्वासा बणांणैं आल़ै और सिध्द करनै आल़ै ईशू मसीहा दी डाहा आछी टकैल़ी। तेऊ आसा हाम्हां लै आजू खुशी डाही दी, तेता लै निं तेऊ लाज़ शरमें कोई बी परबाह की और क्रूसो दुख ज़िरी करै बेठअ परमेशरे दैहणीं बाखा सोभी का बडी पदबी दी। ( ) "
HEB,12,3,ईशूए बारै सोठा ज़ुंणी नफरत करनै आल़ै पापी लोगे हाथै सबर करी करै हर दाह-दुख ज़िरअ; ताकि तम्हैं आशा छ़ाडी करै हिम्मत नां हारे। 
HEB,12,4,तम्हैं निं पापे खलाफ इहअ दुख ज़िरअ कि ज़िधी लोग तम्हां मारी पाए। 
HEB,12,5,"तम्हैं गऐ परमेशरे तिन्नां हैअ दैणैं आल़ै बैणा बिसरूई ज़ुंण तम्हां लै आपणैं लान्हैं हणें नातै आसा खोज़ै दै। सह बोला इहअ, “हे मेरै लान्हैंआ, प्रभूए इना गल्ला दी दै धैन ज़ेभै सह ताल्है एसा गल्ला प्रगट करे कि तूह आसा गलत, और ज़ेभै सह ताह नैरदअ लागे तेभै निं हिम्मत छ़ाडी। "
HEB,12,6,"किल्हैकि प्रभू ज़हा संघै झ़ूरी करा, तेऊ दैआ नैरनीं बी, ज़हा आपणअ शोहरू बणां तेऊ लै बाहा शोठी बी।” "
HEB,12,7,"तम्हैं ज़िरा दुख सीख समझ़ी करै, परमेशर करा तम्हां संघै शोहरू समझ़ी करै बर्ताअ, इहअ कुंण शोहरू आसा, ज़हा तेऊओ बाप्पू नैरदअ निं आथी? ( ) "
HEB,12,8,"ज़ै तम्हां बाप्पू तिहअ नांईं नैरा ज़िहअ सह आपणैं होरी शोहरू नैरा, एतो मतलब आसा इहअ कि तम्हैं निं तेऊए असली शोहरू आथी तै आसा तम्हैं कसा होरीए लुआद। "
HEB,12,9,"तेखअ ज़ै म्हारअ संसारे देहीओ बाप्पू बी हाम्हां नैरना लै शोठी च़का, और हाम्हैं करा एता लै तिन्नों अदर। तै कै अह ठीक निं आथी कि हाम्हैं म्हारै स्वर्गै रहणैं आल़ै बाप्पूए डरा हेठै रही करै ज़िऊंदै रहे। "
HEB,12,10,"संसारे बाप्पूए शोठी ता हआ हाम्हां नैरना लै सिधी थोल़ै धैल़ै ज़िहअ तिन्नां आपणैं साबै ठीक लागा, पर परमेशर च़का म्हारै फाईदे तैणीं हर बगत शोठी ताकि सह हाम्हां इहै पबित्र करे ज़िहअ सह पबित्र आसा। "
HEB,12,11,"ज़ेभै हाम्हां सज़ा भेटा सह निं हाम्हां तेभै ठीक लागदी, हाम्हैं हआ तेभै बडै भारी दुखी पर तैबी ज़ुंण तेता ज़िरदी-ज़िरदी पाक्कै आसा गऐ दै हई, बादा का भेटा तिन्नां तेतो फल शांती और धर्म। "
HEB,12,12,एते तैणीं करा ढिलै हाथा और दुबल़ै ज़ान्हूं आज़रै। ( ) 
HEB,12,13,"ओर्ही-पोर्ही भाल़ै निं लागा, आज़री बाता लागा हांढदै ज़ुंण ईशू सेटा लै डेओआ, ताकि ज़ुंण हाम्हां मांझ़ै आत्मां दी दुबल़ै आसा तिंयां निं लोल़ी कबाता पेठै पर तिन्नों विश्वास लोल़ी मज़बूत हुअ। ( ) "
HEB,12,14,"सोभी संघै डाहणअ मेल़-ज़ोल़, पबित्र ज़िन्दगी ज़िऊंणें कोशिश करनी, ज़ुंण पबित्र होए सह सका परमेशरा भाल़ी। ( ) "
HEB,12,15,"एकी दुजैओ डाहा धैन, इहअ निं हआ कि कुंण परमेशरे जशा बाझ़ी एही रहे, या किज़ै विश्वास नांईं करनै ज़िहअ कल़ुअ ज़लैल़अ निखल़ी करै कष्ट दैए। कई आसा गऐ दै एऊ बिशा करै भ्रष्ट हई। ( ) "
HEB,12,16,"इहअ निं हआ कि कोई मणछ पापी होए, या ज़िहअ कदुष्ट आबरामो पोचअ एसाब त, ज़ुंणी एकी बारी रोटी पिछ़ू आपणअ ज़ेठै हणैंओ पदबी बी पाई आपणैं भाऊ का बेच़ी। ( ) "
HEB,12,17,"तम्हां का आसा एसा गल्लो थोघ कि बादा का ज़ांऊं तेऊ आपणैं बाप्पू का बर्गत लणी च़ाही, ता सह निं तेऊ भेटी, और लेरी-पकारी करै बी निं तेऊ ज़ेठै हणैंओ हक और बर्गत पाणैओ मोक्कअ भेटअ। "
HEB,12,18,"तम्हैं निं इस्राएली लोगा ज़िहै तेसा सीनै धारा सेटा आऐ, ज़ेता छ़ुंईं सका तै, और ज़ेथ आग ती लागी दी, ज़ेथ काल़ै बादल़ तै, न्हैरै और ढिश बागर ती। "
HEB,12,19,तिन्नैं शूणीं नादे एही छ़ेल़ कि सह ती एही डरैऊणीं कि तिन्नैं पाई परमेशरा सेटा लैल़ा पकारा कि ऐबै निं होर गल्ला करी आथी। ( ) 
HEB,12,20,"किल्हैकि तिन्नैं बोलअ इहअ एते तैणीं कि तिंयां निं एऊ हुकमा ज़िरी सकदै, “ज़ै कोई पशू बी तेसा धारा छ़ूंऐं ता तेऊ बी पाऐ मारी” लोग तै डरै दै। ( ) "
HEB,12,21,"सह दर्शण त इहअ डरैऊणअ कि मुसा बी बोलअ इहअ, “मुंह लागी डौर और काम्मणीं।” ( ) "
HEB,12,22,"पर तम्हैं आऐ सियोने धारा ज़िधी स्वर्गो येरुशलेम आसा, ज़ुंण ज़िऊंदै परमेशरे नगरी आसा और ज़िधी लाखों स्वर्ग दूत खुशीओ थैर मनाऊंआं। "
HEB,12,23,तम्हैं आऐ परमेशरे सोभी ज़ेठै शोहरुए मंडल़ी दी ज़सरै नांअ स्वर्गै आसा लिखै दै। तिंयां आसा धर्मीं आत्मां ज़ुंण सिध्द आसा गऐ दै हई। तम्हैं आऐ परमेशरा सेटा ज़ुंण सोभी गल्लो न्याय करा। ( ) 
HEB,12,24,"तम्हैं आऐ ईशू सेटा; ज़ुंण मणछा और परमेशरा मांझ़ै नऊंईं करारो खणोढी आसा और मसीहो लोहू ज़ुंण पाप माफ करने बारै खोज़ा, सह निं हाबिले लोहू ज़िहअ न्याय मांगदअ। "
HEB,12,25,"चतैन रहा और परमेशरे गल्ला निं शूणीं नां शूणीं करी, किल्हैकि ज़ेभै इस्राएली लोगे मुसा गूरे गल्ला नांईं शूणीं ता तिन्नां भेटी सज़ा, ता हाम्हैं बी निं स्वर्गा का चतैनगी दैणैं आल़ै परमेशरे गल्ला नांईं मनी करै सज़ा बच़ी सकदै। "
HEB,12,26,"ज़धू परमेशरै सीनै धारा का गल्ला की ती, ता तेऊए बोला करै हुई ती सारी पृथूई दी ज़ाज़री। पर एसा बारी आसा तेऊ इहअ बोलअ द कि पृथूई संघै हणीं सरगै बी ज़ाज़री। ( ) "
HEB,12,27,अह गल्ल करा एसा गल्ला बाखा शारअ कि ज़ुंण बी च़िज़ा परमेशरै आसा बणांईं दी तेथ हणीं ज़ाज़री और तिंयां हणीं खतम। पिछ़ू बच़णीं तिंयां ई च़िज़ा ज़ेथ कधि ज़ाज़री निं हणीं। ( ) 
HEB,12,28,हाम्हां लागा परमेशरो शूकर करनअ कि हाम्हां लै आसा सह राज़ दैनअ द ज़ेथ कधि निं हणीं ज़ाज़री। एऊ राज़ा दी करा हाम्हैं परमेशरो अदर और परमेशरा करा हाम्हैं स्तोती और भगती करै खुश। 
HEB,12,29,किल्हैकि म्हारअ परमेशर आसा भस्सम करनै आल़ी आगी ज़िहअ सह पाआ सोभी छ़ोतली च़िज़ा ज़ाल़ी। ( ) 
HEB,13,1,आप्पू मांझ़ै डाहणीं भाई बैहणी ज़ेही झ़ूरी। 
HEB,13,2,ज़हा विश्वासी भाई संघै तम्हां पैहली बारी भेत-बछ़ैण हआ तिंयां निंणै ज़रूर आपणैं घरा लै पाहुंणैं। किल्हैकि इहअ करै आसा कई लोगै स्वर्ग दूत बी पाहुंणैं निंयैं दै। ( ) 
HEB,13,3,"कैद हुऐ दै विश्वासीए हेर-सभाल़ बी करा एही समझ़ी कि तिन्नां संघै आसा तम्हैं बी कैद; और ज़हा संघै लोग विश्वासी हणैं पिछ़ू बूरअ बर्ताअ करा, तिन्नें करा इहअ समझ़ी करै हेर सभाल़ ज़िहअ कि अह आसा म्हारी आपणीं देही। "
HEB,13,4,"बैहो करनअ सोभी अदर, और आपणीं ज़िन्दगीए साथी संघै रहणअ भरोस्सैमंद और नर्दोश किल्हैकि परमेशरा दैणीं कंज़रै और पराई बेटल़ी सेटा डेऊणैं आल़ै लै सज़ा। "
HEB,13,5,"थारअ सभाब निं ज़ैदातो लाल़च़ी लोल़ी हुअ। ज़ुंण तम्हां का आसा तेता ई दी रहा खुश। किल्हैकि परमेशरै आसा आप्पै इहअ बोलअ द, ( ) “मुंह निं तम्हैं कधि कल्ही शोटणै और हुंह निं तम्हां लै दैणअ कधि बिसरदअ।” "
HEB,13,6,"तैहीता हाम्हां इहअ बोल़णें हिम्मत एछा, ( ) “मेरी हेर-सभाल़ करनै आल़अ आसा परमेशर, हुंह निं डरदअ आथी। संसारे मणछ मेरअ किज़ै सका बगाल़ी।” "
HEB,13,7,"ज़ुंण थारै सैणैं तै, और ज़ुंणी तम्हां लै परमेशरो बैण आसा खोज़अ द, तिन्नां डाहा आद; कि तिन्नैं आपणीं ज़िन्दगी केही ज़िऊई और तिंयां किहै रहै मरनै तैणीं भरोस्सैमंद। तैही लागा हाम्हां बी तिन्नां ई ज़िहअ करनअ। "
HEB,13,8,"प्रभू ईशू मसीहा आसा हिझ़, आझ़ और जुगै-जुगै ज़िहअ कै तिहअ। ( ) "
HEB,13,9,"किल्हैकि ईशू मसीहा आसा हर बगत तिहअ ई, तै निं नऊंईं गल्ले और होरी रंगे शिक्षे ज़ाणैं लागी। तम्हां लै एछा परमेशरे झींणा करै शगती। नां कि खाणैं पिणें बारै बधान बणांईं करै। तिंयां खाणैं पिणें च़िज़ा करै निं असली दी तिन्नां किछ़ै फाईदअ हंदअ ज़ुंण तिन्नां खाआ। "
HEB,13,10,"ज़ेथ मसीहा बल़ीदान आसा हुअ द सह बेदी आसा म्हारी, तेता प्रैंदा का खाणेंओ हक निं तिन्नां लोगा बी आथी, ज़ुंण यहूदी पराणैं बधाने साबै अज़ी बी बेदी दी बल़ीदान करी मांदरै सेऊआ करा। "
HEB,13,11,"किल्हैकि पैहली करारे साबै हर साल ज़हा पशूओ लोहू माहा परोहित पाप माफी लै बल़ीदान करी खास पबित्र ज़ैगा लै निंयां, तिन्नें ल्हास पाआ ताम्बू बागै ज़ाल़ी। "
HEB,13,12,"ईशू मसीहा बी ज़िरै येरुशलेम नगरीए प्रऊल़ी बागै दुख, ताकि सह आपणैं लोहू करै सोभी लोगा पबित्र करी सके। "
HEB,13,13,"एछा, ऐबै छ़ाडणअ हाम्हां बी यहूदी लोगो पराणअ रबाज़ हाम्हां डेऊणअ मसीहा सेटा, हाम्हां दैणअ लोगा म्हारी बेइज़ती करनै ज़ेही तिन्नैं ईशूए बेइज़ती की। ( ) "
HEB,13,14,किल्हैकि एऊ संसारै निं हाम्हां का इहअ घर आथी ज़ुंण सदा लै रहणअ। पर हाम्हैं आसा तेऊ सदा रहणैं आल़ै घरा न्हैल़ै-भाल़ै लागै दै ज़ुंण हाम्हां आजू भेटणअ। 
HEB,13,15,तै करनी हाम्हां आपणैं होठा करै परमेशरे स्तोती। अह आसा म्हारअ तेऊ लै बल़ीदान। ( ) 
HEB,13,16,हर बगत रहणअ दुजै लै भलै कामां करदै लागी आपणीं हर गल्ला करनी तिन्नां लै दैई ज़हा ज़ेते ज़रुरत आसा। किल्हैकि इहै कामें बल़ीदाना करै हआ परमेशर खुश। 
HEB,13,17,"विश्वासा दी ज़ुंण थारै सैणैं आसा तिन्नें शूणां ज़िहअ तिंयां बोला, और रहा बी तिन्नें डरा हेठै, किल्हैकि तिंयां आसा थारी हेर-सभाल़ करदै लागै दै कि तम्हैं कबाता नां पेठे। तिन्नां लागा आपणैं कामों साब-कताब परमेशरा का दैणअ, कि तिंयां एऊ कामां खुशी-खुशी करे नां कि दुखी हई करै। नांईं ता तम्हां निं किछ़ै फाईदअ हणअ। ( ) "
HEB,13,18,हाम्हां लै बी रहा परमेशरा का प्राथणां करदै लागी। किल्हैकि हाम्हां आसा भरोस्सअ कि म्हारी सोर-समझ़ आसा शुची और हाम्हैं च़ाहा सोभी गल्ला करै परमेशरा खुश करनअ। 
HEB,13,19,हुंह च़ाहा इहअ कि तम्हैं करै मुल्है प्राथणां कि हुंह तम्हां सेटा लै एकी बारी भी एछी सकूं। 
HEB,13,20,"ईशू आसा म्हारी तैणीं, सह बच़ाऊआ हाम्हां और सह करा म्हारी एही हेर सभाल़ ज़िहअ एक फुआल आपणीं भेडे करा। म्हारै मनैं शांती दैणैं आल़ै परमेशरै किअ प्रभू ईशू मरी करै ज़िऊंदअ। इहअ करी करै की परमेशरै हाम्हां लै सदा रहणैं आल़ी करार मसीहे क्रूसा दी बहाऊऐ दै लोहू दी प्रगट। ( ) "
HEB,13,21,"हुंह करा परमेशरा का प्राथणां कि तम्हां हरेक भली गल्ला लै सिध्द करे, ईशू थारी तिहअ करना लै मज़त करे ज़ेता करै परमेशर खुश हआ। ईशू मसीहे बड़ाई लोल़ी जुगै-जुगै हंदी रही। तथास्तू। "
HEB,13,22,"भाईओ, मंऐं लिखी थारी हिम्मत बढाऊंणा लै च़िठी दी थोल़ी ज़ेही गल्ला, हुंह करा तम्हां का अरज़ कि मंऐं ईंयां गल्ला ज़ुंण बोली एता समझ़ै बडै धैन-मन लाई। "
HEB,13,23,"हुंह च़ाहा कि तम्हां का लोल़ी थोघ लागअ कि विश्वासा दी म्हारअ भाई तिमुतुस गअ कैद खानै का छ़ुटी, ज़ै सह मुंह सेटा छ़ेकै एछे, तै आणू हुंह तेऊ आप्पू संघै तम्हां सेटा लै मिलदअ। "
HEB,13,24,"आपणैं सोभी सैणैं और सोभी पबित्र लोगा लै दै मुंह बाखा राज़ी-खुशी, इधी एऊ इटल़ी देशै रहणैं आल़ै विश्वासी भाई बी आसा दैनी दी तम्हां लै राज़ी-खुशी। "
HEB,13,25,हुंह करा प्राथणां कि तम्हां सोभी लै लोल़ी परमेशरे झींण हंदी रही। तथास्तू। 
JAS,1,1,"अह च़िठी आसा याकूबा बाखा ज़ुंण परमेशर और प्रभू ईशू मसीहो टैहलू आसा, हुंह लिखा एसा च़िठी तिन्नां मसीहा ईशू दी विश्वास करनै आल़ै यहूदी “बारा गोत्रा” लै ज़ुंण सारै संसारै छिंघुई करै रहा, तम्हां सोभी लै मेरी लै राज़ी-खुशी। "
JAS,1,2,"ए मेरै भाईओ, ज़ेभै तम्हैं कई रंगे मसीबता दी पल़ा ता एता समझ़ा खुशीए गल्ल। "
JAS,1,3,किल्हैकि तम्हां का आसा थोघ कि थारै विश्वासा परखी करै हआ सबर पैईदा। 
JAS,1,4,हर गल्ला दी शिखल़ा सबर करनअ ताकि तम्हैं आत्मां दी पाक्कै और नर्दोश हई करै थारै च़ाल-च़लणा दी किछ़ू गल्ले काम्मी नां रहे। 
JAS,1,5,"पर ज़ै तम्हां मांझ़ै कसा का बुधिए काम्मी होए, तेता मांगा परमेशरा का, सह निं तम्हां लै रोश करदअ कि तम्हैं किल्है मांगअ पर सह दैआ सोभी लै खुशी-खुशी। "
JAS,1,6,पर मांगा विश्वास डाही करै तेता लै निं बैहम करी किल्हैकि बैहम करनै आल़अ हआ धारा प्रैंदै लागी दी कैली ज़िहअ ज़ुंण बागरी करै ओर्ही आ पोर्ही रहा ढुल़दी लागी। 
JAS,1,7,इहअ मणछ निं इहअ समझ़ी कि मुंह प्रभू का किज़ै भेटे। 
JAS,1,8,किल्हैकि सह मणछ आसा दोगल़अ और सह निं आपणीं कोही गल्ला दी टेकी रहंदअ। 
JAS,1,9,ज़ुंण विश्वासी भाई गरीब आसा तिंयां रहै खुश। परमेशर करा तिन्नों अदर। 
JAS,1,10,ज़ुंण विश्वासी सेठ आसा तिंयां बी रहै खुश किल्हैकि परमेशरै निं तम्हैं घमंडी डाहै। संसारे सेठ मणछे ज़िन्दगी हणीं घाहे फूला ज़ेही खतम। 
JAS,1,11,"किल्हैकि सुरज़ा निखल़णैं का बाद पल़ा चटाक धुपअ और घाहा दैआ सह शकेऊई, और तेतो फूल अल़ा धरनीं, संघा तेते शोभा बी हआ खतम। ठीक इहै ई हणैं सेठ बी ढबै खटदी-खटदी खतम। ( ) "
JAS,1,12,"परमेशर करा तेऊ मणछो अदर ज़ुंण खरी दी पाक्कअ रहा, किल्हैकि तेऊ भेटणअ पाक्कै रही करै सदा रहणैं आल़ी ज़िन्दगीओ सह मुगट, ज़ेते करार परमेशरै तिन्नां लै आसा की दी ज़ुंण तेऊ संघै झ़ूरी डाहा। "
JAS,1,13,"ज़ेभै कुंण परखा दी पल़े, ता सह निं इहअ बोली, “परमेशर आसा मुंह परखदअ लागअ द।” किल्हैकि नां कुंण बूरी गल्ला करै परमेशरा परखी सकदअ, और नां ता सह आप्पू कसा परखदअ आथी। "
JAS,1,14,पर हरेक मणछ पल़ा आपणैं मनें बूराई करने च़ाहा दी शाची करै परखा दी। 
JAS,1,15,"तेखअ करा तिन्नें बूरी सोठ पाप करना लै मज़बूर, अह सोठ रहा तिन्नें मनें तेभै तैणीं पल़ी ज़ेभै तैणीं तिंयां बरैबाद नां होए। तेखअ ज़ांऊं बूरी च़ाहा कठा हआ ता तेता का हआ पाप पैईदा। ज़ांऊं पाप खास्सअ हआ ता तेतो फल भेटा संसारे देही और आत्मां दुहीए मौत। मतलब कि एक पापी हआ परमेशरा का सदा लै दूर। "
JAS,1,16,"हे मेरै पैरै बैहण-भाईओ, धोखै दी निं रही। "
JAS,1,17,किल्हैकि हरेक शोभलअ बरदान और हरेक शुचअ दान एछा म्हारै बाप्पू परमेशरा का ज़ुंणी सरगे सोभै प्रैशै दैणैं आल़ै तारै बणांऐं। सह निं बदल़दअ और नां फेर फिरी करै छ़ैल्ली ज़िहअ एछदअ डेऊंदअ रहंदअ। परमेशर आसा हर बगत भलअ। 
JAS,1,18,"तेऊ दैनी आपणीं मरज़ी दी हाम्हां लै आपणैं शुचै बैणा करै ज़िन्दगी, ताकि हाम्हैं तेऊ बणांईं दी सोभी च़िज़ा मांझ़ै खास होए। "
JAS,1,19,"मेरै पैरै भाईओ, एसा गल्लो आसा तम्हां का थोघ, तैही रहै हरेक मणछ शुणना लै आजू और बोल़णा लै पिछ़ू और धखी का निं रोशै आणनीं। "
JAS,1,20,किल्हैकि ज़ेभै मणछ रोश करा सह निं तेऊ धर्मां पूरै करदअ ज़ुंण परमेशर च़ाहा। 
JAS,1,21,"तैही करा मनें बूरै सभाब, ज़ीद-मिश और घमंड दूर करी करै मना परमेशरो बैण, ज़ुंण थारै दिला दी आसा बऊअ द और ज़ुंण थारी आत्मां लै उद्धार दैई सका। "
JAS,1,22,तम्हैं निं सिधै परमेशरै बैण शुणनै आल़ै बणां पर तम्हैं करा तेऊ साबै काम बी। नांईं ता तम्हैं आसा आप्पू लै धोखै दैंदै लागै दै कि परमेशरा हेरनै तम्हैं बच़ाऊई। 
JAS,1,23,"किल्हैकि ज़ुंण बी परमेशरे बैणा शुणनै आल़अ आसा, और तेऊ साबै काम नांईं करदअ, ता सह आसा तेऊ मणछा ज़िहअ ज़ुंण आपणअ मुंह शिशै दी भाल़ा "
JAS,1,24,और आपणअ मुंह भाल़ी करै लागा सह हांढदअ तेतरी जा सह तेभी बिसरूई कि सह किहअ त। 
JAS,1,25,पर ज़ुंण मणछ परमेशरे तेऊ बधाना दी धैन दैए ज़ुंण सोभी आज़ाद करा और ज़िहअ परमेशरो सह बधान बोला तिहअ ई करदअ रहे और ज़ुंण बैण तेऊ शूणअ तेता आद डाहे ता एता लै भेटणीं तेऊ परमेशरा का बर्गत। 
JAS,1,26,"ज़ै कुंण आप्पू लै धर्मीं भगत बोला, और आपणीं ज़िभा बशै निं डाहे, सह दैआ आप्पू लै धोखअ और तेऊए भगती निं किछ़ू कामें आथी। ( ) "
JAS,1,27,म्हारै बाप्पू परमेशरे आछी दी आसा धर्म इहअ कि ज़सरअ कोहै निं आथी और बिधबा बेटल़ीए करनी खरी दी मज़त। आप्पू रहै संसारे हर पाप करनै का दूर रही नर्दोश। 
JAS,2,1,"ए मेरै भाईओ, तम्हैं करा प्रतपा आल़ै प्रभू ईशू मसीहा दी विश्वास तै निं थारै मनैं होरी लै भेदभाब लोल़ी हुअ। ( ) "
JAS,2,2,"थारी सभा दी ज़ै कुंण मणछ सुन्नें मुंदल़ी बान्हीं और नऊंऐं झिकल़ै बान्हीं दी एछे और कुंण गरीब मणछ बी एछे पराणैं झिकल़ै बान्हीं करै थारी सभा दी, "
JAS,2,3,"और तम्हैं बोले तेऊ नऊंऐं झिकल़ै आल़ै लै खास्सअ अदर करी, “तूह बेश इधी राम्बल़ी ज़ैगा और तेऊ गरीबा लै बोले इहअ कि तूह रह इधी खल़्हुई, या इधी बेश बोरी प्रैंदै।” "
JAS,2,4,तै इहअ करै कै तम्हैं आप्पू मांझ़ै भेदभाब निं किअ? या बूरै बच़ारा करै न्याय करनै आल़ै निं हुऐ? 
JAS,2,5,"मेरै पैरै भाईओ, शूणां परमेशरै कै एऊ संसारे गरीब निं छ़ांटै कि तिंयां बी विश्वासा दी सेठ बणें? और तिंयां बी स्वर्ग राज़े हकदार होए ज़ेता दैणें करार प्रभू तिन्नां लै आसा की दी ज़ुंण तेऊ संघै झ़ूरी करा? "
JAS,2,6,"पर तम्हैं की तेऊ गरीबे बेइज़ती, ईंयां सेठ लोग कै तम्हां लै उपद्रभ निं करदै? तिंयां ई निंयां ज़ोरा-ज़ोरी दालता लै घिशी तल़िंगी ताकि तम्हां सज़ा होए? "
JAS,2,7,तिंयां कै तेऊ प्रभू ईशूए महान नांओंए निंदा निं करदै ज़सरै तम्हैं आसा? 
JAS,2,8,"तैबी ज़ै तूह पबित्र शास्त्रे साबै तेऊ राज़ बधाना पूरअ करे, “तूह कर आपणैं संघी साथी संघै एही झ़ूरी ज़िहअ तूह आप्पू लै झ़ूरा।” ज़ै तूह बधाने एऊ बैणा इहअ मना तै करा तूह ठीक। ( ) "
JAS,2,9,"पर ज़ै तम्हैं भेदभाब करे, तै करा तम्हैं पाप, और बधाने साबै बी आसा तम्हैं दोशी। ( ) "
JAS,2,10,"किल्हैकि ज़ै तम्हैं बधाने सोभी गल्ला मनें बी पर कसा एकी गल्ला दी गलती करे, तै आसा सह बधाने साबै सोभी गल्ला दी दोशी। "
JAS,2,11,"तैही ज़ुंणी इहअ बोलअ, “तूह निं कंज़री गल्ला करी,” और तेऊ ई बोलअ इहअ बी, “तूह निं हत्या करी।” एते तैणीं कि तूह निं किधी कंझ़रूअ आथी पर हत्या की, तैबी हुअ तूह बधाने साबै दोशी। ( ) "
JAS,2,12,"तम्हैं करा तिन्नां मणछा ज़ेही झींण करी गल्ला और काम, ज़सरअ न्याय आज़ादी दैणैं आल़ै बधाना करै हणअ। "
JAS,2,13,"किल्हैकि ज़ुंणी झींण नांईं की तिन्नों न्याय हणअ बाझ़ी झींण किऐ, ज़ै हाम्हैं होरी लै झींण करे, तै निं हाम्हां तेभै फिकर रहणअ ज़ेभै परमेशर म्हारअ न्याय करे। "
JAS,2,14,"ए मेरै भाईओ, ज़ै कुंण इहअ बोला कि मुंह आसा मसीहा दी विश्वास पर होरी लै भलै काम निं करदअ, ता तेतो कै फाईदअ आसा? इहअ विश्वास कै कधू उद्धार करी सका? "
JAS,2,15,"ज़ै कोई विश्वासी भाई या बैहण नांगै बल़िंगै होए, और तिन्नां का बैल़ी कलारी खाणां लै नांईं होए, "
JAS,2,16,"और तम्हां मांझ़ै कुंण इहअ बोले कि राज़ी-खुशी डेओआ, और नैतै-तातै रहा और रज़ी खाआ-पिआ! पर ज़ुंण च़िज़ा देही लै ज़रूरी आसा और तिन्नां नांईं दैए, तै किज़ै फाईदअ हुअ? "
JAS,2,17,तिहअ ई ज़ै विश्वास करनै आल़अ भलै काम नांईं करदअ ता तै आसा तेऊओ विश्वास मूंअ द। 
JAS,2,18,"कई सका इहअ बोली, “तूह करा विश्वास, पर हुंह करा तेते साबै भलै काम।” पर हुंह बोला तम्हां लै इहअ, “तम्हैं आपणअ विश्वास किहअ करै सका रहैऊई ज़ै कि तम्हैं भलै काम ता करदै निं? पर मुंह रहैऊंणअ तम्हां का भलै काम करी करै आपणअ विश्वास।” "
JAS,2,19,"ज़ै थारअ इहअ विश्वास आसा कि परमेशर आसा एक्कै ई, ठीक बोलअ तम्हैं! भूत बी करा विश्वास और तिन्नां बी लागा परमेशरे डरै काम्मणीं। "
JAS,2,20,"पर हे ऐडै मणछा, ताखा कै इहअ बी निं थोघ आथी कि भलै काम किऐ बाझ़ी निं विश्वास किछ़ू कामों आथी? "
JAS,2,21,"ज़धू म्हारै पित्तर आबरामै आपणअ शोहरू इसहाक बेदी दी बल़ी करना लै डाहअ, ता सह कै तेऊ भलै काम करी करै निं बणअ धर्मीं? ( ) "
JAS,2,22,तंऐं हेरअ भाल़ी कि तेऊ किअ विश्वास और तेऊ ई साबै भलै काम बी किअ और भलै काम करी करै हुअ तेऊओ विश्वास पाक्कअ। 
JAS,2,23,"पबित्र शास्त्रो अह बैण हुअ पूरअ, “आबरामै किअ परमेशरा दी विश्वास और तेऊ शूणअ तिहअ ज़िहअ तेऊ बोलअ और अह गिणअ तेऊ लै धर्म इधी तैणीं कि तेऊ लै बोलअ परमेशरो साथी।” ( ) "
JAS,2,24,तै हेरी तम्हैं अह गल्ल भाल़ी कि मणछ निं सिधअ विश्वास करी करै धर्मीं हंदअ पर तेऊ लागा भलै काम बी करनै। 
JAS,2,25,"एही ई राहाब कंज़री बी, ज़धू तेसा गुप्त दूता लै आपणैं घरै आसरअ दैनअ और कसा होरी बाता बाती काढै तिंयां बागै, तेसे तेऊ भलै कामां करनै करै मनी सह धर्मीं। ( ) "
JAS,2,26,"ज़ेही देही शाह बाझ़ी मूंईं दी आसा, तिहअ ई आसा विश्वास बी भलै कामां बाझ़ी मूंअ द। "
JAS,3,1,"ए मेरै भाईओ, मंडल़ी दी निं तम्हां मांझ़ै खास्सै शिक्षा दैणैं आल़ै बणां, किल्हैकि तम्हां का आसा थोघ बी कि हाम्हैं शिक्षा दैणैं आल़ै हणैं होर बी खास्सै दोशी। "
JAS,3,2,"हाम्हैं सोभ करा कई बारी च़ूक, ज़ुंण आपणीं ज़िभा बशै करा, सह ई आसा सिध्द मणछ और सह सका आपणीं सारी देही बशै करी। "
JAS,3,3,एकी बडै घोल़ै सका हाम्हैं तेऊए नाका दी होछ़ी ज़ेही नकेल लाई करै आपणैं बशै करी। 
JAS,3,4,एही ता हआ ज़हाज़ बडी ढिश बागरी करै च़लाऊअ द तैबी बदल़ा ज़हाज़ो कप्तान तेऊ एकी होछ़ी ज़ेही पतबारा करै च़ऊ बाखा। 
JAS,3,5,तेही ई आसा ज़िभ एक होछ़अ ज़िहअ आंग पर अह मारा बडी-बडी डिंगा। ज़िहअ धख ज़ेही आगीओ लुपल़अ सारै बणैं शाची करै तेता खतम करा। 
JAS,3,6,"ज़िभ बी आसा आगी ज़ेही, अह आसा म्हारी देहीए आंगा मांझ़ै सोभी का बूरी। अह लाआ म्हारी सारी देही दी कोल़्ह। अह सका म्हारी सारी ज़िन्दगी नरका का निखल़णैं आल़ी आगी करै बरैबाद करी। "
JAS,3,7,"सोभी रंगे बणें पशू, पंछ़ी और रिंगणैं आल़ै ज़ीब, पाणीं दी हांढणै आल़ै सोभै ज़ीब सका मणछे बशै हई और हुऐ बी। "
JAS,3,8,"पर ज़िभा निं कोहै मणछ बशा दी करी सकदअ, सह आसा एक एही बूराई ज़ुंण कधि निं थम्हदी, तेथ आसा इहअ बिश ज़ेता करै मौत हआ। ( ) "
JAS,3,9,"ऐहा ई ज़िभा करै करा हाम्हैं प्रभू और बाप्पू परमेशरे स्तोती, और एता ई करै दैआ हाम्हैं तिन्नां मणछा लै शाप, ज़ुंण परमेशरे आपणैं रुपा दी आसा बणैं दै। "
JAS,3,10,"एकी खाखा का निखल़ा शूकर और शाप दुहै! भाईओ, इहअ निं लोल़ी हुअ! "
JAS,3,11,एकी सोबल़ा का मिठअ और लूंणअ दुही रंगो पाणीं कै निखल़ी सका? 
JAS,3,12,"ए मेरै भाईओ, कै फेडूए बूटा दी जैतून या अंगूरे लऊंणी दी फेडू लागी सका? तिहअ ई निं लूंणी सोबल़ा का मिठअ पाणीं निखल़ी सकदअ। "
JAS,3,13,तम्हां मांझ़ै ज्ञैनी और समझ़कार कुंण आसा? ज़ुंण इहअ होए सह करै आपणैं भलै कामां बाझ़ी घमंड किऐ बुधि करै। 
JAS,3,14,"पर ज़ै थारै दिल कल़बिश ज़ल़ण और सिधै आपणैं मतलब काढणें सोठा करै आसा भरै दै, ता इना गल्लो घमंड करी करै निं सत्ता झ़ुठै बणांईं करै पाप। "
JAS,3,15,"अह एही बुधि निं परमेशरा बाखा आथी, अह आसा देही, संसारे और शैताना बाखा। "
JAS,3,16,एसा गल्ला डाहा आद कि ज़िधी ज़ल़ण और सिधी आपणैं ई मतलब काढणें बारै सोठ हआ तिधी हआ सोभै उपद्रभ और हर कदुष्ट काम। 
JAS,3,17,"पर ज़ुंण बुधि उझै का परमेशर दैआ तेता करै शिखल़ा हाम्हैं पबित्र रहणअ, होरी संघै मिल़ी-ज़ुल़ी रहणअ, सोभी लै झणैल़ू हणअ, मज़त करनी, ज़िम्मैंबारी समझ़णीं, कसा मणछा लै भेदभाब निं करनअ और मानदार रहणअ। "
JAS,3,18,मेल़-ज़ोल़ करनै आल़ै लऊआ शांतीओ बेज़अ बऊई करै धर्में फसल। ( ) 
JAS,4,1,तम्हां मांझ़ै लल़ाई-झ़गल़ै किधा का आऐ? तिंयां कै थारै मनें बूराई करने च़ाहा करै निं आऐ ज़ुंण थारै आंगै-आंगै जुधा करदै रहा लागी। 
JAS,4,2,तम्हां आसा कई च़िज़ा डाहणेंओ च़ाअ पर तम्हां निं तिंयां भेटदी तिन्नां पाणें तैणीं करा तम्हैं दुजे हत्या बी। तम्हैं च़ाहा तिन्नां च़िज़ा ज़ुंण होरी का आसा। तम्हैं हआ एकी-दुजै संघै लल़दै-झ़घल़दै लागै दै किल्हैकि तम्हां निं तिंयां च़िज़ा भेटदी ज़ुंण होरी का आसा। तम्हां निं तै भेटदअ किल्हैकि तम्हैं निं परमेशरा का मांगदै। 
JAS,4,3,"पर ज़ेभै तम्हैं परमेशरा का मांगा बी, पर तम्हां निं तैबी भेटदअ किल्हैकि थारै मांगणैं पिछ़ू आसा थारी बूरी सोठ ताकि तम्हैं तेता आल-मस्ती दी छेभी सके। "
JAS,4,4,"हे कंज़री बेटल़ी ज़िहै विश्वास घात करनै आल़ै मणछो! तम्हां का इहअ थोघ बी निं आथी कि संसारे गल्ला संघै संगत डाहणीं आसा परमेशरा संघै ज़ीद करनी? ज़ुंण बी संसारो संघी हणअ च़ाहा, सह बणां आप्पू ई परमेशरो दुशमण। ( ) "
JAS,4,5,"तम्हैं कै इहअ समझ़ा कि पबित्र शास्त्रा दी लिखी दी ईंयां गल्ला आसा बेकार? ज़ुंण इहअ बोला, “परमेशरे आत्मां बस्सा हाम्हां दी।” सह बी च़ाहा इहअ कि हाम्हैं सिधै तेऊ लै झ़ूरी करे ज़ेही एकी मर्धा एही ज़ल़ण हआ कि तेऊए बेटल़ी लोल़ी ती सिधी तेऊ संघै झ़ूरी की? "
JAS,4,6,"पर परमेशर आसा सर्वशक्तिमान और सह दैआ हाम्हां लै जश ताकि हाम्हैं बूराई करने आल़ी च़ाहा ज़िहै पाप करनै का दूर रहे, तैही आसा पबित्र शास्त्रा दी लिखअ द, “परमेशर करा घमंडी मणछो बरोध पर ज़ुंण घमंड निं करदअ तेऊ लै करा झींण।” "
JAS,4,7,"तैही रहा परमेशरे डरा हेठै। शैतानो करा बरोध, तै ठुहर्नअ सह तम्हां सेटा का दूर। "
JAS,4,8,"परमेशरा नेल़ एछा, तै एछणअ सह तम्हां नेल़ बी, हे पापी मणछो, पाप करनअ छ़ाडा, और हे दोगल़ै लोगो, आपणैं दिल करा शुचै। ( ) "
JAS,4,9,"तम्हैं किअ पाप, ऐबै हआ दुखी, शोग करा और लेरा लाआ। थारी खुशी बधल़णीं शोगा दी और थारअ नंद रहणअ बदल़णअ दुखा दी। "
JAS,4,10,तम्हैं प्रभू सम्हनै निं घमंड करी ताकि सह तम्हां खास बणांईं करै ठीक मोक्कै दी बढाओए। ( ) 
JAS,4,11,"भाईओ, एकी दुजे बदनामीं निं करा, ज़ुंण आपणैं भाईए बदनामीं करा, या आपणैं भाई लै दोश लाआ, सह करा बधाने बदनामीं, और बधाना दी लाआ सह दोश, तै निं तूह परमेशरे बधाना मनणै आल़अ आथी और तै हुअ तूह सिधअ बधानो बरोध करनै आल़अ। "
JAS,4,12,"बधाना दैणैं आल़अ और न्याय करनै आल़अ आसा एक्कै परमेशर, बच़ाऊंणै और बरैबाद करने शगती बी आसा तेऊ एकी का। तूह कुंण आसा? ज़ुंण होरी मणछो न्याय करदअ फिरा? "
JAS,4,13,तम्हैं ज़ुंण इहअ बोला कि आझ़ या काल्ला काटणी हाम्हां कसा होरी नगरी डेऊई करै तिधी एक साल होर और कोई बपार करी करै खटणै हाम्हां ढबै। 
JAS,4,14,"पर इहअ निं तम्हां का थोघै आथी की काल्ला किज़ै हणअ? शूणीं ता लआ, थारी ज़िन्दगी आसा थोल़ी ज़ेही, तम्हैं ता भाफा ज़िहै आसा, ज़ुंण थोल़ी घल़ी ता शुझिआ और तेखअ लुका सह बागरी दी। ( ) "
JAS,4,15,"असली लोल़ी त तम्हैं एता लै इहअ बोलअ, “ज़ै प्रभू च़ाहे तै रहणैं हाम्हैं ज़िऊंदै और अह काम बी हेरनअ हाम्हां करी।” "
JAS,4,16,"पर ऐबै करा तम्हैं आपणीं काल्ला धैल़ीए बारै डींग मारी करै घमंड, इहअ घमंड करनअ हआ पाप। "
JAS,4,17,"तैहीता ज़ुंण भलाई करनअ ज़ाणा और तेता नांईं करदअ, तेऊ लै आसा अह पाप। "
JAS,5,1,"हे सेठ मणछो, तम्हैं बी लआ शूणीं, तम्हैं लाआ आपणीं आजू एछणैं आल़ी खरी लै लैल़ा। "
JAS,5,2,"थारी ज़ैदात हणीं बरैबाद, और थारै झिकल़ै लै लागणै ल्हऐ। "
JAS,5,3,थारै सुन्नैं च़ंदी दी गई खई लागी और तेसा खई खाणअ थारअ मास आगी ज़िहअ। अह ज़ैदात ज़ुंण तम्हैं कठा आसा की दी एता दैणीं खिरी थारै खलाफ गवाही ज़ेभै परमेशरा न्याय करनअ। 
JAS,5,4,"हेरा, ज़ुंणी मज़दूरै थारै खेचै लऊंणेओ काम किअ, तिन्नें मज़दूरी ज़ुंण तम्हैं धोखअ दैई करै खाई, सह लागी लैल़ा लांदी, और तिन्नां लऊंणे आल़े लेरा पकारा गई स्वर्गे फौज़े प्रभू सेटा पुजी। ( ) "
JAS,5,5,"तम्हैं रहै पृथूई दी आल-मस्ती दी लागी, और तम्हैं हेरअ बडअ भारी सुख-भोगी। आपणीं दिले च़ाहा पूरी करै आसा तम्हैं इहै मोटै हुऐ दै ज़िहै काटणा लै गाभू। "
JAS,5,6,तम्हैं पाअ धर्मीं दोशी बणांईं करै मारी ज़ुंणी थारअ किछ़ै निं बगाल़अ त। 
JAS,5,7,"भाईओ, प्रभू एछणैं तैणीं करा सबर, हेरा, ज़िम्मींदार बी करा पृथूईए किम्मती फल़े आशा डाही करै पैहली और खिरी हणैं आल़ी बरसाती तैणीं सबर। ( ) "
JAS,5,8,"इहअ ई करा तम्हैं बी सबर, और आपणैं दिला करा मज़बूत, किल्हैकि प्रभू एछणें शुभ धैल़ी आसा नेल़। "
JAS,5,9,"भाईओ, एकी दुजै लै निं दोश लाई न्यायी बणां, ताकि तम्हां लै बी कुंण दोश नां लाऐ, हेरा, ईशू आसा छ़ेकै एछणैं आल़अ और तेऊ करनअ म्हारअ न्याय तम्हैं समझ़ा इहअ कि सह आसा दुआरै खल़्हुअ द। "
JAS,5,10,"भाईओ, ज़ुंणी परमेशरे गूरै प्रभूए नांओंऐं गल्ला की, तिन्नां समझ़ा दुख ज़िरनै और सबर करना लै आपणअ आदर्श। "
JAS,5,11,"हाम्हां का थोघ निं आसा कि परमेशर करा सबर करनै आल़ै मणछो अदर, तम्हैं आयूबे सबर करने बारै ता आसा शूणअ द, और प्रभू बाखा ज़ुंण तेतो भाग तेऊ भेटअ तेतो बी आसा तम्हां का थोघ, ज़िहअ करै प्रभूए खास्सी झींण प्रगट हआ। "
JAS,5,12,"पर ए मेरै भाईओ, सोभी का बडी गल्ल आसा अह कि ज़ेभै बाहिदअ करे तेभै निं झ़ुठअ सकल़्प करी, नां स्वर्गै, नां पृथूईए, नां कोई बी च़िज़े। थारअ “हाँ” करनैओ मतलब लोल़ी “हाँ” हुअ और थारी “नांह” करनैओ मतलब लोल़ी “नांह” हुअ। नांईं ता परमेशरा दैणीं तम्हां लै एकी धैल़ै सज़ा। "
JAS,5,13,"ज़ै तम्हां मांझ़ै कोई दुखी होए; ता सह करै प्राथणां। ज़ै तम्हैं खुशी होए, ता प्रभूए स्तोती करना लै बोलै भज़न। "
JAS,5,14,"ज़ै तम्हां मांझ़ै कुंण बमार होए, ता विश्वासीए मंडल़ी का विश्वासी मंडल़ीए सैणैं शादै, और तिन्नैं करनी प्रभूए नांओंऐं तिन्नां लै तेल मल़ी करै प्राथणां। "
JAS,5,15,"ज़ुंण प्राथणां तम्हैं परमेशरा सेटा विश्वास डाही करै करे तेता करै हेरनअ परमेशरा सह बमार मणछ तेसा बमारी का बच़ाऊई और ज़ै तेऊ कोई पाप बी किऐ दै होए, तेते बी भेटणीं तेऊ लै माफी। "
JAS,5,16,"तैहीता तम्हैं मना आप्पू मांझ़ै एकी दुजै सम्हनै आपणैं पाप और एकी दुजै लै करा प्राथणां, ज़िहअ करै तम्हैं भी राम्बल़ै होए, और धर्मीं मणछे प्राथणां करै सका सोभै गल्ला हई। "
JAS,5,17,"एलियाह बी त हाम्हां ज़िहअ दुख-सुख भुगतणै आल़अ मणछ, और तेऊ की लेरा लाई-लाई प्राथणां कि सरगा का निं पाणीं निं लोल़ी हुअ; और साढै चिई साला तैणीं निं भूमी दी सरग हुअ। ( ) "
JAS,5,18,"तेखअ की तेऊ भी प्राथणां, और सरगा का हुअ पाणीं और पृथूई हुई हरी भरी। ( ) "
JAS,5,19,"ए मेरै भाईओ, ज़ै तम्हां मांझ़ै कुंण सत्ता का कबाता पेठे, और तेऊ कुंण फरेऊई आणे, "
JAS,5,20,"ता सह लऐ एसा गल्ला समझ़ी कि ज़ुंण बी कबाता पेठै दै पापी मणछा राम्बल़ी बाता फरेऊई आणे, सह बच़ाऊआ तेऊए प्राण मौता का, परमेशरा करनै तेऊए पाप माफ। ( ) "
1PE,1,1,"हुंह पतरस ज़ुंण प्रभू ईशू मसीहो शधाणूं आसा, हुंह लिखा एसा च़िठी तिन्नां परदेसी विश्वासीए लै ज़ुंण पुंतुस, गलाती, कप्पदुकिआ, एशिया और बिथूनिया लाक्के कई नगरी दी छिंघुई करै आसा बस्सै दै। "
1PE,1,2,बाप्पू परमेशरै छ़ांटै आप्पै तम्हैं पैहलै ई और पबित्र आत्मां किऐ तम्हैं पबित्र। तम्हैं किऐ परमेशरै ईशू मसीहे लोहू दी शुचै और तेऊए साबै ज़िन्दगी ज़िऊंणां लै ज़ुदै। हुंह करा परमेशरा का एही अरज़ कि परमेशरा का लोल़ी तम्हां लै खास्सी झींण और शांती भेटी। 
1PE,1,3,म्हारै प्रभू ईशू मसीहे बाप्पू और परमेशरो करा शूकर। अह आसा तेऊए महान झींण कि म्हारअ हुअ नऊंअ ज़ल्म। किल्हैकि तेऊ किअ प्रभू ईशू मसीहा मरी करै ज़िऊंदअ। ऐबै ज़िऊआ हाम्हैं म्हारी ज़िन्दगी पूरी आशा डाही। 
1PE,1,4,हाम्हैं आसा न्हैल़ै लागै दै कि हाम्हां सह ज़ैदात भेटे ज़ुंण परमेशरै हाम्हां लै आसा डाही दी। तेता निं कोहै बरैबाद करी सकदअ। नां कुंण तेता खोई सकदअ। तिंयां निं कधि पराणैं हणैं और नां तेते शोभा खतम हंदी। परमेशरै आसा तिंयां च़िज़ा स्वर्गै तम्हां लै डाही दी। 
1PE,1,5,परमेशर करा आपणीं महान शगती करै थारी हेर-सभाल़ किल्हैकि तम्हैं करा ईशू दी विश्वास। तेऊ डाहणैं आजू बी तम्हैं खिरीए तैहा धैल़ी तैणीं बच़ाऊई ज़ेभै मसीहा फिरी एछणअ। तेभै लागणअ तम्हां का थोघ कि परमेशरै हेरै तम्हैं पाप और मौता का पठी बच़ाऊई। 
1PE,1,6,इना सोभी गल्ले बारै लागा तम्हां खुश हणअ च़ाऐ एभै थोल़ी घल़ी कई रंगे तकलिफी तम्हां दुखी किल्है निं करे। 
1PE,1,7,"इना दुखो मकसद हआ कि थारअ विश्वास परमेशरा दी पाक्कअ शुझिए। थारअ ईशू मसीहा दी विश्वास आसा सुन्नैं का बी खास्सअ किम्मती। ज़ुंण बरैबाद बी सका हई तेऊ सुन्नैं बी परखा और आगी करै करा तेऊ शुचै, ज़ै थारअ विश्वास परखणैं और दुखा दी पाक्कअ रहे, एता करै भेटणीं तम्हां तैहा धैल़ी खास्सी खुशी, महिमां और अदर ज़ेभै ईशू मसीहा सारै संसारा दी प्रगट हणअ। ( ) "
1PE,1,8,"तम्हैं निं ईशू कधि आथी भाल़अ द, पर तज़ी बी डाहा तम्हैं तेऊ संघै झ़ूरी। तम्हैं निं सह एभै बी भाल़अ पर तम्हैं करा तेऊ दी विश्वास। एतो नतिज़अ आसा इहअ कि तम्हैं आसा बडै खुश कि हाम्हां का निं इना गल्ला खोज़णा लै बैण ई आथी कि तम्हैं किहै खुश आसा। "
1PE,1,9,तम्हैं आसा एते तैणीं खुश कि परमेशरै लाऐ तम्हैं पापे सज़ा भुगतणै का बच़ाऊई। थारै मसीहा ईशू दी विश्वास करनैओ मकसद आसा अह ई। 
1PE,1,10,"एऊ ई उद्धारे बारै च़ाहा तै परमेशरे गूर होर बी खास्सअ थोघ लाणअ। तिन्नैं बोलअ एते बारै कि परमेशरा तम्हां संघै केही झींण करी करै दैणअ तम्हां लै उद्धार, ज़ेता जोगी तम्हैं नांईं आथी तै। तिन्नैं की एते ज़बाबा लोल़णां लै बडी भारी कोशिश। "
1PE,1,11,मसीहे आत्मां ती तिन्नां दी और सह खोज़ा ती तिन्नां का कि मसीहा किहअ दुख ज़िरनअ और तेखअ तेऊए केही महान महिमां हणीं। तिन्नैं लाअ एतो बी राम्बल़अ थोघ कि मसीहा कुंण हणअ और सह केभै हणअ। ( ) 
1PE,1,12,परमेशरै खोज़अ तिन्नां गूरा का कि तेऊओ समाद नांईं त तिन्नां लै आथी पर अह आसा तम्हां लै। अह समाद आसा ईशू मसीहे बारै खुशीओ समाद ज़सरै बारै तम्हैं ऐबै शूणअ। परमेशरै छ़ाडी स्वर्गा का आपणीं पबित्र आत्मां कि सह लोगे खुशीए समादा तम्हां का खोज़णा लै मज़त करे। ईंयां गल्ला आसा एतरी महान कि स्वर्ग दूत बी हआ इना गल्ला हंदी भाल़णें ताका दी रहै दै। 
1PE,1,13,तैही करा आपणैं मना काबू करी परमेशरे साबै हर कामां करना लै तैर एही आशा डाही करै कि परमेशरा करनअ तम्हां लै भलअ ई भलअ कि तेऊ दैणअ तम्हां लै आपणैं जशा दी उद्धार ज़ेभै मसीहा ईशू स्वर्गा का फिरी एछणअ। 
1PE,1,14,परमेशरे मना हर गल्ला शोभलै लान्हैं ज़िहै ज़ुंण आपणैं बाप्पूए हर गल्ला मना। तिन्नां बूरै कामां निं ऐबै करा ज़ेता तम्हैं परमेशरो सत्त थोघ लागणै का पैहलै च़ाहा तै करनी। 
1PE,1,15,"पर ऐबै लोल़ी तम्हैं सोभी साबै पबित्र रहै ज़ुंण बी तम्हैं करा। किल्हैकि ज़ुंणी परमेशरै तम्हैं छ़ांटै दै आसा, सह आसा पबित्र। "
1PE,1,16,"किल्हैकि पबित्र शास्त्रा दी आसा लिखअ द, ( ) “पबित्र बणां, किल्हैकि हुंह आसा पबित्र।” "
1PE,1,17,"ज़ेभै तम्हैं प्राथणां करा, तम्हैं बोला परमेशरा लै आपणअ बाप्पू। पर एसा गल्ला डाहा आद कि सह निं कोही लै भेदभाब करदअ। सह करा हरेकी मणछो न्याय तिन्नें कामां भाल़ी। तै ज़ेभै तैणीं तम्हैं एसा पृथूई दी परदेसी ज़िहै आसा, तम्हां लागा परमेशरो अदर डाही करै ज़िन्दगी ज़िऊंणीं। ( ) "
1PE,1,18,"तम्हां का लोल़ी थोघ हुअ कि परमेशरै तम्हैं बेकार बभारा का किहअ करै बच़ाऊऐ, ज़ुंण तम्हैं आपणैं पित्तरा का आसा शिखल़अ द। तेऊ निं तम्हैं सुन्नैं और च़ंदी ज़ेही बरैबाद हणैं आल़ी ज़ैदाता करै बच़ाऊऐ। पर परमेशरै बच़ाऊऐ तम्हैं मसीहे किम्मती लोहू करै ज़ुंण म्हारै पापा लै बल़ीदान हुअ। तेऊए मौत ती हाम्हां लै सिध्द और शुचअ बल़ीदान ज़िहअ यहूदी सिध्द मिम्मूं करा तै बल़ीदान ज़ेथ कोई दाग और दोश नां होए। ( ) "
1PE,1,19,एऊ संसारा बणांणैं का पैहलै ई त परमेशरै आजू लै डाहअ द सोठी कि ईशू मसीहा हणअ पापा का बच़ाऊंणै आल़अ। पर सह हुअ ऐबै इना खिरीए धैल़ै एऊ संसारै थारी मज़त करना लै प्रगट। 
1PE,1,20,ज़ुंण ईशू मसीहा म्हारी तैणीं किअ तेता करै करा तम्हैं ऐबै परमेशरा दी विश्वास और थारी आशा और भरोस्सअ आसा ऐबै परमेशरा दी। किल्हैकि तेऊ किअ मसीहा मरी करै भी ज़िऊंदअ और तेऊ लै दैनअ खास्सअ अदर। 
1PE,1,21,"ज़ांऊं तम्हैं परमेशरो सत्त मनअ, तम्हैं हेरै शुचै बणांईं। ऐबै लागा तम्हां आपणैं संघी विश्वासी संघै कबल्ली दिला-मना का झ़ूरी करनी। "
1PE,1,22,"तम्हां लागा एकी दुजै संघै झ़ूरी करनी ई करनी, किल्हैकि तम्हां आसा परमेशरा का नऊंईं ज़िन्दगी भेटी दी। तम्हां निं अह ज़िन्दगी किज़ू एही च़िज़ा करै आथी भेटी ज़ुंण बरैबाद हणीं, पर अह आसा तेता करै भेटी दी ज़ुंण सदा लै हणीं। हाम्हां आसा नऊंईं ज़िन्दगी परमेशरे ज़िऊंदै और सदा रहणैं आल़ै बैणा करै भेटी दी। "
1PE,1,23,"ज़िहअ परमेशर पबित्र शास्त्रा दी बोला, “मणछ आसा घाहा ज़िहअ और एते सारी शोभा आसा घाहे फूला ज़ेही, घाहा शुक्का और फूल बी अल़ा धरनीं। "
1PE,1,24,पर प्रभूओ बैण रहणअ जुगै-जुगै इहअ ई बणीं।” अह आसा खुशीए समादो बैण ज़ुंण तम्हां का आसा खोज़अ द। ( ) 
1PE,2,1,"तैही छ़ाडा सोभी रंगो बूरअ बभार करनअ। होरी लै निं धोखअ दैणअ, नां छ़ल़-कपट करनअ। होरी लै निं ज़ल़ण करनी। कोहिए बारै निं बूरी गल्ला करनी। "
1PE,2,2,"ज़िहअ एभै पैईदा हुअ द शोहरू आपणीं आम्में शुचअ दुध च़ाहा, तिहअ लागा तम्हां परमेशरा का सत्ते च़ाहा डाहणीं, ताकि तम्हैं तेता शिखल़ी करै परमेशरा दी विश्वास करना लै ज़ुआना ज़िहै होए। खिरी हणअ इहअ कि परमेशरा बच़ाऊंणै तम्हैं पठी एऊ संसारे बूरी गल्ला का। "
1PE,2,3,"किल्हैकि पबित्र शास्त्र बोला इहअ, “तम्हां गअ तज़ुर्बअ हई कि प्रभू आसा भलअ।” ( ) "
1PE,2,4,"तम्हैं आऐ प्रभू ईशू सेटा। सह आसा तेऊ खास पात्थरा ज़िहअ ज़ुंण घरे आथरी दी आसा लाअ द, पर सह आसा ज़िऊंदी ज़ान। कई लोगै निं सह मनअ, पर परमेशरै छ़ांटअ सह और सह बणांअ सोभी का खास। ज़िहै मणछ खास्सै पात्थरा करै घर बणांआ तिहअ च़ाहा परमेशर तम्हां बी तैहा मंडल़ी दी कठा ज़ोल़णअ ज़ेथ पबित्र आत्मां रहा, ताकि ज़ुंण ईशू मसीहा म्हारी तैणीं किअ, तेता करै हाम्हैं बी परोहिता ज़िहै होए ज़ुंण बल़ीदान भैंट दैआ और तिहै काम करे ज़ेता करै परमेशर खुश हआ। "
1PE,2,5,"एता लै आसा पबित्र शास्त्रा दी बी लिखअ द, ( ) “हेरा, मुंह डाहणीं सियोने कूणींए छ़ांटी दी किम्मती ज़ान किल्ली। ज़ुंण बी तेऊ दी विश्वास करे, सह निं केही शर्मिंदअ हणअ।” "
1PE,2,6,"तम्हैं ज़ुंण विश्वास करा तम्हां लै आसा सह किम्मती पर ज़ुंण विश्वास नांईं करदै, ( ) “सह ई पात्थर ज़ेता लै राज़ मिस्त्री बोलअ कि अह निं किछ़ू कामों आथी, सह ई बणांअ तेऊ कूणींए ज़ान।” "
1PE,2,7,"तेखअ, ( ) “सह आसा एही ज़ान ज़ेथ मणछा ठोहल़ लागा, एही टोल्ह ज़ेता करै तिंयां बरैबाद हआ।” तिन्नां लागा ठोहल़ तै कि तिंयां निं परमेशरो बैण मंदै और तिन्नां लै आसा परमेशरै अहैई सज़ा डाही दी। "
1PE,2,8,"पर तम्हैं निं तिहै आथी, तम्हैं आसा परमेशरे आप्पू लै छ़ांटै दै। तम्हैं आसा तेऊ परमेशरे परोहित ज़ुंण राज़अ आसा। तम्हैं आसा पबित्र और परमेशरे आपणैं खास लोग ज़ुंण परमेशरे सेऊआ करा। तेऊ शादै तम्हैं न्हैरै मांझ़ा का महान प्रैशै लै ताकि तम्हैं परमेशरे महान कामें बारै सोभी लोगा का खोज़ी सके। ( ) "
1PE,2,9,"होशा गूरै आसा थारै बारै अह गल्ल शुची बोली दी, ( ) “तम्हैं निं पैहलै किछ़ बी आथी तै, पर ऐबै आसा परमेशरे परज़ा, पैहलै निं तम्हां परमेशरे झींणें बारै थोघ आथी त, पर ऐबै आसा थोघ किल्हैकि तेऊ हेरी पैहलै ई तम्हां लै आपणीं झींण रहैऊई।” "
1PE,2,10,"मेरै पैरै भाईओ, हुंह करा तम्हां लै अरज़ तम्हैं सोठा एसा गल्ला, “तम्हैं आसा एऊ संसारै परदेसी” ज़सरअ असली घर स्वर्गै आसा, तम्हैं करनी तिन्नां पापी कामां का दूर रहणें कोशिश ज़ुंण थारै प्राण करनअ च़ाहा। नांईं ता तम्हैं निं परमेशरा नेल़ रही सकदै। ( ) "
1PE,2,11,"तम्हां फेर रहा तिंयां लोग ज़ुंण परमेशरा दी विश्वास निं करदै तिंयां सका इहअ तम्हां लै दोश लाई कि थारै काम आसा बूरै। तैही डाहणअ धैन कि तम्हैं किहअ बभार करा, ताकि तिंयां थारअ भलअ बभार भाल़े। खिरीए धैल़ी मनणी तिन्नां अह गल्ल कि थारअ बभार आसा भलअ और खिरी करनी तिन्नां परमेशरे महिमां ज़ेभै मसीहा ईशू संसारे न्याय करदअ पृथूई लै फिरी एछणअ। ( ) "
1PE,2,12,"प्रभूओ अदर करना लै लागा हाम्हां तिन्नों हुकम मनणअ ज़ुंण संसारै हाम्हां प्रैंदै राज़ करा, ज़िहअ कि राज़अ, ज़ुंण सोभी प्रैंदै प्रधान आसा। "
1PE,2,13,"हाकम, ज़हा लै राज़ै आसा हक दैनअ द, तिंयां आसा तिन्नां लै सज़ा दैंदै छ़ाडै दै ज़ुंण गलत करा और तिन्नां सराहंदै ज़ुंण भलअ करा। "
1PE,2,14,किल्हैकि परमेशर च़ाहा इहअ ई कि म्हारअ भलै बभारा करै छ़ाडणअ तिन्नां लोगा हाम्हां लै झ़ुठअ दोश लाणअ ज़हा का परमेशरो थोघ निं आथी। किल्हैकि अह गल्ल आसा पाक्की कि तिन्नें झ़ुठै दोश निं शुचै आथी। 
1PE,2,15,"पर तम्हैं ज़िहअ च़ाहा, तिहअ करनै का निं तम्हां कोहै रोक्की सकदअ किल्हैकि तम्हैं आसा पैहलै ई म्हारै प्रभू ईशू मसीहा करै आज़ाद हेरै दै करी। पर एता निं पाप करना लै मोक्कअ समझ़ी। पर थारै कामां करै लोल़ी शुझुअ कि तम्हैं आसा असली दी परमेशरे सेऊआ करनै आल़ै। "
1PE,2,16,"सोभिओ करा अदर, होरी विश्वासी भाई संघै डाहा झ़ूरी, परमेशरा का डरनअ और राज़ैओ करा अदर। ( ) "
1PE,2,17,"तम्हैं कसरै घरै काम करनै आल़ै टैहलू ज़ुंण विश्वासी आसा, तम्हां लागा आपणैं मालके हर गल्ला मनणी और तिन्नों अदर करनअ। इहअ करै सोभी मालका लै च़ाऐ तिंयां झणैल़ू होए या तिन्नों बभार तम्हां लै काठअ होए। "
1PE,2,18,"किल्हैकि ज़ै हाम्हां दी कोई दोश नांईं हणैं दी बी हाम्हां लै कुंण दुख दैआ, हाम्हैं ज़िरा तेता बी सुलै करै। किल्हैकि हाम्हां का आसा थोघ कि परमेशरा का आसा सोभी गल्लो थोघ और सह आसा हाम्हां करै खुश। "
1PE,2,19,"किल्हैकि, ज़ै तम्हैं ज़ुल्म करी करै धमुक्कै खाऐ और सबर डाहअ, ता तेते किज़ै सराहणे गल्ल हुई? पर ज़ै तम्हां भलै काम करी करै दुख भेटा और सबर करा, तेता करै हआ परमेशर खुश। "
1PE,2,20,"तम्हां शादणेंओ आसा परमेशरो एक मकसद इहअ बी कि तम्हैं भलै काम करनै पिछ़ू बी तेऊ लै दुख ज़िरे। मसीहा ज़ुंणी थारी तैणीं दुख ज़िरै, सह आसा तम्हां लै आदर्श। तैही लागा तम्हां तिहअ करनअ ज़िहअ तेऊ किअ। "
1PE,2,21,"“पबित्र शास्त्र बोला इहअ, “तेऊ निं कधि पाप किअ, नां तेऊ किज़ै झ़ुठअ बोलअ। ( ) "
1PE,2,22,"“ज़ेभै लोग ईशूए बेइज़ती करा तै, सह निं तिन्नां बापस बेइज़ती करदअ त। ज़ेभै लोग तेऊ लै दुख दैआ तै सह निं तिन्नां लै बापस धमकी दैंदअ त। पर सह करा त आपणीं मज़ता लै परमेशरा दी भरोस्सअ। तेऊ का आसा त थोघ कि परमेशर आसा सदा शुचअ न्याय करनै आल़अ। ( ) "
1PE,2,23,"“ज़ेभै ईशू क्रूसा दी मूंअ, तेऊए देही दी दैनी म्हारै पापा पिछ़ू सज़ा। तेऊ किअ अह एते तैणीं कि पाप हाम्हां दी आजू राज़ नां करे, पर ऐबै हाम्हैं तिन्नां धर्मीं गल्ला करे ज़ुंण परमेशर च़ाहा। ज़ुंण कोल़े मार तेऊ ज़िरी, हाम्हैं हुऐ तेता करै च़ांगै।” ( ) "
1PE,2,24,तम्हैं तै पैहलै कबाता पेठी दी भेडा ज़िहै। पर ऐबै आऐ आपणैं हेर-सभाल़ करनै आल़ै फुआल मसीहा सेटा लै भी फिरी। ( ) 
1PE,3,1,"ओ बेटल़ीओ, तम्हैं बी रहा आपणैं मर्धे डरा हेठै। "
1PE,3,2,"ज़ै इना मांझ़ै कोई इहै बी होए, ज़ुंण मसीहा दी विश्वास नांईं करदै, तिन्नां हेरनअ थारै पबित्र और धर्मीं बभारा भाल़ी बाझ़ी बोलै विश्वास करी। तिन्नां का जाणअ शुझुई कि तम्हैं करा तिन्नों अदर। "
1PE,3,3,"थारअ हार शंगार निं लोल़ी दखाऊटी हुअ,थारअ शंगार लोल़ी इहअ हुअ ज़ुंण परमेशरे लोगा शोभा दैआ, नां कि कई रंगे गुछ़टी बाली करै और सुन्नैं च़ंदी, मोती, और किम्मती झिकल़ै बान्हीं करै। "
1PE,3,4,पर तम्हैं बणां भितरी थारै दिला का शोभा दैणैं आल़ी ज़ुंण सदा रहा। मतलब थारअ सिधअ-सादअ सभाब और शांत बभार ज़ेतो मोल परमेशरे आछी दी खास्सअ आसा। 
1PE,3,5,"पराणैं ज़मानैं बी ज़ुंण धर्मीं बेटल़ी रहा ती, तिंयां करा ती परमेशरा दी विश्वास और तिंयां डाहा ती आपणीं आशा तेऊ दी, संघा रहा ती तिंयां आपणैं मर्धे डरा हेठै, एऊ ई साबै बणांआ ती तिंयां आपणीं शोभा। "
1PE,3,6,"ज़ेही सारा ती, सह मना ती आबरामे हर गल्ला और तेऊ लै बोला ती सह आपणअ प्रभू। तम्हैं बी ज़ै होरी लै भलाई करे, और तम्हां ज़ै अह डौर नांईं होर कि तम्हैं आसा विश्वासी थारै मर्ध और होर लोग झ़ाणीं ऐबै किज़ै बोले, तै हणीं तम्हैं बी सारे शोहरी ज़ेही। "
1PE,3,7,"तिहअ ई ओ मर्धो, तम्हैं बी ज़िऊआ आपणीं बेटल़ी संघै जोग-सजोग डाही आपणीं लाल़ी संघै ज़िन्दगी। तम्हैं डाहणीं अह गल्ल आद कि तिंयां निं तम्हां ज़ेही पाक्की आथी। तैही करनअ तिन्नों अदर। किल्हैकि परमेशरै ज़ुंण दान आपणैं जशा करै आसा दैनअ द, तम्हैं आसा दुहै तेथ साझ़ू, और सह आसा सदा लै ज़िन्दगी। तम्हैं करै इहअ तै कि ज़ेभै तम्हैं प्राथणां करे तेभै परमेशर थारी शुणें। "
1PE,3,8,"खिरी बोला हुंह तम्हां सोभी लै इहअ कि तम्हैं सोभै रहा एक मन हई करै। एकी दुजैओ डाहणअ धैन-खैल। एकी दुजै संघै करा भाई और बैहणी समझ़ी करै झ़ूरी, होरी लै हणअ झणैल़ू और घमंड निं कधि करनअ। "
1PE,3,9,"बूराईए बदल़ै बूराई निं करा और नां गाल़ी दैणैं आल़ै लै बदल़ै दी गाल़ी दैआ, पर एते उंबल़ी दैआ लोगा लै बर्गत। किल्हैकि परमेशरै आसा तम्हैं होरी लै बर्गत दैंदै शादै दै। ज़ै तम्हैं इहअ करे ता परमेशरा दैणीं तम्हां लै बी बर्गत। "
1PE,3,10,"किल्हैकि पबित्र शास्त्रा दी आसा इहअ लिखअ द, ( ) “ज़ै कुंण मणछ आपणीं ज़िन्दगी दी नंद च़ाहा और भलै धैल़ै भाल़णअ च़ाहा, सह रहै बूरी गल्ला बोल़णैं का बच़दअ सह छ़ाडै तिन्नां गल्ला बोल़णीं ज़ुंण झ़ुठी आसा। "
1PE,3,11,सह निं बूरअ करी पर सह करै भलअ। तेऊ करनी सदा होरी संघै शांती दी रहणें कोशिश। 
1PE,3,12,"किल्हैकि परमेशर हआ धर्मीं मणछा भाल़अ लागअ द, और सह हआ हर बगत धर्मीं मणछे प्राथणां शूणअ लागअ द। पर बूराई करनै आल़ै बाखा फरेऊआ सह पिठ।” "
1PE,3,13,"ज़ै तम्हैं हर बगत भली गल्ला करने कोशिश करे, तै निं कोही लाऐ तम्हैं च़िकी। "
1PE,3,14,"पर ज़ै कुंण म्हारै धर्मीं बभार हणैं पिछ़ू दुख दैए, तै भेटणीं असली दी हाम्हां बर्गत। तिहअ करा ज़िहअ याशायाह आसा लिखअ द, “तिन्नां लोगा का निं डरी ज़ुंण हाम्हां लै धमकी दैआ और एसा गल्ले फिकर निं करी कि लोगा किज़ै सका करी।” "
1PE,3,15,पर आपणैं दिलै दैआ मसीहा लै ज़ैगा और तेऊओ करा प्रभू मनी करै अदर। हर बगत रहणअ ज़बाबा दैणा लै तैर ज़ै कुंण तम्हां का इहअ पुछ़े कि थारी आप्पू लै परमेशरा का किज़ै आशा आसा। पर ज़बाब दैणअ तिन्नां सिधै-सादै सभाबा संघै। 
1PE,3,16,एसा गल्लो डाहै धैन कि तम्हैं करै एऊ साबै लोगा संघै बभार कि तम्हां आप्पू बूरअ निं च़ेते। तेखअ ज़ै लोग थारै खलाफ बूरअ बोले ता तिंयां हणैं थारै भलै बभारा भाल़ी शर्मिंदै किल्हैकि तम्हैं आसा मसीहा ईशू दी एक हुऐ दै। 
1PE,3,17,"किल्हैकि, ज़ै परमेशरे दिलै तम्हां लै एही होए कि तम्हैं भलाई करी करै दुख भुगते, ता अह आसा बूराई करी करै दुखा भुगतणै का भलअ। "
1PE,3,18,हुंह बोला इहअ तै कि मसीहा भुगतअ दुख और सह मूंअ म्हारै पापा पिछ़ू। सह मूंअ एकी बारी और तेऊ निं भी मरने ज़रुरत आथी। सह त धर्मीं मणछ और सह मूंअ हाम्हां पापी लोगा लै एते तैणीं कि सह हाम्हां परमेशरा नेल़ आणी सके। तिन्नैं पाई तेऊए देही मारी पर सह किअ पबित्र आत्में शगती करै ज़िऊंदअ। 
1PE,3,19,तेखअ नाठी तेऊए आत्मां खुशीए समादा खोज़दी तिन्नां आत्मां का ज़ुंण परमेशरै तिधी आसा कैद डाही दी ज़िधी मूंऐं दै मणछे आत्मां डेओआ। 
1PE,3,20,"ईंयां आसा तिंयां आत्मां ज़ुंणी पैहलै ज़मानैं परमेशरो हुकम नांईं मनअ। ज़धू नूह ज़हाज़ा बणांदअ त लागअ द, परमेशरै किअ सबर और सह रहअ न्हैल़अ लागी कि तिंयां लोग बदल़े। पर ज़ांऊं पाणींए प्रल़या करै सारअ संसार खतम हुअ ता सिधै आठ लोग तै नाठै दै ज़हाज़ा भितरी और तिंयां ई बच़ै बी। "
1PE,3,21,"पराणैं ज़मानैं तिन्नों उद्धार आसा म्हारै उद्धारा लै ऐबै उदाहरण ज़ेभै हाम्हैं डुबकी लआ। ज़ेऊ पाणीं दी हाम्हैं डुबकी लआ सह निं म्हारी देही का मैल दूर करदअ, सह आसा एसा गल्लो नछ़ैण कि हाम्हैं की सोर समझ़ डाही करै परमेशरा का म्हारै पाप माफ करने अरज़। हाम्हां लै सका माफी भेटी किल्हैकि ईशू मसीहा आसा मरी करै भी ज़िऊंदअ हुअ द, "
1PE,3,22,"और सह नाठअ स्वर्गा लै। तिधी आसा सह ऐबै परमेशरे दैहणीं बाखा सोभी का बडी पदबी दी बेठअ द और सह करा स्वर्ग दूत, प्रधान और शगती प्रैंदै राज़। ( ) "
1PE,4,1,"तैही ज़ै मसीहा देही दी रहंदी दुख भुगतअ, तम्हां बी लागा तेऊ ई ज़िहै दुख भुगतणां लै तैर रहणअ। ज़ै तम्हैं मसीहे हणैं पिछ़ू देही दी दुख भुगतणअ च़ाहा, तम्हैं हेरअ तै पाप करनअ छ़ाडी। "
1PE,4,2,एतो नतिज़अ हणअ इहअ कि आजू निं तेऊ मणछा आपणीं ज़िन्दगी बूरै काम करनै ज़ुंण एऊ संसारे लोग हर बगत करनअ च़ाहा। पर तेऊ करनअ तिहअ ज़िहअ परमेशर तेऊ लै करना लै बोले। 
1PE,4,3,"पैहलै च़ाहा तै तम्हैं इहै काम करनै ज़ेथ विश्वास नांईं करनै आल़ै मज़अ लागा त, तम्हैं करा तै आपणीं ज़िन्दगी बूरै काम करना लै बरैबाद ज़िहअ कि शराब और खाणैं पिणैं दी, कंज़रैई दी और नशर्म नाच़-खेल्हा दी और मुर्ति पूज़ा दी ज़ेता का परमेशर नफरत करा। "
1PE,4,4,तैही हआ तिन्नां थारै पराणैं साथी रहैनी कि तम्हैं निं इहै भारी इना बूरै कामां दी तिन्नें साझ़ू हंदै और तैहीता तिंयां थारी बूराई करा। 
1PE,4,5,"पर एक धैल़ी एछणी एही बी ज़रूर ज़ेभै तिन्नां परमेशरा सम्हनै इना सोभी बूरी गल्लो साब-कताब लागणअ दैणअ। परमेशर आसा सोभी लोगे न्याय करना लै तैर, च़ाऐ तिंयां अज़ी ज़िऊंदै आसा, च़ाऐ तिंयां पैहलै होए मरी गऐ दै। ( ) "
1PE,4,6,"तैही ता तिन्नां मणछा का बी खोज़अ मसीहा खुशीओ समाद ज़ुंण पैहलै ई आसा तै मरी गऐ दै। एही ता भुगती तिन्नैं सोभी मणछा ज़ेही सज़ा और तिंयां मूंऐं, पर ऐबै आसा तिंयां आत्मां दी परमेशरा संघै सदा ज़िऊंदै। "
1PE,4,7,"एऊ संसारो अंत आसा छ़ेकै हणैं आल़अ, तैही रहा आपणैं आप्पू काबू करी करै सादै-सिधै रही करै प्राथणां करदै लागी। ( ) "
1PE,4,8,सोभी लै आसा सोभी का ज़रूरी गल्ल एही कि एकी दुजै लै करा दिला का झ़ूरी। किल्हैकि ज़ै तम्हैं लोगा लै झ़ूरी करे तै हणैं तम्हैं तिन्नें हर गलती माफ करना लै हर बगत तैर। ( ) 
1PE,4,9,"ज़ै कुंण विश्वासी हांढदी-फिरदी थारै घरै पाहूंणअ एछे ता तेऊ लै निं नराज़ हणअ, पर तम्हैं तेऊए सेऊआ खुशी दिलै। "
1PE,4,10,सोभी मणछा आसा परमेशरा का किज़ै नां किज़ै बरदान भेटअ द और तेऊ लागा तेऊ बरदाना करै दुजे सेऊआ करनी। तिन्नां लागा तिंयां बरदान राम्बल़ै करै कामैं लाणैं ज़ुंण तिन्नां लै परमेशरै आपणैं जशा करै आसा दैनै दै। 
1PE,4,11,"ज़ै तम्हां का प्रच़ार करनैओ बरदान आसा, ता तम्हां लागा परमेशरो बैण प्रच़ार करनअ। ज़ै तम्हां का होरीए मज़त करनैओ बरदान आसा, ता तेऊ करै पूरअ ज़ोर लाई ज़ुंण तम्हां लै परमेशरै आसा दैनअ द। तेखअ तम्हैं ज़िहअ बी करे तेता करै हणीं मसीहा ईशू बाती परमेशरे महिमां। सारी महिमां और राज़ आसा सदा-सदा लै तेऊओ ई! तथास्तू। "
1PE,4,12,"मेरै पैरै भाईओ, तिन्नां गल्ला लै निं रहैन हई ज़ुंण दुख दाह तम्हैं मसीहा ईशूए हणैं पिछ़ू तम्हैं भुगतदै आसा लागै दै। पर ईंयां गल्ला आसा एते तैणीं लागी दी हंदी कि थारै विश्वासे परख होए कि असली दी थारअ विश्वास परमेशरा दी आसा कि नांईं। इहअ निं सोठा कि ईंयां एही गल्ला किल्है आसा लागी दी हंदी ज़ुंण हाम्हां लै पाखली आसा। "
1PE,4,13,"एते बारै रहा इहअ सोठी करै खुश कि तम्हैं हुऐ मसीहे तिन्नां दुखा दी साझ़ू ज़ुंण तेऊ ज़िरै। किल्हैकि तम्हैं बी आसा तिहै ई दुख ज़िरदै लागै दै। ज़ेभै मसीहा ईशू सोभी लोगा लै आपणीं महिमां प्रगट करदअ फिरी एछणअ, तेभै हणीं तम्हां होर बी खास्सी खुशी। "
1PE,4,14,"तेखअ ज़ै मसीहे नांओंआं लै थारी निंदा बी हआ, परमेशर आसा तम्हां करै खुश किल्हैकि एता करै लागा थोघ कि परमेशरे महिमां आल़ी आत्मां खोज़ा तम्हां संघै रही करै कि परमेशर किहअ महान आसा। ( ) "
1PE,4,15,"तम्हां मांझ़ै निं कोई बी मणछ हत्या करनै आल़अ, या च़ोर, या बूरै कामां करनै आल़ै हणैं या पराऐ कामां दी खरोल़ पाई करै निं दुख भुगती। "
1PE,4,16,"पर ज़ै तम्हैं मसीही हणें पिछ़ू तम्हैं दुख भेटे, तै निं तम्हैं शर्मिंदै हई, पर एसा गल्ला लै करै परमेशरे महिमां। "
1PE,4,17,"हुंह बोला इहअ एते तैणीं कि परमेशरो न्याय हणैंओ बगत गअ नेल़ एछी। पैहलै करनअ तेऊ तिन्नां लोगो न्याय ज़ुंण तेऊए आपणैं आसा। ज़ै परमेशरा हाम्हां विश्वासीओ न्याय पैहलै करनअ, ता तैहा डरैऊणीं गल्ले बारै सोठा ज़ुंण तिन्नां लोगा लै हणीं ज़ुंणी परमेशरा का आअ द सह खुशीओ समाद नांईं मनअ। ( ) "
1PE,4,18,"ज़िहअ पबित्र शास्त्र बोला, ( ) “ज़ै धर्मीं मणछ ई दुख भुगती करै उद्धार भेटणअ, ता परमेशरे बेइज़ती करनै आल़ै और पापी मणछो लै किज़ै हणअ?” "
1PE,4,19,तैही ज़हा तिहअ दुख भेटअ ज़िहअ परमेशर च़ाहा तिन्नां लागा सदा तेऊ परमेशरा दी भरोस्सअ डाहणअ ज़ुंणी तिंयां बणांऐं दै आसा। परमेशर करा सदा तिहअ ई ज़िहअ सह बोला। इहअ करै रहा हर बगत भलै करदै लागी 
1PE,5,1,"धख आसा होर गल्ला बी ज़ुंण हुंह तम्हां तिधे मंडल़ीए सैणैं लै च़ाहा बोल़णअ किल्हैकि हुंह बी आसा तम्हां ई ज़िहअ सैणअ। मंऐं भाल़ै तिंयां दाह-दुख आपणीं आछी ज़ुंण मसीहा खास्सी साला पैहलै भेटै। ज़ेभै सह भी फिरी एछणअ, हुंबी हणअ तेऊए महिमां दी साझ़ू ज़ेभै सह सारै संसारा लै प्रगट हणअ। थारअ संघी सैणअ हणें साबै करा हुंह तम्हां का अरज़ कि "
1PE,5,2,"ज़िहअ एक फुआल आपणीं भेडा हेरअ-भाल़अ रहा लागी, तम्हैं बी रहा तिन्नां हेरै-भाल़ै लागी ज़ुंण परमेशरै तम्हां का आसा सभाल़ै दै। एता करा दिला का किल्हैकि परमेशर च़ाहा इहअ ई कि तम्हैं करे। इहअ निं सिधअ तै करा कि तम्हां लै बोलअ कुंणी ज़बरदस्ती विश्वासीए हेर-सभाल़ करना लै। एऊ कामां निं एते तैणीं करा कि तम्हां लै कुंण ढबै दैए पर थारै दिलै लोल़ी असली दी परमेशरे और लोगे सेऊआ करने च़ाहा हुई। "
1PE,5,3,"ज़ुंण लोग तम्हां का सभाल़ै दै आसा, तिन्नां प्रैंदै निं राज़ करनै आल़ै ज़िहै हणअ, पर तिन्नां लै बणां आदर्श। "
1PE,5,4,"ईशू मसीहा, ज़ुंण म्हारअ प्रधान फुआला ज़िहअ आसा, ज़ेभै सह भी फिरी एछणअ, तेभै दैणअ तेऊ तम्हां लै शोभलअ मुगट नांम तेतो झ़ामण निं कधि खतम हणअ। "
1PE,5,5,"ऐबै बोला हुंह तम्हां ज़ुआन मणछा लै कि मंडल़ी दी ज़ुंण थारै सैणैं विश्वासी आसा तम्हैं रहा तिन्नें डरा हेठै। एकी दुजे करनी सादै-सिधै रही करै सेऊआ किल्हैकि हाम्हैं सका पबित्र शास्त्रा दी इहअ लिखअ द पहल़ी कि “परमेशर करा घमंडी मणछो बरोध, पर सादै-सिधै मणछा लै करा झींण।” "
1PE,5,6,तैही रहा परमेशरा सम्हनै सादै-सिधै ज़हा का थारी रखबाली करनैओ बल आसा। ताकि सह थारअ तैहा धैल़ी अदर करे ज़ुंण तेऊ काढी आसा डाही दी। 
1PE,5,7,"और आपणीं सारी फिकर छ़ाडा तेऊ दी, किल्हैकि तेऊ आसा थारअ धैन-खैल। "
1PE,5,8,"हर बगत रहा चतैन और बिहुदै रहा, किल्हैकि थारअ दुशमण शैतान आसा तम्हां बरैबाद करने ताका दी। सह आसा शेरा ज़ेही क्रुंगा लाई लोल़अ लागअ द कि कसा धेल़ा-च़िरा। "
1PE,5,9,तम्हैं करा विश्वासा दी पाक्कै रही करै तेऊओ बरोध। तिन्नां विश्वासी भाई-बैहणी करा आद ज़ुंण सारै संसारै आसा रहंदै लागै दै तिंयां बी आसा लागै दै इहै ई दाह-दुख ज़िरदै ज़ुंण तम्हां आसा। 
1PE,5,10,"परमेशर ज़ुंण जशा करै भरपूर आसा, तेऊ शादै हाम्हैं स्वर्गे सदा रहणैं आल़ी महिमें साझ़ू हणां लै किल्हैकि हाम्हैं आसा मसीहा संघै एक हुऐ दै। थोल़ी घल़ी दाह-दुख भुगतणै का बाद बणांणैं परमेशरा तम्हैं भलै, तेखअ निं तम्हां दी किछ़ै दोश हणअ और तेऊ दैणअ तम्हां लै बल ताकि थारअ विश्वास पाक्कअ होए। "
1PE,5,11,तेऊओ ई राज़ लोल़ी जुगै-जुगै रहअ। तथास्तू। 
1PE,5,12,मंऐं दैनी अह होछ़ी ज़ेही च़िठी सिलासे हाथै तम्हां लै। हुंह समझ़ा तेऊ मसीहा दी एक भरोस्सैमंद विश्वासी भाई। मेरअ एसा च़िठी लिखणेओ मकसद आसा तम्हां लै हैअ दैणअ और एसा गल्लो निहंचअ दैणअ कि ज़ुंण दाह-दुख बी तम्हां लै एभै आसा हंदअ लागअ द सह आसा असली दी तम्हां लै परमेशरे जशो भाग। एऊ जशा दी रहा पाक्कै टेकी। 
1PE,5,13,"रोम देशे बाबेल नगरी ज़ुंण तम्हां ई ज़िहै आसा परमेशरै छ़ांटै दै, तिंयां बी दैआ तम्हां लै राज़ी-खुशी। मरकुस ज़ुंण मुल्है मेरै शोहरू ज़िहअ आसा, तेऊ बी आसा तम्हां लै राज़ी खुशी दैनी दी। "
1PE,5,14,एकी दुजै लै दैआ दिला का झ़ूरी संघै मल़्हैची दैई राज़ी-खुशी। हुंह करा परमेशरा का प्राथणां कि सह तम्हां सोभी लै शांती दैए ज़ुंण मसीहा संघै एक आसा हुऐ दै। 
2PE,1,1,"हुंह शमौन पतरस ज़ुंण मसीहो टैहलू और शधाणूं आसा, हुंह लिखा ऐहा च़िठी तम्हां सोभी लै ज़ुंण तेऊ किम्मती विश्वासा दी साझ़ डाहा ज़ुंण विश्वास हाम्हां लै ईशू मसीहा आसा दैनअ द, ज़ुंण म्हारअ परमेशर और उद्धार करनै आल़अ आसा और ज़ुंण हाम्हां परमेशरा संघै धर्मीं बणांआ। "
2PE,1,2,"हुंह करा परमेशरा का एही प्राथणां कि सह तम्हां लै होर बी खास्सअ जश और शांती दैए, किल्हैकि तम्हां का आसा परमेशरो और मसीहा ईशूओ ज्ञैन ज़ुंण म्हारअ प्रभू आसा। "
2PE,1,3,परमेशरै दैनी हाम्हां लै आपणीं शगती करै तिंयां सोभै गल्ला ज़ेते हाम्हां धर्मीं ज़िन्दगी ज़िऊंणां लै ज़रुरत ती। इहअ सका हई किल्हैकि हाम्हां का आसा परमेशरो थोघ और अह आसा सह ई ज़ुंणी हाम्हैं आपणीं महिमां और भलाई दी साझ़ू हणां लै आसा शादै दै। 
2PE,1,4,ऐहा ई महिमां और भलाई करै दैनी परमेशरै हाम्हां लै बडी महान और किम्मती च़िज़ा। ईंयां आसा तिंयां करारा ज़ेता करै तम्हैं संसारे मणछे बूरी च़ाहा का दूर रहा ज़ुंण तिंयां लोग च़ाहा करनअ और तम्हैं हआ परमेशरे भलै सभाबा दी साझ़ू। 
2PE,1,5,"किल्हैकि तम्हैं आसा परमेशरे भलै सभाबा दी साझ़ू, तै निं तम्हैं सिधै मसीहा दी विश्वास करनै आल़ै बणां, तम्हां लागा हर बगत होरी लै भलै करने खास्सी कोशिश करनी। तेखअ निं तम्हैं सिधै भलै करनै आल़ै लोल़ी रहै, तम्हां लोल़ी होरी लै बभारा करने समझ़ बी हुई। "
2PE,1,6,"इहअ निं कि तम्हैं बणैं सिधी बभारा करने समझ़ डाहणैं आल़ै, तम्हां लागा आप्पू बी काबू दी रहणअ ताकि तम्हैं तेही बूरी गल्ला नां करे ज़ेता तम्हैं करनअ च़ाहा। तम्हैं निं सिधै आप्पू काबू करनै आल़ै रही, तम्हां लागा दुखा दी सबर बी करनअ। तम्हैं सिधै सबर डाहणैं आल़ै बी निं लोल़ी रहै, तम्हां लागा तेही ज़िन्दगी बी ज़िऊंणीं ज़ेता करै परमेशर खुश हआ। "
2PE,1,7,"तम्हैं निं सिधै एऊ साबै ज़िऊई ज़ेता करै परमेशर खुश हआ, तम्हां लागा एकी दुजै संघै आपणैं टबरा ज़ेही झ़ूरी बी करनी। "
2PE,1,8,"ज़ै तम्हां दी ईंयां सोभै गल्ला होए और बझ़दी लागी रहे, इना करनी थारी कामों मणछ और तम्हां म्हारै प्रभू ईशूए ज्ञैना दी फल़णां-फूलणां लै मज़त। "
2PE,1,9,"पर ज़ै कहा मणछा दी ईंयां सोभै गल्ला नांईं होए, सह आसा इहअ मणछ ज़हा का राम्बल़ै करै शुझदअ निं आथी और सह आसा कांणअ। सह गअ बिसरूई कि परमेशरै हेरै तेऊए पाप माफ करी ज़ुंण तेऊ मसीहा ईशू दी विश्वास करनै का पैहलै किऐ तै। "
2PE,1,10,"तैहीता, भाईओ, एता का बी करा बधिया बभार डाहणें कोशिश ताकि तम्हां का और होरी लोगा का बी शुझिए कि परमेशरै आसा तम्हैं आपणैं खास लोग हणां लै शादै दै। ज़ै तम्हैं इहअ करे ता तम्हैं निं विश्वासा का कधि दूर हई सकदै, "
2PE,1,11,"और परमेशरा बी करनअ थारअ तेऊ राज़ा दी बडअ सुआगत ज़िधी ईशू मसीहा सदा-सदा लै राज़अ हणअ, ज़ुंण म्हारअ प्रभू और उद्धार करनै आल़अ आसा। "
2PE,1,12,"एही ता आसा तम्हां का इना गल्लो थोघ और ज़ुंण तम्हां का मसीहे बारै शुची शिक्षा खोज़ी दी आसा, तिंयां तम्हैं पाक्की बी आसा ढाकी डाही दी, पर तज़ी बी रहणअ मुंह एते बारै तम्हां का आद फरेऊंदै लागी। "
2PE,1,13,"हुंह समझ़ा एसा गल्ला आप्पू लै ठीक कि ज़ेभै तैणीं हुंह ज़िऊंदअ आसा, तेभै तैणीं रहणअ मुंह तम्हां का इना गल्ला आद फरेऊंदै लागी ताकि तम्हैं इना गल्ला बिसरी निं पाए। "
2PE,1,14,किल्हैकि मुखा आसा थोघ कि मेरी मौत हणीं ऐबै छ़ेकै किल्हैकि प्रभू ईशू हेरी अह गल्ल मुखा प्रगट करी। 
2PE,1,15,"तै आसा मेरी एही कोशिश कि हुंह इना गल्ला तम्हां लै लिखूं, ताकि तम्हैं मेरै मरनै का बाद बी सदा आद करी सके। "
2PE,1,16,"किल्हैकि ज़धू हाम्हैं शधाणूं प्रभू ईशू मसीहे फिरी एछणें शगतीए बारै समाद खोज़अ, ता हाम्हैं निं तम्हां का आपणीं बाखा बणांईं दी कथैया च़ोपल़ लाई खोज़ी आथी। पर हाम्हैं भाल़अ आपणीं आछी मसीहो प्रतप। "
2PE,1,17,"हाम्हैं तै मसीहा संघै पबित्र धारा दी, ज़िधी तेऊ लै बाप्पू परमेशरै अदर दैनअ और परमेशरो महान झ़ामण त तेऊ फेर लागअ द। तैहा ई घल़ी शूणअ हाम्हैं स्वर्गा का इहै बोल, बडी महिमां ती तेऊ लै इहअ बोलदी लागी दी, “अह आसा मेरअ शोहरू ज़हा लै हुंह सोभी का खास्सअ झ़ूरा और हुंह आसा एऊए हर गल्ला दी खुश।” ( ) "
2PE,1,18,"हाम्हां का आसा इहअ बी थोघ कि ज़ुंण गल्ला परमेशरे कई गूरै मसीहे बारै आसा लिखी दी तिंयां आसा शुची, और तिंयां करा एसा गल्ला बी पाक्की ज़ुंण हाम्हैं तम्हां का तेऊए फिरी एछणें बारै खोज़अ। तम्हैं शूणैं तिन्नां बैणा राम्बल़ै करै, किल्हैकि ज़िहअ लोगा न्हैरै दी हांढणा लै लाटूए प्रैशै करै मज़त भेटा, तिहअ ई लागणअ तम्हां का इना बैणा करै थोघ कि सत्त किज़ै आसा। तम्हैं रहै इना गल्ला राम्बल़ै करै शूणैं लागी ज़ेभै तैणीं म्हारअ प्रभू ईशू फिरी निं एछे। तेभै भैणीं राच और मसीहो प्रैशअ च़मकणअ थारै दिलै। ज़िहअ भैणूं तारअ राच भैणै का पैहलै च़मका। "
2PE,1,19,पर अह आसा ज़रूरी कि तम्हैं लआ एसा गल्ला समझ़ी कि परमेशरे गूरै बोलै दै बैण तम्हैं पबित्र शास्त्रा दी पहल़ा तिंयां गल्ला आसा तिन्नां का परमेशरै आप्पै प्रगट की दी। कोहै निं आप्पै तेतो मतलब समझ़ी सकदअ। 
2PE,1,20,किल्हैकि परमेशरे कोही गूरै निं किछ़ै गल्ला आपणैं साबै या कसा होरीए बोलै बोली। पर पबित्र आत्मां करा ती तिन्नां आपणैं काबू और तिंयां करा तै तिन्नां ई गल्ला प्रगट ज़ुंण परमेशर च़ाहा त प्रगट करनअ। 
2PE,2,1,"ज़िहै खास्सी साला पैहलै झ़ुठै गूर निखल़ै तै, तिहै ई निखल़णैं झ़ुठी शिक्षा दैणैं आल़ै तम्हां मांझ़ै। तिन्नां पाणै लोग झ़ुठी शिक्षा करै मसीहा दी विश्वास करनै का कबाता। तिन्नां झ़ुठी शिक्षा दैणैं आल़ै निं ईशू मसीहा आपणअ मालक मंदै ज़ुंणी तिंयां पापे शगती का आज़ाद किऐ। इहअ करै हणैं तिंयां आप्पू ई नभैऊशै बरैबाद। "
2PE,2,2,कई ज़ुंण ईशू मसीहा दी विश्वास करनैओ दखाअ करा। तिन्नां बी करनी कंज़री बाते नकल ज़िहअ तिन्नां झ़ुठी शिक्षा दैणैं आल़ैओ बभार आसा। होर लोग ज़ुंण विश्वासी निं आथी तिन्नां बोल़णअ शुचै साबै ज़िऊंणां लै बी बूरअ। ( ) 
2PE,2,3,"ईंयां गूरू हणैं लाल़च़ी, तिन्नां पाणै तम्हैं आपणीं बणांईं दी कथैया खोज़ी कबाता ताकि तम्हां का तिन्नां ढबै भेटे। परमेशरै आसा खास्सी साला पैहलै हेरअ द इने बारै सोठी कि तेऊ दैणीं इना लै सज़ा और सह आसा एता करना लै तैर। तेऊ करनै पाक्कै दी तिंयां बरैबाद। "
2PE,2,4,"किल्हैकि, ज़ै परमेशरै तिंयां स्वर्ग दूत निं छ़ाडै ज़ुंण तिन्नां लै दैनी दी पदबी करै खुश नांईं तै आथी, और स्वर्गो आपणअ घर छ़ाडअ; तिंयां स्वर्ग दूत आसा परमेशरै न्हैरी ज़ैगा एही शांघल़ी करै डाहै दै बान्हीं ज़ेता कोहै निं चोल़ी सकदअ। ताकि तेसा महान धैल़ी तिन्नों न्याय होए। "
2PE,2,5,"तम्हां का आसा इहअ बी थोघ कि ज़धू तिंयां लोग ज़ुंण खास्सी साला पैहलै रहा तै, तिन्नां निं परमेशरे डौर रही ती। परमेशरै निं तिन्नें बूरै काम भाल़ै नां भाल़ै किऐ ज़ुंण तिंयां करदै तै लागै दै। पर तेऊ दैनी सारी पृथूई दी पाणीं करै प्रल़या करी तिन्नां लै सज़ा और तिंयां सोभै डुबै तेथ। पर तेऊ बच़ाऊऐ आठ लोग ज़ेथ नूह बी त ज़ुंणी परमेशरा संघै धर्मीं हणैंओ प्रच़ार किअ त। ( ) "
2PE,2,6,तम्हां का इहअ बी आसा थोघ कि ज़ुंण सदोम और अमोरा नगरी और तेता नेल़ होरी नगरी रहा तै। तिंयां लोग तै हर रंगे कंज़रैई करै भर्हुऐ दै। ता परमेशरै ज़ाल़ै तिंयां आगी करै पठी ज़ेभै तैणीं छ़ार निं बणअ। तिंयां बणांऐं तेऊ तिन्नां लोगा लै चतैनगी कि तिन्नां लोगा लै किज़ै हणअ ज़ुंण परमेशरो हुकम नांईं मना। ( ) 
2PE,2,7,"पर सदोम नगरी बरैबाद करनै का पैहलै बोलअ लूता लै ज़ुंण धर्मीं त, कि एसा नगरी का डेऊ दूर और इहअ करै बच़ाऊअ तेऊ सह। किल्हैकि सदोम नगरीए लोगै निं परमेशरे साबै ज़िन्दगी ज़िऊई और तिन्नें किऐ छ़ोतलै काम। ( ) "
2PE,2,8,"लूत त धर्मीं मणछ, पर सह रहा त तिन्नां बूरै लोगा जैंदरी धैल़, तेऊओ भलअ दिल हआ त तिन्नां बूरी गल्ला भाल़ी और शूणीं करै दुखी। "
2PE,2,9,ईंयां सोभै गल्ला की परमेशरै पैहलै जुगै हाम्हां का एसा गल्ला रहैऊंणा लै कि। परमेशरा करनी पाक्कै दी तिन्नां लोगे रखबाली ज़ुंण धर्मीं ज़िन्दगी ज़िऊआ। 
2PE,2,10,"परमेशरा दैणीं सोभी बूरै लोगा लै सज़ा पर तेऊ दैणीं खासकर तिन्नां लै सज़ा ज़ुंण हर बारी तिहै कंज़रै काम करा ज़िहअ तिन्नों दिल च़ाहा, ज़ुंण इहअ निं च़ाहंदै कि प्रभू बी तिन्नां प्रैंदै हक डाहे और ज़ुंण हठू और घमंडी आसा। तिंयां बोला स्वर्गे महान स्वर्ग दूता लै बी नथोघी बूरी गल्ला। "
2PE,2,11,एही ता आसा स्वर्ग दूत तिन्नां दखाअ करनै आल़ै झ़ुठै गूरू का खास्सै बला आल़ै पर तज़ी बी निं तिंयां परमेशरा सम्हनै तिन्नां लै बूरअ बोलदै और नां दोश लांदै। 
2PE,2,12,ईंयां झ़ुठै गूरू करा बणें पशू ज़िहअ बभार ज़ुंण तिहअ करा ज़िहअ तिन्नें देही च़ाहा और ज़ुंण पैईदा ई आसा एते तैणीं हुऐ दै कि तिंयां लोगा ढाके और मारी पाए। ज़ुंण गल्ला इना समझ़ निं एछदी तेता लै दैआ ईंयां गाल़ी। परमेशरा करनै ईंयां तिहै बरैबाद ज़िहै लोग बणें पशू मारा। 
2PE,2,13,ज़ुंण तिन्नैं ज़ुल्म किऐ तेता लै आसा तिन्नों बरैबाद हणअ ई तिन्नों नांम। तिंयां च़ाहा धैल़ी दपहरै कंज़रैई करनी। तिंयां आसा तम्हां मांझ़ै दोश और दाग। तिंयां रहा तम्हां संघै भोज़ खाई करै बी धोखै दैणा लै खुश। 
2PE,2,14,"तिंयां च़ाहा हर बेटल़ी संघै कंझ़रनअ ज़ुंण बी तिन्नां का शुझिआ। तिंयां हआ हर बगत इहै पाप करने मोक्कै लोल़ै लागै दै। तिंयां पाआ तेऊ मणछा कबाता ज़ुंण मसीहा दी पाक्कअ विश्वास निं करदअ और तिंयां कराऊआ तिन्नां का बी पाप। तिन्नों लाल़च़ निं कधि खतम हंदअ, परमेशरा दैणीं तिन्नां लै सज़ा। "
2PE,2,15,"तिन्नैं आसा भलअ करनअ छ़ाडी हेरअ द और तिंयां लागै तिहै ई पाप करदै ज़ुंण खास्सी साला पैहलै बोआरे शोहरू बलाम गूरै किअ त, तेऊ किअ त ढबै पिछ़ू तिहअ काम ज़ुंण गलत आसा त। ( ) "
2PE,2,16,"पर परमेशरै बझ़ैल़अ सह तेऊए गाधी करै तेऊए गलत कामां पिछ़ू नैरनै। एही ता निं गाधै गल्ला करी सकदै, पर ज़ांऊं बलाम तेसा प्रैंदै शुंआर हई करै राज़ै सेटा मिलदअ त च़ाल्लअ द, तैहा गाधी की बलाम गूरा संघै मणछा ज़ेही गल्ला और सह तैहा घल़ी रोक्कअ गलत काम करनै का। ( ) "
2PE,2,17,ईंयां झ़ुठै गूरू आसा एही बाऐ ज़िहै बेकार ज़ुंण शुक्की दी आसा। तिंयां आसा इहै बादल़ा ज़िहै ज़ुंण बाझ़ी बरशै बागरी करै दूर डेओआ। परमेशरै आसा तिन्नां लै एक ज़ैगा डाही दी ज़िधी घोर न्हैरअ आसा। 
2PE,2,18,"ज़ांऊं तिंयां लोगा लै शिक्षा दैआ, तिंयां बोला घमंडी और बेकार बोल। तिंयां बोला लोगा लै इहअ कि तिंयां सका तिहै नबिज़तै काम करी ज़ेही तिन्नें देही च़ाहा। तिंयां पाआ तिन्नां लोगा का पाप कराऊई भी कबाता ज़ुंण अज़ी एभै एही बूरी ज़िन्दगी छ़ाडी विश्वासी आसा बणैं दै। "
2PE,2,19,तिंयां झ़ुठै गूरू बोला लोगा लै इहअ कि ज़िहअ तम्हैं च़ाहा तिहअ करना लै आसा तम्हैं आज़ाद। तिंयां आसा आप्पू ई गुलामा ज़िहै किल्हैकि तिन्नों पापी सभाब करा तिन्नां पापी कामां करना लै मज़बूर। तम्हैं हआ तेते गुलाम ज़ुंण च़ीज़ तम्हां काबू करा। 
2PE,2,20,"लोग हआ संसारे बूरी गल्ला का दूर ज़ेभै तिंयां ईशू मसीहा आपणअ प्रभू और उद्धार करनै आल़अ मना। पर ऐबै पल़ै तिंयां भी इना बूरै कामां दी और ईंयां बूरै काम करा तिन्नां काबू। ऐबै हुई खिरी तिन्नें एही हालत कि तिन्नैं हेरअ मसीहा छ़ाडी और ज़िहै तिंयां विश्वास करनै का पैहलै तै, तिन्नें हुई तेता का बी बूरी दशा। "
2PE,2,21,तिन्नां लै हणीं ती अह गल्ल भली कि तिन्नां का एसा गल्लो थोघ ई निं हंदअ कि धर्में बाता केही ज़िन्दगी लागा ज़िऊंणीं। पर परमेशरा दैणीं तिन्नां लै होर बी खास्सी सज़ा किल्हैकि तिन्नैं निं परमेशरे तिंयां पबित्र गल्ला मनी ज़ुंण हाम्हैं तिन्नां सेटा पजैल़ी। 
2PE,2,22,"ज़ेऊ साबै तिंयां बभार करा तेऊ साबै आसा अह गल्ल ठीक ज़िहअ लोग बोला, “तिंयां आसा कुत्तै ज़िहै ज़ुंण आपणीं उल्टी च़ाटदअ फिरी डेओआ” और “तिंयां आसा सुंगरा ज़िहै ज़ुंण न्हैऊई धोई करै बी च़िकरै ई जैंदरा लै डेओआ।” ( ) "
2PE,3,1,"मेरै पैरै साथीओ, ऐबै लिखा हुंह तम्हां लै एसा दुजी च़िठी। ईंयां दुहै च़िठी आसा मंऐं तम्हां का तिन्नां गल्ले बारै आद फरेऊंणा लै लिखी दी ज़ेतो तम्हां का पैहलै ई आसा थोघ। मंऐं की सिधी थारै मनें शुचै बच़ारा ज़गेरने कोशिश। "
2PE,3,2,"हुंह च़ाहा इहअ कि तम्हैं डाहा तिन्नां गल्ला आद ज़ुंण म्हारै परमेशरे गूरै खास्सी साला पैहलै आसा बोली मुक्कै दै, और म्हारै उद्धार करनै आल़ै प्रभू ईशू मसीहे शिक्षा बी डाहा आद ज़ुंण शधाणूं तम्हां सेटा एछी करै आसा खोज़ी दी। "
2PE,3,3,सोभी का ज़रूरी गल्ल आसा अह कि तम्हां का लोल़ी थोघ लागअ कि खिरीए धैल़ी मसीहा एछणैं का पैहलै हणैं इहै लोग; तिन्नां बणांणअ थारअ एसा गल्ला पिछ़ू मखौल कि तम्हैं करा इहअ विश्वास कि मसीहा एछणअ भी फिरी। तिन्नां हणअ एही बूरी गल्ला करनैओ भैस्स पल़अ द ज़ेता करै तिंयां खुश हआ। 
2PE,3,4,"तिन्नां बोल़णअ इहअ कि तेऊए फिरी एछणें करार निं शुची आथी! सह निं कधि एछणैं आल़अ आथी! किल्हैकि ज़ुंण शुरू दी म्हारै पित्तर तै तिंयां मूंऐं सोभ, पर आझ़ तैणीं निं किछ़ै बदल़अ। सोभै गल्ला आसा कबल्ली ज़ेही कै तेही हंदी, ज़ेही तधू ती ज़धू परमेशरै संसार बणांअ। "
2PE,3,5,तिंयां सका इहअ बोली किल्हैकि तिंयां च़ाहा बिसरनअ कि खास्सी साला पैहलै आसा सरग और पृथूई परमेशरै हुकम करी करै बणांऐं दै। तेऊ बोलअ ज़िम्मीं लै पाणीं का उझै निखल़णां लै और पाणीं का ज़ुदै हणां लै। ( ) 
2PE,3,6,तेऊ ई पाणीं करै किअ परमेशरै तेऊ जुगो संसार पाणीं दी डबेऊई करै खतम। ( ) 
2PE,3,7,पर एऊ जुगे सरग और पृथूई आसा तेऊ ई बैणा करै एते तैणीं डाहै दै कि एकी धैल़ै पाणै ईंयां दहई। तेऊ आसा तिंयां तैहा धैल़ी तैणीं डाहै दै ज़ेभै तेऊ न्याय करनअ और तिंयां लोग खतम करनै ज़ुंण तेऊओ अदर निं करदै। 
2PE,3,8,"मेरै पैरै साथीओ, एसा गल्ला डाहै सदा आद कि परमेशरे एक धैल़ी हआ हज़ार साला ज़ेही और हज़ार साला हआ एकी धैल़ी ज़ेही। तेऊ लै आसा एक धैल़ी और हज़ार साला दुहै एक बराबर। ( ) "
2PE,3,9,कई लोग सोठा इहअ कि प्रभू आसा आपणीं फिरी एछणें करारा पूरी करना लै देर करदअ लागअ द। पर प्रभू निं एऊ साबै देरी करदअ आथी लागअ द। तेऊ आसा तम्हां लै सबर डाहअ द। किल्हैकि सह निं कोही बरैबाद करनअ च़ाहंदअ। पर सह च़ाहा इहअ कि हरेक पाप करनअ छ़ाडी आपणअ मन बदल़ी करै तेऊ सेटा एछे। ( ) 
2PE,3,10,"पर मसीहा एछणअ पाक्कै दी फिरी और सह एछणअ नभैऊशै, ज़िहअ च़ोर एछा। तेसा धैल़ी हणीं सरगै गुल़ूबिज़ल़ू करै बडी छ़ेल़ और सरग निं शुझणअ। सरगे सोभै च़िज़ा सुरज़, ज़ोथ और तारै दझ़णैं पठी। तैहा धैल़ी करनी परमेशरा लोगे तिंयां गल्ला प्रगट ज़ुंण तिन्नैं संसारै रहंदी की ती और तेतो हणअ न्याय। "
2PE,3,11,"अह गल्ल आसा पाक्की कि परमेशरा करनी सोभै गल्ला इहअ करै खतम, तै आसा तम्हां का थोघ कि थारअ बभार किहअ लोल़ी हुअ। थारअ बभार लोल़ी सादअ-सिधअ हुअ और ज़ुंण बी तम्हैं करा तेता करै लोल़ी परमेशर खुश हुअ। "
2PE,3,12,"आपणअ बभार डाहा तिहअ ज़िहअ तम्हैं आशा डाही तैहा धैल़ी न्हैल़ै आसा लागै दै ज़ुंण परमेशरै मसीहा फिरी एछणा लै आसा छ़ांटी दी। तैहा धैल़ी छ़ेकै एछणा लै करा पूरी कोशिश। तैहा धैल़ी दहणअ परमेशरा सरग आगी करै और सुरज़, ज़ोथ और तारै गल़णै तेसा आगीए घमास्सा करै। ( ) "
2PE,3,13,पर हाम्हां विश्वासी आसा परमेशरा का एही आशा कि तेऊ बणांणैं नऊंअ सरग और पृथूई ज़िहअ तेऊ बाहिदअ आसा किअ द। तिधी रहणैं सिधै धर्मीं मणछ। ( ) 
2PE,3,14,"तैहीता, मेरै पैरै साथीओ, ज़िहै कि तम्हैं इना गल्ला हंदी न्हैल़ै आसा लागै दै, थारी लोल़ी हर कोशिश एही ज़िन्दगी ज़िऊंणें हुई ज़ेता करै परमेशर खुश हआ। तम्हैं रहा शुचै, नर्दोश और सोभी संघै शांती दी। "
2PE,3,15,"म्हारै प्रभूओ सबर करनअ समझ़ा एक मोक्कअ, ज़ुंण तेऊ आजू हणैं आल़ै न्याय का बच़णा लै दैनअ। म्हारै पैरै संघी विश्वासी भाई पल़सी बी आसा परमेशरा का भेटै दै ज्ञैना करै च़िठी दी तम्हां लै ईंयां ई गल्ला लिखी दी। "
2PE,3,16,"सोभै च़िठी ज़ुंण तेऊ विश्वासी लै लिखी, तेथ आसा तेऊ इना गल्ले बारै इहअ ई लिखअ द। पर धख गल्ला आसा तेऊए च़िठी दी एही बी ज़ुंण समझ़णीं कठण आसा। ज़ुंण लोग राम्बल़ै नांईं आथी शिखल़ै दै और ज़हा का पाक्कअ थोघ निं आथी कि तिंयां कै विश्वास करा, तिंयां करा इना कठण च़िज़ो गलत बखान, ज़िहअ तिंयां शास्त्रे होरी भागा का बी तेतो मतलब गलत बखान करा। इहअ करी करै हआ तिन्नें आपणीं बरैबादी। "
2PE,3,17,"तैहीता, हे पैरै साथीओ, तम्हां का आसा पैहलै ई थोघ कि ईंयां गल्ला हणीं पाक्कै दी। तै डाहै तम्हैं धैन ताकि ज़ुंण लोग बधान निं मंदै तिन्नें झ़ुठी गल्ला करै निं लोल़ी तम्हैं कबाता पेठै। तिन्नें गल्ला मनी करै सका थारै मनैं तिन्नां गल्ले बारै बैहम पल़ी ज़ेथ तम्हैं पाक्कअ विश्वास डाहा। "
2PE,3,18,पर तम्हैं लागा एऊ साबै ज़िन्दगी ज़िऊंणीं कि तम्हां म्हारै उद्धार करनै आल़ै ईशू मसीहे जशो होर बी खास्सअ तज़ुर्बअ होए और तम्हां तेऊओ होर बी खास्सअ थोघ लागे। तेऊए ई महिमां लोल़ी आझ़ और सारी सदा हुई। तथास्तू। 
1JN,1,1,हाम्हैं खोज़ा तेऊए बारै ज़ुंण सोभी का पैहलै त और ज़सरै बारै हाम्हैं शूणअ और ज़ुंण हाम्हैं भाल़अ। हाम्हैं भाल़अ सह आपणीं आछी और आपणैं हाथा करै छ़ुंअ बी। सह आसा ज़िन्दगी दैणैं आल़अ बैण। 
1JN,1,2,"अह बैण ज़ुंण आप्पू ई ज़िन्दगी आसा अह हुअ हाम्हां लै प्रगट और हाम्हैं भाल़अ आपणीं आछी। ऐबै आसा हाम्हैं तेते गवाह और हाम्हैं खोज़ा तेऊ ई सदा रहणैं आल़ी ज़िन्दगीओ समाद तम्हां का, ज़ुंण बाप्पू परमेशरा संघै त और हाम्हां लै हुअ प्रगट। "
1JN,1,3,ज़ुंण बी हाम्हैं शूणअ और भाल़अ द आसा हाम्हैं खोज़ा तेतो समाद तम्हां का बी ताकि तम्हैं बी हाम्हां संघै साझ़ू हई सके। म्हारी साझ़ आसा बाप्पू परमेशरा संघै और तेऊए शोहरू मसीहा ईशू संघै। 
1JN,1,4,इना गल्ला लिखा हाम्हैं तम्हां लै एते तैणीं कि म्हारी खुशी लोल़ी पूरी हुई। 
1JN,1,5,"अह समाद आसा हाम्हैं ईशू का शूणअ द और ऐबै खोज़ा हाम्हैं एऊ तम्हां का: अह आसा इहअ कि परमेशर आसा प्रैशै ज़िहअ शुचअ, और तेथ निं किछ़ बी न्हैरै ज़ेही किछ़ै बूरी गल्ल आथी। "
1JN,1,6,ज़ै हाम्हैं इहअ बोले कि प्रभू संघै आसा म्हारी साझ़ और तेखअ बी हांढे हाम्हैं न्हैरै दी! तै आसा हाम्हैं झ़ुठै और तै निं हाम्हैं सत्ता दी रहणैं आल़ै आथी। 
1JN,1,7,"पर ज़िहअ परमेशर प्रैशअ आसा, ज़ै तिहै ई हाम्हैं बी प्रैशै दी हांढे, तै हआ म्हारी एकी दुजै संघै साझ़ और तेऊए शोहरू मसीहा ईशूओ लोहू करा हाम्हां सोभी पापा का शुचै। ( ) "
1JN,1,8,"ज़ै हाम्हैं इहअ बोले कि हाम्हां दी निं किछ़ै पाप आथी, तै दैआ हाम्हैं आप्पू लै धोखअ और तै निं हाम्हां दी किछ़ै सत्त आथी। "
1JN,1,9,"ज़ै हाम्हैं परमेशरा सेटा आपणैं पाप मनें, तै आसा परमेशर म्हारै पाप माफ करनै और हाम्हां म्हारै सारै पापा का शुचै करना लै विश्वास करनै जोगी और धर्मीं। ( ) "
1JN,1,10,"पर ज़ै हाम्हैं इहअ बोले कि हाम्हैं निं किछ़ै पाप किअ, तै बणांआ हाम्हैं तेऊ परमेशरा झ़ुठअ और तै निं अज़ी तेऊओ बैण हाम्हां दी आथी। "
1JN,2,1,"हे मेरै लान्हैंओ, मंऐं लिखी तम्हां लै तै ईंयां गल्ला एते तैणीं कि तम्हैं पाप नां करे। पर ज़ै कोई पाप करे, ता तेता लै आसा बाप्पू परमेशरा का आसा हाम्हां बाखा एक गल्ला करनै आल़अ, मतलब प्रभू ईशू मसीहा ज़ुंण धर्मीं आसा। "
1JN,2,2,"सह ई आसा म्हारै पापो प्राशत-बल़ीदान, सिधअ म्हारै ई निं पर सारै संसारे पाप माफ करना लै बी आसा सह ई। "
1JN,2,3,"ज़ै हाम्हैं तेऊओ हुकम मनें, तै जाणअ हाम्हां का थोघ लागी कि हाम्हैं हेरअ सह बछ़ैणीं। "
1JN,2,4,"ज़ुंण बी इहअ बोला कि हाम्हैं हेरअ परमेशर बछ़ैणीं, और ज़िहअ सह च़ाहा तिहअ निं करदअ आथी, सह आसा झ़ुठअ और तेऊ दी निं परमेशरो सत्त आथी। "
1JN,2,5,"पर ज़ुंण बी तेऊए बैणे साबै ज़िन्दगी ज़िऊए, तेऊ दी हुई सच्च़ी परमेशरे झ़ूरी पाक्की; एता करै लागा हाम्हां का थोघ कि हाम्हैं आसा तेऊ दी। "
1JN,2,6,"ज़ै कुंण इहअ बोला कि हुंह रहा परमेशरा दी, तेऊ लोल़ी इहअ कि सह आप्पू बी तिहअ ई करे, ज़िहअ प्रभू आप्पू त। "
1JN,2,7,"मेरै पैरै भाईओ, हुंह निं तम्हां लै किछ़ै नऊंअ हुकम लिखदअ, पर ईंयां आसा तिंयां ई पराणैं हुकम ज़ुंण तम्हां सेटा शुरू का आसा भेटै दै, ईंयां पराणैं हुकम आसा तिंयां ई बैण ज़ुंण तम्हैं तधू आसा शूणैं दै ज़धू तम्हैं मसीहा दी विश्वास किअ। "
1JN,2,8,तेखअ लिखा हुंह तम्हां लै एक नऊंअ हुकम; अह आसा सह सत्त ज़ेथ मसीहा त और तम्हैं बी आसा। किल्हैकि न्हैरै ज़ेही बूरी गल्ला लागी दूर हंदी और सत्तो प्रैशअ लागअ च़मकदअ। 
1JN,2,9,"ज़ुंण इहअ बोला कि हुंह आसा प्रैशै दी; और आपणैं साथी भाई संघै करा ज़ीद, सह आसा अज़ी बी न्हैरै दी। "
1JN,2,10,"ज़ुंण आपणैं भाई लै झ़ूरी करा, सह रहा प्रैशै दी और तेऊ दी निं एही किछ़ै गल्ल आथी ज़ुंण कसा होरी का पाप कराओए। "
1JN,2,11,"पर ज़ुंण आपणैं भाई संघै ज़ीद करा, सह आसा न्हैरै दी और सह हांढा बी न्हैरै दी। तेऊ का निं इहअ थोघ हंदअ कि सह किधा लै च़ाल्लअ डेऊई, किल्हैकि न्हैरै आसा डाही दी तेऊए आछी कांणी करी। "
1JN,2,12,"ए लान्हैंओ, हुंह लिखा तम्हां लै एते तैणीं कि प्रभू ईशूए नांओंए आसा हुऐ दै थारै पाप माफ। ( ) "
1JN,2,13,"ज़ुंण तम्हैं सैणैं आसा, हुंह लिखा तम्हां लै एते तैणीं कि तम्हां का आसा ईशूए बारै थोघ कि सह आसा पैहलै ई का। ओ ज़ुआन मणछो, तम्हां लै लिखा हुंह एते तैणीं कि तम्हैं आसा तेऊ कदुष्ट शैताना का जुध ज़िती गऐ दै। परमेशरे लान्हैंओ, तम्हां लै लिखा हुंह एते तैणीं कि तम्हैं हेरअ बाप्पू परमेशर बछ़ैणीं। "
1JN,2,14,"हे सैणैं मणछो, मंऐं लिखअ तम्हां लै एते तैणीं कि ज़ुंण पैहलै का आसा, तम्हां का आसा तेऊओ थोघ। ओ कुंआरै मणछो, तम्हां लै लिखअ मंऐं तै कि तम्हैं आसा विश्वासा दी जोधै और परमेशरो बैण लोल़ी थारै दिलै रहअ, और तम्हैं आसा हेरअ द तेऊ कदुष्ट शैताना का जुध ज़िती। "
1JN,2,15,तम्हैं नां संसारा का और नां संसारे च़िज़ा का झ़ूरी करी। ज़ै कुंण संसारा का झ़ूरी करा; तेऊ दी निं म्हारै बाप्पू परमेशरे झ़ूरी आथी। 
1JN,2,16,किल्हैकि ज़ुंण बी संसारै बूरी गल्ला आसा तिंयां निं म्हारै बाप्पू परमेशरा बाखा का आथी पर तिंयां आसा संसारा बाखा ज़हा कामां करनैओ और भाल़णेंओ तिन्नां च़ाअ लागा और ज़ेऊ साबै ज़िऊंणेंओ तिन्नां घमंड आसा। ( ) 
1JN,2,17,संसार ज़ुंण परमेशरो अदर नांईं करदअ सह हणअ तेऊए दिले च़ाहा संघी बरैबाद। पर ज़ुंण ज़िहअ परमेशर च़ाहा तिहअ करे तिंयां रहणैं सदा बणीं। 
1JN,2,18,"ए लान्हैंओ, अह आसा खिरीओ बगत। ज़िहअ तम्हैं शूणअ द आसा कि मसीहो बरोधी आसा एछणैं आल़अ, तेते साबै आसा गऐ दै कई मसीहा बरोधी उझ़ुई। इहअ करै लागा हाम्हां का थोघ कि अह आसा खिरीओ बगत। "
1JN,2,19,"तिंयां मसीहे बरोधी निखल़ै दै ता आसा हाम्हां ई मांझ़ा का, पर असली दी नांईं तै तिंयां म्हारै आथी! किल्हैकि, ज़ै तिंयां म्हारै हंदै, तै रहंदै तिंयां हाम्हां संघै। पर हाम्हां का दूर नाठै तिंयां एते तैणीं कि इहअ थोघ लागे कि तिंयां निं हाम्हां सोभी संघै आथी। "
1JN,2,20,थारअ आसा तेऊ पबित्र मसीहे पबित्र आत्मां दैई करै अभिषेक किअ द तेता करै हेरा तम्हैं सारअ सत्त समझ़ी। 
1JN,2,21,मंऐं निं तम्हां लै एते तैणीं लिखअ कि तम्हां का निं सत्तो थोघ आथी। पर मंऐं लिखअ तम्हां लै तै कि तम्हां का आसा थोघ और तैबी कि कोई बी झ़ूठ निं सत्ता बाखा आथी। 
1JN,2,22,झ़ुठअ कुंण आसा? सह आसा झ़ुठअ ज़ुंण प्रभू ईशू लै इहअ बोला कि सह निं मसीहा आथी। मसीहो बरोधी आसा सह ई ज़ुंण बाप्पू और शोहरू लै हुधिआ। 
1JN,2,23,"ज़ुंण शोहरू लै हुधिआ, तेऊ सेटा निं बाप्पू बी आथी, ज़ुंण शोहरू मना, तेऊ सेटा आसा बाप्पू बी। "
1JN,2,24,"ज़ुंण बी तम्हैं शुरू का आसा शूणअ द, सह ई लोल़ी तम्हां दी बस्सी रहअ, तै रहणैं तम्हैं बी शोहरू और बाप्पू दी बस्सी। "
1JN,2,25,ज़ुंण हाम्हां अह सदा रहणैं आल़ी ज़िन्दगी भेटी अह आसा परमेशरै हाम्हां लै करार की दी। 
1JN,2,26,मंऐं आसा लिखी दी ईंयां गल्ला तम्हां लै तिन्नें बारै चतैन रहणा लै ज़ुंण तम्हां धोखै करै मसीहे सत्ता का कबाता पाआ। 
1JN,2,27,"थारअ आसा तेऊ पबित्र मसीहे पबित्र आत्मां दैई करै अभिषेक किअ द, सह बस्सा तम्हां दी। तम्हां निं एते ज़रुरत आथी कि कुंण तम्हां सेटा एछी करै सत्ते बारै सखाओए। पर ज़ुंण पबित्र आत्मां तम्हां लै आसा दैनअ द, सह सखाऊआ तम्हां का तिन्नां सोभी गल्ला ज़ेते तम्हां ज़रुरत हआ ज़ुंण बी तम्हां सह सखाओए तिंयां गल्ला आसा शुची तेथ निं किछ़ै झ़ुठअ आथी। ज़िहै तम्हैं तेऊ सखाऊऐ दै आसा, तिहै ई रहा तम्हैं मसीहा दी बस्सी। ( ) "
1JN,2,28,"इहअ करै ए लान्हैंओ, प्रभू दी रहा पाक्कै, कि ज़ेभै सह प्रगट होए, तेभै लोल़ी हाम्हां हैअ हुअ कि ज़ेभै सह फिरी एछे तेभै निं लोल़ी पल़अ शर्मिंदअ हणअ। "
1JN,2,29,ज़ै तम्हैं इहअ समझ़े कि मसीहा आसा धर्मीं तै लआ एसा गल्ला बी समझ़ी कि हरेक मणछ ज़ुंण धर्मीं आसा सह आसा परमेशरे लुआद। 
1JN,3,1,"सोठा, बाप्पू परमेशरै हाम्हां संघै केही झ़ूरी की, कि हाम्हैं तेऊए लुआद हई सके। हाम्हैं तेऊए लुआद आसा बी, तैही निं संसार हाम्हां बछ़ैणदअ, किल्हैकि तिन्नैं निं प्रभू, म्हारअ बाप्पू परमेशर बी बछ़ैणअ। "
1JN,3,2,"मेरै पैरै भाईओ, ऐबै आसा हाम्हैं परमेशरे लुआद, और अज़ी बी निं अह प्रगट हुअ कि आजू हाम्हैं किज़ै-किज़ै हणैं, पर एतरअ आसा हाम्हां का थोघ कि ज़ेभै सह प्रगट होए, तेभै हणैं हाम्हैं बी तेऊ ज़िहै, किल्हैकि सह हेरनअ हाम्हां तिहअ ई ज़िहअ सह आसा। "
1JN,3,3,"ज़ुंण बी मसीहा दी आशा डाहा, सह हआ आप्पू बी तिहअ शुचअ ज़िहअ प्रभू आसा शुचअ। "
1JN,3,4,"ज़ुंण पाप करा, सह करा बधानो बरोध और परमेशरो बधान नांईं मनणअ आसा पाप। "
1JN,3,5,तम्हां का आसा एसा गल्लो थोघ कि मसीहा आअ एते तैणीं कि म्हारै पाप दूर करे। तम्हां का इहअ बी आसा थोघ कि तेऊ निं कधि पाप किअ। ( ) 
1JN,3,6,"ज़ुंण बी तेऊ प्रभू दी टेकी रहे, सह निं पाप करदअ। ज़ुंण कबल्लअ रहा पाप करदअ लागी, तेऊ नां ता प्रभू भाल़अ द आथी, नां सह तेऊ बछ़ैणदअ आथी। "
1JN,3,7,"ए लान्हैंओ, कसरै ज़ाणैं निं लागी, ज़ुंण धर्में काम करा, सह आसा तेऊ प्रभू ई ज़िहअ धर्मीं। "
1JN,3,8,"ज़ुंण कबल्लअ रहा पाप करदअ लागी, सह आसा शैताना बाखा। किल्हैकि शैतान करा शुरू ई का पाप। परमेशरो शोहरू आअ एते तैणीं कि शैताने तिन्नां सारै कामां बरैबाद करे। "
1JN,3,9,"ज़ुंण बी परमेशरे लुआद आसा सह निं कधि पाप करदअ। किल्हैकि परमेशरो बेज़अ रहा तेऊ दी टेकी और सह निं पाप करी ई सकदअ, किल्हैकि सह आसा परमेशरे लुआद। "
1JN,3,10,"एता ई करै बछ़ैणियां परमेशरे लुआद और शैताने लुआद। ज़ुंण बी धर्में काम नांईं करदअ, सह निं परमेशरा का आथी और सह बी निं परमेशरो आथी ज़ुंण आपणैं भाई संघै झ़ूरी निं डाहंदअ। "
1JN,3,11,"ज़ुंण समाद तम्हैं पैहलै ई का आसा शूणअ द, सह आसा इहअ कि हाम्हैं एकी दुजै संघै झ़ूरी डाहे। "
1JN,3,12,"तेऊ आदी मणछ आदमे शोहरू कैना ज़िहअ निं बणीं, ज़ुंण कदुष्ट त और ज़ुंणी आपणैं भाऊए हत्या की? तेऊ किअ इहअ तै कि तेऊए काम तै बूरै और तेऊए भाऊए काम तै धर्मीं। ( ) "
1JN,3,13,"भाईओ, ज़ै तम्हां संघै संसार ज़ीद करा, ता तेसा गल्ला लै निं रहैन हई। "
1JN,3,14,"हाम्हैं हेरा जाणीं कि हाम्हां आसा मौता का पार तरी करै ज़िन्दगी दी पुजै दै। किल्हैकि हाम्हैं करा आपणैं भाई लै झ़ूरी। ज़ुंण आपणैं भाई लै झ़ूरी नांईं करदअ, सह हआ मूंऐं दै ज़िहअ। "
1JN,3,15,"ज़ुंण बी आपणैं भाई लै ज़ीद करा, सह आसा हत्या करनै आल़अ और तम्हां का आसा थोघ कि हत्या करनै आल़ै दी निं सदा रहणैं आल़ी ज़िन्दगी हंदी। "
1JN,3,16,हाम्हैं समझ़ी झ़ूरी इहअ करै कि तेऊ प्रभू दैनै म्हारी तैणीं आपणैं प्राण बी। इहअ ई लागा हाम्हां बी आपणैं भाई-बंधा लै हर गल्ला लै तैर रहणअ च़ाऐ हाम्हां मरनअ बी किल्है निं पल़े। 
1JN,3,17,"पर ज़ै कसा का संसारे ज़ैदात होए और आपणैं भाई नांगअ भुखअ भाल़ी करै तेऊ लै झींण नांईं करे, ता तेऊ दी किहअ करै सका परमेशरे झ़ूरी बस्सी। ( ) "
1JN,3,18,"ए लान्हैंओ, म्हारी झ़ूरी निं लोल़ी सिधी गल्ला करनै दी रही, पर हाम्हैं लोल़ी भलै काम और सत्ता दी रही करै झ़ूरी की। "
1JN,3,19,"एकी दुजै लै झ़ूरी करी करै बछ़ैणियां हाम्हैं कि हाम्हैं आसा सत्ता बाखा और ज़ै तेता लै म्हारी सोर हाम्हां लै दोश दैआ, तेता लै बी सका हाम्हैं परमेशरा सम्हनै निहंचै रही। "
1JN,3,20,किल्हैकि परमेशर आसा म्हारी सोर-समझ़ा का खास्सअ बडअ और तेऊ का आसा सोभी गल्लो थोघ। 
1JN,3,21,"मेरै पैरै भाईओ, ज़ै म्हारी सोर हाम्हां लै दोश नांईं लाए, तै हआ हाम्हां आपणैं परमेशरा सम्हनै हैअ। "
1JN,3,22,"तेखअ ज़ुंण बी हाम्हैं परमेशरा का मांगा, सह जा हाम्हां तेऊ का भेटी। किल्हैकि हाम्हैं मना तेऊए हुकम और हाम्हैं करा तिहअ ई ज़ेता करै सह खुश हआ। "
1JN,3,23,"तेऊओ हुकम आसा इहअ कि हाम्हैं तेऊए शोहरू प्रभू ईशू मसीहा दी विश्वास करे और ज़िहअ तेऊ हाम्हां लै हुकम आसा दैनअ द, तेऊ ई साबै हाम्हैं आप्पू मांझ़ै झ़ूरी डाहे। "
1JN,3,24,"ज़ुंण प्रभूओ हुकम मना, सह बस्सा परमेशरा दी और परमेशर रहा तेऊ दी बस्सी और एता ई करै मतलब तेसा पबित्र आत्मां करै ज़ुंण परमेशरै हाम्हां लै आसा दैनी दी, हाम्हां का आसा थोघ कि परमेशर बस्सा हाम्हां दी। "
1JN,4,1,"मेरै पैरै भाईओ, हरेक मणछ ज़ुंण इहअ बोला, “मुंह दी बस्सा परमेशरे आत्मां” तेऊओ विश्वास निं करनअ। पर सोभी आत्मां लआ परखी कि तिंयां परमेशरा का आसा कि नांईं। किल्हैकि बडै भारी कबाता पाणै आल़ै झ़ुठै गूर आसा संसारै ज़ुंण परमेशरे निं आथी। "
1JN,4,2,परमेशरे आत्मां सका तम्हैं इहअ करै समझ़ी कि ज़ुंण बी आत्मां इहअ मना कि मसीहा ईशू आसा मणछ देही धरी करै आअ द और सह आसा परमेशरा का। 
1JN,4,3,"ज़ुंण आत्मां ईशू नांईं मंदी, सह निं परमेशरा का आथी। सह आसा मसीहे बरोध करनै आल़े आत्मां ज़सरै बारै तम्हैं शूणअ द आसा कि सह आसा एछणैं आल़अ और एभै बी आसा सह एऊ ई संसारा दी। "
1JN,4,4,"मेरै पैरै लान्हैंओ, तम्हैं आसा परमेशरे। तम्हैं आसा तिन्नां झ़ुठै गूरा का ज़िती गऐ दै। किल्हैकि ज़ुंण पबित्र आत्मां तम्हां दी बस्सा, सह आसा तेऊ शैताने शगती का बडअ ज़ुंण संसारा दी आसा। "
1JN,4,5,तिंयां झ़ुठै गूर आसा संसारे। तैही बोला तिंयां संसारे गल्ला और संसार बी शूणां तिन्नें गल्ला। 
1JN,4,6,"हाम्हैं आसा परमेशरे ज़हा का परमेशरो थोघ आसा, सह शूणां म्हारी गल्ला। ज़हा का परमेशरो थोघ निं आथी सह निं म्हारी शुण्हदअ। इहअ करै सका हाम्हां सत्त खोज़णैं आल़ी आत्मां और कबाता पाणै आल़ी आत्मां बछ़ैणीं। "
1JN,4,7,"मेरै पैरै भाईओ, हाम्हां लागा आप्पू मांझ़ै झ़ूरी करनी। किल्हैकि झ़ूरी आसा परमेशरा का और ज़ुंण होरी लै झ़ूरी करा सह आसा परमेशरे लुआद, और सह बछ़ैणा परमेशरा। "
1JN,4,8,"ज़ुंण होरी लै झ़ूरी नांईं करदअ, तेऊ का निं परमेशरो थोघ आथी, किल्हैकि परमेशर आसा झ़ूरी। "
1JN,4,9,"ज़ुंण झ़ूरी परमेशर हाम्हां संघै करा, सह हुई इहअ करे प्रगट कि परमेशरै छ़ाडअ आपणअ एकलौतअ शोहरू संसारा दी ताकि हाम्हां तेऊ करै सदा रहणैं आल़ी ज़िन्दगी भेटे। "
1JN,4,10,"झ़ूरी निं एता दी आथी कि हाम्हैं की परमेशरा संघै झ़ूरी, पर सह आसा एता दी कि परमेशरै की हाम्हां लै झ़ूरी और म्हारै पापे प्राशते तैणीं दैनअ आपणअ शोहरू एऊ संसारा लै। "
1JN,4,11,"मेरै पैरै भाईओ, ज़ै परमेशरै हाम्हां संघै एही झ़ूरी की ता हाम्हां बी लोल़ी आप्पू मांझ़ै झ़ूरी की। "
1JN,4,12,"परमेशर निं कधू कोही भाल़अ, पर ज़ै हाम्हैं आप्पू मांझ़ै झ़ूरी डाहे, ता परमेशर बस्सा हाम्हां दी और तै हआ तेऊए झ़ूरी हाम्हां दी पाक्की। "
1JN,4,13,एता करै लागा हाम्हां का थोघ कि हाम्हैं बस्सा तेऊ दी और सह बस्सा हाम्हां दी। किल्हैकि तेऊ आसा हाम्हां लै आपणीं आत्मां दैनी दी। 
1JN,4,14,हाम्हैं हेरअ शोहरू भाल़ी और हाम्हैं दैआ तेऊए गवाही कि बाप्पू छ़ाडअ आपणअ शोहरू संसारा लै उद्धार दैणें तैणीं। 
1JN,4,15,"ज़ुंण बी इहअ मना कि ईशू आसा परमेशरो शोहरू, परमेशर रहा तेऊ दी बस्सी और सह बस्सा परमेशरा दी। "
1JN,4,16,"ज़ुंण झ़ूरी परमेशर हाम्हां संघै करा, सह झ़ूरी हेरी हाम्हैं बछ़ैणीं और हाम्हैं करा तेऊ परमेशरा दी विश्वास। परमेशर आसा झ़ूरी। ज़हा दी झ़ूरी बस्सा, सह बस्सा परमेशरा दी और परमेशर बस्सा तेऊ दी। "
1JN,4,17,एता ई करै हुई झ़ूरी हाम्हां दी पाक्की कि न्याय हणें धैल़ी हणअ हाम्हां निहंचअ कि हाम्हां निं सज़ा भेटणीं। किल्हैकि ज़िहअ मसीहा ईशू संसारा दी रहंदी परमेशरा दी बस्सा त तिहै ई बस्सा हाम्हैं बी परमेशरा दी। 
1JN,4,18,"हाम्हां निं डरने ज़रुरत आथी किल्हैकि हाम्हैं डाहा परमेशरा संघै असली दी झ़ूरी, ज़ुंण परमेशरा संघै झ़ूरी डाहा तिन्नां निं तेऊ का डरने ज़रुरत आथी। किल्हैकि डरा करै हआ कष्ट और ज़ुंण डरा सह निं झ़ूरी दी पाक्कअ हंदअ। "
1JN,4,19,हाम्हैं करा तै एकी दुजै संघै झ़ूरी कि पैहलै की परमेशरै हाम्हां संघै झ़ूरी। 
1JN,4,20,"ज़ै कुंण इहअ बोले कि हुंह करा परमेशरा संघै झ़ूरी और आपणैं साथी-भाई संघै करे सह ज़ीद, तै आसा सह झ़ुठअ। किल्हैकि ज़ुंण आपणैं साथी-भाई संघै ज़ुंण तेऊ भाल़अ द आसा तेऊ संघै झ़ूरी नांईं करदअ, तै निं सह तेऊ परमेशरा संघै बी झ़ूरी करी सकदअ ज़ुंण तेऊ कधू भाल़अ बी निं आथी। "
1JN,4,21,"प्रभू ईशू का आसा हाम्हां अह हुकम भेटअ द कि ज़ुंण बी परमेशरा संघै झ़ूरी डाहा, तेऊ लागा आपणैं साथी-भाई संघै बी झ़ूरी करनी। "
1JN,5,1,"ज़सरअ इहअ विश्वास आसा कि ईशू आसा मसीहा, सह आसा परमेशरो शोहरू। ज़ुंण बी बाप्पू संघै झ़ूरी करा सह करा तेऊए सोभी शोहरू संघै बी झ़ूरी। "
1JN,5,2,"ज़ै असली दी हाम्हैं परमेशरा संघै झ़ूरी करा और तेऊओ हुकम मना, ता एता ई करै लागा हाम्हां का थोघ कि हाम्हैं करा परमेशरे सोभी लान्हैं संघै झ़ूरी। "
1JN,5,3,म्हारी परमेशरा संघै झ़ूरी आसा अह कि हाम्हैं मना तेऊओ ई हुकम और तेऊओ हुकम निं हाम्हां लै कठण आथी। ( ) 
1JN,5,4,"ज़ुंण बी परमेशरे लुआद आसा, तिंयां निं संसारे होरी लोगा ज़िहै काम करदै। हाम्हैं ज़िता तिन्नां सोभी गल्ला का ज़ुंण परमेशरे खलाफ काम करा। हाम्हैं निं संसारे बूरी गल्ले बशै पल़दै किल्हैकि म्हारअ विश्वास आसा मसीहा दी। "
1JN,5,5,संसारा दी ज़ुंण परमेशरे खलाफ आसा तेता का कुंण मणछ सका ज़िती? सह हरेक मणछ सका तेता का ज़िती ज़ुंण इहअ विश्वास करा कि ईशू मसीहा ई आसा परमेशरो शोहरू। 
1JN,5,6,ईशू मसीहे बारै करा खैल। अहैई आसा सह ज़ुंण परमेशरै पृथूई लै छ़ाडअ। परमेशरै रहैऊई तधू ईंयां गल्ला ज़धू ईशू लै पाणीं दी डुबकी दैनी और ज़धू ईशू आपणैं लोहू बहाऊई करै प्राण दैनै। पबित्र आत्मां करै गअ इना गल्लो सत्त प्रगट हई कि ईशू मसीहा आसा परमेशरै छ़ाडअ द। 
1JN,5,7,इना गल्ला खोज़णैं आल़ै आसा चअन कि मसीहा आअ परमेशरा बाखा का आअ द। 
1JN,5,8,"पबित्र आत्मां, पाणीं दी डुबकी और क्रूसा दी बहाऊअ द लोहू। ईंयां चिहै खोज़ा एक्कै गल्ल। "
1JN,5,9,हाम्हैं करा होरी मणछै बोली दी गल्ला दी विश्वास। पर हाम्हैं सका परमेशरे गल्ला दी होर बी खास्सअ विश्वास करी। परमेशरै आसा आप्पै आपणैं शोहरूए बारै गवाही दैनी दी। 
1JN,5,10,"ज़ुंण परमेशरे शोहरू दी विश्वास करा, सह करा एसा गल्ला दी विश्वास कि ज़ुंण परमेशरै बोलअ तिंयां गल्ला आसा शुची। ज़ुंणी परमेशरो विश्वास ई नांईं किअ, सह करा परमेशरा झ़ुठै, किल्हैकि तेऊ निं तेसा गवाही दी विश्वास किअ ज़ुंण परमेशरै आपणैं शोहरूए बारै दैनी। "
1JN,5,11,होर सह गवाही आसा अह कि परमेशरै आसा हाम्हां लै सदा रहणैं आल़ी ज़िन्दगी दैनी दी और सह ज़िन्दगी आसा हाम्हां तेऊए शोहरू करै भेटी। 
1JN,5,12,"ज़हा दी परमेशरो शोहरू बस्सा तेऊ का आसा सदा रहणैं आल़ी ज़िन्दगी और ज़हा दी परमेशरो शोहरू नांईं बस्सदअ, तेऊ का निं सह ज़िन्दगी बी आथी। "
1JN,5,13,"हुंह लिखा एसा च़िठी तम्हां लै एते तैणीं कि ज़ुंण तम्हैं परमेशरे शोहरू दी विश्वास करा, तम्हां का लोल़ी इहअ थोघ लागअ कि सदा रहणैं आल़ी ज़िन्दगी तम्हां लै। "
1JN,5,14,"होर, हाम्हां आसा परमेशरा सम्हनै इहअ निहंचअ कि ज़ै हाम्हैं प्रभूए मरज़ी दी मांगे तै शूणां सह म्हारी। "
1JN,5,15,"ज़ै हाम्हां का इहअ थोघ आसा कि ज़ुंण हाम्हैं मांगा, तेता हेरा परमेशर शूणीं तै आसा हाम्हां का इहअ बी थोघ कि ज़ुंण हाम्हैं मांगअ सह हेरअ हाम्हां लै तेऊ दैई बी। "
1JN,5,16,"ज़ै कुंण आपणैं साथी-भाई इहअ पाप करदै भाल़े, ज़ेते सज़ा मौत नां होए, ता तेता लै करै प्राथणां। तेता लै दैणीं परमेशरा तिन्नां मणछा लै ज़िन्दगी ज़ेते सज़ा मौत निं आथी। एक पाप आसा इहअ बी ज़ेते सज़ा मौत हआ तेता लै प्राथणां करना लै निं हुंह आथी लागअ द बोलदअ। "
1JN,5,17,"सोभी रंगे बूराई आसा पाप, पर एक पाप हआ इहअ बी ज़ेते सज़ा मौत निं हंदी। "
1JN,5,18,हाम्हां का आसा एसा गल्लो थोघ कि ज़ुंण मणछ परमेशरा का आसा पैईदा हुअ द सह निं पाप करदअ और तेऊ डाहा परमेशर बच़ाऊई और तेऊ निं सकदअ सह कदुष्ट शैतान छ़ुंईं बी। 
1JN,5,19,"हाम्हां का इहअ बी आसा थोघ कि हाम्हैं आसा परमेशरा का, और सारअ संसार आसा तेऊ कदुष्ट शैताने बशै पल़अ द। "
1JN,5,20,"हाम्हां का इहअ बी आसा थोघ कि परमेशरो शोहरू मसीहा आसा एछी गअ द और तेऊ आसा दैनी दी हाम्हां लै समझ़ कि हाम्हैं तेऊ शुचै परमेशरा बछ़ैणीं सके और हाम्हैं तेऊ दी बस्से ज़ुंण शुचअ आसा, मतलब प्रभू ईशू मसीहा दी, शुचअ परमेशर और सदा रहणैं आल़ी ज़िन्दगी आसा अहैई। "
1JN,5,21,"ए लान्हैंओ,एही मुर्ति का रहै दूर ज़ुंण थारै दिलै परमेशरे ज़ैगा बेशा। "
2JN,1,1,"हुंह मंडल़ीओ सैणअ युहन्ना लिखा एसा च़िठी तेसा बैहणी लै ज़ुंण परमेशरै आसा छ़ांटी दी और तेसे लान्हैं लै। हुंह करा मसीहा दी तिन्नां लै झ़ूरी किल्हैकि हाम्हैं सोभै करा परमेशरे सत्ता दी विश्वास और सिधअ हुंह, निं तिंयां सोभै बी करा झ़ूरी ज़हा का सत्तो थोघ आसा। "
2JN,1,2,हाम्हैं करा तम्हां लै झ़ूरी तै कि हाम्हैं सोभै करा शुची शिक्षा दी विश्वास और हाम्हां डाहणीं तिंयां शुची शिक्षा सदा ढाकी। 
2JN,1,3,"जश, झींण और शांती ज़ुंण बाप्पू परमेशरा और तेऊए शोहरू ईशू मसीहा का एछा सह लोल़ी हर बगत हाम्हां संघै रहअ ज़हा का सत्त और झ़ूरी आसा। "
2JN,1,4,हुंह हुअ बडअ भारी खुशी किल्हैकि मंऐं शूणअ तेरै कई लान्हें बारै कि तिंयां आसा परमेशरे शुची बाता ज़िन्दगी ज़िऊंदै। तिंयां आसा तिहअ करदै लागै दै ज़िहअ म्हारै बाप्पू परमेशरै बोलअ कि हाम्हैं करे। 
2JN,1,5,"ऐबै हे बैहण, मंऐं निं ताल्है नऊंअ किछ़ै हुकम लाई दैई, हुंह करा ताखा अरज़ कि हाम्हां लागा एकी दुजै लै झणैल़ू हणअ। अह निं नऊंअ हुकम आथी पर अह आसा सह ई हुकम ज़ेतो हाम्हां का तधा ओर्ही आसा थोघ ज़धू हाम्हैं मसीहा दी विश्वास किअ। "
2JN,1,6,"असली झ़ूरी आसा अह कि हाम्हैं लोल़ी तिहअ किअ ज़िहअ तेऊ हुकम आसा दैनअ द। ज़धू तम्हैं मसीहा दी विश्वास किअ, तम्हैं आसा अह गल्ल शूणीं दी कि परमेशरै आसा इहअ हुकम दैनअ कि हाम्हां लागा एकी दुजै लै झणैल़ू हणअ। "
2JN,1,7,"हुंह बोला एता तै कि कई लोग ज़ुंण होरी आपणीं झ़ुठी शिक्षा करै कबाता पाआ तिंयां गऐ हर ज़ैगा पुजी। तिंयां बोला इहअ कि ईशू मसीहा निं एऊ संसारै मणछे देही दी आअ ई आथी। ज़ै कुंण मणछ इहअ बोला, सह ई मणछ आसा मसीहो बरोधी, ज़ुंण लोगा सदा कबाता पाआ। "
2JN,1,8,तैही बोला हुंह कि आपणअ डाहै धैन कि कुंण तम्हां कबाता नां पाए ताकि ज़ुंण मैन्थ हाम्हैं सोभी आसा की दी तेता निं बरैबाद दैई हणैं। पर तम्हां भेटणीं तिंयां सोभै बर्गता ज़ुंण परमेशरै दैणीं आसा की दी। 
2JN,1,9,हुंह बोला तम्हां लै कि ज़ुंण मसीहा खोज़ी दी शिक्षा दी किज़ै आपणीं बाखा ज़ोल़ा और तिन्नां शिक्षा दी कबल्लअ विश्वास नांईं करदअ सह निं परमेशरा संघै नातअ आथी। ज़ै कुंण कबल्लअ मसीहा खोज़ी दी शिक्षा दी विश्वास करा सह आसा म्हारै बाप्पू परमेशर और मसीहा ईशू संघै एक हुअ द। 
2JN,1,10,"ज़ै कुंण तम्हां सेटा एछे, और मसीहा खोज़ी दी इना ई शिक्षा नांईं दैए, तेऊ नां ता घरै दैई एछणैं और नां तेऊ लै राज़ी-खुशी पुछ़ी। "
2JN,1,11,"किल्हैकि ज़ुंण इहै मणछो सुआगत बी करा, सह हआ तेऊए बूरै कामां दी बी साझ़ू। "
2JN,1,12,"होर बी आसा कई गल्ला ज़ुंण हुंह तम्हां लै बोल़णअ च़ाहा, पर हुंह निं तिन्नां च़िठी दी लिखणअ च़ाहंदअ। पर मुंह आसा आशा कि हुंह एछणअ तम्हां सेटा लै छ़ेकै और तेभै करनी मुंह तम्हां सम्हनै गल्ला ताकि तम्हां बी खुशी होए। ( ) "
2JN,1,13,इधी तेरी बैहण ज़ुंण परमेशरै आसा छ़ांटी दी तेसे शोहरू बी दैआ ताल्है राज़ी-खुशी। 
3JN,1,1,"हुंह मंडल़ीओ सैणअ युहन्ना लिखा एसा च़िठी ताह, मेरै पैरै साथी गयुसा लै। हुंह डाहा ताह संघै झ़ूरी किल्हैकि हाम्हैं आसा सत्ता दी। "
3JN,1,2,"ए मेरै पैरै साथी, मेरी आसा एही अरज़ कि ज़िहअ तूह विश्वासा दी बझ़दअ आसा लागअ द तिहअ ई लोल़ी तूह सोभी साबै बझ़दअ लागअ और तूह लोल़ी देही दी राज़ी-राम्बल़अ रहअ। "
3JN,1,3,"किल्हैकि ज़ांऊं होरी विश्वासी भाई खोज़अ मुखा कि तूह किहअ भरोस्सैमंद हई करै आसा तेऊ सत्ते साबै ज़िन्दगी ज़िऊंदअ, मुंह हुई इहअ शूणीं करै बडी भाई खुशी। "
3JN,1,4,मुल्है निं एता का बडी होर किछ़ै खुशी आथी ज़ांऊं मंऐं इहअ शूणअ कि ज़ुंण मेरै लान्हैं ज़िहै आसा तिंयां आसा तेऊ सत्ते साबै ज़िन्दगी ज़िऊंदै लागै दै। 
3JN,1,5,"ए मेरै पैरै साथी, तंऐं की तिन्नां विश्वासी भाईए बडी भारी मज़त ज़ुंण खुशीए समादा खोज़णा लै हांढदै-फिरदै रहा। इधी तैणीं कि तंऐं की तिन्नां लै बी मज़त ज़ुंण तेरै भेतू-बछ़ैणूं नांईं बी तै। "
3JN,1,6,ज़सरी तंऐं मज़त की तिन्नां मांझ़ै खोज़अ कई खोज़अ तेरै इधी मंडल़ीए विश्वासी का कि तूह संघी विश्वासीए केही खास्सी मज़त करा। ऐबै बोला हुंह ताल्है कि तूह रहअ आजू बी इना इहै विश्वासीए हर ज़रुरता लै मज़त करदअ लागी ज़ेभै तिंयां ताह सेटा का होरी ज़ैगा लै आजू डेओआ। किल्हैकि एता करै हआ परमेशर खुश। 
3JN,1,7,किल्हैकि ईंयां लोग आसा हर ज़ैगा एते तैणीं हांढदै-फिरदै लागै दै कि प्रभूओ बैण सारै दी पुजे। तिंयां निं तिन्नां का किछ़ै मांगदै ज़ुंण विश्वासी निं आथी। 
3JN,1,8,"तैही लागा इने आपणैं घरै बशैल़ी हर गल्ले मज़त करनी, ज़िहअ करै हाम्हैं बी तिन्नां संघै तेऊ सत्ते बारै खोज़णा लै साझ़ू हई सके। "
3JN,1,9,मंऐं दैनी ती पैहलै बी तेरी मंडल़ीए लोगा लै च़िठी लिखी पर दिऊतरिप्सै निं मेरी गल्ला मनी किल्हैकि सह च़ाहा कबल्लअ आप्पू ई मंडल़ीओ सैणअ रहणअ। 
3JN,1,10,"ज़ेभै हुंह एछणअ, ता मुंह खोज़णअ तेऊए बारै मंडल़ीए सोभी लोगा सम्हनै कि सह किज़ै करा। सह लाआ बूरी गल्ला बोली हाम्हां लै झ़ुठअ दोश, सिधअ एतरअ ता हुअ, सह निं खुशीए समादा खोज़णैं आल़ै हांढदै फिरदै विश्वासी आपणैं घरै मंदअ और ज़ुंण होर विश्वासी मनणअ च़ाहा तिन्नां काढा सह मंडल़ी का बागै। "
3JN,1,11,"ए मेरै पैरै साथीओ, ज़ुंण लोग बूरी गल्ला करा तिन्नें नकल निं करा। पर तिन्नां लोगा ज़िहअ करा ज़ुंण भलै काम करा। ज़ेभै कुंण भलै काम करा तेता करै शुझिआ कि सह आसा परमेशरे लुआद। ज़ेभै कुंण बूरै काम करा तेता करै जा शुझुई कि तेऊ का निं परमेशरो थोघ आथी। "
3JN,1,12,मंडल़ी दी बोलअ सोभी कि दिऊतरिप्स आसा भलअ मणछ और तेऊए ज़िन्दगी आसा तेऊ सत्ते साबै। हाम्हैं बी बोला इहअ ई कि सह आसा भलअ मणछ। ताखा बी आसा थोघ कि हाम्हैं बोला शुचअ। 
3JN,1,13,"होर बी आसा कई गल्ला ज़ुंण हुंह ताल्है बोल़णअ च़ाहा, पर हुंह निं तिन्नां च़िठी दी लिखणअ च़ाहंदअ। "
3JN,1,14,पर मुंह आसा आशा कि हुंह एछणअ ताह सेटा लै छ़ेकै और तेभै करनी मुंह तेरै सम्हनै गल्ला। 
3JN,1,15,हुंह करा परमेशरा अरज़ कि सह ताल्है शांती दैए। इधी होर सोभै साथी भाई बी दैआ ताल्है राज़ी-खुशी और तिधे साथी भाई लै दैऐ सोभिओ नांअ लई करै राज़ी-खुशी। ( ) 
JUD,1,1,हुंह आसा ईशू मसीहो टैहलू और याकूबो भाऊ। हुंह लिखा एसा च़िठी तम्हां लै ज़ुंण परमेशरै आसा शादै दै। बाप्पू परमेशर करा तम्हां लै झींण और सह करा मसीहा ईशू दी थारी हेर-सभाल़। 
JUD,1,2,"मेरी आसा परमेशरा का एही अरज़ कि सह तम्हां सोभी लै खास्सी झींण करे, खास्सी शांती दैए और सह तम्हां संघै खास्सी झ़ूरी करे। "
JUD,1,3,"मेरै पैरै साथीओ, हुंह आसा तम्हां लै तेसा नऊंईं ज़िन्दगीए बारै लिखणे कोशिश करदअ लागअ द ज़ेथ हाम्हैं सोभै साझ़ू आसा और ज़ुंण मसीहा ईशू बाती एछा। पर एभै च़ेतअ मंऐं इहअ कि हुंह दैंऊं तम्हां लै ऐहा च़िठी करै हौंसल़अ। हुंह करा तम्हां का अरज़ कि तम्हैं करा आपणैं विश्वासे रखबाली। परमेशरै आसा अह विश्वास एकी ई बारी और आपणैं सोभी लोगा लै दैनअ द ज़ुंण कधि निं बदल़दअ। "
JUD,1,4,"किल्हैकि कई लोग आसा तम्हां संघै मंडल़ी दी ज़ुल़ै दै ज़ुंण ईशू मसीहा दी विश्वास करनैओ दखाअ करा। तिंयां निं परमेशरो अदर करदै और तिंयां दैआ एही झ़ुठी शिक्षा कि परमेशरै हेरै म्हारै पाप माफ करी और हाम्हैं सका कंज़रैई दी ज़िन्दगी ज़िऊई। तिंयां निं ईशू मंदै ज़ुंण म्हारअ एक्कै गूरू आसा और प्रभू आसा। खास्सी साला पैहलै आसा पबित्र शास्त्रा दी इहअ लिखअ द, “परमेशरा दैणीं इना इहै लोगा लै सज़ा।” "
JUD,1,5,"एही ता आसा गअ द तम्हां का इना सोभी गल्लो थोघ लागी, पर तज़ी बी फरेऊआ हुंह तम्हां का आद कि प्रभू किऐ इस्राएली लोग मिसर देशे गुलामीं का आज़ाद। पर बादा का पाऐ तेऊ तिंयां सोभ मारी ज़ुंणी बणैं उज़ल़ ज़ैगा ज़ुंणी तेऊ दी विश्वास निं किअ। ( ) "
JUD,1,6,"एसा गल्ला बी करा आद कि ज़ुंण स्वर्ग दूत तिन्नां लै दैनी दी पदबी करै खुश नांईं तै आथी, और स्वर्गो आपणअ घर छ़ाडअ; तिंयां स्वर्ग दूत आसा परमेशरै सदा लै न्हैरी ज़ैगा एही शांघल़ी करै डाहै दै बान्हीं ज़ेता कोहै निं चोल़ी सकदअ। ताकि तेसा महान धैल़ी तिन्नों न्याय होए। "
JUD,1,7,इस्राएली और स्वर्ग दूता ज़ेही करा एसा गल्ला बी आद कि तिन्नां लोगा संघै किज़ै हुअ ज़ुंण सदोम और अमोरा नगरी और तेता नेल़ होरी नगरी रहा तै। तिंयां लोग हुऐ तै कंज़रै और तिंयां तै हर रंगे कंज़रैई करै भर्हुऐ दै। ता परमेशरै किऐ तिंयां आगी करै दहई खतम। इना लै इहअ हणअ आसा झ़ुठी शिक्षा दैणैं आल़ै लै चतैनगी कि तिन्नां बी भेटणीं सदा रहणैं आल़ी आगी दी सज़ा। ( ) 
JUD,1,8,"ठीक इहै ई तम्हां मांझ़ै तिंयां दखाअ करनै आल़ै मणछ करा इहै ई पाप, तिंयां बोला इहअ कि तिन्नां का खोज़ी परमेशरै सुपनै गल्ला प्रगट कि तिंयां सका आपणीं देही कंज़रैई करै भ्रष्ट करी, तिंयां निं च़ाहंदै कि प्रभू बी तिन्नां प्रैंदै हक डाहे और तिंयां बोला स्वर्गे महान स्वर्ग दूता नथोघी बूरी गल्ला। "
JUD,1,9,"मिकाईल ज़ुंण परमेशरो एक प्रधान स्वर्ग दूत आसा, तेऊ बी निं इहअ किअ ज़ुंण इनै दखाअ करनै आल़ै लोगै किअ। ज़ांऊं शैतानै मिकाईल स्वर्ग दूता संघै एसा गल्ले बारै हठ की कि तिन्नां मांझ़ै मुसा गूरे ल्हासा दाबी डाहणेंओ हक कसा आसा, एही ता आसा मिकाईल स्वर्ग दूता इना लोगा का खास्सअ हक, तेऊ निं शैताना लै बी नकदरी गल्ल बोली और नां तेऊ लै दोश लाअ। पर तेऊ बोलअ सिधअ इहअ, “परमेशरा नैरनअ तूह आप्पै।” "
JUD,1,10,"पर इना दखाअ करनै आल़ै लोगा का ज़ुंण गल्ला समझ़ निं एछदी तेता लै दैआ ईंयां गाल़ी। ज़ुंण गल्ला इना समझ़ एछा और तिन्नां करा ईंयां सभाबा ई का बणें पशू ज़ेही, और तिन्नें इना पापी कामां करदी हआ तिंयां खिरी आप्पू बरैबाद। "
JUD,1,11,"तिन्नां लै एछणी घोर खरी ज़ुंण इना एही गल्ला करा। तिन्नों बभार आसा कैना ज़िहअ ज़ुंणी रोशै आपणअ भाऊ पाअ त मारी, तिंयां आसा बलाम गूरा ज़िहै पापी ज़ुंणी आपणैं ढबै लाल़च़ा दी पिछ़ू परमेशरे लोगा का पाप कराऊअ मरनै कोराहा ज़िहै ज़ुंणी मुसा गूरो बरोध किअ। ( ) "
JUD,1,12,"ज़ेही पाणीं जैंदरी गुप्त टोल्हा का किश्ती खातरअ हआ, तिहअ आसा तम्हां बी इना लोगा का खातरअ ज़ुंण तम्हां मांझ़ै खुशीए भोज़ा दी एछा। तिन्नों बभार आसा एऊ भोज़ा लै शर्मिंदै करनै आल़अ, पर नां तिन्नां हैल़अ फिरदअ। तिंयां आसा इहै फुआल ज़ुंण सिधी आपणीं हेर-सभाल़ करा। तिंयां निं होरी लोगे मज़त करदै। तिंयां आसा इहै बादल़ ज़ुंण बागरी करै शुक्की ज़िम्मीं प्रैंदा का बाझ़ी बरशै डेओआ दूर। तिंयां दैणा लै ता बोला खास्सअ पर दैंदै निं आथी। तिंयां आसा इहै डाल़ बूट ज़ुंण फल़ा दैणें ऋता दी फल़ निं दैंदै। तिंयां आसा इहै बूट ज़ुंण गोधी का आसा पेछ़ुऐ दै, तिंयां आसा पठी मूंऐं दै। ( ) "
JUD,1,13,"ज़ेही समुंदरे बडी-बडी छ़ाली बासली शेफा छ़ाडा, तिहै करा ईंयां लोग शर्मिंदै करनै आल़ै काम। तिंयां आसा इहै तारै ज़िहै ज़ुंण सिधी बाता निं हांढदै, तिंयां निं ठीक बात खोज़ी सकदै। तम्हैं निं इना लोगा ज़िहै हई। परमेशरै आसा इना लोगा लै एक ज़ैगा डाही दी ज़िधी सदा न्हैरअ रहणअ, ज़िधी प्रैशअ आथी ई निं आथी। ( ) "
JUD,1,14,"हणोक बी, ज़सरअ ज़ल्म आदमा का सातूई पोस्ती हुअ, तेऊ आसा तेऊ आसा इना दखाअ करनै आल़ै लोगे बारै एही गल्ला प्रगट की दी, “हेरा, प्रभू एछणअ पाक्कै दी आपणैं बडै भारी खास्सै स्वर्ग दूता संघै ( ) "
JUD,1,15,सोभी लोगो न्याय करदअ और सोभी तिन्नां सोभी दखाअ करनै आल़ै पापी लोगा लै सज़ा दैंदअ ज़ुंण कंज़रै आसा और ज़ुंण बूरै काम तिन्नैं किऐ और तिन्नां सोभी नबिज़ती गल्ला लै ज़ुंण पापी लोगै परमेशरा लै बोली।” 
JUD,1,16,ईंयां लाआ हर गल्ला लै परमेशरा लै दोश ज़ुंण तिन्नां लै बिती। तिंयां रहा तिन्नां बूरै कामां करदै लागी ज़ेता तिन्नें दिल करनअ च़ाहा। तिंयां करा आपणैं बारै घमंड और होरी लोगा सराहणेओ दखाअ ताकि तिन्नां तिहअ भेटे ज़ुंण तिंयां च़ाहा। 
JUD,1,17,"मेरै पैरै साथीओ, तम्हैं डाहा तिन्नां गल्ला आद ज़ुंण म्हारै प्रभू ईशूए शधाणूं खास्सी साला पैहलै आसा बोली मुक्कै दै। "
JUD,1,18,"तिंयां रहा तै तम्हां लै बोलदै लागी, “म्हारै प्रभू ईशू फिरी एछणैं का पैहलै हणैं इहै लोग तिन्नां करनअ प्रभू और तेऊए लोगो मखौल। ईंयां हणैं तिंयां लोग ज़ुंण आपणैं पापी सभाबे बशै आसा।” "
JUD,1,19,"ईंयां आसा तिंयां ज़ुंण तम्हां मांझ़ै फूट पाआ, तिन्नें बूरै सभाबे च़ाहा करा तिन्नां आपणैं बशै और तिन्नां दी निं पबित्र आत्मां आथी। "
JUD,1,20,"पर मेरै पैरै साथीओ, तम्हैं रहा एकी दुजै लै मज़त और हैअ दैंदै लागी। परमेशरे तिन्नां शुची शिक्षा दी डाहा कबल्लअ भरोस्सअ ज़ेता तम्हैं विश्वास करा, पबित्र आत्में मज़ता करै करा प्राथणां। "
JUD,1,21,"तम्हां लागा सदा निहंचै दी रहणअ कि परमेशर करा तम्हां लै झ़ूरी, ज़ेही तम्हां तैहा धैल़ीए आशा बी आसा ज़ेभै म्हारअ प्रभू ईशू मसीहा फिरी एछणअ तेभै दैणीं तेऊ तम्हां लै सदा रहणैं आल़ी ज़िन्दगी किल्हैकि सह आसा हाम्हां लै झणैल़ू। "
JUD,1,22,तिन्नां लै रहा झणैल़ू ज़हा का थोघ निं आथी कि केही शिक्षा दी करनअ विश्वास। 
JUD,1,23,"लोगा बच़ाऊआ न्याय हणें आगी जैंदरा का खिंच़ी करै। इहै आसा होर बी कई लोग ज़हा लै तम्हां झींण लागा करनी, पर तम्हैं डाहै धैन कि तिन्नां ज़िहै पाप निं करी। तम्हैं डाहै एसा गल्लो धैन कि तम्हैं निं तिन्नां पापा करी और तिन्नां पापा का करा नफरत ज़ेता ज़ुंण तिन्नां लै छ़ोत लाआ। "
JUD,1,24,"सिधअ परमेशर ई आसा एक्कै ज़ुंण तम्हां का ठोहल़ लागणै का बच़ाऊई सका और सह सका नर्दोश और खुश करी ज़ेभै सह तम्हां आप्पू सम्हनै आपणीं महिमां दी खल़ै करे। तेऊ बच़ाऊऐ हाम्हैं प्रभू ईशू मसीहा करै। महिमां, प्रतप और राज़ आसा पैहलै ई का तेऊए, आझ़ बी आसा तेऊए ई और आजू बी रहणीं सारी सदा लै तेऊए ई। तथास्तू। "
REV,1,1,"परमेशरै खोज़ी ईशू मसीहा का तिंयां गुप्त गल्ला ज़ुंण आजू पाक्कै दी आसा हणैं आल़ी, ताकि सह तिन्नां सेऊआ करनै आल़ै लै प्रगट करी सके। तेखअ दैनअ ईशू आपणअ स्वर्ग दूत आपणैं टैहलू युहन्ना सेटा छ़ाडी करै इना गल्लो समाद। ( ) "
REV,1,2,मंऐं युहन्ना लिखी तिंयां सोभै गल्ला ज़ुंण मंऐं भाल़ी। हुंह खोज़ा एऊ लिखै दी परमेशरो बैण और तिन्नां शुची शिक्षा ज़ुंण ईशू मसीहा मुल्है प्रगट की। 
REV,1,3,परमेशर दैआ तिन्नां सोभी लै बर्गत ज़ुंण इना प्रगट की दी गल्ला होरी लै पहल़ा और तेऊ दैणीं तिन्नां लै बर्गत ज़ुंण शूणां और मना। किल्हैकि ईंयां गल्ला आसा छ़ेकै हणैं आल़ी। 
REV,1,4,"हुंह युहन्ना लिखा एता तम्हां विश्वासी लै ज़ुंण एशिया लाक्कै साता मंडल़ी दी आसा। हुंह करा एही प्राथणां कि तम्हां लोल़ी परमेशरा का जश और शांती भेटी। सह आसा इहअ परमेशर ज़ुंण सदा तिहअ ई रहा, सह ज़ुंण आझ़ आसा, आझ़ा का पैहलै त और आजू बी रहणअ। तिन्नां साता आत्मां बाखा बी लोल़ी झींण और शांती भेटी ज़ुंण तेऊए राज़गादी सम्हनै आसा "
REV,1,5,"और ईशू मसीहा बाखा बी लोल़ी तम्हां सोभी झींण और शांती भेटी ज़ुंणी भरोस्सैमंद हई करै परमेशरो सत्त प्रगट किअ। अह आसा सह पैहलअ ज़ुंण मरी करै भी ज़िऊंदअ हुअ और सह आसा एऊ संसारे सोभी प्रैंदै राज़ करनै आल़अ। ( ) सह आसा हाम्हां लै झणैल़ू और तेऊ बच़ाऊऐ हाम्हैं, तेऊ छ़ड़ैऊऐ हाम्हैं म्हारै पापा का आपणैं लोहू करै। "
REV,1,6,तेऊ बणांऐं हाम्हैं इहै लोग ज़सरअ राज़अ परमेशर आप्पै आसा और तेऊ बणांऐं हाम्हैं आपणैं बाप्पू परमेशरा लै परोहित। तेऊओ ई अदर और राज़ लोल़ी जुगै-जुगै सदा लै रहअ। तथास्तू। ( ) 
REV,1,7,"भाल़ा, सह आसा बादल़ा संघै स्वर्गा का एछणैं आल़अ। सह शुझणअ सोभी मणछा का, ज़ुंणी तेऊ लै कील बरछ़ै बी बाहै तै तिन्नां का बी शुझणअ सह। पृथूईए सोभी लोगा पाणीं तेभै ज़ोरै-ज़ोरै लेरा ज़ेभै सह तिन्नां भाल़णअ। ( ) तथास्तू। "
REV,1,8,"प्रभू परमेशर बोला इहअ, “आदी और अंत, हुंह आसा सह ई ज़ुंण आझ़ आसा, ज़ुंण आझ़ा का पैहलै त और आजू बी आसा एछणैं आल़अ, सर्वशक्तिमान।” ( ) "
REV,1,9,हुंह आसा थारअ संघी विश्वासी भाई युहन्ना। हुंह आसा तम्हां संघै परमेशरे राज़ा दी मसीहा लै सबर डाही दुख ज़िरना लै साझ़ू ज़ुंण तिन्नां लै एछा ज़सरअ नातअ तेऊ संघै आसा। हुंह छ़ाडअ पतमुस टापू लै रोम राज़े मुखियै एक कैदी। किल्हैकि हुंह खोज़ा त परमेशरो बैण और ईशू मसीहो शुचअ समाद। 
REV,1,10,इहअ हुअ कि एकी धैल़ै तै लागै दै हाम्हैं होरी विश्वासी संघै परमेशरे आराधना करदै और परमेशरे आत्मां किअ हुंह आपणैं बशै तेखअ शूणअ मंऐं आप्पू पिछ़ू कुंण मुल्है बोलदअ लागअ द। तेऊओ बोल आसा त इहअ कि ज़िहअ कुंण नाद बाज़दअ होए लागअ द। 
REV,1,11,"तेऊ बोलअ मुल्है इहअ,  “ज़ुंण किछ़ तूह भाल़ा, तेता लिख कताबा दी और तेता छ़ाड साता विश्वासीए मंडल़ी लै, मतलब-इफिसुस, स्मूरना, पिरगमन, थुआथिरा, सरदीस और फिलेदीलफिया और लौदिकिया नगरीए मंडल़ी लै।” "
REV,1,12,"मंऐं दैनी पिछ़ू भाल़णीं ज़ुंण मुल्है बोलदअ त लागअ द, ज़ांऊं मंऐं पिछ़ू भाल़अ ता मुखा शुझुऐ सात सदीऐ ज़ल़ै दै। "
REV,1,13,ता तिन्नां सदीऐ भाल़अ मंऐं एक मणछा ज़िहअ मांझ़ा-मांझ़ी खल़अ। मुखा शुझुअ सह इहअ कि तेऊ आसा खूरा तैणीं च़ोल़अ बान्हअ द और हिक्का दी आसा ज़ेही सुन्नें गाची बान्हीं दी। ( ) 
REV,1,14,"तेऊओ मूंड और शराल़ तै ज़ेही शेती ऊन, तिंयां ज़ाण्हिंआं तै ज़िहै हिंऊंआं ज़िहै शेतै च़मकदै लागै दै; और तेऊए आछी ती आगीए लुपल़ै ज़ेही। ( ) "
REV,1,15,"तेऊए खूर तै ज़िहै च़ोखै पितल़ा ज़िहै कि तेथ आसा आरनैं पाण दैनी दी, ज़ांऊं सह गल्ला करा त, तेऊए बोल करा तै एही छ़ेल़ ज़िहअ उछ़टअ पाणींओ छ़ो छ़ेल़ छ़ाडा। ( ) "
REV,1,16,"सह आसा इहअ सर्वशक्तिमान कि तेऊ तै आपणैं दैहणै हाथै सात तारै ढाकै दै और तेऊए खाखा का निखल़ा ती ज़ेही दुही बाखा तिछी तलबार, और तेऊओ मुंह त इहअ च़मकदअ लागअ द कि ज़िहअ सुरज़ दपहरै च़मका। ( ) "
REV,1,17,"ज़ांऊं मंऐं सह भाल़अ, ता तेऊए च़रणैं पल़अ हुंह मुल्दै ज़िहअ। तेखअ बोलअ तेऊ मुंह प्रैंदै आपणअ दैहणअ हाथ डाही करै,  “डरै निं आथी, हुंह आसा आदी और अंत और हुंह आसा सह ज़ुंण सदा ज़िऊंदअ रहा। ( ) "
REV,1,18,"“हुंह गअ त मरी और ऐबै भाल़, हुंह आसा जुगै-जुगै ज़िऊंदअ और मौते और सुरगे कुंज़ी आसा मुखा। ( ) "
REV,1,19,"“तैही लिख तिन्नां सोभी गल्ला, ज़ुंण गल्ला तंऐं भाल़ी, और ज़ुंण गल्ला हंदी आसा लागी दी, और ज़ुंण गल्ला आजू हणैं आल़ी आसा। "
REV,1,20,"तिन्नां साता तारैओ भेद, ज़ुंण तंऐं मेरै दैहणै हाथै भाल़ै, और तिन्नां साता सुन्नें सदीएओ भेद। तिंयां सात तारै आसा साता मंडल़ीए स्वर्ग दूत और तिंयां सात सदीऐ आसा सात विश्वासीए मंडल़ी।” "
REV,2,1,"तेऊ बोलअ मुल्है इहअ बी  “इफिसुस नगरी दी विश्वासी मंडल़ीए स्वर्ग दूता लै लिख इहअ समाद कि हुंह आसा सह ज़ुंणी सात तारै आपणैं खाणैं हाथै आसा ढाकै दै और सह ज़ुंण सात सुन्नें सदीऐ जैंदरी हांढा, हुंह बोला ताल्है इहअ, "
REV,2,2,"“मुखा आसा तेरै काम, मैन्थ, और तेरै सबर करनैओ थोघ; और इहअ बी आसा थोघ कि तूह निं बूरै लोगा भाल़ी सकदी; और ज़ुंण आप्पू लै शधाणूं बोला, पर तिंयां निं आथी, तिंयां परखै तंऐं और तिंयां निखल़ै झ़ुठै। "
REV,2,3,तूह आसा सबर डाही मेरी तैणीं दुख ज़िरदी लागी दी और अज़ी बी आसा मुंह दी तेरअ भरोस्सअ पाक्कअ। 
REV,2,4,“पर मुखा शुझुई ताह दी एही गलती कि तंऐं छ़ाडअ मुखा पैहलै ज़ेही झ़ूरी करनी। 
REV,2,5,"एसा गल्ला लै दैऐ धैन कि तंऐं किधी की च़ूक! आपणैं मना बदल़ और पैहलै ज़िहअ काम कर; ज़ै तूह मन नांईं फरेओए, तै च़कणअ मुंह ताह सेटा लै एछी करै तेरअ सदीअ तेसा ज़ैगा का पोर्ही। "
REV,2,6,"पर हाँ, एक गल्ल आसा ताखा ज़रूर कि तूह करा तिन्नां निकोले मणछे बूरै कामां का नफरत, ज़हा का हुंबी नफरत करा। ( ) "
REV,2,7,"“ज़ै कुंण समझ़णअ च़ाहे तै दै एसा गल्ला दी धैन कि परमेशरे आत्मां मंडल़ी लै किज़ै बोला, ज़ुंण ज़िते तेऊ लै दैणअ मुंह ज़िन्दगीए बूटा का फल़ खाणां लै ज़ुंण स्वर्गै आसा। ( ) "
REV,2,8,"“स्मूरना नगरी दी विश्वासी मंडल़ीए स्वर्ग दूता लै लिख इहअ समाद, “ज़ुंण आदी और अंत आसा, ज़ुंण मरी त गअ द और ऐबै आसा गअ द ज़िऊंदअ हई; सह बोला इहअ, ( ) "
REV,2,9,"“‘मुखा आसा थोघ कि ताह भेटै खास्सै दुख और तूह आसा गरीब। पर तूह आसा दिला का असली दी सेठ। मुखा आसा तिन्नें बारै थोघ ज़ुंण आप्पू लै इहअ बोला कि तिंयां आसा परमेशरे छ़ांटै दै लोग, पर तिंयां निं आथी। तिंयां बोला तेरै बारै बूरी गल्ला, पर तिंयां आसा शैताने मंडल़ी दी साझ़ू। "
REV,2,10,"ज़ुंण दुख ताह भुगतणै, तेता का निं डरी, किल्हैकि भाल़ै, शैताना आसा तम्हां मांझ़ै कई लाऐ दै कैद खानै दी पाई ताकि तम्हां परखी सके; तम्हां लागणअ दसा धैल़ै सांगट ज़िरनअ, प्राण दैणैं तैणीं रहै विश्वासी बणीं, तै दैणअ मुंह ताल्है ज़िन्दगीओ मुगट।’ ( ) "
REV,2,11,“ज़ै कुंण समझ़णअ च़ाहे तै दै एसा गल्ला दी धैन कि परमेशरे आत्मां मंडल़ी लै किज़ै बोला! ज़ुंण ज़िते तिन्नां लै निं दुजी मौतो दुख हणअ ज़ेभै खिरी परमेशरा न्याय करनअ। 
REV,2,12,"“पिरगमन नगरी दी विश्वासी मंडल़ीए स्वर्ग दूता लै लिख इहअ समाद कि हुंह आसा सह ज़हा का दुही बाखा तिछी तलबार आसा, हुंह बोला ताल्है इहअ, "
REV,2,13,"“इहअ ता आसा मुखा थोघ कि तूह रहा तिधी, ज़िधी शैतान राज़ करा और मेरै नांओंआं दी रहा तूह टेकी, मुंह दी विश्वास करना लै निं तूह तिन्नां धैल़ै बी पिछ़ू हटी, ज़िना धैल़ै मेरअ भरोस्सैमंद गवाही अन्तिपास, तम्हां मांझ़ा का तिधी पाअ मारी। "
REV,2,14,"“पर मुखा शुझुई ताह दी एही गलती कि ताह सेटा आसा कई इहै, तूह निं तिन्नां लोगा आप्पू का दूर करदी ज़ुंण बलाम गूरा ज़ेही झ़ुठी शिक्षा दैआ। बलाम गूरै किऐ तै बलाक राज़ै का बोली करै इस्राएली लोग पाप करना लै मज़बूर। तेऊ दैनी ती तिन्नां लै मुर्ति सेटा किऐ दै बल़ीदान की दी च़िज़ा खाणें शिक्षा और कंज़रैई दी ज़िऊंणां लै। ( ) "
REV,2,15,“ताह सेटा आसा कई इहै बी ज़ुंण निकोले लोगे शिक्षा बी मना। 
REV,2,16,"आपणैं मना बदल़, ज़ै तूह इना बूरी गल्ला नांईं छ़ाडे, तै एछणअ हुंह छ़ेकै और मुंह करनअ तिन्नां झ़ुठी शिक्षा दैणैं आल़ै संघै तलबारा करै जुध ज़ुंण मेरी खाखा का निखल़ा। ( ) "
REV,2,17,"“ज़ै कुंण समझ़णअ च़ाहे तै दै एसा गल्ला दी धैन कि परमेशरे आत्मां मंडल़ी लै किज़ै बोला, ज़ुंण ज़िते, तेऊ लै दैणअ मुंह गुप्त ‘खाण’ और तेऊ लै मुंह एक शेतअ पात्थर बी दैणअ और तेऊ पात्थरा दी हणअ एक नांअ लिखअ द, तेऊ पात्थरा दी लिखै दै नांओं थोघ निं तेऊ का सुआई होरी कोही का लागणअ। ( ) "
REV,2,18,"“थुआथिरा नगरी दी विश्वासी मंडल़ीए स्वर्ग दूता लै लिख इहअ समाद कि परमेशरो शोहरू ज़सरी आछी आगीए लुपल़ै ज़ेही आसा और ज़सरै खूर च़ोखै पितल़ा ज़िहै आसा, सह बोला इहअ, ( ) "
REV,2,19,"“मुखा आसा तेरै कामों थोघ, झ़ूरी, विश्वास, तेरी सेऊआ और तेरअ सबर, और इहअ बी कि तेरै खिरी किऐ दै काम आसा तेरै पैहलै कामां का बी ज़ादी। "
REV,2,20,पर मुखा शुझुई ताह दी एही गलती कि तूह दैआ तेसा बेटल़ी रहणैं ज़ुंण कदुष्ट राणीं जज़बेला ज़ेही आसा और ज़ुंण आप्पू लै गूर बोला और मेरै टैहलू रहा सह मुर्ति सेटा किऐ दै बल़ीदाना खैऊई करै धोखै दी पांदी लागी और सह करा कंज़रैई। ( ) 
REV,2,21,"“मंऐं दैनअ तेसा लै मना फरेऊंणा लै बी मोक्कअ, पर सह निं आपणैं कंज़रैई का मन फरेऊणअ च़ाहंदी। "
REV,2,22,"“हेर, मंऐं लाई सह लाम्मी बमारीए दाह दी पाई और ज़ुंण तेसा संघै कंज़रैई करा, ज़ै तिंयां बी आपणअ मन नांईं बदल़े तिंयां बी पाणै मुंह तैहा ई ज़िहै दाह दी। "
REV,2,23,तिन्नें शोहरू पाणै मुंह मारी। तेभै लागणअ सोभी मंडल़ी का थोघ कि दिला और मना परखणैं आल़अ आसा हुंह आप्पै और तम्हां का लणअ मुंह हरेकी का तेऊए कामें साबै बदल़अ। ( ) 
REV,2,24,"“पर तम्हैं आसा थुआथिरा नगरीए तिन्नां बाकी लोगा का राम्बल़ै, कि तम्हैं निं शैताने तिन्नां झ़ुठी शिक्षा मंदै ज़ेता लै शैतानो गुप्त भेद बोला। मुंह निं तम्हां लै किज़ै होर हुकम दैई करै खास्सअ बोझ़ पाणअ। "
REV,2,25,"पर हाँ, ज़ुंण तम्हां सेटा आसा, तिन्नां डाहै मेरै फिरी एछणैं तैणीं थम्हीं। "
REV,2,26,"ज़ुंण ज़िते और मेरै साबै खिरी तैणीं काम करदअ रहे, मुंह दैणअ तेऊ लै ज़ाती-ज़ातीए लोगा प्रैंदै हक। "
REV,2,27,"तेऊ करनअ लोहेओ राज़दंड लई तिन्नां प्रैंदै राज़, ज़िहै खमारे माटेए भांडै च़ूर-च़ूर हआ। "
REV,2,28,“तिन्नां लै भेटणअ तिहअ ई हक ज़िहअ मुंह आसा आपणैं बाप्पू का भेटअ और मुंह दैणअ तिन्नां लै भैणूं तारअ। 
REV,2,29,“ज़ै कुंण समझ़णअ च़ाहे तै दै एसा गल्ला दी धैन कि परमेशरे आत्मां मंडल़ी लै किज़ै बोला!” 
REV,3,1,"“सरदीस नगरी दी विश्वासी मंडल़ीए स्वर्ग दूता लै लिख तूह इहअ समाद,  “हुंह आसा सह ज़हा का परमेशरे सात आत्मां और सात तारै आसा, हुंह बोला इहअ कि मुखा आसा तेरै सोभी कामों थोघ, कि तूह ज़िऊंदी ता शुझिआ पर तूह आसा मूंईं दी। "
REV,3,2,"“तैही रह बिऊंतअ, और तिन्नां च़िज़ा ज़ुंण बाकी आसा रही गई दी, और ज़ुंण खतम ती हणैं आल़ी, तिन्नां कर पाक्की। किल्हैकि मंऐं निं तेरअ कोई बी काम परमेशरा सेटा पूरअ भाल़अ।  "
REV,3,3,"होशा दी एछ, कि ताह केऊ साबै आसा शिक्षा भेटी दी और शूणीं ती, तिन्नां दी रह बणीं और आपणैं मना बदल़, ज़ै तूह बिऊंतअ नांईं रहे, ता मुंह एछणअ च़ोरा ज़िहै और ताखा निं कधि थोघ लागणअ कि मुंह कसा घल़ी पल़णअ ताह दी चुटी।  "
REV,3,4,"“पर हाँ, सरदीस नगरी दी आसा ताह सेटा थोल़ै इहै विश्वासी बी ज़ुंणी आझ़ तैणीं कोई गलत काम निं किअ। अह आसा एता ज़िहअ कि तिन्नैं निं आपणैं झिकल़ै दी छ़ोत लाई। इहअ करै आसा तिंयां मुंह संघै रहणैं जोगी, तिंयां रहणैं मुंह ई संघै और हर गल्ला दी हणैं तिंयां तिन्नां लोगा ज़िहै शुचै ज़ुंणी शेतै झिकल़ै आसा बान्हैं दै।  "
REV,3,5,"ज़ुंण ज़िते तेऊ लै बन्हैऊंणैं इहै ई करै शेतै झिकल़ै, और तेऊओ नांओं निं हुंह ज़िन्दगीए कताबा का काटदअ। पर तेऊओ नांओं बोल़णअ मुंह आपणैं बाप्पू और आपणैं स्वर्ग दूता सम्हनै।  ( ) "
REV,3,6,“ज़ै कुंण समझ़णअ च़ाहे तै दै एसा गल्ला दी धैन कि परमेशरे आत्मां मंडल़ी लै किज़ै बोला! 
REV,3,7,"“फिलेदीलफिया नगरी दी विश्वासी मंडल़ीए स्वर्ग दूता लै लिख इहअ समाद कि हुंह आसा सह ज़ुंण सत्त और पबित्र आसा, ज़हा का दाबेदे कुंज़ी आसा। ज़ांऊं हुंह कुंज़ी करै दुआर खोल्हा, तेता निं कोहै बंद करी सकदअ, ज़ांऊं हुंह कुंज़ी करै दुआर बंद करा, ता तेता निं कोहै खोल्ही सकदअ।  ( ) "
REV,3,8,"“मुखा आसा तेरै कामों थोघ, भाल़, मंऐं आसा डाहअ द ताह सम्हनै एक दुआर खोल्ही ज़हा कोहै निं बंद करी सकदअ, कि तेरी शगती आसा थोल़ी ज़ेही, तंऐं किअ तिहअ ई ज़िहअ मंऐं ताल्है बोलअ त और एसा गल्ला लै निं तूह हुधूई कि तूह करा मुंह दी विश्वास।  "
REV,3,9,"भाल़, मुंह करनै शैताने सभा आल़ै तेरै बशै। ज़ुंण आप्पू लै यहूदी बोला, पर असली दी निं तिंयां आथी, तिंयां बोला झ़ुठअ। हेर, मुंह करनअ इहअ कि तिन्नां पल़णअ तेरै च़रणैं, और तेभै लागणअ तिन्नां का थोघ कि हुंह आसा ताल्है झणैल़ू।  "
REV,3,10,"“तंऐं आसा मेरै सबर रुपी बैण थम्हीं डाहअ द, तैहीता हुंह ताह परिक्षा हणें बगती बच़ाऊई सका, ज़ुंण पृथूई दी रहणैं आल़ै परखदअ आसा एछी च़ाल्लअ द।  "
REV,3,11,"हुंह आसा छ़ेकै एछणैं आल़अ, ज़ुंण ताह सेटा आसा, तेता डाहै मेरै फिरी एछणैं तैणीं थम्हीं कि कोई तेरअ मुगट नां छ़ड़ैऊई सके।  "
REV,3,12,"ज़ुंण ज़िते सह बणांणअ मुंह परमेशरे मांदरै एक थाम्ह, और सह निं भी कधि बागै निखल़णअ, और मुंह आपणैं परमेशरो नांअ और आपणैं परमेशरे नगरी पबित्र ज़ैगा, मतलब-नऊंऐं येरुशलेम मांदरो नांअ ज़ुंण मेरै परमेशरा सेटा स्वर्गा का एछणैं आल़अ आसा, आपणअ नऊंअ नांअ लिखणअ मुंह तेऊ दी।  ( ) "
REV,3,13,“ज़ै कुंण समझ़णअ च़ाहे तै दै एसा गल्ला दी धैन कि परमेशरे आत्मां मंडल़ी लै किज़ै बोला! 
REV,3,14,"“लौदिकिया नगरी दी विश्वासी मंडल़ीए स्वर्ग दूता लै लिख इहअ समाद, “हुंह आसा सह ज़हा लै तथास्तू बोला, किल्हैकि हुंह आसा भरोस्सैमंद और हुंह करा परमेशरो सत्त प्रगट और सह ज़हा करै परमेशरै सोभै गल्ला बणांईं, हुंह बोला ताल्है इहअ,  "
REV,3,15,मुखा आसा तेरै कामों थोघ कि तूह नांईं ता ठांढी आथी और नांईं ता ताती आथी। भलअ हणअ त इहअ कि या ता तूह ठांढी हंदी या ताती। 
REV,3,16,"तूह आसा स्तोती, तूह नां ठांढी और नां ताती आथी, तैहीता मंऐं तूह आपणीं खाखा का पोर्ही लाई हुकरी। "
REV,3,17,"तूह ज़ुंण इहअ बोला कि हुंह आसा सेठ, और हुंह आसा गअ द सेठ हई, और मुंह निं किछ़ी गल्ले कामीं पेशी आथी। ताखा निं इहअ थोघ आथी कि तूह आसा नभागी, नकाम्मीं, गरीब, कांणी और नांगी। ( ) "
REV,3,18,"“तैही दैआ हुंह ताल्है एही सलाह कि च़ोखअ‍ सुंन्नअ लअ, ताकि तूह सेठ होए, और शेतै झिकल़ै लअ ताकि तिन्नां बान्हीं करै तूह नांगै हणें नशर्मीं का बच़े और आपणीं आछी मल़णा लै लअ काज़ल़ ताकि ताखा शुझदअ लागे। "
REV,3,19,"हुंह ज़हा-ज़हा संघै झ़ूरी डाहा, तिन्नां लै दैआ हुंह नैरनीं समझ़ाऊंणी और बी। तैहीता ऐबै कर भलअ और आपणैं मना बदल़। ( ) "
REV,3,20,"“हेर, हुंह आसा दुआरै खल़्हुअ हई करै टोकदअ लागअ द; ज़ै मेरअ बोल शूणीं करै कोई मुल्है दूआर खोल्हे, तेऊ सेटा लै एछणअ मुंह भितरी और तेऊ संघै खाणीं मुंह रोटी, और तेऊ खाणीं मुंह संघै। "
REV,3,21,"ज़ुंण ज़िते मुंह बशैल़णअ सह आप्पू संघै राज़गादी प्रैंदै, ज़िहअ हुंबी शैताना का ज़िती करै आपणैं बाप्पूए राज़गादी दी बाप्पू संघै बेठअ। "
REV,3,22,“ज़ै कुंण समझ़णअ च़ाहे तै दै एसा गल्ला दी धैन कि परमेशरे आत्मां मंडल़ी लै किज़ै बोला।” 
REV,4,1,"इना गल्ला भाल़णैं का बाद शुझुअ मुखा स्वर्गै एक घुआल़ी दुआर। तेखअ शूणअ मंऐं कि मुल्है आसा कुंण बोलदअ लागअ द और सह त सह ई ज़ुंणी मुंह संघै पैहलै गल्ला की ती और ज़सरै बोल नादा ज़िहै तै। तेखअ बोलअ तेऊ मुल्है,  “उझै एछ इधा लै, और मुंह रहैऊंणीं ताखा तिंयां गल्ला, ज़ुंण आजू पाक्कै दी हणीं।” ( ) "
REV,4,2,तेभी ज़ाण्हूंअ मुखा कि हुंह किअ परमेशरे आत्मां आपणैं बशै और मंऐं कै भाल़अ कि स्वर्गै आसा एक राज़गादी और तेसा राज़गादी दी आसा कुंण बेठअ द। ( ) 
REV,4,3,"ता ज़ुंण तेथ प्रैंदै बेठअ द आसा, सह शुझिआ किम्मती पात्थर यशब और मानिक ज़िहअ और तेसा राज़गादी फेर शुझुई च़ऊ बाखा मरकते किम्मती पात्थरा ज़ेही फणैरी। ( ) "
REV,4,4,संघा तेसा राज़गादी च़ऊ बाखा आसा च़ौबी राज़गादी होर और तिन्नां राज़गादी दी आसा च़ौबी विश्वासी मंडल़ीए सैणैं शेतै झिकल़ै बान्हीं बेठै दै और तिन्नें मुंडै आसा सुन्नें मुगट। ( ) 
REV,4,5,"ता राज़गादी का आसा बिज़ल़ी और गुल़ूबिज़ल़ू ज़ेही छ़ेल़ लागी दी और राज़गादी सम्हनै आसा आगीए सात मसालै लागै दै ज़ल़दै, ईंयां आसा परमेशरे सात आत्मां। ( ) "
REV,4,6,"तेसा राज़गादी आजू आसा, सह ज़ाण्हिंआं शिशै ज़िहअ आर पार शुझणैं आल़अ समुंदर। राज़गादी मांझ़ा-मांझ़ी और च़ऊ बाखा आसा च़ार प्राणीं, तिन्नां आजू पिछ़ू आसा आछी ई आछी। ( ) "
REV,4,7,"पैहलअ प्राणीं आसा शेरा ज़िहअ, और दुजै प्राणींओ मुंह आसा बाछ़ू ज़िहअ और चिऊथै प्राणींओ मुंह आसा मणछा ज़िहअ और च़ौथै प्राणींओ मुंह आसा मुक्षरलै ज़िहअ। ( ) "
REV,4,8,"तिन्नां च़ऊ प्राणींए आसा छ़ह फैंख और च़ऊ बाखा आसा आछी ई आछी; और तिंयां रहा राची धैल़ी, बाझ़ी बशैघ किऐ इहअ बोलदै लागी, ( ) “पबित्र, पबित्र, पबित्र प्रभू परमेशर, सर्वशक्तिमान ज़ुंण आझ़ आसा, ज़ुंण आझ़ा का पैहलै त और आजू बी आसा एछणैं आल़अ।” "
REV,4,9,"तिंयां च़ार प्राणीं करा तेऊए महिमां, अदर और शूकर ज़ुंण तेसा राज़गादी प्रैंदै बेठअ द आसा। अह आसा सह ई ज़ुंण सदा-सदा ज़िऊंदअ रहा। ( ) "
REV,4,10,ज़ेभै-ज़ेभै तिंयां च़ार प्राणीं इहअ करा ता तेभै पल़ा तिंयां च़ौबी सैणैं तेऊ सम्हनै उटी बाखा माथै टेकदै और तिंयां काढा आपणैं मुंडा मुगट राज़गादी सम्हनै ज़ोरै-ज़ोरै इहअ बोलदी धरनीं कि ( ) 
REV,4,11,"“म्हारै प्रभू परमेशर, तूह ई आसा महिमां, अदर, और शगती जोगी। किल्हैकि तंऐं ई आसा सोभै गल्ला बणांईं दी और इना बणांणैं पिछ़ू ती तेरी ई मरज़ी।” "
REV,5,1,"तेखअ ज़ुंण राज़गादी दी त बेठअ द, मंऐं भाल़ी तेऊए दैहणै हाथै एक कताब, सह ती भितरा और बागा दुही बाखा लिखी दी और सह ती सात मोहरा लाई करै बंद की दी। ( ) "
REV,5,2,"तेखअ भाल़अ मंऐं बडअ जोधअ स्वर्ग दूत। सह त ज़ोरै-ज़ोरै इहअ बोलदअ लागअ द, “एसा कताबा खोल्हणैं और एते मोहरा चोल़णैं जोगी कुंण आसा?” "
REV,5,3,पर नां स्वर्गै और नां पृथूई दी और नां पृथूई हेठै कुंण एसा कताबा खोल्हणैं और एता दी भाल़णैं जोगी निखल़अ। 
REV,5,4,तेखअ लागअ हुंह हिंह करै लेरा लांदअ किल्हैकि तेसा कताबा खोल्हणैं आल़अ और तेता भाल़णैं आल़अ निं कोहै भेटअ। 
REV,5,5,"तेखअ बोलअ तिन्नां सैणैं मांझ़ै एकी मुखा इहअ, “लेरा निं लाऐ, भाल़, यहूदे गोत्रा का आसा सह शेर, दाबेदे आजू लुआद गअ शैताना का ज़िती! सह आसा तेसा कताबा खोल्हणैं और साता मोहरा चोल़णैं जोगी हुअ द।” ( ) "
REV,5,6,"तेखअ भाल़अ मंऐं तिन्नां तेऊ राज़गादी और च़ऊ प्राणीं और तिन्नां सैणैं मांझ़ा-मांझ़ी, ज़िहअ एक बल़ी किअ द मिम्मूं खल़अ, तेऊए तै सात शींग और सात आछी, ईंयां आसा परमेशरे सात आत्मां सारी पृथूई लै छ़ाडी दी। ( ) "
REV,5,7,"ज़ुंण राज़गादी दी त बेठअ द, तेऊए दैहणै हाथा का ढाकी सह तेऊ मिम्मूं सह कताब ओर्ही। ( ) "
REV,5,8,"ज़ांऊं तेऊ सह कताब ढाकी, ता तिंयां च़ार प्राणीं और च़ौबी विश्वासी मंडल़ीए सैणैं पल़ै तेऊ मिम्मूं सम्हनै धरनीं माथै टेकदै और तिन्नें हरेकी सैणें हाथै ती बींन, और धूपा करै भरी दी सुन्नें लोहदी, ईंयां आसा पबित्र लोगे प्राथणां। ( ) "
REV,5,9,"तिंयां लागै एही नऊंईं गिहा बोलदै, “तूह आसा एसा कताबा खोल्हणैं और एते मोहरा खोल्हणैं जोगी। “किल्हैकि तंऐं लऐ आपणअ बल़ीदान दैई लोहू करै हर ज़ाती, हर भाषा का, और हर रंगे लोगा और हर देशा का लऐ छ़ुटकारअ दैई परमेशरा लै लोग मोलै। ( ) "
REV,5,10,“तंऐं बणांऐं तिंयां इहै लोग ज़सरअ राज़अ परमेशर आप्पै आसा और इहै परोहित ज़ुंण तेऊए सेऊआ करा और तिन्नां करनअ पृथूई दी राज़।” ( ) 
REV,5,11,"तेखअ भाल़अ भी और मंऐं शूणअ नभैऊशै लाखों-लाखों स्वर्ग दूतो बोल, तिंयां तै एतरै खास्सै कि तिन्नां निं कुंण गिणी सकदै। तिंयां तै राज़गादी और तिन्नां ज़िऊंदै प्राणीं और च़ौबी मंडल़ीए सैणैं फेर। ( ) "
REV,5,12,"तिंयां तै ज़ोरै-ज़ोरै इहअ बोलदै लागै दै, “बल़ी किअ द मिम्मूं ई आसा स्तोती और अदर करनै जोगी किल्हैकि, “तेऊए शगती आसा महान। तेऊ आसा सोभी गल्लो ज्ञैन, तेऊ का आसा खास्सअ बल और सह आसा असली दी सेठ।” ( ) "
REV,5,13,"तेखअ भाल़ै मंऐं स्वर्गै और पृथूई दी और पृथूई हेठै और समुंदरे सृष्टी की दी हरेक च़िज़ा, और सोभ किछ़ ज़ुंण तेथ आसा, तिंयां शूणैं मंऐं इहअ बोलदै, “ज़ुंण राज़गादी दी आसा बेठअ द, तेऊओ और मिम्मूंओ शूकर, अदर, महिमां और राज़ लोल़ी जुगै-जुगै रहअ।” "
REV,5,14,"च़ऊ प्राणीं बोलअ, “तथास्तू” और विश्वासी मंडल़ीए सैणैं टेक्कअ धरनीं पल़ी करै माथअ। "
REV,6,1,"तेखअ भाल़अ मंऐं इहअ कि मिम्मूं खोल्ही तिन्नां साता मोहरा मांझ़ै एक मोहर और तिन्नां च़ऊ प्राणीं मांझ़ै शूणअ मंऐं एक प्राणीं बोलदअ। तेऊओ बोल त गुल़ूबिज़ल़ू ज़िहअ तेऊ बोलअ, “एछ!” "
REV,6,2,"तेखअ भाल़अ मंऐं कि एक शेतअ घोल़अ आसा और तेऊओ शुंआर आसा हाथै धणश लई, और तेऊ लै दैनअ एक मुगट, और सह निखल़अ स्वर्गा का ज़ितै दै जोधै ज़िहअ ज़ै-ज़ैकार करदी पृथूई लै कि सह भी ज़िती एछे। "
REV,6,3,"ज़ांऊं मिम्मूं दुजी मोहर खोल्ही, ता मंऐं शूणअ दुजअ प्राणीं इहअ बोलदअ, “एछ!” "
REV,6,4,तेभी निखल़अ एक आगी ज़िहअ लाल घोल़अ बागै। तेऊ घोल़ै प्रैंदै शुंआरा लै दैनी परमेशरै एक तलबार और तेऊ लै दैनअ इहअ हक कि पृथूई का कर शांती खतम ताकि तिंयां एकी दुजै काटी मारी पाए। 
REV,6,5,"ज़ांऊं तेऊ चिऊथी मोहर खोल्ही, ता मंऐं शूणअ चिऊथअ प्राणीं इहअ बोलदअ, “एछ!” और मुखा शुझुअ तिधी एक काल़अ घोल़अ निखल़अ बागै और तेता प्रैंदै शुंआरा का आसा एक तराकल़। ( ) "
REV,6,6,"मंऐं शूणैं तिन्नां च़ऊ प्राणीं मांझ़ा इहअ बोल बोलदै, “च़ंदीओ सिक्कैओ एक सेर गिंहूं, और च़ंदीए सिक्कैओ चअन सेर ज़ौ। पर जैतून तेले बूट, अंगूरे बगिच़ै निं बरैबाद करी।” "
REV,6,7,"ज़ांऊं तेऊ च़ौथी मोहर खोल्ही ता मंऐं शूणअ च़ौथअ प्राणीं इहअ बोल बोलदअ, “एछ!” "
REV,6,8,"मुखा शुझुअ तिधी एक शुआ रंगो घोल़अ और तेऊए शुंआरो नांअ आसा मौत, और नरक आसा तेऊ पिछ़ू-पिछ़ू लागी दी एछदी और तिन्नां लै दैनअ पृथूई दी रहणैं आल़ै मांझ़ै च़ौथै निसबा मारी पाणैओ हक कि तिंयां तिन्नां तलबारा करै, नकाल़, माहा मरी और पृथूईए बणें पशू करै तिन्नां लोगा मारी पाए। ( ) "
REV,6,9,"ज़ांऊं तेऊ पांज़ूई मोहर खोल्ही ता मंऐं भाल़ै बेदी हेठै तिन्नां लोगे प्राण, ज़ुंण परमेशरे बैणे और तेऊए खुशीए समाद खोज़णैं पिछ़ू मारी पाऐ तै। "
REV,6,10,"तिन्नैं पाई ज़ोरै-ज़ोरै परमेशरा का पकार, “हे मालक, हे पबित्र, और सत्त, ताह केभै तैणीं निं न्याय करनअ? और पृथूई दी रहणैं आल़ै का म्हारै लोहूओ बदल़अ केभै तैणीं निं ताह लणअ?” ( ) "
REV,6,11,"तिन्नां सोभी लै दैनै शेतै झिकल़ै और तिन्नां लै डाहअ इहअ बोली, “धख करा तम्हैं होर थोल़ी घल़ी बशैघ। ज़ेभै तैणीं कि थारै साथी संघी टैहलू, भाई ज़ुंण तम्हां ई ज़िहै मारी आसा लाऐ दै, तिन्नें बी गिणती पूरी नां होए।” "
REV,6,12,"ज़ांऊं तेऊ छ़ऊऐ मोहर खोल्ही, ता मंऐं भाल़ी एक बडी ज़ाज़री हूई और सुरज़ हुअ काल़ै दोहल़ू ज़िहअ काल़अ और पूरी ज़ोथ हूई लोहू ज़ेही लाल। ( ) "
REV,6,13,सरगे तारै पल़ै पृथूई दी इहै ज़िहै ढिश बागर करै पाक्कै दै फेडू धरनीं अल़ा। 
REV,6,14,"सरग पल़ेठुअ इहअ, ज़ेही पराणीं च़िठी पल़ेठिआ और हरेक धारा और टापू टल़ै आपणीं ज़ैगा का पोर्ही। ( ) "
REV,6,15,"तेखअ लुक्कै पृथूईए राज़ै, प्रधान, सरदार, सेठ, जोधै और हरेक गुलाम और हरेक आज़ाद मणछ धारा दी खोखा और डुआरै। ( ) "
REV,6,16,"तिंयां लागै धारा और भिल़ी लै बोलदै, “हाम्हां प्रैंदा लै ढूल़ा, हाम्हां च़ोरा तेऊए मुंहां सम्हनै का ज़ुंण राज़गादी दी आसा बेठअ द और मिम्मूंए प्रकोपा का बी डाहा च़ोरी। ( ) "
REV,6,17,“किल्हैकि सह घोर कठण धैल़ी गई पुजी ज़ेभै परमेशरा और मिम्मूं तिन्नां लै सज़ा दैणीं।” ( ) 
REV,7,1,"तेखअ भाल़ै मंऐं पृथूईए च़ऊ कूणैं स्वर्ग दूत खल़्हुऐ दै, तिन्नां स्वर्ग दूता भेटी परमेशरा का पृथूई दी समुंदर और बाकी संसारा हान्नी करने शगती। तिन्नैं की सारै संसारे च़ऊ कूणैं का बागरी बंद। ( ) इहअ करै हुई समुंदरै, ज़िम्मीं और बणैं डाल़ा-बूटा लै बागरी बंद। तेखअ भाल़अ मंऐं कि पुर्बा बाखा निखल़अ एक होर स्वर्ग दूत। तेऊ का आसा सदा ज़िऊंदै रहणैं आल़ै परमेशरे एक मोहर। तेऊ स्वर्ग दूतै बोलअ तिन्नां च़ऊ स्वर्ग दूता लै ज़ोरै-ज़ोरै इहअ, "
REV,7,2,"“ज़ेभै तैणीं हाम्हैं आपणैं परमेशरे टैहलूए माथै दी मोहर निं लाई मुक्के, तेभै तैणीं निं पृथूई, समुंदरे और डाल़ा-बूटे हान्नी करी।” ( ) "
REV,7,3,"ज़हा लै मोहर आसा दैनी दी, मंऐं शूणीं तिन्नें गिणती कि इस्राएले लुआदा मांझ़ै सोभी गोत्रा लै लाई 1,44000 मणछा लै मोहर। "
REV,7,4,"यहूदे गोत्रा लै 12,000 रुबेने गोत्रा लै 12,000 गादे गोत्रा लै 12,000 अशेरे गोत्रा लै 12,000 मनिश्‍शे गोत्रा लै 12,000 शमौने गोत्रा लै 12,000 लेबी गोत्रा लै 12,000 इस्साकारे गोत्रा लै 12,000 ज़बलूने गोत्रा लै 12,000 युसुफे गोत्रा लै 12,000 बिन्यामीने गोत्रा लै 12,000 मणछा लै मोहरा। "
REV,7,5,"तेखअ शुझुअ मुखा इहअ कि हर ज़ाती, हर खांनदानी का लोग और हर भाषा का आसा एतरै खास्सै लोग, ज़हा कुंण गिणी निं सकदअ, तिंयां आसा शेतै झिकल़ै बान्हीं करै और आपणैं हाथै खज़ूरे शाण्हटी ढाकी राज़गादी और मिम्मूं आजू खल़्हुऐ दै। "
REV,7,6,"ता तिंयां आसा लागै दै ज़ोरै-ज़ोरै इहअ बोलदै, ( ) “उद्धारा दैआ म्हारअ परमेशर ज़ुंण राज़गादी दी आसा बेठअ द। और मिम्मूं तिन्नों करा ज़ै-ज़ैकार।” "
REV,7,7,"सारै स्वर्ग दूत तै राज़गादी, सैणैं और तिन्नां च़ऊ प्राणीं फेर खल़्हुऐ दै। तेखअ टेक्कअ तिन्नें राज़गादी सम्हनै उटै पल़ी करै परमेशरा सेटा माथअ। तथास्तू। "
REV,7,8,"तिन्नैं बोली एही गिह, “म्हारै परमेशरे स्तोती, और महिमां, और ज्ञैन, शूकर और अदर और शगती लोल़ी जुगै-जुगै बणीं रही। तथास्तू।” "
REV,7,9,"एता लै पुछ़अ मुखा सैणैं मांझ़ै एकी इहअ, “ताखा थोघ बी आसा कि ईंयां शेतै झिकल़ै बान्हैं दै कुंण आसा और किधा का आसा आऐ दै?” "
REV,7,10,"मंऐं दैनअ तेऊ लै ज़बाब, “हे मालक, ताखा ई हणअ एतो थोघ।” तेऊ बोलअ मुल्है इहअ, “ईंयां आसा तिंयां, ज़ुंण घोर खरी का आसा राज़ी राम्बल़ै निखल़ी आऐ दै, इनै किऐ आपणैं-आपणैं झिकल़ै मिम्मूंए लोहू करै धोई शेतै। ( ) "
REV,7,11,"“तैही आसा ईंयां परमेशरे राज़गादी पबित्र ज़ैगा सम्हनै खल़ै, संघा करा परमेशरे घरै धैल़ी-राची ईंयां सेऊआ। “ज़ुंण राज़गादी दी आसा बेठअ द, तेऊ लाणअ तिन्नां प्रैंदै आपणअ ताम्बू। ( ) "
REV,7,12,"“तिंयां निं कधि तेखअ भुखै-नचिशै हणैं, और नां तिन्नां लै धुपअ और नां तिन्नां लै कोई गरमीं दी जाम्ह पल़णअ। "
REV,7,13,"“किल्हैकि मिम्मूं ज़ुंण राज़गादी मांझ़ै आसा, तेऊ करनी तिन्नें हेर-सभाल़, “‘तेऊ करनै तिंयां सदा लै ज़िन्दगी दैणैं आल़ी पाणींए सोबल़ा सेटा लै निंईं।’ “परमेशरा टुशणैं तिन्नें आछिए आशू सदा लै।” ( ) "
REV,8,1,ज़ांऊं मिम्मूं सातूई मोहर खोल्ही ता स्वर्गै हूऐ आध घल़ी सोभ च़ुप्पी। 
REV,8,2,"मंऐं भाल़ै तिंयां सात स्वर्ग दूत ज़ुंण परमेशरा सम्हनै खल़ै रहा, मुखा शुझुअ इहअ कि तिन्नां लै दैनी सात नादा। "
REV,8,3,तेखअ आअ एक होर स्वर्ग दूत सुन्नें धनैरै लई संघा खल़्हुअ सह बेदी नेल़ और तेऊ दैनअ तिधी धूप कि सोभी पबित्र लोगे प्राथणां संघै सह तेसा सुन्नैं करै महल़ी बेदी दी ज़ुंण राज़गादी सम्हनै आसा धूप दैए। ( ) 
REV,8,4,ज़ांऊं तेऊ स्वर्ग दूतै इहअ किअ ता धनैरै का नाठअ धूँ परमेशरे पबित्र लोगे प्राथणां सम्हनै परमेशरा सम्हनै। ( ) 
REV,8,5,"तेखअ ढाकअ स्वर्ग दूतै धनैरअ और सह भरअ बेदी प्रैंदा का ज़ल़दै कोयलै करै संघा तरैल़अ सह पृथूई दी। तेता करै लागै गुल़ूबिज़ल़ूए छ़ेल़, बिज़ल़ी च़मकदी और बडी भारी ज़ाज़री हंदी। ( ) "
REV,8,6,"तिंयां सात स्वर्ग दूत, ज़हा का सात नादा ती, तिंयां हुऐ तेता बाज़दै तैर। "
REV,8,7,"पैहलै स्वर्ग दूतै बाज़ी नाद और तेता का निखल़ै लोहू राल़ै दै शरू और आग, और सह पाई पृथूई दी, और पृथूईओ चिऊथअ निसब हुअ दझ़ी करै खतम और चिऊथअ निसब हुऐ पृथूई दी डाल़-बूट खतम और सारअ हरअ घाहा बी दझ़अ। ( ) "
REV,8,8,"तेखअ बाज़ी दुजै स्वर्ग दूतै नाद, ता इहअ ज़ाण्हूंअ कि आगीए ज़ल़दी-ज़ल़दी गाड़ पाई समुंदरै और समुंदरै बी हुअ पाणींओ चिऊथअ निसब लोहू ज़िहअ। ( ) "
REV,8,9,समुंदरे चिऊथअ निसब और तेते सृष्टी की दी च़िज़ा ज़ुंण ज़िऊंदी ती तिंयां मूंईं सोभ और समुंदरै पाणीं दी हांढणै आल़ै ज़हाज़ो बी हुअ चिऊथअ निसब खतम। 
REV,8,10,"ज़ांऊं चिऊथै स्वर्ग दूतै नाद बाज़ी ता एक बडअ तारअ ज़ुंण आगीए मसालै ज़िहअ ज़ल़ा त, सह चुटअ स्वर्गा का और सह पल़अ गाडा, नदीए चिऊथै निसबा और पाणींए सोबल़ा दी। ( ) "
REV,8,11,तेऊ तारै करै हुअ पाणींओ चिऊथअ निसब नागदौण ज़िहअ झ़रीलअ और बडै भारी मणछ मूंऐं तेऊ कल़ुऐ पाणीं झुटी करै और तैही पल़अ तेऊ तारै नांअ “नागदौण”। ( ) 
REV,8,12,"च़ौथै स्वर्ग दूतै ज़ांऊं नाद बाज़ी ता सुरज़ो चिऊथअ निसब और ज़ोथो चिऊथअ निसब और तारे चिऊथै निसबा लै आई खरी, एतो नतिज़अ हुअ इहअ कि धैल़ी हुअ सुरज़ो प्रैशअ चिऊथै निसबा बराबर न्हैरअ और राची हुई ज़ोथ और तारे च़मक चिऊथै निसबा बराबर न्हैरी। ( ) "
REV,8,13,"ज़ांऊं मंऐं भी भाल़अ ता सरगा मांझ़ै एक मुक्षरलअ डैऊंदअ और सह शूणअ मंऐं ज़ोरै-ज़ोरै बोलदअ, “तिन्नां चिई स्वर्ग दूता ज़हा अज़ी नाद बाज़णीं आसा रही दी, तेता करै एछणी पृथूई दी रहणैं आल़ै लै खरी! खरी! खरी!” "
REV,9,1,"ज़ांऊं पांज़ूऐ स्वर्ग दूतै नाद बाज़ी ता मुखा शुझुअ स्वर्गा का पल़अ एक तारअ पृथूई लै, और तेऊ लै दैनी अथाह कूंडे कुंज़ी। "
REV,9,2,"तेऊ अथाह कूंड खोल्हअ और तेऊ कूंडा का उझ़ुअ बडी भठी ज़िहअ धूँ, और तेऊ कूंडे धूँआं करै हुई बागरी और सुरज़ हुअ न्हैरअ। ( ) "
REV,9,3,तेऊ धूँआं का निखल़ै रैट्टै और तिन्नां लै दैनी पृथूईए बिंच़ू ज़ेही लोगा लै डाम्हणें शगती। ( ) 
REV,9,4,"तिन्नां रैट्टै का डाहअ इहअ बोली, “नां ता पृथूईए घाहा, नां ता हरै भरै बूटा लै हान्नी करी। पर तिन्नां मणछा लै करै हान्नी ज़सरै माथै परमेशरे मोहर नांईं होए लागी दी।” ( ) "
REV,9,5,"तिन्नां रैट्टै लै मारनैओ हक ता निं दैनअ पर तिन्नां लै दैनअ पांज़ा भिन्नैं तैणीं लोगा लै दुखा दैणैंओ हक, और तिन्नें दाह ती एही कि ज़ेही बिंच़ू खाई करै दाह उझ़िआ। "
REV,9,6,"तिन्नां धैल़ै लागणै लोग मौता लोल़ै, नां तिन्नां खाणअ नां तिन्नां पिणअ, तिन्नां मांगणीं मौत पर मौत बी ठुहर्नी तिन्नां का दूर! ( ) "
REV,9,7,तिंयां रैट्टै तै ज़िहै जुधा लै तैर किऐ दै घोल़ै ज़िहै और तिन्नें मुंडा दी ज़ाण्हिंआं तै ज़िहै सुन्नें मुगट और तिन्नें मुंह तै मणछा ज़िहै। ( ) 
REV,9,8,तिन्नें शराल़ तै बेटल़ी ज़िहै और दांद शेरा ज़िहै। 
REV,9,9,तिन्नैं ती हिक्का दी ज़ेही लोहे हीकबंद बान्हअ द और तिन्नें फैंखे छ़ेल़ ती एही ज़िहै रथ और खास्सै घोल़ै जुधा लै ठुर्हा। ( ) 
REV,9,10,"तिन्नें लिंघणैं तै बिंच़ू ज़िहै और तेथ त बिंच़ू ज़िहअ बिश। तिन्नां लै ती पांज़ा भिन्नैं तैणीं तिन्नां मणछा लै दुखा दैणैं शगती दैनी दी, और सह ती तिन्नें लिंघणैं दी। "
REV,9,11,"अथाह कूंडो दूत त तिन्नां प्रैंदै राज़अ, तेऊओ नांअ त इब्रानी बोली दी “अबदोन” और यूनानी दी “अपुल्योन”। "
REV,9,12,"पैहली खरी गई बिती, भाल़ा, ऐबै आसा एता बाद दूई खरी होर हणैं आल़ी। "
REV,9,13,"ज़ांऊं छ़ऊऐ स्वर्ग दूतै नाद बाज़ी ता ज़ुंण सुन्नें बेदी परमेशरे सम्हनै आसा, तेते च़ऊ कूणैं शींगा का शूणअ मंऐं एक बोल। "
REV,9,14,"सह बोल ज़ाण्हिंआं त इहअ कि सह बोला छ़ऊऐ स्वर्ग दूता लै ज़हा का नाद ती कि, “तिन्नां च़ऊ दूता खोल्ह, ज़ुंण बडी नदी फुराता नेल़ आसा बान्हीं डाहै दै।” "
REV,9,15,"तिंयां च़ार दूत खोल्है, तिंयां तै तैहा और तै तेसा ई घल़ी, तेसा ई धैल़ी तेसा ई भिन्नैं और तेसा ई साला तैणीं बान्हीं डाहै दै और सह बगत गअ त पुजी कि संसारे मणछे सारी गिणती दी चिऊथै निसबा बराबर लोगा मारी पाए। "
REV,9,16,"फौज़े शुंआरे गिणती ती बिह करोल़, मंऐं शूणीं तिन्नें गिणती। "
REV,9,17,"मुखा शुझुऐ घोल़ै और तिन्नें इहै शुंआर, तिन्नें हीकबंद तै आगी और धूम्रकांत, और गंधका ज़ेही लाल, और तिन्नें घोल़े मूंड तै शेरे मुंडा ज़िहै और तिन्नें खाखा का निखल़ा ती आग, गंधक और धूँ। "
REV,9,18,"ज़ुंण माहा मरी; मतलब-आग, धूँ और गंधका का ज़ुंण तेऊए मुंहां का निखल़ा ती, तेता करै पाऐ तिन्नैं मणछा मांझ़ै चिऊथअ निसब मारी। "
REV,9,19,किल्हैकि लोगा मारना लै ती तिन्नां घोल़े शगती ती तिन्नें खाखा और तिन्नें लिंघणैं दी; तैहीता तिन्नें लिंघणैं दानुईं ज़िहै तै और तिन्नां लिंघणैं दी तै मूंड बी और एता करै ई दैआ तै तिंयां दुख। 
REV,9,20,"बाकी मणछ, ज़ुंण तिन्नां माहा मरी करै नांईं मूंऐं, तिन्नैं निं आपणैं बूरै कामां का मन बदल़अ। तिन्नैं निं हत्या, ज़ादू टोणअ, कंज़रैई, च़ोरी करनी छ़ाडी। तिन्नैं निं भूत और तिन्नां च़िज़े भगती और पूज़ा करनी छ़ाडी ज़ुंण तिन्नैं आपणैं हाथा करै आसा बणांईं दी, ज़िहै कि सुन्नैं, च़ंदी, पितल़, पात्थर और काठा करै बणीं मुर्ति ज़ुंण नां भाल़ी सकदी और नां शूणीं और नां हांढी सकदी। ( ) "
REV,10,1,"तेखअ भाल़अ मंऐं जोधअ स्वर्ग दूत। तेऊ फेर तै बादल़ और सह त लागअ द स्वर्गा का उंधै होथदअ, तेऊए मुंडा प्रैंदै ती फणैरी ता तेऊओ मुंह आसा त सुरज़ा ज़िहअ और तेऊए खूर तै आगीए थाम्हा ज़िहै। "
REV,10,2,"तेऊए हाथै ती एक होछ़ी ज़ेही खुल्ही दी कताब, तेऊ त आपणअ दैहणअ खूर समुंदरै और बाऊंअ खूर त धरती दी डाहअ द। "
REV,10,3,"तेऊ स्वर्ग दूतै पाई ज़ोरै हाक और तेऊओ बोल त इहअ ज़िहअ शेर क्रुंगा। ज़ांऊं सह हाक पाआ ता साता बारी हआ तै गुल़ूबिज़ल़ू, ज़ुंण बोल बोलै तिन्नां सका त हुंह समझ़ी। "
REV,10,4,"ज़ांऊं सात बारी गुल़ूबिज़ल़ू बोली मुक्कै, ता मंऐं हेरअ त तेते बारै तेभी लिखी लाई पर स्वर्गा का शूणअ मंऐं तेसा ई घल़ी एक इहअ बोल, “ज़ुंण तंऐं ईंयां गुल़ूबिज़ल़ू संघै बोल शूणैं, इना निं लिखी, इना डाहै गुप्त।” ( ) "
REV,10,5,"ज़ुंण स्वर्ग दूत मंऐं समुंदर और धरती दी खल़्हुअ द भाल़अ, तेऊ च़कअ आपणअ दैहणअ हाथ स्वर्गा बाखा लै। ( ) "
REV,10,6,"ज़ुंण जुगै-जुगै ज़िऊंदअ आसा और ज़ुंणी स्वर्ग, पृथूई, समुंदर और सोभै गल्ला बणांईं तेऊए सोह काढी करै बोलअ, ( ) "
REV,10,7,“ऐबै निं होर देर हणीं। तेऊ करनअ छ़ेकै काम ज़ेही ई सातुऐ स्वर्ग दूता नाद बाज़णीं ता परमेशरा करनअ आपणअ गुप्त भेद पूरअ ज़ुंण खुशीओ समाद तेऊ आपणैं टैहलू और गूरा का आसा खोज़अ द।” ( ) 
REV,10,8,"तेखअ शूणअ भी मंऐं एक बोल सह बोलअ मुल्है स्वर्गा का। सह बोल बोला त मुल्है इहअ, “डेऊ, ऐहा कताबा ज़ुंण स्वर्ग दूते हाथै खुल्ही दी ज़ुंण समुंदरै और समुंदरे बाढै धरती दी आसा खल़्हुअ द।” "
REV,10,9,"तेखअ बोलअ मंऐं तेऊ स्वर्ग दूता सेटा डेऊई करै, “एसा होछ़ी ज़ेही कताबा दै मुल्है।” तेऊ दैनअ मुल्है ज़बाब, “निंऊं और एसा खाआ। तेरी खाखा लागणीं मखीरा का बी मिठी पर तेरअ पेट हणअ थोल़ी घल़ी बाद कल़ुअ।” ( ) "
REV,10,10,तेखअ ढाकी मंऐं सह कताब स्वर्ग दूते हाथा का संघा खाई। सह कताब मेरी खाखा मखीरा ज़ेही मिठी ता ज़ाण्हूंईं पर ज़ांऊं मेरै पेटै नाठी ता मेरअ पेट हुअ कल़ुअ। 
REV,10,11,"तेखअ बोलअ तेऊ मुल्है इहअ, “तूह खोज़ कई ज़ाती, कई देशा का, कई भाषा-बोली लै और राज़ै का एकी बारी भी तिन्नां गल्ला ज़ुंण परमेशर ताखा खोज़णा लै बोले।” "
REV,11,1,"मुल्है दैनी नापणा लै एक गज़ा ज़ेही नगाल़ै और तेथ बोलअ कुंणी मुल्है इहअ, “उझ़ू, और परमेशरे मांदरा, बेदी और तिधी भगती करनै आल़ै नाप। ( ) "
REV,11,2,"“पर मांदरे बाघलै खोल़ै छ़ाडै, तेऊ निं नापी, किल्हैकि सह आसा तिन्नां लै दैनअ द ज़हा का परमेशरो थोघ निं आथी। तिन्नां करनअ मेरी पबित्र नगरी दी बयाल़ी भिन्नैं तैणीं राज़। "
REV,11,3,मुंह छ़ाडणैं दूई मणछ तिन्नें झिकल़ै आसा खिंथल़ै ज़हा मेरै सत्तो समाद खोज़णअ। तिन्नां रहणअ एक हज़ार दूई शौ शाठी धैल़ी तैणीं मेरै समादा खोज़दै लागी।” 
REV,11,4,"ईंयां आसा दूई गवाही, ईंयां आसा तिंयां ई जैतूने बूट और दूई सदीऐ ज़ुंण पृथूईए प्रभू सम्हनै खल़ै रहा। ( ) "
REV,11,5,"ज़ै कुंण इना बूटा लै हान्नी करने कोशिश करे, ता तिन्नें खाखा का निखल़ा आग और दुशमण हआ खतम और इहअ ई करै पाआ तिंयां तिन्नां मारी ज़ुंण तिन्नां लै हान्नी करने कोशिश करा। ( ) "
REV,11,6,परमेशरै आसा तिन्नां लै अह हक दैनअ द कि तिंयां सरग बरशणैं का तेभै बंद करे ज़ेभै तेऊओ समाद खोज़ा। तिन्नां आसा इहअ हक बी भेटअ द कि तिंयां पाणीं लोहू ज़िहअ लाल करे और पृथूई दी कई रंगे घोर खरी आणे। तिंयां सका एता कज़ेभल़ी करी ज़ेभै तिन्नों दिल करे। 
REV,11,7,ज़ांऊं तिंयां दूई गवाही परमेशरो समाद खोज़ी मुकणैं ता तेखअ निखल़णअ अथाह कूंडा का सह डरैऊणअ पशू और तेऊ ज़ितणअ तिन्नां दूई मणछा का जुध और तिंयां पाणै मारी। ( ) 
REV,11,8,तिन्नें ल्हासा रहणीं तैहा बडी नगरीए च़फै पल़ी दी ज़िधी प्रभू क्रूसा दी टोकअ त। तैहा नगरी लै बोला आत्मिक रिती दी “सदोम नगरी” और “मिसर देश” किल्हैकि इधे लोग आसा सदोम नगरी और मिसर देशा ज़िहै बडै भारी बूरै। 
REV,11,9,"सोभी लोगा, हर खांनदान, हर ज़ाती, हर भाषा का हणैं लोग तिन्नें ल्हासा चिई धैल़ै तैणीं भाल़ै लागै दै और तिन्नें ल्हासा निं दैणअ तिन्नां घोरी दी दाबणै बी। "
REV,11,10,"पृथूई दी रहणैं आल़ै हणैं तिन्नें मरनै करै बडै भारी खुशी और मगन, तिन्नां डेऊणअ एकी दुजै सेटा मिलदै, किल्हैकि इनै दूई गूरै किऐ तै सारै पृथूई दी रहणैं आल़ै तंग। "
REV,11,11,साढै चिई धैल़ी बाद पेठअ तिन्नां दी परमेशरा का ज़िन्दगीओ शाह और तिंयां उझ़ुऐ खल़ै। ज़ांऊं लोगै भाल़अ कि तिंयां हुऐ ऐबै भी ज़िऊंदै ता तिन्नां पल़अ हैल़अ। 
REV,11,12,"तेखअ बोलअ तिन्नां दूई मणछा लै स्वर्गा का ज़ोरै एक बैण, “उझै एछा इधा लै!” इहअ शूणीं करै उखल़ै तिंयां बादल़ा दी शुंआर हई करै आपणैं दुशमणे हेरदी-हेरदी स्वर्गा लै। "
REV,11,13,तेसा ई घल़ी हुई एक बडी ज़ाज़री और नगरीओ दसुअ भाग ढूल़अ और एसा ज़ाज़री करै मूंऐं सात हज़ार मणछ और ज़ुंण पिछ़ू बच़ै तिंयां डरै और तिन्नैं सोभी की स्वर्गै रहणैं आल़ै परमेशरे महिमां। ( ) 
REV,11,14,"दुजी खरी ता बिती, भाल़ा, ऐबै आसा एता बाद चिऊथी खरी एछणैं आल़ी। "
REV,11,15,"ज़ांऊं सातुऐ स्वर्ग दूतै नाद बाज़ी, ता मंऐं शूणैं स्वर्गै आसा लागै दै एते बारै ज़ोरै-ज़ोरै इहअ बोलदै, ( ) “संसारो राज़ गअ म्हारै प्रभूओ और तेऊए मसीहो हई और तेऊ करनअ जुगै-जुगै राज़।” "
REV,11,16,"तेखअ तिंयां च़ौबी विश्वासी मंडल़ीए सैणैं ज़ुंण परमेशरा सम्हनै आपणीं-आपणीं राज़गादी दी आसा तै बेठै दै, तिन्नैं बोलअ परमेशरा सेटा उटै पल़ी करै माथअ टेकी, "
REV,11,17,"“हे सर्वशक्तिमान प्रभू परमेशर, “ज़ुंण आझ़ आसा, आझ़ा का पैहलै त और आजू बी रहणअ, “हाम्हैं करा तेरअ शूकर कि तंऐं किअ बडी शगती रहैऊई करै राज़। ( ) "
REV,11,18,"“होरी ज़ाती किऐ रोश, तिन्नां लै पल़अ तेरअ प्रकोप। “तेरअ सह बगत गअ एछी कि मूंऐं दै मणछो न्याय करे। “तेरै टैहलू, परमेशरे गूर और पबित्र लोगा और होछ़ै का बडै तैणीं ज़ुंण तेरै नांओंआं का डरा, तूह तिन्नों बदल़अ लऐ और पृथूईए बगाल़णैं आल़ै बरैबाद करे।” ( ) "
REV,11,19,"परमेशरो मांदर ज़ुंण स्वर्गै आसा, सह पबित्र ज़ैगा खोल्ही और तेऊए मांदरै शुझुअ तेऊए करारे मणशू, बिज़ल़ी, बैण, गुल़ूबिज़ल़ू और ज़ाज़री हुई संघा पल़ै बडै-बडै शरू। ( ) "
REV,12,1,तेखअ शुझुअ मुखा सरगै एक रहैन करनै आल़अ नछ़ैण। सह त इहअ कि एक बेटल़ी आसा ज़ोथा प्रैंदै खल़्हुई दी और तेसा तै सुरज़ा ज़िहै झिकल़ै पल़ेटै दै और तेसे मुंडै बारा तारैओ मुगट लागअ द। 
REV,12,2,सह बेटल़ी ती सुंदी और तेसे तै सूंणें धैल़ै सिक्कै दै और सह ती सूंणें दाह करै दांदा पिशदी और लैल़ा लांदी लागी दी। 
REV,12,3,"तेखअ शुझुअ स्वर्गा दी एक होर नछ़ैण, हेरा, मुखा शुझुअ कि एक बडी दानअ आसा, तेसे तै सात मूंड और दस शींग, और तेसे मुंडै तै सात राज़ मुगट। "
REV,12,4,"तेसा बडी दानुईंए लिंघणैं पाऐ सरगा का तारैओ चिऊथअ निसब पृथूई लै खिंच़ी। सह दानअ ती तेसा बेटल़ी सम्हनै खल़्हुई दी ज़ुंण सुंदी ती। कि ज़ेभै सह शोहरू लै ज़ल्म दैए, तेभै पाणै तेसा तिंयां घुटी। "
REV,12,5,तेखअ दैनअ तैहा बेटल़ी एकी शोहरू लै ज़ल्म पर सह निं तेसा दानुईं खाई किल्हैकि सह शोहरू छ़ड़ैऊअ तेभी तिधा का पोर्ही और सह पजैल़अ परमेशर और तेऊए राज़गादी सेटा। तेऊ शोहरू करनअ लोहे शोठै लई सोभी संसारे सोभी लोगा प्रैंदै राज़। 
REV,12,6,"सह बेटल़ी ठुर्ही तेऊ घणैं बणां लै ज़िधी परमेशरै तेसा लै एक ज़ैगा ती बणांईं डाही दी, कि तेसा तिधी एक हज़ार दूई शौ शाठी धैल़ै तैणीं धाची-पाल़ी सके। ( ) "
REV,12,7,"तेखअ हूई स्वर्गै घोर जुध, मिकाईल ज़ुंण परमेशरो एक प्रधान स्वर्ग दूत आसा, सह और तेऊए सैना नाठै तेसा दानुईं संघै जुधा करदै और तेसा बडी दानुईं और तेसा दानुईंए दूतै किअ मिकाईल स्वर्ग दूत और तेऊए होरी स्वर्ग दूता संघै जुध। "
REV,12,8,पर सह बडी दानअ और तेसे दूत निं जुधा दी ज़िती सकै और तिंयां काढै स्वर्गा का बागै। प्रगट की दी गल्ला 12:11 
REV,12,9,सह दानअ और तेसे दूत शोटै स्वर्गा का पृथूई लै। सह बडी दानअ आसा सह ई सह निखल़ी ती पैहलै जुगै बी ज़हा लै शैतान और दोशी बी बोला। अह आसा सह ई ज़ुंण एऊ संसारे लोगा कबाता पांदअ आसा लागअ द। ( ) 
REV,12,10,"तेखअ शूणअ मंऐं स्वर्गै ज़ोरै इहअ बोलदअ, “ऐबै गअ म्हारअ परमेशर ज़िती! “ऐबै करनअ तेऊ आपणीं शगती करै, राज़! “ऐबै हणअ तेऊए मसीहो हक संसारा दी प्रगट! “ज़ुंण म्हारै भाई बैहणी लै राची धैल़ी परमेशरा सम्हनै दोश लाआ त, सह शैतान निं आजू परमेशरा सम्हनै रही सकदअ, “सह शोटअ धरनीं पृथूई दी। ( ) "
REV,12,11,"“तिंयां ज़ितै शैताना का मिम्मूंए लोहूए शगती करै ज़ुंण हाम्हां पापा का बच़ाऊंणे तैणीं बल़ीदान हुअ, और तिन्नैं हारअ सह शैतान, मिम्मूं सेटा प्राशत करी और इहअ मनी कि सह मिम्मूं आसा तिन्नों प्रभू। “तिन्नैं निं आपणीं ज़िन्दगी लै बी झ़ूरी की, और तिंयां निं मौता का बी डरै। "
REV,12,12,"“तैहीता, हे स्वर्ग और स्वर्गै रहणैं आल़ैओ, खुश हआ! “पर हे पृथूई और समुंदर बनाश आअ तम्हां लै, “शैतान होथअ तम्हां सेटा लै बडै रोशा संघै, “किल्हैकि तेऊ का गअ थोघ लागी कि तेऊ का बच़अ ऐबै थोल़अ बगत।” ( ) "
REV,12,13,"ज़ांऊं तेसा बडी दानुईं भाल़अ कि हुंह शोटी ऐबै उंधै पृथूई दी, ता सह लागी तेसा बेटल़ी लै दुखा दैंदी ज़ुंणी तेऊ शोहरू लै ज़ल्म दैनअ त। "
REV,12,14,और तेसा बेटल़ी लै दैनै एकी बडै मुक्षरलै ज़िहै दूई फैंख; कि तेसा दानुईं सम्हनै का डैअ दैई करै बणैं तेसा कांगनरांगै ज़ैगा लै डेओए ज़िधी परमेशर तेसा साढै चिई साला तैणीं डाहे। 
REV,12,15,तेसा दानुईं छ़ाडी आपणीं खाखा का तेसा बेटल़ी पिछ़ू एकी समुंदरा ज़िहै खास्सै पाणींए गाड़ कि तेऊ पाणीं दी तेसा उंधै घरोल़्हे। 
REV,12,16,"पर पृथूई की तेसा बेटल़ीए मज़त, और आपणीं खाख खोल्ही करै झुटअ सह पाणींओ समुंदर ज़ुंण तेसा बडी दानुईं आपणीं खाखा का छ़ाडअ त। "
REV,12,17,तेसा बडी दानुईं आई तेसा बेटल़ी लै बडी भारी रोशै और तेसा दानुईं किअ तेसा बेटल़ीए बाकी लुआदा संघै जुधा करनैओ बच़ार। ईंयां आसा तिंयां लोग ज़ुंण परमेशरो हुकम मना और असली दी तिन्नां शिक्षा दी टेकी रहा ज़ुंण ईशू आसा खोज़ी दी। 
REV,12,18,तेखअ आई सह दानअ तिन्नां संघै जुधा करदी खल़ी और सह हुई समुंदरे रेता प्रैंदै खल़ी। 
REV,13,1,"तेखअ भाल़अ मंऐं एक होर पशू समुंदरा का निखल़दअ, तेऊए तै दस शींग और सात मूंड तेथ तै राज़ मुगट और तेथ ती परमेशरा लै निंदा लिखी दी। ( ) "
REV,13,2,"ज़ुंण सह एक होर पशू मंऐं भाल़अ, सह त च़राघा ज़िहअ और तेऊए खूर तै भालू ज़िहै और तेऊओ मुंह त शेरा ज़िहअ और तेसा बडी दानुईं दैनी आपणीं राज़गादी और आपणअ सारअ हक और आपणीं सारी शगती तेऊ लै। "
REV,13,3,"मंऐं भाल़अ तेऊए मुंडै एक बडअ भारी बडअ खाढ पल़अ द, और सह ज़ाण्हिंआं त ज़िहअ कि एतरै बडै ज़खमा करै मरनअ सह। पर सह हुअ राम्बल़अ और सारी पृथूईए लोग प्राछुऐ तेता भाल़ी और तिंयां लागै तेऊए मनी तेऊ पिछ़ू हांढदै। "
REV,13,4,"तिंयां लागै तेसा बडी दानुईंए भगती और पूज़ा करदै, किल्हैकि तैहा दैनअ त तेऊ पशू लै आपणअ हक। तिन्नैं की इहअ बोली करै तेऊ पशूए पूज़ा कि, “एऊ पशू बराबर शगती आल़अ निं कोहै आथी और एऊ संघै निं कोहै जुध करी सकदअ।” "
REV,13,5,तेऊ पशू भेटअ आपणैं बारै घमंड करनैओ और परमेशरे निंदा करनैओ हक। एऊ कामां करनैओ हक भेटअ तेऊ बयाल़ी भिन्नैं तैणीं। 
REV,13,6,तेऊ पशू खोल्ही परमेशरे निंदा करना लै आपणीं खाख और तेऊ की तेऊए नांओंए और पबित्र ज़ैगा ज़िधी सह रहा तेते निंदा और तिन्नां सोभी लोगे निंदा ज़ुंण स्वर्गै रहा। 
REV,13,7,"तेऊ पशू लै दैनअ इहअ हक कि पबित्र लोगा संघै जुध करे और तिन्नां हारी पाए। तेऊ लै दैनअ हर खांनदान, हर लोग और हर भाषा दी और हर ज़ाती दी हक। ( ) "
REV,13,8,"पृथूई दी तिंयां सोभै रहणैं आल़ै ज़सरै नांअ संसारे उत्पति का पैहलै तेऊ मिम्मूं ज़िन्दगीए कताबा दी नांईं लिखै, तिंयां लागै तेऊ पशूए भगती और पूज़ा करदै। "
REV,13,9,“ज़ै कुंण समझ़णअ च़ाहे तै दै एसा गल्ला दी धैन कि परमेशरे आत्मां मंडल़ी लै किज़ै बोला! 
REV,13,10,"“ज़हा कैद खानै दी डेऊणअ, सह हणअ कैद, “ज़ुंण तलबारा करै मारे, सह बी मारनअ तलबारा करै, “पबित्र लोगो विश्वास और सबर आसा एता ई दी।” ( ) "
REV,13,11,"तेखअ भाल़अ मंऐं एक होर पशू पृथूई का निखल़दअ, तेऊए तै होछ़ै मिम्मूं ज़िहै दूई शींग पर सह करा त तेसा बडी दानुईं ज़ेही गल्ला। "
REV,13,12,एऊ का त तेऊ पैहलै पशूओ सारअ हक और एऊ पशू बोलअ ज़ोरा-ज़ोरी पृथूई और तेथ दी रहणैं आल़ै सोभी लोगा का तेऊ पैहलै पशूए पूज़ा करना लै ज़सरअ सह खाढ पल़अ द ज़खम ठीक हुअ त। 
REV,13,13,"सह दुजअ पशू बी रहैऊआ त बडै-बडै नछ़ैण और च़मत्कार, इधी तैणीं कि लोगे आछी सम्हनै बरशाऊआ त सह सरगा का पृथूई दी आग बी। ( ) "
REV,13,14,कई लोगा पल़अ एऊ दुजै पशू करै असर और तिंयां पेठै इना रहैन करनै आल़ै कामां भाल़ी सत्ता का कबाता ज़ुंण एऊ पशू पैहलै पशूए शगती करै किऐ तै। संसारे सोभी लोगै बोलअ तेऊ दुजै पशू लै तेऊ पैहलै पशूए पूज़ा करने तैणीं मुर्ति बणांणा लै ज़ुंण तलबारे तेतरै बडै ज़खमा करै बी निं मूंअ पर सह हुअ त राम्बल़अ। 
REV,13,15,तेऊ दुजै पशू लै दैनअ तेऊ पैहलै पशूए मुर्ति दी शाह पाणैओ हक ताकि सह बोलदी लागे और ज़ुंण लोग तैहा मुर्तिए पूज़ा नांईं करै तिन्नां सह पशू मारी पाए। ( ) 
REV,13,16,"तेऊ दुजै पशू लाई ज़ोरा-ज़ोरी होछ़ै-बडै, गरीब-सेठ, गुलाम-आज़ाद सोभिए दैहणै हाथै या माथै तेऊ पैहलै पशूए नांओंए मोहर। "
REV,13,17,तेऊ किअ अह एते तैणीं कि कोहै मणछ निं किज़ै लई और बेच़ी सकदअ ज़ै तेऊ दी तेऊ पैहलै पशूए नांअ या नंबर नांईं होए छ़ापअ द। 
REV,13,18,एता समझ़णा लै लोल़ी बुधि। ज़हा का बुधि आसा सह सका समझ़ी कि एऊ पशूए नंबरो कै मतलब आसा। किल्हैकि अह आसा एकी मणछो नांअ और 666 आसा अह नंबर। 
REV,14,1,"एता बाद भाल़अ मंऐं किज़ै होर, सह त इहअ कि मंऐं भाल़अ कि मिम्मूं आसा सियोन धारा दी खल़्हुअ द और तेऊ संघै आसा तेऊए 144,000 मणछ, तिन्नें माथै दी त तेऊओ और तेऊए बाप्पूओ नांअ लिखअ द। "
REV,14,2,मंऐं शूणअ स्वर्गा का पाणींए छ़ोआ ज़िहअ शणकार या बडै गुल़ूबिज़ल़ू ज़िहै बोल। अह बोल ज़ाण्हिंआं त इहअ ज़ाणनअ बींन बाज़णैं आल़ै आसा बींन बाज़दै लागै दै। ( ) 
REV,14,3,"तिंयां 144,000 आसा राज़गादी, तिन्नां ज़िऊंदै ज़ीबा और मंडल़ीए सैणैं सम्हनै एक नऊंईं गिहा बोलदै लागै ज़ेता सिधै तिंयां ई सका तै शिखल़ी। तिंयां आसा तिंयां पबित्र मणछ ज़ुंण परमेशरै तिन्नां लोगा मांझ़ा का आणै तै बच़ाऊई ज़ुंण पृथूई दी रहा। "
REV,14,4,"ईंयां आसा तिंयां ज़ुंण इहै मणछा ज़िहै पबित्र आसा ज़ुंणी कधि कंज़रैई निं की, इहै ई तिन्नैं निं मिम्मूं का सुआई होरी कोहिए पूज़ा की। ज़िधा लै बी मिम्मूं डेओआ, तिंयां बी डेओआ तेऊ पिछ़ू-पिछ़ू। तिंयां आसा तिंयां ई ज़ुंण पृथूईए सोभी मणछा मांझ़ा का आसा बच़ाऊऐ दै। ज़िहै लोग तिन्नें फसला का पैहलअ फल़ परमेशरा लै दैआ, तिंयां बी आसा तिहै ई परमेशर और मिम्मूं लै पैहलै फल़ भैंट किऐ दै। "
REV,14,5,"तिन्नें खाखा का निं कधि झ़ुठअ निखल़दअ त, तिंयां तै नर्दोश। "
REV,14,6,"तेखअ भाल़अ मंऐं एक होर स्वर्ग दूत सरगै उछ़टै दी डैऊंदअ लागअ द। तेऊ का आसा त पृथूई दी रहणैं आल़ी हर ज़ाती, खांनदान, भाषा और सोभी लोगा लै सदा लै खुशीओ समाद। "
REV,14,7,"तेऊ बोलअ ज़ोरै-ज़ोरै, “परमेशरा का डरा, और तेऊए महिमां करा, किल्हैकि तेऊए न्याय हणें धैल़ी गई एछी। तेऊए भगती करा, ज़ुंणी स्वर्गै, पृथूई, समुंदर और पाणींए सोबल़ा आसा बणांईं दी।” ( ) "
REV,14,8,"तेखअ आअ पैहलै स्वर्ग दूता पिछ़ू एक दुजअ स्वर्ग दूत इहअ बोलदी, “ढूल़अ, सह बाबेल ढूल़अ, ज़सरी कंज़रैईए बरैबाद करनै आल़ी झ़रीली शराब झुटी करै सोभै ज़ाती छ़ोतली हुई ती।” ( ) "
REV,14,9,"तेखअ आअ तिन्नां दूई स्वर्ग दूता पिछ़ू एक होर चिऊथअ स्वर्ग दूत और सह त ज़ोरै इहअ बोलदअ लागअ द, “ज़ुंण तेऊ पशूए या तेऊए मुर्तिए पूज़ा करा और ज़सरै माथै और दैहणै हाथै तेऊ पशूए छ़ाप आसा लागी दी तिन्नां लै दैणीं परमेशरा सज़ा। "
REV,14,10,परमेशरा आसा तिन्नां लै भारी रोशै आई दी और तेऊओ रोश हणअ झ़रीलै अंगूर रसा ज़िहअ ज़ुंण तेऊ तिन्नां लै आपणीं लोहदी का झुटणा लै दैणअ। तिंयां पाणै पबित्र स्वर्ग दूते सम्हनै और मिम्मूं सम्हनै आगी और गंधका जैंदरी चाछल़दै। ( ) 
REV,14,11,"“तिन्नें दझ़णेंओ धूँ रहणअ जुगै-जुगै लागी। ज़ुंण तेऊ पशू और तेऊए मुर्तिए पूज़ा करा, और ज़ुंण तेऊए नांओंए छ़ाप लाआ, तिन्नां निं राची धैल़ी च़ैन भेटणअ।” "
REV,14,12,पबित्र लोगो सबर आसा एता ई दी। ज़ुंण परमेशरो हुकम मना और प्रभू ईशू दी विश्वास करा। 
REV,14,13,"मंऐं शूणअ स्वर्गै इहअ बोल कि एता लिख, ज़ुंण मुल्दै एभा पोर्ही प्रभू दी विश्वास करी मरा, तिंयां आसा ऐबै भागा आल़ै, परमेशरे आत्मां बोला इहअ, हाँ, किल्हैकि तिन्नां भेटणअ आपणीं मैन्था का राआम और तिन्नें भलै कामें भेटणीं तिन्नां नांम। "
REV,14,14,तेखअ भाल़अ मंऐं एक शेतअ बादल़ आसा और तेऊ बादल़ा दी आसा मुंह मणछे शोहरू ज़िहअ कुंण बेठअ द और तेऊए मुंडा दी आसा सुन्नेंओ मुगट और हाथै आसा तिछी दाची। ( ) 
REV,14,15,"तेखअ निखल़अ तेभी एक होर स्वर्ग दूत, सह त च़ौथअ स्वर्ग दूत स्वर्गे मांदरा का परमेशरो समाद लई। तेऊ बोलअ ज़ोरै-ज़ोरै तेऊ लै ज़ुंण बादल़ा दी त बेठअ द, “आपणीं दाची करै दै लऊंणी, किल्हैकि लऊंणेओ बगत गअ हई, पृथूईए फसल गई पाक्की।” "
REV,14,16,"ता सह ज़ुंण बादल़ा दी बेठअ द त, तेऊ लाई पृथूई दी आपणीं दाची और संघा लागअ पृथूई दी दाची करै लऊंदअ। "
REV,14,17,"तेखअ निखल़अ एक होर स्वर्ग दूत तेऊ मांदरा का, ज़ुंण स्वर्गै पबित्र ज़ैगा दी आसा, और तेऊ का बी आसा ती एक तिछी दाची। "
REV,14,18,"तेखअ निखल़अ बेदी का एक होर स्वर्ग दूत और सह त छ़ऊअ स्वर्ग दूत तेऊ का आसा ती बेदी प्रैंदै आगी करै ज़ल़दै धनैरे ज़िम्मैंबारी। तेऊ का बी आसा ती एक तिछी दाची, तेऊ लै बोलअ ज़ोरै-ज़ोरै, “आपणीं दाची करै काट पृथूईए अंगूरे लुम्बरू, किल्हैकि तिंयां आसा गऐ दै पाक्की।” "
REV,14,19,तेखअ ज़ुंण धरती दी अंगूर तै तिंयां किऐ तेऊ स्वर्ग दूतै काटी करै कठा। तिंयां अंगूर किऐ तेऊ एही ज़ैगा कठा ज़िधी तिन्नां जैंटी सके। एतो मतलब आसा इहअ कि परमेशरा दैणीं घोर सज़ा। तिंयां अंगूर जैंटै नगरी बागै। 
REV,14,20,ज़िधी तिंयां अंगूर जैंटै तिधा का निखल़अ एतरअ लोहू कि उझै पुजअ घोल़े नाका तैणीं लाम्मअ पुजअ कोई और 180 मील दूर तैणीं। ( ) 
REV,15,1,"ज़ांऊं ईंयां गल्ला मुक्की, ता मंऐं भाल़ै सरगै नुआहरै नछ़ैण तेता करै हाथुअ मुंह प्राच। मंऐं भाल़ै सात स्वर्ग दूत और तिन्नां का ती साता रंगे खरी। तिंयां खरी ती खिरी हणैं आल़ी और तेता बाद हणअ त परमेशरो प्रकोप खतम। "
REV,15,2,"मंऐं भाल़अ एक समुंदर इहअ सह शुझिआ त आग राल़ी शिशै करै बणांअ द। मंऐं इहअ बी भाल़अ ज़ुंण तेऊ पशू और तेऊए मुर्ति प्रैंदै और तेऊए नांओंए नंबरा का ज़ितै तै, तिंयां भाल़ै तेऊ शिशे समुंदरा नेल़ परमेशरे बींन लई खल़ै। "
REV,15,3,"तिंयां बोला तै परमेशरे टैहलू मुसा और मिम्मूंए गिह बोली करै इहअ, “हे सर्वशक्तिमान प्रभू परमेशर, तेरै काम आसा बडै नुआहरै। हे जुगै-जुगे राज़ैआ, तेरी च़ाल आसा शोभली और शुची। ( ) "
REV,15,4,"“हे प्रभू, तेरी डरा हेठै लागा सोभी रहणअ, तेरै नांओंए महिमां करनी सोभी, किल्हैकि सिधअ तूह ई आसा पबित्र और सोभी ज़ाती टेकणअ ताह सेटा एछी करै ताह सेटा माथअ। किल्हैकि तेरै न्याय हणें काम हुऐ प्रगट।” ( ) "
REV,15,5,"ज़ांऊं ईंयां गिह बोली मुक्कै, ता मंऐं भाल़अ स्वर्गो मांदर आसा घुआल़ी। सह ज़ाण्हिंआं त तेऊ ताम्बू ज़िहअ ज़ेता इस्राएली च़ाल़्ही साला तैणीं बणैं रहै आप्पू संघा रगाऊंदै लागी। "
REV,15,6,"तेखअ तिंयां सात स्वर्ग दूत ज़हा का तिंयां खिरी हणैं आल़ी सात खरी ती, तिंयां निखल़ै मांदरा का बागै। तिन्नैं तै चटाक च़मकदै शेतै झिकल़ै बान्हैं दै और तिन्नें हिक्का बाती ती सुन्नें गाची। "
REV,15,7,तेखअ तिन्नां च़ऊ ज़िऊंदै ज़ीबा मांझ़ै दैनी कुंणी एकी ज़ण्हैं तिन्नां स्वर्ग दूता का एक-एक लोहदी ज़ुंण परमेशरे घोर प्रकोपा करै ती भरी दी। 
REV,15,8,ता मांदर भर्हुअ तैहा धूँईं करै ज़ुंण परमेशरे महिमां और शगती का आई। मांदरै निं तेभै तैणीं कोहै डेऊई सकदअ त ज़ेभै तैणीं तिंयां सात घोर खरी निं हई मुक्के ज़ुंण तिन्नें सात स्वर्ग दूतै आणी ती। ( ) 
REV,16,1,"तेखअ शूणअ मंऐं मांदरै पबित्र ज़ैगा का कुंण ज़ोरै तिन्नां साता स्वर्ग दूता का इहअ बोलदअ, “डेओआ, परमेशरे प्रकोपे तिन्नां साता लोहदी तरैल़ा पृथूई दी।” "
REV,16,2,ता पैहलै स्वर्ग दूतै तरैल़ी लोहदी पृथूई दी तिन्नां मणछा दी ज़हा तेऊ पशूए छ़ाप आसा ती लागी दी और ज़ुंण तेऊए मुर्तिए पूज़ा करा तै। तिन्नां निखल़अ एक बडी झोशा लाणैं आल़अ दुखणअ। ( ) 
REV,16,3,"दुजै स्वर्ग दूतै तरैल़ी आपणीं लोहदी समुंदरै ता सह बणअ मूंऐं दै मणछे लोहू ज़िहअ, और समुंदरै मूंअ हरेक ज़ीब। "
REV,16,4,"और चिऊथै स्वर्ग दूतै तरैल़ी आपणीं लोहदी नदी दी और पाणींए सोबल़ा दी, और तिंयां बणैं लोहू। "
REV,16,5,"तेखअ शूणअ मंऐं सह स्वर्ग दूत ज़हा सारै पाणीं दी हक आसा, इहअ बोलदअ, “हे पबित्र परमेशर, ज़ुंण आझ़ आसा, आझ़ा का पैहलै त और आजू बी रहणअ। “तूह आसा न्यायी और तंऐं ई किअ अह न्याय। ( ) "
REV,16,6,"“किल्हैकि तिन्नैं आसा पबित्र लोग, परमेशरे गूरो लोहू बहाऊअ द और तंऐं पणैंऊंअ तिन्नां का लोहू। किल्हैकि तिंयां तै एता ई जोगी।” "
REV,16,7,"“तेखअ शूणअ मंऐं भी बेदी का कुंण इहअ बोलदअ, ( ) ‘हाँ, सर्वशक्तिमान प्रभू परमेशर, तेरै फैंसलै आसा ठीक और शुचै।’” "
REV,16,8,तेखअ तरैल़ी च़ौथै स्वर्ग दूतै आपणीं लोहदी सुरज़ा दी और तेऊ लै दैनअ मणछा झल़ुशणैंओ हक। 
REV,16,9,लोग दझ़ै सुरज़े घमास्सा करै और तिन्नैं की परमेशरे निंदा किल्हैकि तिन्नां घोर खरी दी आसा त तेऊ ई हक। पर तज़ी बी निं तिन्नैं लोगै पाप करनै का मन बदल़अ और अज़ी बी निं तिन्नैं परमेशरे महिमां की। 
REV,16,10,तेखअ तरैल़ी तेऊ पांज़ूऐ स्वर्ग दूतै आपणीं लोहदी तेऊ पशूए राज़गादी दी और तेऊए राज़ हुअ न्हैरअ; और लोग लागै दाह झोशे मारै आपणैं दांदा पिशदै और ज़िभा च़ाबदै। ( ) 
REV,16,11,आपणीं दाह और दुखणैं करै लागै तिंयां स्वर्गे परमेशरे निंदा करदै; पर आपणैं-आपणैं बूरै कामां का निं मन बदल़अ। 
REV,16,12,छ़ऊऐ स्वर्ग दूतै तरैल़ी आपणीं लोहदी बडी नदी फुराता दी और तेतो पाणीं शुक्कअ कि पुर्बा देशे राज़े फौज़ एछणा लै बात खुल्हे। ( ) 
REV,16,13,मंऐं भाल़अ तेसा बडी दानुईंए खाखा का और तेऊ पशूए खाखा का और झ़ुठै गूरे खाखा का चअन भूत मिंडके रुपै निखल़दै। 
REV,16,14,ईंयां भूत लागै झ़ुठै नछ़ैण और च़मत्कार रहैऊई संसारे सोभी देशे राज़ करनै आल़ै लोगा कठा करदै ताकि तिंयां तेसा महान धैल़ी सर्वशक्तिमान परमेशरा संघै जुध करे। 
REV,16,15,"तिन्नैं भूतै किऐ तिंयां राज़ करनै आल़ै तिन्नें फौज़ा संघी तैहा ज़ैगा कठा ज़ेता लै इब्रानी बोली दी अरमगीदोन बोला। तैही बोला प्रभू ईशू इहअ  “भाल़, मुंह एछणअ च़ोरा ज़िहै, परमेशर हआ तेऊ मणछा लै खुश ज़ुंण तेभै बिऊंतअ होए और आपणैं झिकल़ै बान्हीं होए डाहै दै, ताकि तिंयां नांगै नां होए और ज़ै तिंयां बागै खास्सै लोगा मांझ़ै बी डेओए तेभै तिंयां किछ़ू गल्ला दी शर्मिंदै नां होए।” "
REV,16,16,"सातुऐ स्वर्ग दूतै तरैल़ी आपणीं लोहदी बागरी दी, और तेखअ शूणअ मंऐं कि तिधी आसा एक मांदरा भितरी परमेशरे राज़गादी का इहअ बोलदअ लागअ द, “सोभै गल्ला गई पूरी हई”। "
REV,16,17,"तेखअ लागै बिज़ल़ी और छ़ेल़, और गुल़ूबिज़ल़ू हंदै, और संघा हुई एही बडी ज़ाज़री कि ज़धा ओर्ही पृथूई दी मणछे उत्पति हुई, तधा ओर्ही निं एही ज़ाज़री कधि हूई। ( ) "
REV,16,18,तेसा बडी बाबेल नगरीए हुऐ चअन ठोर। परमेशरै की होरी देशै होरी ज़ातीए नगरी बी बरैबाद। ज़ुंण बाबेल देशे लोगै पाप किऐ तै तिंयां तै तेऊ आद डाहै दै। तेऊ दैनी तिन्नां लै दाह-दुखो झ़रीलअ अंगूर रस झुटणा लै और तेता करै उझ़ुई तिन्नां झोशा किल्हैकि तेऊ ती तिन्नां लै रोशै आई दी। 
REV,16,19,तेसा ज़ाज़री करै हुऐ हरेक समुंदरा मांझ़ै टापू आपणीं ज़ैगा का आजू-पिछ़ू और बडी-बडी धारा ढूल़ी धरनीं 
REV,16,20,"और सरगा का पल़ै लोगा प्रैंदै मण-मण पाक्कै शरू, अह ती घोर खरी और लोग लागै एसा खरी पिछ़ू परमेशरे निंदा करदै। "
REV,17,1,"ज़हा सात स्वर्ग दूता का तिंयां सात लोहदी ती, तिन्नां मांझ़ै बोलअ एकी ज़ण्हैं मुंह सेटा लै एछी करै, “ओर्ही एछ, हुंह रहैऊं ताखा तेसा बडी कंज़री बेटल़ीए सज़ा, ज़ुंण खास्सै पाणीं दी आसा बेठी दी। "
REV,17,2,ज़हा संघै पृथूईए कई राज़ै कंझ़रूऐ और ज़सरै कंझ़रनै करै पृथूई दी रहणैं आल़ै छ़ोतलै हुऐ तै।” 
REV,17,3,परमेशरे आत्मां किअ हुंह आपणैं बशै और तेखअ निंयं हुंह स्वर्ग दूतै उज़ल़ बणां लै। मंऐं भाल़ी एक बेटल़ी लाला रंगे पशू प्रैंदै शुंआर। तेऊए तै सात मूंड और दस शींग और तेऊए देही दी ती परमेशरे निंदा लिखी दी। 
REV,17,4,एसा बेटल़ी तै बैंज़णीं और लाला रंगे झिकल़ै बान्हैं दै। सह ती सुन्नैं और किम्मती मणीं और मोती करै सज़ी दी। तेसे हाथै ती एक सुन्नें लोहदी ज़ुंण च़िल़्हखरी च़िज़ा और तेसे कंझ़रनेए छ़ोता लागणै आल़ी च़िज़ा करै ती भर्हुई दी। 
REV,17,5,"तेसे माथै त इहअ नांअ लिखअ द, ( ) “भेद, बडी बाबेल नगरी और पृथूईए सारी कंज़रा बेटल़ीए और च़िल़्हखरी च़िज़े आम्मां।” "
REV,17,6,मुखा ज़ाण्हूंअ इहअ कि तैहा आसा पबित्र लोगो लोहू झुटअ द और तिन्नां लोगो लोहू झुटअ द ज़ुंण मसीहे बारै होरी का खोज़णैं पिछ़ू मारी पाऐ तै। हुंह हुअ तैहा लै बडअ भारी रहैन। 
REV,17,7,"पर स्वर्ग दूतै बोलअ मुखा, “तूह किल्है हुअ रहैन? हुंह खोज़ूं ताखा एसा बेटल़ी और एऊ पशूए बारै भेद ज़हा दी अह बेठी दी आसा, ज़सरै सात मूंड और दस शींग आसा। "
REV,17,8,"“ज़हा पशू तूह एभै भाल़अ आसा लागअ द, अह रहा त पैहलै पर ऐबै निं रहणअ, अह निखल़णअ अथाह कूंडा का बागै और परमेशरा करनअ अह ऐबै सदा लै खतम। तेखअ पृथूई दी रहणैं आल़ै ज़सरै नांअ संसारे उत्पति हणें बगती ज़िन्दगीए कताबा दी निं आथी लिखै दै, ज़ांऊं तिन्नां एऊ पशूए दशा भाल़णीं ता तिंयां प्राछणैं। अह रहा त पैहलै और एभै निं अह आथी पर अह एछणअ एकी बारी भी। ( ) "
REV,17,9,"“एता समझ़णा लै लोल़ी बुधि। ज़हा का बुधि आसा सह सका समझ़ी कि तेसा लै आसा अह ई मोक्कअ, तिंयां सात मूंड आसा सात धारा, ज़हा दी सह बेटल़ी आसा बेठी दी। तिंयां सात राज़ै बी आसा, "
REV,17,10,"पांज़ आसा गऐ दै हई। एक आसा एभै, और एक निं अज़ी आअ, और ज़ेभै एछे ता थोल़ी घल़ी आसा तेऊओ रहणअ बी ज़रूरी। "
REV,17,11,"“ज़ुंण पशू पैहलै रहा त, सह निं एभै आथी, सह आसा आप्पू आठुअ राज़अ। पर सह आठुअ राज़अ आसा तिन्नां साता ई मांझ़ा का निखल़अ द और खिरी करनअ सह सदा लै खतम। "
REV,17,12,"ज़ुंण दस शींग तंऐं भाल़ै, तिंयां आसा दस राज़ै; ज़ुंणी अज़ी बी राज़ निं किअ, पर तेऊ पशू संघै भेटणअ तिन्नां बी एकी घल़ी राज़ै ज़िहअ हक। ( ) "
REV,17,13,"“ईंयां सोभ हणैं एक मन, और तिन्नां दैणीं आपणीं-आपणीं शगती और हक तेऊ पशू लै। "
REV,17,14,"पशू और इना दस राज़ै करनअ मिम्मूं संघै जुध पर मिम्मूंए हणीं तिन्नां का ज़ीत; किल्हैकि सह आसा प्रभूओ प्रभू, और माहा राज़अ, और ज़ुंण शादै दै आसा, और छ़ांटै दै आसा, और विश्वासी आसा, तिंयां बी ज़ितणैं।” "
REV,17,15,"तेखअ बोलअ तेऊ स्वर्ग दूतै मुखा, “ज़ुंण खास्सअ पाणीं तंऐं भाल़अ और ज़ेथ सह कंज़री बेटल़ी आसा बेठी दी, तिंयां आसा सारै संसारे हर भाषा, हर ज़ाती और हर देशे खास्सै लोग। "
REV,17,16,"ज़ुंण दस शींग तंऐं भाल़ै, तिन्नां और पशू करनी तेसा कंज़री संघै ज़ीद और सह करनी तिन्नां लाच़ार और नांगी; और तिन्नां खाणअ तेसो मास और सह पाणीं तिन्नां आगी जैंदरी दहई। "
REV,17,17,"ज़ुंण सह बेटल़ी तंऐं भाल़ी, अह आसा एक बडी नगरी ज़ुंण पृथूई दी सोभी प्रैंदै राज़ करा। ईंयां गल्ला हुई तैहा लै तै कि किल्हैकि परमेशरा पाणअ तिन्नें मनैं इहअ कि तिंयां आपणअ मकसद पूरअ करे। तैही दैनअ तिन्नैं आपणअ हक तेऊ पशू लै कि सह तेभै तैणीं तिन्नां प्रैंदै राज़ करे ज़ेभै तैणीं परमेशरै बोलअ द बैण पूरअ निं हई जाए।” "
REV,18,1,"तेखअ भाल़अ मंऐं एक होर स्वर्ग दूत स्वर्गा का उंधै होथदअ, तेऊओ त बडअ हक भेटअ द और पृथूई हुई तेऊए झ़ामणा करै प्रैशी। "
REV,18,2,"तेऊ बोलअ ज़ोरै-ज़ोरै इहअ, “ढूल़ी गअ, बडी बाबेल नगरी ढूल़ी, “तिंयां हुऐ हर भूता रहणें बसेरै, और हरेक छ़ोतलै और च़िल़्हखरै पंछ़ीए बसेरै। ( ) "
REV,18,3,“तेसरी कंज़रैईए झ़रीली शराबा करै हुई सोभै ज़ाती छ़ोतली। “पृथूईए राज़ै की तेसा संघै कंज़रैई और पृथूईए बपारी हुऐ तेसा संघै भोग करी करै जोधै और सेठ।” ( ) 
REV,18,4,"तेखअ शूणअ मंऐं स्वर्गा का एक होर बोल, “हे मेरै लोगो, तेसा नगरी का निखल़ा ओर्ही, ताकि तम्हैं तेसे पापा दी साझ़ू नां होए, और तेसरी खरी मांझ़ै तम्हां लै निं एछे। ( ) "
REV,18,5,“किल्हैकि तेसे पाप गऐ स्वर्गा तैणीं पुजी और ज़ुंण तेसा ज़ुल्म किऐ तै तिंयां फिरै परमेशरा आद। 
REV,18,6,"“ज़िहअ दुख तेसा तम्हां लै आसा दैनअ द, तिहअ ई दैआ तेसा लै बापस भरी, “तेसे कामें साबै दैआ तेसा लै दुगणअ बापस भरी। ( ) "
REV,18,7,"“ज़ेतरी तेसा बड़ाई की और सुख-भोग किअ, तेतरी दैआ तेसा लै दाह-दुख और शोग। किल्हैकि सह बोला आपणैं मनैं इहअ, “‘हुंह आसा राणीं ज़ेही बेठी दी, और हुंह निं बिधबा आथी और नां कधि हुंह शोगा दी पल़णीं।’ "
REV,18,8,"“एकी धैल़ी पल़णीं एता ई पिछ़ू तेसा लै खरी, मतलब मौत, शोग और नकाल़। संघा हणीं सह आगी जैंदरी भस्सम किल्हैकि, “तेसो न्याय करनै आल़अ आसा प्रभू परमेशर सर्वशक्तिमान। ( ) "
REV,18,9,"“पृथूईए राज़ै, ज़ुंणी तेसा संघै कंज़रैई दी भोग किअ, ज़ांऊं तेसा दझ़णेंओ धूँ तिन्नां भाल़णअ, ता तिन्नां लाणीं तेसा लै हीक पटाकी करै लेरा। ( ) "
REV,18,10,"“तेसरी दाहे डरै मारै बोल़णअ तिन्नां दूर खल़्हुई करै इहअ, ( ) ‘हे बडी नगरी बाबेल, हे बडी नगरीऐ, भाल़ केही खरी पल़ी! ताल्है भाल़ केही खरी पल़ी! हेरा हेरी भेटी ताल्है परमेशरा का सज़ा।’ "
REV,18,11,"“पृथूईए बपारी लाणीं तेसा लै लेरा और तिंयां चाछल़णैं तेसा लै, किल्हैकि ऐबै निं कोही तिन्नों माल मोल लणअ। "
REV,18,12,"मतलब सुंन्नअ, च़ंदी, रत्न, मोती, मलमल, बैंज़णीं रेशमीं और लाल झिकल़ै, और सोभी रंगे खुशबूदार काठ, हाथी दांदे सोभी रंगे च़िज़ा, किम्मती काठ, पितल़, लोहे और संगमरमरे सोभी भांतीए भांडै "
REV,18,13,"और दाल़चिनी, मसालै, धूप, खुशबूदार किम्मती तेल, लोवान, शराब, तेल, मैदअ, गिंहूं, गाऊई, बल्द, भेडा, बाकरी, घोल़ै, रथ, टैहलू और मणछे प्राण। "
REV,18,14,"‘ऐबै तेरै भाऊंणै आल़ै फल़ बी नाठै, और बधिया और शोभली च़िज़ा बी हुई ताखा दूर, तिंयां निं भी कधि भेटणीं।’ "
REV,18,15,"“इना च़िज़े बपारी ज़ुंण तेसा करै सेठ हुऐ तै, तेसरी दाहे मारै रहै दूर लेरदै चाछल़दै और तिन्नां बोल़णअ लेरदी-लेरदी इहअ, "
REV,18,16,"‘भाल़ केही खरी पल़ी! बडी नगरी लै भाल़ केही खरी पल़ी! ज़ुंण मलमले और बैंज़णीं और लाल झिकल़ै बान्हीं रहा ती, सुन्नैं, रत्न और मोती करै ती सज़ी दी, "
REV,18,17,"हेरा हेरी हुई तेसा नगरीए बडी भारी धन माया बरैबाद।’ “हरेक पाणींए ज़हाज़े कप्तान, ज़हाज़ च़लाऊंणैं आल़ै और तेथ दी डेऊणैं आल़ै और ज़ेतरै लोग समुंदरे बाता बपार करा तिंयां सोभै खल़्हुऐ तेसा नगरी का दूर। "
REV,18,18,तेसे दझ़णेंओ धूँ भाल़ी करै लागणै बोलदै कि एसा नगरी सान महान नगरी निं कोहै आथी! ( ) 
REV,18,19,"“तेखअ पाणअ आपणैं-आपणैं मुंडै तिन्नां माटअ कि तिंयां आसा दुखी और लेरदी चाछल़दी बोल़णअ तिन्नां लेरदी-लेरदी करै इहअ, “‘भाल़ केही खरी पल़ी! बडी नगरी लै भाल़ केही खरी पल़ी! “‘ज़सरी धन-माया करै सोभ समुंदरै ज़हाज़ा आल़ै सेठ हुऐ और सह हुअ घल़ी-पला भितरी बरैबाद।’ ( ) "
REV,18,20,"“‘हे स्वर्ग, और हे पबित्र लोगो, प्रभू ईशूए शधाणूंओ और परमेशरे गूरो, “‘तेता लै करा नंद, किल्हैकि परमेशरै लअ न्याय करी करै तेऊ का थारअ बदल़अ।’ "
REV,18,21,"“तेखअ च़की एकी जोधै स्वर्ग दूतै एक बडी टोल्ह और इहअ बोली करै शोटी सह समुंदरै, “‘बडी नगरी बाबेल शोटणी इहअ ई करै बडै ज़ोरा करै समुंदरै और सह नगरी हणीं सदा लै बरैबाद। ( ) "
REV,18,22,"“‘बींन बाज़णैं आल़ै, घैरी, बशूरी बाज़णैं आल़ै और नाद बाज़णैं आल़े छ़ेल़ निं ताखा भी कधि शुहणनी। “‘नां कधि ताह कोई बी च़िज़ा बणांणैं आल़अ और कारीगीर भेटणअ, “‘घरटा फिरनें छ़ेल़ बी निं ताखा कधि शुहणनी। ( ) "
REV,18,23,“‘लाटूओ प्रैशअ बी निं कधि ताह दी च़मकणअ और लाल़ै और लाल़ीओ बोल बी निं ताखा कधि शुणनअ। “‘किल्हैकि तेरै बपारी तै पृथूईए प्रधान और तेरै ज़ादू करै पल़ी ती पृथूईए सोभ ज़ाती कबाता।’ ( ) 
REV,18,24,"“परमेशरे गूरो, पबित्र लोगो और पृथूई दी मारै दै लोगो लोहू भेटअ तेथै।” ( ) "
REV,19,1,"ज़ांऊं जोधअ स्वर्ग दूत बोली मुक्कअ ता मंऐं शूणअ इहअ स्वर्गा का कि ज़ाणनअ कि बडै भारी खास्सै लोग आसा लागै दै ज़ोरै-ज़ोरै इहअ बोलदै, “परमेशरे ज़ै-ज़ैकार!, “उद्धार, महिमां और शगती आसा म्हारै परमेशरे ई। "
REV,19,2,"“तेऊए करा स्तोती किल्हैकि तेऊओ न्याय आसा शुचअ और ठीक, “तैबी किअ तेऊ तेसा बडी कंज़री बेटल़ीओ न्याय ज़ुंणी कंझ़रूई करै पूरी पृथूई भ्रष्ट शोटी ती करी। तेसा का लअ तेऊ आपणैं टैहलूए लोहूओ बदल़अ।” ( ) "
REV,19,3,"तेखअ बोलअ दुजी बारी तिन्नैं, “परमेशरे ज़ै-ज़ैकार! “तेसा दझ़णेंओ धूँ रहणअ जुगै-जुगै लागी!” ( ) "
REV,19,4,"तिन्नैं च़ौबी विश्वासी मंडल़ीए सैणैं और च़ऊ प्राणीं बी टेक्कअ उटअ पल़ी करै परमेशरा लै माथअ ज़ुंण राज़गादी दी त बेठअ द, और बोलअ, “तथास्तू, परमेशरे ज़ै-ज़ैकार!” "
REV,19,5,"तेखअ शूणअ कुंण बोलदअ और सह ज़ाण्हिंआं त राज़गादी का बोलदअ, ( ) “हे म्हारै परमेशरा का सोभी डरनै आल़ै टैहलूओ, कै होछ़ै, कै बडै, तम्हैं सोभै करा परमेशरे ज़ै-ज़ैकार।” "
REV,19,6,"तेखअ शूणअ मंऐं ज़िहअ बडै भारी खास्सै लोग आसा कठा ज़ोरै बोलदै लागै। अह त इहअ ज़ोरै पाणींए छ़ोआ ज़िहअ शणकार और गुल़ूबिज़ल़ू ज़िहअ बोल। तिंयां तै इहअ बोलदै लागै दै, “परमेशरे ज़ै-ज़ैकार! “म्हारअ परमेशर, सर्वशक्तिमान करा राज़। ( ) "
REV,19,7,"एछा, हाम्हां हणअ नंद और मगन, और एऊए करनी हाम्हां ज़ै-ज़ैकार। किल्हैकि मिम्मूंओ बैह आअ नेल़, और तेऊए लाल़ी गई तैर्हुई। "
REV,19,8,तेसा लै दैनअ असली मलमले च़मकदै शेतै झिकल़ै बान्हणैंओ हक। किल्हैकि तेऊ असली मलमलो मतलब आसा पबित्र लोगे धर्में काम।” 
REV,19,9,"तेऊ स्वर्ग दूतै बोलअ मुखा इहअ लिख, “परमेशर हआ तिन्नां लोगा करै खुश ज़ुंण मिम्मूंए बैहे भोज़ा दी आसा शादै दै” तेखअ बोलअ इहअ बी, “ईंयां गल्ला ज़ुंण परमेशरै बोली, ईंयां आसा शुची।” "
REV,19,10,"ज़ांऊं मंऐं इहअ शूणअ, हुंह पल़अ उटी बाखा तेऊ सेटा माथै टेकणा लै ज़ुंण मुंह संघै गल्ला करदअ त लागअ द, तेऊ बोलअ मुखा इहअ, “मुंह सेटा निं माथअ टेकै। हुंह आसा तिहअ ई परमेशरे सेऊआ करनै आल़अ ज़िहअ तूह आसा और तेरै होर भाई आसा ज़ुंण विश्वास करा और ईशू प्रगट की शुची शिक्षा मना। परमेशर ई आसा एक्कै ज़ुंण आराधना करनै जोगी आसा। सह आसा पबित्र आत्मां ज़ुंण परमेशरे लोगा तेऊ सत्ते बारै खोज़णैं जोगी बणांआ ज़ुंण ईशू प्रगट किअ।” "
REV,19,11,"तेखअ भाल़अ मंऐं स्वर्ग घुआल़ी, और तेथ कै भाल़अ कि एक शेतअ घोल़अ आसा, और तेऊ घोल़ै प्रैंदै आसा एक शुंआर, ज़हा लै भरोस्सैमंद और शुचअ बोला, सह करा धर्में साबै परमेशरे दुशमणो न्याय और तिन्नां संघै जुध। ( ) "
REV,19,12,तेऊए आछी आसा आगीए लुपल़ै ज़ेही और तेऊए मुंडै आसा राज़ मुगट। तेथ आसा तेऊओ नांअ लिखअ द पर तेऊ नांओं किज़ै मतलब आसा तेतो थोघ आसा सिधअ तेऊ ई का। ( ) 
REV,19,13,सह आसा लोहू करै छ़ल़िकै दै झिकल़ै बान्हीं और तेऊओ नांअ आसा “परमेशरो बैण”। 
REV,19,14,ता स्वर्गे बडी भारी खास्सी सैना लागी शेतै घोल़ै दी शुंआर और शेतै असली मलमले शेतै झिकल़ै बान्हीं तेऊ पिछ़ू-पिछ़ू हांढदी। 
REV,19,15,ता ज़ाती-ज़ाती मारना लै निखल़ा तेऊए मुंहां का एक तिछी तलबार और तेऊ करनअ लोहेओ राज़दंड लई करै तिन्नां दी राज़। सर्वशक्तिमान परमेशरा करनै आपणैं दुशमण इहै खतम ज़िहै लोग अंगूरो रस बणांआ। तेऊ करनी ईंयां सोभै गल्ला परमेशरा लै ज़ुंण सोभी प्रैंदै राज़ करा और ज़सरअ प्रकोप तिन्नां लै पल़णअ किल्हैकि तिन्नैं किअ पाप। ( ) 
REV,19,16,तेऊए झिकल़ै दी और ज़ांघा आसा इहअ नांअ लिखअ द कि माहा राज़अ और प्रभूओ प्रभू। ( ) 
REV,19,17,"तेखअ भाल़अ मंऐं एक स्वर्ग दूत सुरज़ा दी खल़्हुअ द और तेऊ ज़ोरै-ज़ोरै सरगै डैऊणै आल़ै सोभी पंछ़ी लै बोलअ, “एछा सोभै हआ कठा तैहा धामा खाआ ज़ुंण तम्हां लै परमेशरै आसा बणांईं दी। ( ) "
REV,19,18,"“एछा तम्हैं खाआ राज़ैओ मास, सरदार, जोधै मर्धो, घोल़ेओ और तिन्नां दी शुंआरे ल्हासा का मास, कै बज़ीर, कै टैहलू, कै होछ़ै, कै बडै, तम्हां भेटणअ सोभी रंगो मास खाणां लै।” "
REV,19,19,तेखअ भाल़अ मंऐं कि सह पशू निखल़अ समुंदरा का बागै और पृथूईए सारै राज़ै और तिन्नें सैना तेऊ घोल़ै दी शुंआरा और तेऊए सैना संघै जुधा करना कठा हंदै। 
REV,19,20,"सह पशू और तेऊ संघै सह झ़ुठअ गूर बी ढाकअ, ज़ुंणी तिन्नां सम्हनै नछ़ैण रहैऊऐ तै, ज़ेता करै तेऊ तिंयां धोखै दी पाऐ तै ज़हा दी तेऊ पशूए छ़ाप ती और ज़ुंण तेऊए मुर्तिए पूज़ा करा तै, ईंयां दूई पाऐ ज़िऊंदै-ज़िऊंदै ई तेऊ आगीए समुंदरा दी ज़ुंण गंधका करै ज़ल़ा। ( ) "
REV,19,21,तेखअ ज़ुंण सह शेतै घोल़ै दी शुंआर त तेऊ पाऐ तेऊ पशूए सारी फौज़ आपणीं तलबारा करै मारी ज़ुंण तलबार तेऊए खाखा का निखल़ा ती। काअ गरली चुटी तिन्नें ल्हासा खांदै ज़ुंण मारी पाऐ तै और तिंयां सोभ रज़ै। 
REV,20,1,तेखअ भाल़अ मंऐं एक स्वर्ग दूत स्वर्गा का उंधै होथदअ; तेऊए हाथै ती अथाह कूंडे कुंज़ी और एक बडी शांघल़। 
REV,20,2,"तेसा बडी दानुईं मतलब सह पराणअ बडअ दानअ, ज़ुंण इबलीस और शैतान आसा, सह ढाकअ और हज़ारा साला लै डाहअ बान्हीं। ( ) "
REV,20,3,"संघा किअ सह अथाह कूंडा दी पाई करै बंद। तेथ दी लाई मोहर कि सह किअ हज़ार साला पूरै हणैं तैणीं बंद ताकि ज़ाती-ज़ातीए लोगा तेभै तैणीं भी कबाता नां पल़े, तेखअ आसा अह ज़रूरी कि थोल़ी घल़ी खोल्हणअ अह भी। "
REV,20,4,"तेखअ भाल़ी मंऐं होर राज़गादी और तेथ दी तै लोग बेठै दै और तिन्नां लै त दैनअ द परमेशरै न्याय करनैओ हक, और तिन्नें आत्मां बी भाल़ी, तिन्नें मूंड तै प्रभू ईशूए गवाही दैणा लै और तेऊए बैणा दी विश्वास करनै पिछ़ू काटै दै। तिंयां तै तिंयां ज़ुंणी तेऊ पशूए नां ता पूज़ा की और नां तेऊए मोहर आपणैं माथै और हाथै लाई ती, तिंयां आसा लागै दै भी ज़िऊंदै हई करै प्रभू ईशू मसीहा संघै हज़ार साला तैणीं राज़ करदै। ( ) "
REV,20,5,ईंयां लोग आसा पैहलै ज़ुंण भी ज़िऊंदै हुऐ और तिंयां आसा खास बर्गता आल़ै और पबित्र। ईंयां निं दुजी बारी भी कधि मरनै। ईंयां हणैं परमेशरा और मसीहा लै परोहित और इना करनअ तिन्नां संघै हज़ार साला तैणीं राज़। मूंऐं दै मणछा मांझ़ै निं होर कोहै हज़ार साला तैणीं ज़िऊंदअ हणअ। 
REV,20,6,"ज़ांऊं हज़ार साला पूरी हणीं, ता तेखअ छ़ाडणअ शैतान कैद खानै का पोर्ही। "
REV,20,7,तेखअ एछणअ सह संसारे सोभी देशे लोगा कबाता पांदअ ज़ुंण सारै संसारै आसा छिंघुऐ दै। इना देशा लै बोला गोग और मागोग। शैताना करनै तिंयां तैहा ज़ैगा कठा ज़िधी तिंयां जुध करी सके। तिंयां हणैं तिधी समुंदरे रेता ज़िहै एतरै खास्सै कठा ज़ेता कुंण गिणी निं सकदअ। 
REV,20,8,सह शैताने फौज़ डेऊणीं सारै संसारै हर ज़ैगा और पबित्र लोगे गराऊंआं और तेसा येरुशलेम नगरी लै ज़हा लै परमेशर झ़ूरा। तिधी गोटणी तिन्नां सह फेर-फिरदी पर परमेशरा छ़ाडणीं सरगा का आग और तेता करै करनै तिंयां खतम। ( ) 
REV,20,9,तेखअ ढाकणअ सह शैतान ज़ुंण संसारे लोगा कबाता पाआ त। सह शोटणअ तेखअ आगी और गंधके सअरा दी। ज़ुठअ गूर और सह पशू हणैं तेथ पैहलै ई शोटी हेरै दै और तिंयां रहणैं तैहा आगी जैंदरी राची धैल़ी जुगै-जुगै चाछल़दै लागी। ( ) 
REV,20,10,"तेखअ भाल़ी मंऐं एक शेती राज़गादी और तेथ दी परमेशर बेठअ द। पर ज़हा ज़ैगा परमेशर त बेठअ द, तिधा का लुक्कअ सारअ सरग और पृथूई तेखअ निं तिंयां कोही का शुझुऐ। ( ) "
REV,20,11,"तेखअ भाल़ै मंऐं मूंऐं दै लोग, कै होछ़ै कै बडै तिंयां तै राज़गादी आजू खल़्हुऐ दै। ज़ुंण मूंऐं दै लोग समुंदरै आसा डुबै दै, ज़ुंण मरी करै घोरी आसा दाबै दै, तिंयां सोभै लोग ज़ुंण मूंऐं दै रहणें ज़ैगा आसा तिंयां सोभ खल़्हुऐ राज़गादी सम्हनै। तेखअ खोल्ही तिधी ज़िन्दगीए कताब और होर बी कई कताबा। मूंऐं दै मणछो न्याय हुअ तिन्नें तेसा कताबा दी लिखै दै तेते साबै ज़ुंण तिन्नैं आपणीं ज़िन्दगी दी किअ। तिन्नों न्याय हणअ तिन्नें कामें साबै। ( ) "
REV,20,12,"ज़हा मणछे नांअ ज़िन्दगीए कताबा दी नांईं तै लिखै दै तिंयां पाऐ आगीए समुंदरा दी। तेता लै बोला दुजी मौत, ज़ुंण सज़ा तेऊ आगीए समुंदरा दी आसा। तेभा पोर्ही नां ता मौत हणीं और नां मौते ज़ैगा हणीं किल्हैकि तिंयां पाऐ तेऊ आगीए समुंदरा दी। ( ) "
REV,21,1,तेखअ भाल़अ मंऐं नऊंअ सरग और नऊंईं पृथूई किल्हैकि पैहलअ सरग और पृथूई हुई खतम और समुंदर बी निं रहअ। ( ) 
REV,21,2,"तेखअ भाल़ी मंऐं पबित्र नगरी येरुशलेम स्वर्गा का परमेशरा सेटा का होथदी, और सह ती लाल़ी ज़ेही सज़ाऊई दी, ज़ुंण आपणैं लाल़ै लै हार शंगार की दी हआ। "
REV,21,3,"तेखअ शूणअ मंऐं राज़गादी सेटा का एक ज़ोरै इहअ बोलदअ, “भाल़, एभा पोर्ही बस्सणअ परमेशर मणछा जैंदरी, और तेऊ करनअ तिन्नां मांझ़ै बसेरअ, और तिंयां हणैं तेऊए लोग और परमेशरा रहणअ आप्पू ई तिन्नां संघै और सह ई हणअ तिन्नों परमेशर। ( ) "
REV,21,4,"“तेऊ टुशणैं तिन्नें आछीए आशू, और तेखअ निं कधि मौत एछणी और नां शोग और नां लेरा-पकारा और नां दाह दुख। पैहलै संसारै ज़ुंण गल्ला ती तिंयां हणीं सारी गल्ला खतम।” ( ) "
REV,21,5,"ज़ुंण राज़गादी प्रैंदै त बेठअ द, तेऊ बोलअ इहअ, “भाल़, मंऐं लाई सोभै गल्ला नऊंईं करी।” तेखअ बोलअ तेऊ इहअ, “इना गल्ला लिख, किल्हैकि ईंयां बैण आसा विश्वास करनै जोगी और शुचै।” ( ) "
REV,21,6,"तेखअ बोलअ तेऊ मुल्है इहअ, “सोभै गल्ला गई पूरी हई, आदी और अंत आप्पै। ज़ुंण बी नचिशअ होए मुंह दैणअ तैहा सोबल़ा का मुफ्त झुटणा लै ज़ुंण सदा रहणैं आल़ी ज़िन्दगी दैआ। "
REV,21,7,ज़ुंण ज़िते सह ई हणअ आजू तिन्नां सोभी च़िज़ो मालक और हुंह हणअ तिन्नों परमेशर और सह हणअ मेरअ शोहरू। 
REV,21,8,"“पर ज़ुंण मुंह दी भरोस्सअ नांईं डाहे, तिंयां पाणै ज़ोरा-ज़ोरी तेऊ समुंदरा दी ज़ुंण गंधका करै ज़ल़ा, सह आसा दुजी मौत। अह इहअ नतिज़अ हणअ तिन्नां लोगो बी ज़ुंण होरी लोगा सम्हनै मेरअ नांअ लणै का डरा, ज़ुंण बूरै काम करा, ज़ुंण होरी मारी पाआ, ज़ुंण कंज़रैई करा, ज़ुंण ज़ादू करा, मुर्तिए पूज़ा करा और झ़ुठअ बोला।” ( ) "
REV,21,9,"तेखअ ज़हा स्वर्ग दूता का तिंयां साता खरी करै भरी दी सात लोहदी ती, तिन्नां मांझ़ै बोलअ एकी ज़ण्हैं मुंह सेटा लै एछी करै, “ओर्ही एछ, मुंह रहैऊंणीं ताखा सह बेटल़ी मतलब ज़ुंण मिम्मूंए लाल़ी आसा हणैं आल़ी।” "
REV,21,10,परमेशरे आत्मां किअ हुंह आपणैं बशै और तेखअ निंयं हुंह स्वर्ग दूतै एकी उछ़टी धारा प्रैंदा लै और पबित्र नगरी येरुशलेम रहैऊई स्वर्गै परमेशरा सेटा का होथदी। 
REV,21,11,नगरी ती तेऊ झ़ामणा करै च़मकदी लागी ज़ुंण परमेशरा का निखल़ा त और तेते च़मक ती किम्मती पात्थर यशब और आर-पार शुझदै शिशै ज़ेही साफ। 
REV,21,12,"नगरी फेर ती बडी भारी उछ़टी दुआल दैनी दी, और तेते ती बारा प्रऊल़ी और तिन्नां बारा प्रऊल़ी दी तै बारा स्वर्ग दूत। तिन्नां प्रऊल़ी दी तै इस्राएली लोगे बारा गोत्रे नांअ लिखै दै। "
REV,21,13,"नगरी दी ती पुर्बा बाखा, पछ़म, उतर और दखण सोभी दिशा बाखा चअन-चअन प्रऊल़ी। "
REV,21,14,"नगरीए दुआल ती बारा आथरी, बडी-बडी ज़ानीं प्रैंदै च़िणीं दी। तिन्नां बारा ज़ानीं दी तै मिम्मूंए बारा शधाणूंए नांअ लिखै दै। "
REV,21,15,"ज़ुंण स्वर्ग दूत मुंह संघै गल्ला करदअ त लागअ द, तेऊ का आसा ती नगरी, प्रऊल़ी और तेसा दुआली नापणे एक सुन्नें गज़। ( ) "
REV,21,16,"सह नगरी ती च़कोर बस्सी दी और सह ती लाम्मी और बिरली बराबर। तेऊ स्वर्ग दूतै नापी तेसा गज़ा करै ता सह नगरी निखल़ी 1,400 मील सह ती लाम्मी, बिरली और उछ़टी बराबर। "
REV,21,17,"एता बाद नापी तेऊ स्वर्ग दूतै सह दुआल कि केतरी उछ़टी आसा, तेऊ नापी सह तेऊ साबै ज़िहै मणछ नापा, ता सह दुआल निखल़ी 144 हाथ। "
REV,21,18,"सह नगरीए दुआल ती किम्मती पात्थर यशब, और नगरी ती च़ोखै सुन्नैं करै बणांईं दी शिशै ज़ेही च़मकदार। "
REV,21,19,"तेसा नगरीए थल़्है तै सोभी रंगे किम्मती पात्थरा करै बणांऐं दै। पैहली आथरी ती यशब, दुजी, नीलमणीं, चिऊथी लालड़ी और च़ौथी मरकते। ( ) "
REV,21,20,"पांज़ूई गोमेदक, छ़ऊई मानिक, सातूई पीतमणीं, आठुई पेरोज़ और नहुई पुखराज़, दसुई लहसनिए, गैर्हुई धूम्रकांत और बार्हूई याकूते। "
REV,21,21,"बारा प्रऊल़ी ती बारा मोतीए, एक-एक प्रऊल़ ती एकी-एकी मणीं करै बणांईं दी और नगरीए सल़क ती शिशै ज़ेही साफ च़ोखै सुन्नैं करै बणांईं दी। "
REV,21,22,मंऐं निं तेसा नगरी एक बी मांदर भाल़अ किल्हैकि सर्वशक्तिमान परमेशर और मिम्मूं आसा आप्पै तैहा नगरी दी। तैही निं तिधी मांदरे ज़रुरत आथी। 
REV,21,23,"तेसा नगरी निं सुरज़ और ज़ोथो कोई बी काम आथी, किल्हैकि परमेशरे झ़ामणा करै आसा तेथ प्रैशअ लागअ द हंदअ, और मिम्मूं आसा तेतो प्रैशअ। ( ) "
REV,21,24,तेसा नगरीए झ़ामणा करै हआ संसारे सोभी लोगा लै प्रैशअ और पृथूईए राज़ै आणनीं आपणीं ज़ैदात तैहा नगरी लै। 
REV,21,25,तेसा नगरीए प्रऊल़ी हआ कबल्ली घुआल़ी किल्हैकि तिधी निं कधि राच पल़दी। ( ) 
REV,21,26,संसारे सोभी लोगा आणनीं शोभली च़िज़ा और लोगे ज़ैदात तैहा नगरी लै। 
REV,21,27,"तैहा नगरी दी निं कोई बी छ़ोतली च़िज़ा और च़िल़्हखरै काम करनै आल़अ या झ़ूठ बोल़णैं आल़अ केऊ बी साबै डेऊई सकदअ। पर सिधै तिंयां लोग सका तेथ डेऊई, ज़सरै नांअ मिम्मूं ज़िन्दगीए कताबा दी आसा लिखै दै। तेसा कताबा दी आसा तिधे तिन्नां लोगे नांअ ज़हा का सदा रहणैं आल़ी ज़िन्दगी आसा। ( ) "
REV,22,1,तेखअ रहैऊअ तेऊ स्वर्ग दूतै मुखा पाणीं तेता लै बोला तै ज़िन्दगी दैणैं आल़अ पाणीं। सह पाणीं त शिशै ज़िहअ आर-पार शुझणैं आल़अ। तेऊ पाणींए सोबल़ ती परमेशरे राज़गादी का लागी दी ज़ुंण मिम्मूंए राज़गादी बी आसा। 
REV,22,2,नदी ती नगरी मांझ़ा-मांझ़ी लागी दी बगदी और तेते बाढा बाती तै बूट लागै दै ज़ुंण ज़िन्दगी दैआ। तिंयां तै इहै बूट कि तेथ लागा तै सारी साला बारा रंगे फल़ और हर भिन्नैं लागा तै होरी-होरी रंगे फल़। तेते पाच तै दुआई ज़ेता करै पृथूई दी संसारे सोभी लोगे बमारी हआ ती ठीक। ( ) 
REV,22,3,तेखअ निं कधू शाप हणअ और परमेशर और मिम्मूंए राज़गादी हणीं तेसा नगरी। तेऊए टैहलू करनी तेऊए भगती। ( ) 
REV,22,4,परमेशर भाल़णअ तिन्नां मुंहां सम्हनै और तिन्नें माथै हणअ तेऊओ नांअ लिखअ द। 
REV,22,5,तेखअ निं कधि राच पल़णीं। ज़ुंण लोग तिधी रहा तिन्नां निं प्रैशै लै लाटूए ज़रुरत आथी। नां तिन्नां प्रैशै लै सुरज़े ज़रुरत आथी। किल्हैकि तिधी आसा परमेशर आप्पै ज़ुंण लोगा लै प्रैशअ दैआ। तेखअ ज़ुंण लोग तिधी रहा तिन्नां करनअ जुगै-जुगै राज़। ( ) 
REV,22,6,"तेखअ बोलअ तेऊ स्वर्ग दूतै मुल्है इहअ, “ईंयां गल्ला ज़ुंण मंऐं ताखा रहैऊई और खोज़ी, ईंयां आसा शुची और ईंयां रहणीं हई। प्रभू परमेशर ज़ुंणी आपणीं आत्मां आपणैं सोभी गूरा लै दैनी, तेऊ ई किअ आपणैं स्वर्ग दूता लै हुकम कि सह इधी एछी करै तेऊए टैहलू का तिन्नां गल्ला रहैऊए ज़ुंण पाक्की आजू छ़ेकै आसा हणैं आल़ी।” ( ) "
REV,22,7,"ईशू बोला आपणैं सोभी लोगा  “हेरा, हुंह आसा छ़ेकै एछणैं आल़अ, परमेशरा दैणीं तिन्नां लै बर्गत ज़ुंण एसा कताबा दी प्रगट किऐ दै समादा दी धैन दैए।” "
REV,22,8,"हुंह आसा सह ई युहन्ना, ज़ुंणी ईंयां गल्ला शूणीं और भाल़ी। ज़ांऊं मंऐं भाल़अ और शूणअ, ता ज़ुंण सह स्वर्ग दूत मुखा इना गल्ला रहैऊआ त, हुंह पल़अ तेऊए च़रणैं माथै टेकणा लै उटअ। "
REV,22,9,"तेऊ बोलअ मुल्है इहअ, “भाल़, इहअ निं करै किल्हैकि हुंबी आसा ताह और तेरै होरी संघी भाई और परमेशरे गूरो और एसा कताबे गल्ला मनणै आल़ैओ संघी सेऊआ करनै आल़अ, परमेशर ई आसा एक्कै भगती करनै जोगी ज़हा सेटा माथअ लागा टेकणअ।” "
REV,22,10,"तेखअ बोलअ तेऊ मुंह सेटा इहअ, “एसा कताबा दी प्रगट किऐ दै समादा निं गुप्त डाही किल्हैकि इना गल्ला पूरी हणैंओ बगत गअ नेल़ एछी। "
REV,22,11,ज़ुंण बूरी और छ़ोतली गल्ला करा तिन्नां लागे बूरी छ़ोतली गल्ला करदै। तिहअ ई ज़ुंण बी भली और पबित्र गल्ला करा तिन्नां दैऐ भली और पबित्र गल्ला कबल्ली करनै।” 
REV,22,12,"प्रभू ईशू बोलअ इहअ,  “भाल़ हुंह आसा छ़ेकै एछणैं आल़अ, और हरेकी लै आसा मुखा तेऊए कामें साबै फल। ( ) "
REV,22,13,“हुंह आसा आदी और अंत आप्पै।” ( ) 
REV,22,14,"परमेशरा दैणीं तिन्नां लै बर्गत ज़ुंण आत्मिक रुपा दी शुचै हणां लै आपणैं झिकल़ै धोआ, किल्हैकि तिन्नां भेटणअ नगरीए प्रऊल़ी बाती भितरा लै एछणेंओ हक। तिन्नां तेऊ बूटा का फल़ा खाणेंओ हक बी भेटणअ ज़ुंण ज़िन्दगी दैआ। "
REV,22,15,"पर बूरै करनै आल़ै, ज़ादू करनै आल़ै, कंज़रै, हत्या करनै आल़ै, मुर्ति पूज़ा करनै आल़ै और हरेक झ़ुठअ च़ाहणैं आल़अ और बोल़णैं आल़ै निं कधि नगरी दी डेऊई सकदै। "
REV,22,16,"“मंऐं ईशू छ़ाडअ आपणअ स्वर्ग दूत इना गल्ला खोज़दअ तम्हां सेटा लै ज़ुंण तम्हैं मंडल़ी दी परमेशरे लोग आसा। हुंह आसा राज़ै दाबेदे पोस्ती दी आजू लुआद, हुंह आसा भैणूं तारै ज़िहअ।” ( ) "
REV,22,17,"परमेशरे आत्मां और मिम्मूंए लाल़ी बोला ईशू लै, “ताह हुअ एछणअ।” ज़ुंण बी इना गल्ला शूणां सह बी लऐ बोली, “एछ!” तिंयां सोभै ज़ुंण बी नचिशै होए सह झुटै तेऊ पाणीं मुफ्त ज़ुंण ज़िन्दगी दैआ। ( ) "
REV,22,18,"हुंह युहन्ना दैआ तिन्नां सोभी लै चतैनगी ज़ुंण मेरी एसा कताबा दी प्रगट की दी गल्ला शूणां, ज़ुंण मंऐं पैहलै ई आसा लिखी दी, ज़ै कुंण आपणीं बाखा एथ किज़ै ज़ोल़े, परमेशरा दैणीं तिन्नां लै सारी खरी पाई करै सज़ा ज़ुंण एसा कताबा दी आसा लिखी दी। ( ) "
REV,22,19,"पर ज़ै कुंण एसा कताबा दी प्रगट की दी गल्ला का किज़ै कम करे, ता परमेशरा करनअ तेऊ ज़िन्दगी दैणैं आल़ै बूटा का तेऊओ हेस्सअ दूर ज़ुंण पबित्र नगरी दी आसा, ज़ेते बारै एसा कताबा दी आसा लिखअ द। ( ) "
REV,22,20,"ज़ुंण इहअ बोला कि ईंयां गल्ला आसा शुची, सह ईशू बोला इहअ,  “हाँ हुंह आसा छ़ेकै एछणैं आल़अ!” हुंह युहन्ना बोला बापस, “तथास्तू। हे प्रभू ईशू छ़ेकै एछ।” "
REV,22,21,हुंह करा परमेशरा का अरज़ कि म्हारै प्रभू ईशूए झींण लोल़ी सदा तम्हां सोभी लै हुई। तथास्तू। 
