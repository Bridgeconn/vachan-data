MAT,1,1,"ऐह यीशु मसीह री वंशावली हा जैड़ा अब्राहम रा वंश, दाऊद रै वंश रा थू। "
MAT,1,2,"अब्राहम थऊँ इसहाक पैदा भुआ, इसहाक थऊँ याकूब पैदा भुआ, याकूब थऊँ यहूदा अतै तसेरै भाई पैदा भुऐ। "
MAT,1,3,"यहूदा अतै तामार थऊँ फिरिस अतै जोरह पैदा भुऐ, फिरिस थऊँ हिस्त्रोन पैदा भुआ, अतै हिस्त्रोन थऊँ एराम पैदा भुआ। "
MAT,1,4,"एराम थऊँ अम्मीनादाब पैदा भुआ, अम्मीनादाब थऊँ नहशोन, अतै नहशौन थऊँ सलमोन पैदा भुआ। "
MAT,1,5,"सलमोन अतै राहब थऊँ बोअज पैदा भुआ, बोअज अतै रूत थऊँ ओबेद पैदा भुआ, (राहब अतै रूत गैर यहूदी थी) अतै ओबेद थऊँ यीशे पैदा भुआ। "
MAT,1,6,यिशै थऊँ दाऊद राजा पैदा भुआ। दाऊद थऊँ सुलैमान तैहा जनानी थऊँ पैदा भुआ जैड़ी पैहलै उरिय्याह री घरावाळी थी। 
MAT,1,7,"सुलैमान थऊँ रहबाम पैदा भुआ, रहबाम थऊँ अबिय्याह पैदा भुआ, अतै अबिय्याह थऊँ आसा पैदा भुआ। "
MAT,1,8,"आसा थऊँ यहोशाफात पैदा भुआ, यहोशाफात थऊँ योराम पैदा भुआ, अतै योराम थऊँ उज्जियाह पैदा भुआ। "
MAT,1,9,"उज्जियाह थऊँ योताम पैदा भुआ, योताम थऊँ आहाज पैदा भुआ, अतै आहाज थऊँ हिजकिय्याह पैदा भुआ। "
MAT,1,10,"हिजकिय्याह थऊँ मनश्शिह पैदा भुआ, मनश्शिह थऊँ आमोन पैदा भुआ, अतै आमोन थऊँ योशिय्याह पैदा भुआ। "
MAT,1,11,"फिरी इस्त्राएली जो गुलाम बणाई करी बेबीलोन देश लैई गाणै थऊँ पैहलै योशिय्याह थऊँ यकुन्याह, अतै तसेरै भाई पैदा भुऐ। "
MAT,1,12,"अतै गुलामी मन्ज बेबीलोन देश मन्ज यकुन्याह थऊँ शालतिएल पैदा भुआ, अतै शालतिएल थऊँ जरूब्‍बाबिल पैदा भुआ। "
MAT,1,13,"जरूब्‍बाबिल थऊँ अबीहूद पैदा भुआ, अबीहूद थऊँ इल्याकीम पैदा भुआ, अतै इल्याकीम थऊँ अजोर पैदा भुआ। "
MAT,1,14,"अजोर थऊँ सदोक पैदा भुआ, सदोक थऊँ अखीम पैदा भुआ, अखीम थऊँ इलीहूद पैदा भुआ। "
MAT,1,15,"इलीहूद थऊँ इलियाजार पैदा भुआ, इलियाजार थऊँ मत्तान पैदा भुआ, अतै मत्तान थऊँ याकूब पैदा भुआ। "
MAT,1,16,"याकूब थऊँ यूसुफ पैदा भुआ, जैडा मरियम रा घरावाळा थु, अतै मरियम थऊँ यीशु जैसिओ मसीहा भी बलदै हिन पैदा भुआ। "
MAT,1,17,"ऐस तरीकै अब्राहम थऊँ दाऊद तिकर चौदह पीढ़ी भूई, अतै दाऊद री पीढ़ी थऊँ इस्त्राएली मणु जो बेबीलोन देशा री गुलामी मन्ज पुजणै तक चौदह पीढ़ी, अतै बेबीलोन देश मन्ज गुलाम भूणै थऊँ मसीह तक चौदह पीढ़ी भूई। "
MAT,1,18,"यीशु मसीह रा जन्म भूणै थऊँ पैहलै, जैहणै यीशु री माँ मरियम री मंगणी यूसुफ सोगी भूई, ता तंयारा बैह भूणै थऊँ पैहलै ही सो पवित्र आत्मा थऊँ गर्भवती भूई। "
MAT,1,19,"यूसुफ जैडा मरियम रा भूणै बाळा घरावाळा, अक्क धर्मी मणु थू, तैहा जो बदनाम ना करना चाहन्दा थु, ऐह सोची करी तिनी तैहा जो चुपचाप छड़ी दिणै रा विचार करू। "
MAT,1,20,"सो ऐह सोचु ही करदा थु, कि प्रभु रा अक्क स्वर्गदूत तैसिओ सुपनै मन्ज दर्शन दी करी बलणा लगा, “दाऊद रै पुत्र, यूसुफ! तू अपणी भूणैबाळी घरावाळी जो अप्पु बलै लैईणै थऊँ मत डर, क्ओकि जैडा तसारै पेटा मन्ज बच्‍चा पळू करदा हा, सो पवित्र आत्मा री तरफा थऊँ हा। "
MAT,1,21,"तैहा बलै अक्क गोबरू भूणा अतै तू तसेरा नां यीशु रखैं, क्ओकि तैस अपणै मणु जो तंयारै पापा थऊँ बचाई लैणा।” "
MAT,1,22,"ऐह सब ठेरैतांये भुआ कि जैडा वचन प्रभुऐ भविष्‍यवक्ता रै जरियै बलुरा थू, सो पुरा भोआ कि, "
MAT,1,23,"“अक्क कुँवारी गर्भवती भुणीआ अतै अक्क पुत्र पैदा करना, तसेरा नां इम्मानुएल रखणा,” जठेरा मतलब हा “प्रमात्मां असु सोगी हा। ” "
MAT,1,24,ता यूसुफ निन्द्रा थऊँ जागी भुआ अतै स्वर्गदूता री आज्ञा रै मुताबक अपणी भूणैबाळी घरावाळी जो अप्पु बलै लैई आ। 
MAT,1,25,"अतै जैहणै तिकर मरियमा बलै गोबरू पैदा ना भुआ यूसुफै तैहा सोगी घरावाळा-घरावाळी बाळा सम्वध ना रखु, अतै जैहणै गोबरू पैदा भुआ ता तैहै तसेरा नां यीशु रखु। "
MAT,2,1,"हेरोदेस राजा जैहणै यहूदिया परदेस मन्ज राज्य करू करदा थू ता बैतलहम ग्राँ मन्ज यीशु रा जन्म भुआ। तैस टैमैं पूर्व दिशा थऊँ कई ज्योतिषी मणु जैड़ै तारै रा अध्ययन करदै थियै, यरूशलेम मन्ज इच्ची करी पुछणा लगै, "
MAT,2,2,"कि “यहूदी रा राजा जसेरा जन्म भुआ, सो कड़िआ? क्ओकि अहै पूर्व दिशा मन्ज अक्क तारा हेरूआ जैड़ा तसेरै जन्म रै बारै मन्ज दसदा ता अहै तैस बच्चै जो प्रणाम करना आये।” "
MAT,2,3,राजा हेरोदेस अतै यरूशलेम शहर रै कैई मणु जैहणै ऐह हुणु कि अक्क नोआ राजा पैदा भूआ ता सो ड़री गै। 
MAT,2,4,"ता राजै प्रजा रै सब प्रधान याजका अतै शास्त्री जो हैदी करी तियां थऊँ पुछु, “पवित्रशास्त्र कै बलदा कि मसीहा रा जन्म कड़ी भूणा चहिन्दा?” "
MAT,2,5,"तिऐं राजै सोगी बल्लू, “यहूदिया रै बैतलहम ग्राँ मन्ज जैड़ा यहूदिया परदेस मन्ज हा” क्ओकि भविष्‍यवक्तै लिखुरा कि "
MAT,2,6,"“हे बैतलहम रै मणुओ, तूहै जैड़ै यहूदिया रै परदेसा मन्ज हिन, तुसै कसी भी तरीकै, यहूदा परदेस रै अधिकारी थऊँ हल्कै ना हिन; क्ओकि तुसु थऊँ अक्क ऐसा राज्य करनै बाळा अधिकारी नकैणा, जैस मेरी इस्त्राएली प्रजा री रखबाळी करनी हा।”  "
MAT,2,7,"ता राजै तियां ज्ञानी मणु जो चुपचाप हैदी करी तियां थऊँ पुछु कि, “तारा ठीक कस टैमैं हुजुरा?” "
MAT,2,8,"राजै तियां ज्ञानी मणु जो ऐह बली करी बैतलहम जो भैजु कि, “गच्छा, तैस गोबरू रै बारै मन्ज ठीक-ठीक पता करा। अतै जैहणै सो मुळी गाला ता मिन्जो इच्ची करी खबर दिन्यै ताकि अऊँ भी गिच्ची करी तैसिओ प्रणाम करूं।” "
MAT,2,9,"ज्ञानी मणु तसेरी गल्ला हुणी करी चली गै, अतै जैडा तारा तिऐं पुर्व दिशा मन्ज हेरूरा थु सो तंयारै अगो-अगो चल्‍लु; अतै जैड़ी सो गोबरू थु तैस घरा रै ऊपर पुजीकरी रूकी गो। "
MAT,2,10,तैस तारै जो हेरी करी सो बड़ै खुश भुए। 
MAT,2,11,"तिऐं तैड़ी पुजीकरी गोबरू जो तसेरी माता मरियमा सोगी हेरू, अतै हैरा झुकाई करी गोबरू जो प्रणाम करना लगै, फिरी अपणा-अपणा झोल्ळू खोली करी तैसिओ सोना, लोबान, अतै गन्धरस भेंट करू। "
MAT,2,12,"तियां ज्ञानी मणु जो सुपना भुआ कि हेरोदेसा बलै फिरी करी मत गान्हदै, ता सो होरी बत्ता मितै अपणै देशा जो फिरी गै। "
MAT,2,13,"ज्ञानी मणु रै गाहणै थऊँ बाद प्रभु रा अक्क स्वर्गदूत यूसुफ रै सुपनै आ अतै बल्लू, “उठ, ऐस गोबरू जो अतै सेरी मौआ जो लैई करी मिस्त्र देशा जो नह्ही गा; अतै जैहणै तक अऊँ ना बल्लू तैहणै तिकर तैठिये ही रैंह; क्ओकि राजा हेरोदेस ऐस गोबरू री तोपा पैऊरा कि ऐसिओ मरवाई देय्आ।” "
MAT,2,14,"ता सो राती ही उठु अतै गोबरू अतै तसेरी माता जो लैई करी मिस्त्र देशा जो चली गो, "
MAT,2,15,अतै राजा हेरोदेस रै मरनै तक तैठिये ही रैऊ। ठेरैतांये कि सो वचन जैड़ा प्रभुऐ भविष्‍यवक्ता रै द्वारा बलुरा थू सो पुरा भोआ “मैंई अपणै पुत्रा जो मिस्त्र देशा थऊँ हैदुरा।”  
MAT,2,16,"जैहणै राजा हेरोदेस जो पता लगा कि ज्ञानी मणु तैस सोगी धोखा करूआ, ता सो बड्डा क्रोधित भुआ, अतै सपाई जो भैजी करी ज्ञानी मणु रै दसुरै ठीक-ठीक टैमां रै मुताबक बैतहलम ग्राँ अतै तठेरै नेड़ै तेड़ै री जगह मन्ज दूँ साला थऊँ हल्कै सबी बच्चै जो मरवाई दिता। "
MAT,2,17,ता जैडा वचन यिर्मयाह भविष्‍यवक्तै बलुरा थु सो पुरा भुआ कि 
MAT,2,18,"“रामाह ग्राँ मन्ज, रूण-कलत पैऊरा; राहेल अपणै गोबरू तांऐ रोऊ करदी थी, अतै शान्त भूणा ना चाहन्दी थी, क्ओकि सो मरी गच्छुरै थियै।” अतै जैहणै तिकर हेरोदेस ना मरू सो तैठिये रैऊ। ठेरैतांये कि ऐह वचन जैडा भविष्‍यवक्तै बलुरा थु पुरा भोआ कि “मैंई अपणै पुत्रा जो मिस्त्र थऊँ हैदुरा।” "
MAT,2,19,"राजा हेरोदेस रै मरनै थऊँ बाद, जैहणै यूसुफ अतै तसेरा परिवार मिस्त्र देश मन्ज ही थियै ता प्रभु रा अक्क स्वर्गदूत यूसुफ रै सुपनै आ अतै बल्लू, "
MAT,2,20,"“उठ, गोबरू अतै सेरी मौआ जो लैई करी इस्त्राएल जो फिरी गा, क्ओकि जैडा ऐस गोबरू जो मारना चाहन्दै थियै सो मरी गै हिन।” "
MAT,2,21,"तिनी उठी करी गोबरू अतै तसेरी मौआ जो लैऊ, अतै इस्त्राएल जो फिरी आ। "
MAT,2,22,"पर जैहणै तैसिओ ऐह पत्ता लगु कि हेरोदेसा रा पुत्र अरखिलाउस यहूदिया परदेस पुर राज्य करू करदा, ता सो तैड़ी गाणै थऊँ डरू। पर सुपनै मन्ज प्रमात्मैं री चेतावनी पाई करी गलील परदेसा जो चली गो, "
MAT,2,23,"अतै नासरत नां रै शहरा मन्ज गिच्ची बसु, ताकि ऐह वचन पुरा भोआ, जैडा भविष्‍यवक्तै बलुरा थु; कि “तैस नासरी कहलाणा।”  "
MAT,3,1,तियां दिना मन्ज यूहन्‍ना बपतिस्मा दिणैबाळा यहूदिया रै बियावान जगह मन्ज इच्ची करी ऐह प्रचार करना लगा 
MAT,3,2,"“अपणै पापा थऊँ मन फेरा, क्ओकि स्वर्गा रा राज्य नेड़ै चली आ।” "
MAT,3,3,"ऐह सो ही हा जसेरै बारै मन्ज यशायाह भविष्‍यवक्तै बल्लुरा थू : “बियावान जगह मन्ज कोई हक्का पऊ करदा कि, प्रभु रा रस्ता तैयार अतै सीधा करा।” "
MAT,3,4,"यूहन्‍ना ऊँटा री ऊन रै कपड़ै लाऊरै भून्दै थियै, अतै अपणी कमर मन्ज चमड़े रा पटका बनी रखदा थु। सो टिड्ड़ी अतै मखीर खान्दा थु। "
MAT,3,5,"ता यरूशलेम, यहूदिया अतै यरदन रै अखै-ब्रखा रै सब जगह रै मणु तैस बल्लै आये। "
MAT,3,6,तिन्यै अपणै-अपणै पापा जो मनी करी यरदन नदी मन्ज यूहन्‍नै थऊँ बपतिस्मा लैऊ। 
MAT,3,7,"जैहणै तिनी मतै सारै फरीसी अतै सदूकि जो बपतिस्मा लैणैं तांऐ अप्पु बल्लै इन्दै हेरू, ता तियां जो बलदा, “तुहै जहरीलै कीड़ै सांईये दुष्‍ट हिन, तुसु जो कुणी दस्सी दिता कि प्रमात्मैं रै ईणैबाळै गुस्सै थऊँ नह्ही पेय्आ। "
MAT,3,8,ठेरै तांयें सबूत देय्आ कि तुहै अपणै मन पापा थऊँ फेरै। 
MAT,3,9,"पर अपणै-अपणै मना मन्ज ऐह सोचणा छड़ी देय्आ कि अब्राहम तुन्दा पिता हा; क्ओकि अऊँ तुसु सोगी सच बलदा, कि प्रमात्मां ईयां पत्थर थऊँ अब्राहम तांयें औलाद पैदा करी सकदा। "
MAT,3,10,"अतै अबै प्रमात्मैं रै न्याय री कुहाड़ी रूखा रै मोळा पुर रखी दितुरी हा, ठेरै तांयें जैडा रूख खरा फळ ना दिन्दा तैस बड्‍ड़ी करी अगी मन्ज फूकी दिन्दै।” "
MAT,3,11,"“अऊँ ता तुसिओ पाणी सितै मना फेरनै रा बपतिस्मा दिच्छु करदा, पर जैडा मेरै बाद ईणैबाळा सो मिन्जो थऊँ भी शक्तिशाली हा; अऊँ तसेरै जुटै रै तस्मै खोलणै रै भी काबल निय्आ, तैस तुसिओ पवित्र आत्मा अतै अगी रा बपतिस्मा दिणा। "
MAT,3,12,"तिनी अपणै हथै त्रोंगळा पकडुरा, अतै तैस अपणी बगड़ी जो खरा करी साफ करना, अतै कणक ता तैस पेडू मन्ज कठेरनिआ पर भू तैस तैहा अगी मन्ज फुकणा जैड़ी कदी भी ना हिहणी।” "
MAT,3,13,तैस टैमैं यीशु गलील जिलै थऊँ यरदन नदी मन्ज यूहन्‍नै थऊँ बपतिस्मा लैऊ। 
MAT,3,14,"पर यूहन्‍ना ऐह बल्ली करी तैसिओ रोकणा लगा, कि “हे गुरू मिन्जो ता तुन्दै हत्थै बपतिस्मा लैणा चहिन्दा थू, अतै तूहै मिन्जो बलै आये?” "
MAT,3,15,"यीशुऐ ऐह जवाव दिता, कि “हबजुं ता ईयां ही भूणा दे, क्ओकि असिओ ऐस तरीकै ही प्रमात्मैं री इच्छा जो पुरा करना ठीक हा”, ता यूहन्‍नै तसेरी गल्ल मनी लैई। "
MAT,3,16,"यीशु बपतिस्मा लैई करी पाणी थऊँ बाहर आ, अतै तैस तांयें स्वर्ग खुली गो; अतै तिनी अप्पु पुर प्रमात्मैं री आत्मा कबूतरा रै रूपा मन्ज अपणै ऊपर इन्दै हेरू। "
MAT,3,17,"अतै अम्बरा थऊँ ऐह आकाशवाणी भूई, “ऐह मेरा प्यारा पुत्र हा, जैस थऊँ अऊँ बड़ा खुश हा”।  "
MAT,4,1,"फिरी पवित्र आत्मा यीशु जो बियावान मन्ज लैई गो, ताकि शैतान तसेरी परीक्षा करी सका। "
MAT,4,2,"यीशुऐ चाळी दिन रात कुछ ना खाऊ, फिरी तैसिओ भूख लगी। "
MAT,4,3,"ता शैतान इच्ची करी तैस जो बलणा लगा, “अगर तू प्रमात्मैं रा पुत्र हा, ता बल्ली दे ऐह पत्थर रोटी बणी गान।” "
MAT,4,4,"यीशुऐ बल्लू; “पवित्रग्रन्था मन्ज लिखुरा कि मणु सिर्फ रोटी खाई करी ही ना, पर हरेक तैस वचन थऊँ जिन्दा रैई सकदा, जैडा कि प्रमात्मैं रै मूँहा थऊँ नकैन्दा।” "
MAT,4,5,"फिरी शैतान तैसिओ पवित्र नगर यरूशलेम रै मन्दरा जो लैई गो, अतै तैस मन्दरा री उच्ची जिनी चून्डी पुर खडेरी दिता। "
MAT,4,6,"अतै बल्लू, “अगर तू प्रमात्मैं रा पुत्र हा ता अपणै आपा जो एठी थऊँ फैंकी दे क्ओकि पवित्रग्रन्था मन्ज लिखुरा कि” “तैस तेरै वारै मन्ज अपणै स्वर्गदूता जो हुक्म दिणा; कि सो तिजो हत्थै-हत्थ चुक्की लैन; करखी ईयां ना भोआ कि तेरै पैरा मन्ज ठोकर लगा।” "
MAT,4,7,"यीशुऐ तैस सितै बल्लू “पवित्रग्रन्था मन्ज ऐह भी लिखूरा, तू प्रभु अपणै प्रमात्मैं री परीक्षा मत कर।” "
MAT,4,8,"फिरी शैतान यीशु जो अक्क बड़े उच्चै जिन्‍नै पहाड़ा पुर लैई गो, अतै पुरै संसार रा राज्य अतै वैभव दसी करी "
MAT,4,9,"यीशु सोगी बल्लू, कि “जे अगर तू मेरै पैरै पैई करी मिन्जो प्रणाम करा, ता ऐह सब कुछ मूँ तिजो दि दिणा।” "
MAT,4,10,"ता यीशुऐ तैस सोगी बल्लू; “हे शैतान दूर भूच्ची गा, क्ओकि पवित्रग्रन्था मन्ज लिखूरा कि” “तू प्रभु अपणै प्रमात्मैं रै ही अगो झूकैं अतै सिर्फ तैसिओ प्रणाम करै।” "
MAT,4,11,"ता शैतान तसेरै नेड़ै थऊँ चली गो, अतै स्वर्गदूत इच्ची करी तसेरी सेवा करना लगै। "
MAT,4,12,जैहणै यीशुऐ हुणु कि यूहन्‍ना पकडाई दिता ता यीशु यहूदा परदेस थऊँ गलील परदेसा जो चली गो। 
MAT,4,13,"अतै यीशु अतै तसेरै चेलै नासरत ग्राँ जो छड़ी करी झीला रै कनारै कफरनहूम ग्राँ मन्ज रैहणा लगा, जैडा कि जबूलून अतै नपताली रै इलाकै रै ब्रखै हा। "
MAT,4,14,"ताकि जैडा यशायाह भविष्‍यवक्तै बलुरा थु, पुरा भोआ कि : "
MAT,4,15,"“मणु जैड़ै जबूलून अतै नपताली रै इलाकै मन्ज रैहन्दै थियै, अतै यरदन नदी रै पार गैर यहूदी मणु जैड़ै गलील इलाकै मन्ज, "
MAT,4,16,"नैहरै मन्ज जिऊ करदै थियै, तिन्यै अक्क बड़ी लौ हेरी; अतै जैड़ै मौत रै नेड़ै बैहुरै थियै, तियां पुर सो लौ चमकी।” "
MAT,4,17,"तैस टैमां थऊँ यीशु प्रचार करना अतै ऐह बलणा शुरू करू, कि “अपणै पापा थऊँ मन फेरा क्ओकि स्वर्गा रा राज्य नेड़ै चली आ।” "
MAT,4,18,"यीशुऐ गलील री झीला रै कनारै हन्डदै-हन्डदै दूँ भाई जो जंयारै नां शमौन जैसिओ पतरस बलदै हिन, अतै तसेरै भाई अन्द्रियास जो झीला मन्ज जाल पान्दै हेरू; क्ओकि सो मच्छुआरै थियै। "
MAT,4,19,"अतै तिनी तियां जो बल्लू, “मेरै पिचो चली अईआ, मूँ तुसिओ मणु जो इक्‍कठा करना अतै तियां जो प्रमात्मैं पिचो चलणै बाळा बणाना।” "
MAT,4,20,सो तैहणै ही अपणै जाला जो छड़ी करी तैस पिचो चली पै। 
MAT,4,21,"तैड़ी थऊँ अगो गिच्ची करी, तिनी जबदी रै पुत्रा याकूब अतै यूहन्‍ना जो अपणै पिता सोगी किस्ती पुर जाला जो सुधारदै हेरू अतै यीशुऐ सो भी हैदी लै। "
MAT,4,22,सो भी तैहणै ही किस्ती अतै अपणै पिता जो छड़ी करी तैस पिचो चली पै। 
MAT,4,23,"अतै यीशु पुरै गलील परदेस मन्ज फिरदा अतै यहूदी रै सभागार मन्ज उपदेश करदा अतै राज्य रा सुसमाचार प्रचार करदा, अतै मणु री हर तरह री बमारी अतै कमजोरी जो दूर करदा रैऊ। "
MAT,4,24,"पुरै सिरिया इलाकै मन्ज तसेरा नां फैलदा गो, मणु सब बमारा जो, जैड़ै कई तरह री बमारी अतै दुखा मन्ज पैऊरै थियै, जिंआ मन्ज दुष्‍टात्मा थी, मिर्गी बाळै, अधरंगी जो तैस बलै लैई आये अतै तिनी तियां जो ठीक करू। "
MAT,4,25,"गलील, दिकापुलिस , यरूशलेम, यहूदिया री जगह अतै यरदन नदी रै पारा थऊँ भीड़ा री भीड़ा तैस पिचो चली पैई। "
MAT,5,1,जैहणै यीशुऐ भीड़ हेरी ता सो पहाड़ी पुर उची जगह चढ़ी गो; अतै जैहणै बैही गो ता तसेरै चेलै तैस बलै आये। 
MAT,5,2,"अतै सो तियां जो ऐह उपदेश दिणा लगा, "
MAT,5,3,"“धन्य हिन सो, जैड़ै मना रै दीन हिन, क्ओकि स्वर्गा रा राज्य तंयारा ही हा।” "
MAT,5,4,"“धन्य हिन सो, जैड़ै शोक करदै हिन, क्ओकि तियां प्रमात्मैं थऊँ शान्ती पाणिआ।” "
MAT,5,5,"“धन्य हिन सो, जैड़ै नम्र हिन, क्ओकि तियां धरती रै अधिकारी भूणा।” "
MAT,5,6,"“धन्य हिन सो जैड़ै धार्मिकता रै भूखै अतै प्यासै हिन, क्ओकि प्रमात्मैं सो तृप्त करणै।” "
MAT,5,7,"“धन्य हिन सो, जैडा दयावान हिन, क्ओकि प्रमात्मैं तियां पुर दया करनिआ।” "
MAT,5,8,"“धन्य हिन सो, जंयारै मन शुद्ध हिन, क्ओकि तियां प्रमात्मां हेरणा।” "
MAT,5,9,"“धन्य हिन सो, जैड़ै मेल-मिलाप करांदै, क्ओकि तियां प्रमात्मैं री औलाद कहलाणा।” "
MAT,5,10,"“धन्य हिन सो, जैड़ै धार्मिकता री वजह थऊँ सताये गान्दै, क्ओकि स्वर्गा रा राज्य तंयारा ही हा।” "
MAT,5,11,"“धन्य हिन तुहै, जैहणै मणु मेरी वजह थऊँ तुन्दी बुराई करन, तुसिओ सतान, अतै झूठ बली करी तुन्दै वरोधा मन्ज बुरी-बुरी गल्ला बलन। "
MAT,5,12,जैहणै तुसु सोगी इआं भोल्ला ता तुहै खुश अतै मगन भुंयैं क्ओकि तुसु तांयें स्वर्गा मन्ज बडा इनाम हा क्ओकि तुसु थऊँ पैहलै जैड़ै भविष्‍यवक्ता थियै तियां सोगी भी इन्‍नै जिन्‍नै मणु रै स्याणै भी इआं ही करूरा थू।” 
MAT,5,13,"“तुहै धरती पुर लूणा सांईयै हिन; पर जे अगर लूणा रा लूणकापन चली गच्छा, ता सो किआं लूणका करना? फिरी ता सो कसी कम्मा रा ना रैहन्दा, सो बाहरा जो फैंकणा अतै मणु सो पैरा थलै दरड़णा।” "
MAT,5,14,“तुहै ता संसारा री लौ सांईयै हिन; जैडा नगर पहाड़ा पुर बसुरा सो छिपी ना सकदा। 
MAT,5,15,"मणु दीया बाळी करी टोकरू थलै ढ़की करी ना रखदै पर उच्ची जगह पुर रखदै हिन, ताकि तैस घरा रै सब मणु जो लौ भोआ। "
MAT,5,16,"तैस तरीकै ही तुन्दा स्वभाव भी मणु सामणै खरा भोआ कि सो मणु तुन्दै खरै कम्मा जो हेरी करी तुन्दै पिता प्रमात्मैं री, जैडा स्वर्गा मन्ज हा तरीफ करन।” "
MAT,5,17,"“ऐह मत समझा, कि अऊँ मूसा री व्यवस्था अतै भविष्‍यवक्ता री कताबा जो खत्म करना आ, पर खत्म करना ना पर पुरा करना छुरा। "
MAT,5,18,"क्ओकि अऊँ तुसु सोगी सच बलदा, कि जैहणै तक स्वर्ग अतै धरती खत्म ना भूच्ची गान्दै, तैहणै तक मूसा री व्यवस्था थऊँ अक्क मात्रा या बिन्दु भी बिना पुरै भुऐ खत्म ना भूच्ची सकदी। "
MAT,5,19,"ऐत तांयें जैडा कोई ईयां हल्कै थऊँ हल्कै हुक्मा जो ना मन्दा अतै तियां ही होरी जो भी सखांदा, सो स्वर्गा रै राज्य मन्ज सबी थऊँ हल्का समझया गाणा; पर जैडा कोई ईआंरा पालन करला अतै तियां जो सखाला, सो ही स्वर्गा रै राज्य मन्ज महान भूणा। "
MAT,5,20,"क्ओकि अऊँ तुसु सोगी बलदा, कि अगर तुहै शास्त्री अतै फरीसी थऊँ ज्यादा बफादार अतै प्रमात्मैं री इच्छा जो पुरा करनै बाळै भोलै ता तुहै स्वर्गा रै राज्य मन्ज दाखल भूच्ची सकदै हिन।” "
MAT,5,21,"“तुहै हुणी चुकुरै हिन कि मूसा री व्यवस्था इन्दै स्याणै सितै बलुरा थु कि ‘खून मत करदै’, अतै जैडा खून करला सो कचैहरी मन्ज दोषी ठहरना। "
MAT,5,22,"पर अऊँ तुसिओ बलदा, कि जे कोई अपणै भाई पुर गुस्सा करला, ता सो कचैहरी मन्ज दोषी ठहरना अतै जे कोई अपणै भाई जो निकम्मा बल्ला सो यहूदी महासभा मन्ज दोषी ठहरना; अतै जे कोई बल्ला ‘ओ मूर्खा’ सो नरक री अगी री सजा रा दोषी ठहरना।” "
MAT,5,23,"“ऐत तांयें अगर तू अपणी भेंट प्रमात्मैं सामणै वेदी पुर चढ़ाणै तांयें लैईआ, अतै तैड़ी तिजो याद अईआ, कि मेरै भाई रै मना मन्ज मेरी वजह थऊँ कुछ वरोध हा, ता अपणी भेंटा जो तैठी ही छड़ी दे। "
MAT,5,24,अतै पैहलै गिचीकरी अपणै भाई सोगी मेल मिलाप कर; ता इच्ची करी अपणी भेंट प्रमात्मैं जो चढ़ा।” 
MAT,5,25,"“अपणै मुकदमा जजा बलै निणै थऊँ पैहलै ही अपणै विरोधी सोगी जैतना जल्दी भोआ मेल मिलाप करी लै। करखी ऐसा ना भोआ कि तेरा वरोधी तिजो जजा रै हवालै करी देय्आ, अतै जज तिजो सपाई जो सोंपी देय्आ अतै सो तिजो जेला मन्ज बंद करी दीन। "
MAT,5,26,अऊँ तुसु सोगी सच बलदा कि जैहणै तक तू पाई-पाई ना भरी देला तैहणै तक तैड़ी थऊँ ना छुटी सकदा।” 
MAT,5,27,"“जियां तुहै हुणी चुकुरै हिन मूसा री व्यवस्था इन्दै स्याणै सितै बलुरा थु, व्यभिचार मत करदै।” "
MAT,5,28,पर अऊँ तुसु सोगी ऐह बलदा कि जैडा कोई कसकी जनानी पुर बुरी नजरा सितै हेरा सो अपणै मना मन्ज तैहा सितै व्यभिचार करी चुकु। 
MAT,5,29,"अगर तेरी सज्जी हाख्र तिजो थऊँ पाप करा, ता तैहा जो नकाळी फैंक; क्ओकि तिजो तांयें ऐह ही खरा हा कि तेरै अंगा थऊँ अक्क अंग भलै ही नाश भूच्ची गच्छा, पर तेरा पुरा शरीर नरका मन्ज ना पाया गच्छा। "
MAT,5,30,"अतै अगर तेरा सज्जा हत्थ तिजो थऊँ पाप करांदा ता तैसिओ अप्पु थऊँ बडी फैंक, क्ओकि तिजो तांयें ऐह ही खरा, कि तेरै अक्की अंगा रा नुकसान भूच्ची गच्छा पर पुरा शरीर नरका मन्ज ना पाया गच्छा। "
MAT,5,31,"“अतै ऐह भी बलुरा कि जैडा कोई अपणी घरावाळी जो छड़णा चाह, ता तैहा जो तलाक पत्र देय्आ। "
MAT,5,32,"पर अऊँ तुसु सोगी बलदा कि जैडा कोई अपणी घरावाळी जो व्यभिचार रै अलावा कसकि होरी बजह थऊँ छड़ी देय्आ, ता सो तैहा थऊँ व्यभिचार करवान्दा; अतै जैडा कोई तैहा तलाकशुदा सितै बैह करदा, सो व्यभिचार करदा।” "
MAT,5,33,"“तुहै हुणुरा कि मूसा री व्यवस्था इन्दै स्याणै सितै थु कि ‘झूठी सौगन्द मत खान्दै, पर प्रभु तांयें अपणी सौगन्द जो पुरा करै।’ "
MAT,5,34,"पर अऊँ तुसु सोगी बलदा, कि कदी भी सौगन्द मत खान्दै; न ता स्वर्गा री, क्ओकि सो प्रमात्मैं रा सिंहासन हा। "
MAT,5,35,"न धरती री, क्ओकि सो तसेरै पैरा री चौंकी हा; न यरूशलेम री, क्ओकि सो महान राजै री नगरी हा। "
MAT,5,36,अपणै हैरा री भी सौगन्द मत खान्दै क्ओकि तुहै अक्क बाला जो भी चिट्टा या काळा ना करी सकदै हिन। 
MAT,5,37,"पर तुन्दी गल्ल हाँ री हाँ, अतै ना री ना मन्ज भोआ क्ओकि जैडा कुछ ऐत थऊँ ज्यादा भुन्दा सो शैतान री तरफा थऊँ भुन्दा।” "
MAT,5,38,"“जियां कि मूसा री व्यवस्था इन्दै स्याणै सितै बलुरा थु कि, हाख्री फूटैणै रै बदलै हाख्री, अतै दन्दा भनणैं रै बदलै दन्द। "
MAT,5,39,"पर अऊँ तुसु सोगी ऐह बलदा, बुराई रा बदला मत लैन्दै; पर जैडा कोई तेरै मुँहा रै सज्जै कनारी थप्पड़ मारा ता तसेरी कनारी दुआ पासा भी फेरी दे। "
MAT,5,40,अतै अगर कोई दोष लाई करीके तेरा कुरता लैणा चाह ता तैसिओ कोट भी लैणा दे। 
MAT,5,41,अतै जे अगर कोई तिजो जवरदस्ती मील भरी गाणै तांयें मजबुर करा ता तैस सोगी दोई मील चली गा। 
MAT,5,42,"जैडा कोई तुसु थऊँ मंगदा, तैसिओ देआ; अतै जैडा कोई तुसु थऊँ उधार लैणा चाह, तैस थऊँ मुँह मत फेर।” "
MAT,5,43,"“तुहै जाणदै मूसा री व्यवस्था इन्दै स्याणै सितै इआं बलुरा थु; कि अपणै पड़ेही सोगी प्रेम रखैं, अतै अपणै बैरी सोगी बैर। "
MAT,5,44,"पर अऊँ तुसु सोगी बलदा, कि अपणै बैरी सोगी प्रेम करा, अतै अपणै सताणै बाळै तांयें प्रार्थना करा। "
MAT,5,45,"ताकि तुहै अपणै प्रमात्मैं री औलाद ठहरन जैडा कि स्वर्गा मन्ज हा क्ओकि तसेरा सुरज भलै अतै बुरै दूनी मणु पुर सीरदा, अतै इआं ही बरखा भी धर्मी अतै अधर्मी दुनीं मणु पुर बरदिआ। "
MAT,5,46,"क्ओकि अगर तुहै अपणै प्रेम रखणै बाळै सोगी ही प्रेम करन, ता तुसु तांयें कै इनाम भूणा? कै चुंगी लैणैं बाळै पापी भी ईयां ही ना करदै?” "
MAT,5,47,"अतै अगर तुहै सिर्फ अपणै भाई जो ही नमस्कार करन, ता कुण जिन्‍ना बड्ड़ा कम करदै हिन? कै गैर यहूदी भी ईयां ही ना करदै? "
MAT,5,48,"ठेरैतांये तुहै भी काबल बणा, जियां तुन्दा पिता प्रमात्मां काबल हा। "
MAT,6,1,"“सावधान रेय्आ! तुहै मणु जो दसणै तांयें अपणै धर्मा रै कम्मा मत करा, न ता तुहै स्वर्गीय पिता प्रमात्मैं थऊँ कुछ भी फळ ना पाई सकदै हिन।” "
MAT,6,2,"“ठेरैतांये जैहणै तू दान करा, मणु अगो ढिंढोरा मत पिटवा, जिंआ कपटी, मणु यहूदी रै सभागार मन्ज अतै जगह जगह पाखण्ड़ करदै हिन, ताकि मणु तंयारी बड़ाई करन, अऊँ तुसु सोगी सच बलदा, कि सो अपणा इनाम पाई चुकुरै। "
MAT,6,3,"पर जैहणै तू दान करा, ता कसी जो पता ना लगा कि तैंई कै दान करूआ। "
MAT,6,4,"ताकि तेरा दान गुप्त रेय्आ; अतै तेरा पिता जैडा गुप्त मन्ज हेरदा, तिजो इनाम देय्आ।” "
MAT,6,5,"“जैहणै तू प्रार्थना करा, ता कपटी मणु साईं न कर क्ओकि सो मणु जो दसणै तांयें यहूदी रै सभागार मन्ज अतै किठुरी भीड़ा मन्ज या सड़का रै मोडा पुर खड़ी करी प्रार्थना करना तियां जो खरा लगदा। अऊँ तुसु सोगी सच बलदा, सो अपणा इनाम पाई चुकुरै हिन। "
MAT,6,6,"पर जैहणै तु प्रार्थना करा, ता अपणी कोठरी मन्ज गा; अतै दारा बन्द करी कै अपणै पिता जैडा कि गुप्त मन्ज हा तैस सोगी प्रार्थना कर; तां तेरा पिता जैडा गुप्त मन्ज तिजो हेरदा, तिजो इनाम दिणा। "
MAT,6,7,प्रार्थना करदै टैमैं गैर यहूदी सैईं बक बक मत करा; क्ओकि सो समझदै हिन कि तंयारै मता बलणै थऊँ तंयारी हुणनीआ। 
MAT,6,8,"ता तुहै तियां सैईयें ना बणा, क्ओकि तुन्दा पिता तुन्दै मंगणै थऊँ पैहलै ही जाणदा, कि तुसिओ कै जरूरत हा। "
MAT,6,9,"ता तुहै ऐस तरीकै प्रार्थना करा कि : “हे इन्दै पिता, तू जैडा स्वर्गा मन्ज हा; तेरा नां पवित्र मनया गच्छा। "
MAT,6,10,"तेरा राज्य अईआ; तेरी इच्छा जियां स्वर्गा मन्ज पुरी भून्दिआ, तियां ही धरती पुर भी भोआ। "
MAT,6,11,इन्दी दिन भर री रोटी अज असिओ देआ। 
MAT,6,12,"अतै जैस तरीकै अहै अपणै दुश्‍मणा जो माफ करूआ, तियां ही तूहै भी इन्दै बुरै कम्मा जो माफ करी देय्आ। "
MAT,6,13,"अतै असिओ परीक्षा मन्ज मत पान्दै, पर बुराई थऊँ बचा; (क्ओकि राज्य अतै पराक्रम अतै महिमा सदा तेरै ही हिन।” आमीन।) "
MAT,6,14,"“ठेरैतांये अगर तुहै मणु रै अपराध जो माफ करलै, ता तुन्दै स्वर्गीय पितै भी तुसिओ माफ करणा। "
MAT,6,15,"अतै अगर तुहै मणु रै अपराध जो माफ ना करलै, ता तुन्दै पिते भी तुन्दै अपराध माफ न करणै।” "
MAT,6,16,"“जैहणै तुहै ब्रत करन, ता कपटी साई तुन्दै मुँहा पुर उदासी ना भोआ, क्ओकि सो अपणा मुँह बणाई रखदै हिन। ताकि मणु तियां जो उपवासी जाणन, अऊँ तुसु सोगी सच बलदा, कि सो अपणा इनाम पाई चुकुरै हिन। "
MAT,6,17,पर जैहणै तु उपवास करा ता अपणै हैरा पुर तेल मळ अतै मुँह धो। 
MAT,6,18,"ताकि मणु ना पर तेरा पिता जैडा गुप्त मन्ज हा, तिजो उपवासी मना; ता तेरा पिता जैडा गुप्त मन्ज हेरदा, तिजो इनाम दिणा।” "
MAT,6,19,"“अपणै तांयें धरती पुर धन इकट्ठा मत करा; जैड़ी कीड़ा अतै काई लगदै हिन, अतै चोर भी सेंध लान्दै अतै चोरदै हिन। "
MAT,6,20,"पर अपणै तांयें स्वर्गा मन्ज धन इकट्ठा करा, जैड़ी न ता कीड़ा, अतै न काई बिगाडदिया, न ही चोर सेंध लान्दा अतै चोरदै हिन। "
MAT,6,21,क्ओकि जैड़ी तेरा धन हा तैड़ी ही तेरा मन भी लगी रैहणा।” 
MAT,6,22,"“हाख्री शरीरा मन्ज दीये सांईयै हिन ठेरैतांये अगर तेरी हाख्री साफ हिन, ता तेरा पुरा शरीर भी उजियाला भूणा। "
MAT,6,23,"पर अगर तेरी हाख्री बुरी हिन, ता तेरा पुरा शरीर भी नैहरै सैई भूणा; ऐसा बजह थऊँ सो उजियाला जैडा तिजो मन्ज हा अगर नैहरा हा ता सो नैहरा किना बड़ा भोला!” "
MAT,6,24,"“कोई मणु दूँ मालका री सेवा न करी सकदा, क्ओकि तैस अक्की सोगी बैर अतै अक्की सोगी प्रेम रखणा, तैस अक्की सोगी मिली रैहणा अतै दूये जो बुरा मनणा। तुहै प्रमात्मैं अतै धना दूनी री सेवा ना करी सकदै। "
MAT,6,25,"ठेरैतांये अऊँ तुसु सोगी बलदा, कि अपणै प्राणा तांयें ऐह चिन्ता मत करदै कि असु कै खाणा? अतै कै पिणा? अतै न अपणै शरीरा तांयें कि कै लाणा? कै प्राण खाणै थऊँ, अतै शरीर कपड़ै थऊँ बदिकरी निय्आ? "
MAT,6,26,"अम्बरा री कनारी चिडु-पखेरू जो हेरा! सो ना ता बान्दै, ना कटदै, अतै न ही अपणै पेडू मन्ज कठेरदै हिन; फिरी भी तुन्दा पिता प्रमात्मां तियां जो खुआन्दा; कै तुन्दी कीमत तियां थऊँ ज्यादा निआ। "
MAT,6,27,तुसु मन्ज ऐसा कुणआ जैडा चिन्‍द करीके उमरा री अक्क घड़ी वधाई सका?” 
MAT,6,28,"“कपड़ै तांऐ कजो चिन्ता करदै? जगंली फूला री कनारी ध्यान देय्आ, कि सो किआं फूलदै हिन, सो ना ता मेहनत करदै, ना कतदै हिन। "
MAT,6,29,तांभी अऊँ तुसिओ बलदा कि राजा सुलेमान भी अपणी पुरी वैभवी जिन्दगी मन्ज ईयां फूला सैईं ना सजी सकु। 
MAT,6,30,"ठेरैतांये जैहणै प्रमात्मां जमीना रै घा जो जैडा कि अज हा दोतै सो अगी मन्ज फूकी दिणा, ईना छैळ सजान्दा, ता हे अल्पविस्वासिओ, तुसिओ कजो ना सजाला?” "
MAT,6,31,"“ठेरैतांये चिन्ता करीके ऐह मत बलदै, कि असु कै खाणा, या कै पिणा, या कै लाणा? "
MAT,6,32,"क्ओकि गैर यहूदी ईयां सबी चिजा री खोज मन्ज रैहन्दै हिन, अतै तुन्दा स्वर्गीय पिता जाणदा हा, कि तुसिओ ऐह सब चिजा चहिन्दी हिन। "
MAT,6,33,ठेरैतांये पैहलै तुहै तसेरै राज्य अतै धर्मा री तोप करा ता ऐह सब चिजा भी तुसिओ मुळी गाणी। 
MAT,6,34,"ता ठेरैतांये दोता री चिन्ता मत करा, क्ओकि दोता रा दिन अपणी चिन्ता अप्पु करी लैणीआ; अजा तांयें अजा रा ही दुख बड़ा। "
MAT,7,1,“दोष मत ला कि तुसु पुर भी दोष ना लगाया गच्छा। 
MAT,7,2,"क्ओकि जैस तरीकै तुसै दोष लगान्दै हिन, तैस ही तरीकै तुसु पुर भी दोष लगाया गाणा; अतै ध्याना सितै हुणा, जैस नापा सितै तुसै नापदै हिन तैस ही नापा सितै तुसु तांयें भी नापया गाणा, बल्कि तुसिओ मता ही दिणा हा।” "
MAT,7,3,"“तु कजो अपणै भाई री हाख्री रै द्रुबड़ा जो हेरदा, कै तिजो अपणी हाख्री मन्ज पैऊरा दुब्रड़ न हुजदा? "
MAT,7,4,"जे तेरी अपणी हाख्री मन्ज दुब्रड़ पैऊरा, ता तु किआं अपणै भाई सितै बली सकदा कि ‘अई अऊँ तेरी हाख्री रै दुब्रड़ा कड़ी दिन्दा।’ "
MAT,7,5,"हे कपटी, पैहलै अपणी हाख्री थऊँ दुब्रड़ा ता कड़ी लै, ता तू अपणै भाई री हाख्री रै दुब्रड़ा जो खरा करी हेरी हुणी कै कड़ी सकदा।” "
MAT,7,6,"“तियां मणु जो जैड़ै प्रमात्मैं रा वचन हुणना ना चाहन्दै तियां जो मत हुणा, तियां जो वचन हुणाणा ऐस तरीकै हा कि पवित्र चिजा कुत्रा अगो फैंकणा। तियां जो वचन हुणाणा मतलब अपणै मोती सूअरा अगो फैंकणा, ता ऐसा भूणा कि सो तियां पैरा थलै दरड़ी दिणै अतै पलटी करी तुसिओ ही फाड़ी खान।” "
MAT,7,7,"“मंगलै, ता तुसिओ मुळणा; तोपलै ता तुसु पाणा; खटखटालै ता तुसु तांयें खोलणा। "
MAT,7,8,"क्ओकि जैडा कोई मंगदा, तैसिओ मुळदा; अतै जैडा कोई तोपदा, सो पान्दा अतै जैडा खटखटान्दा, तैस तांयें खोलया गाणा।” "
MAT,7,9,"“तुसु मन्ज ऐसा कुण पिता भोल्ला, जैडा अपणै पुत्रा जो रोटी मंगणै पुर पत्थर देला? "
MAT,7,10,"जे मच्छी मंगला, ता कीड़ा देला? "
MAT,7,11,"जे तुहै बुरै भूच्ची करी, अपणी औलादा जो खरी चिजा दिणा जाणदै हिन, ता तुन्दा स्वर्गीय पिता अपणै मंगणै बाळै जो खरी चिजा कजो ना देला? "
MAT,7,12,"ऐस तरीकै जैडा कुछ तुहै चाहन्दै हिन, कि मणु तुसु सोगी करन, तुहै भी तियां मणु सोगी वैसा ही वर्ताव करा; क्ओकि मूसा री व्यवस्था अतै भविष्‍यवक्ता री शिक्षा ऐह ही हा।” "
MAT,7,13,"“भीड़ै रस्तै मितै प्रवेश करा, क्ओकि सो रस्ता जैडा विनाश री कनारी लैई करी गान्दा सो चौड़ा हा; अतै मतै तैस रस्तै मितै गान्दै। "
MAT,7,14,"क्ओकि भिड़ा अतै तंग हा सो रस्ता जैडा सदा काल री जिन्दगी री कनारी पजान्दा, अतै थोड़ै हिन जैड़ै तैतिओ पान्दै हिन।” "
MAT,7,15,"“झूठै भविष्‍यवक्ता थऊँ बची करी रेय्आ, जैड़ै तुसु बल्लै भैड़ा रै भेषा मन्ज इन्दै हिन, पर अन्दरा थऊँ फाड़ी करी खाणैबाळै भेड़िये हिन। "
MAT,7,16,तंयारै कम्मा थऊँ तुसु तियां जो पछैणी लैणा। कै झिन्ड़ा थऊँ अंगुर या जरैड़ी थऊँ अंजीर त्रोड़दै हिन? 
MAT,7,17,ऐस तरीकै हि हरेक खरै रूख खरा फळ दिन्दै अतै बुरै रूख बुरै फळ दिन्दै। 
MAT,7,18,"खरा रूख बुरा फळ न दी सकदा, अतै न ही बुरा रूख खरा फळ दी सकदा। "
MAT,7,19,"जैड़ै-जैड़ै रूख खरा फळ ना दिन्दै, सो बड्डी करी अगी मन्ज फूकी गान्दै हिन। तैस तरीकै ही झूठै भविष्‍यवक्ता जो सजा दिणी हा। "
MAT,7,20,ता झूठै भविष्‍यवक्ता रै कम्मा थऊँ तुसु तियां जो पछैणी लैणा।” 
MAT,7,21,"“जैडा मिन्जो सोगी, ‘हे प्रभु! हे प्रभु!’ बलदा रैहन्दा, तियां मन्ज सबी स्वर्गा जो ना गाणा, पर सो ही जैडा मेरै स्वर्गीय पिता री इच्छा पुर चलदा हा। "
MAT,7,22,"न्याय बाळै दिन मतै मिन्जो सोगी बलणा; ‘हे प्रभु, हे प्रभु’ कै अहै तेरै नां थऊँ भविष्‍यवाणी ना करी, अतै तेरै नां थऊँ दुष्‍टात्मा जो ना कड्‍डू, अतै तेरै नां थऊँ चमत्कार ना करै? "
MAT,7,23,"ता मूँ तियां सितै खुलीकरी बलणा कि मैंई तुसिओ कदी भी अपणा ना जाणु, हे पाप करणै बाळैओ, मेरै नेड़ै थऊँ चली गच्छा।” "
MAT,7,24,"“ठेरैतांये जैडा कोई मेरी गल्ला हुणी करी मन्दा सो तैस बुद्धिमान मणु सैईऐ हा, जिनी अपणा घर चट्टान पुर बणाऊरा। "
MAT,7,25,"अतै बरखा लगी हड़ड चली आ, अतै तुफान चलु, अतै लैहरा तैस घरा सितै टकराणा लगी, पर सो ना पैऊँ, क्ओकि तसेरी निय्आ चट्टाना पुर पाऊरी थी। "
MAT,7,26,पर जैडा कोई मेरी गल्ला हुणदा अतै तियां पुर ना चलदा सो तैस मूर्ख मणु सैईयें हा जिनी अपणा घर रेता पुर बणाऊ। 
MAT,7,27,"अतै बरखा लगी, हड्ड चली आ, तुफान चली पैऊ, अतै लैहरा तैस घरा सितै टकराणा लगी अतै सो ढैई करी सत्यनाश भूच्ची गो।” "
MAT,7,28,"जैहणै यीशु ऐह गल्ला कणैई बैहु ता, भीड़ तसेरै उपदेश थऊँ हैरान भूई। "
MAT,7,29,क्ओकि सो तंयारै शास्त्री साईयें ना पर अधिकारी साईयें तियां जो उपदेश दिन्दा थू। 
MAT,8,1,"जैहणै सो तैस पहाड़ा थऊँ ओसु, ता अक्क बड़ी भारी भीड़ तैस पिचो चली पैई। "
MAT,8,2,"अतै अक्क कोढ़ी तैस बलै इच्ची करी घुटनै रै भारै बैही करी तैस सोगी बिनती करना लगा, कि “हे प्रभु अगर तूहै चाहन, ता मिन्जो ठीक करी सकदै हिन।” "
MAT,8,3,"यीशुऐ हत्थ अगो करीके तैसिओ छुऊँ, अतै बल्लू, “अऊँ चाहन्दा, तू ठीक भूच्ची गच्छा” ता सो तैहणै ही कोढ़ थऊँ ठीक भूच्ची गो। "
MAT,8,4,"यीशुऐ तैसिओ बल्लू; “हेर, कसी सोगी मत बलदा पर गिच्ची करी अपणै आपा जो याजका जो दस अतै जैडा चढ़ावा मूसै दसुरा सो चढ़ा, ताकि तियां तांयें गवाही भोआ।” "
MAT,8,5,अतै जैहणै सो कफरनहूम मन्ज आ ता अक्क सूबेदारै तैस बलै इच्ची करी तैस सोगी विनती करी। 
MAT,8,6,"कि “हे प्रभु, मेरा सेवक घरै अधरंगा रा मारा दुखी पैऊरा।” "
MAT,8,7,यीशुऐ वलु; “अऊँ इच्ची करी तैसिओ ठीक करला।” 
MAT,8,8,"सूबेदारै जवाव दिता; कि “हे प्रभु, अऊँ ऐस काबल निय्आ कि तुहै मेरै घरै ईन, पर सिर्फ अपणै मुँहा थऊँ ऐड़ी थऊँ ही बली दिल्लै ता मेरै सेवका ठीक भूच्ची गाणा। "
MAT,8,9,"क्ओकि अऊँ भी कसी अफसरा थलै कम करदा अतै मेरै थलै भी कुछ सपाई कम करदै हिन। जैहणै अक्की जो बलदा, गा! ता सो गान्दा; अतै दूये जो बलदा कि अई! ता सो इन्दा; अतै अपणै दासा जो बलदा कि, ऐह कम कर ता सो करदै हिन।” "
MAT,8,10,"ऐह हुणी करी यीशु बड़ा हैरान भुआ, अतै अपणै पिचो चलुरी भीड़ा री कनारी हेरी करी बल्लू, “हुणा अऊँ तुसु सोगी सच बलदा, कि मैंई तूणा विस्वास करणै बाळा कोई अक्क मणु भी इस्त्राएली मणु मन्ज भी ना हेरू। "
MAT,8,11,"अतै अऊँ तुसु सितै बलदा, कि मतै गैर यहूदी मणु पूर्व अतै पश्‍चिम थऊँ इच्ची करी अब्राहम अतै इसहाक अतै याकूब सोगी स्वर्गा रै राज्य मन्ज बैहणा। "
MAT,8,12,पर राज्य री सन्तान (यहूदी अतै इस्त्राएली) बाहर अन्धकार मन्ज पाई दिणिआ अतै तैड़ी तियां रूणा अतै दन्द पिणै हिन।” 
MAT,8,13,"अतै यीशुऐ सूबेदारा सोगी बल्लू, “घरा जो गा, जिन्‍ना तेरा विस्वास हा, तियां ही तिजो तांयें भोआ।” अतै तसेरा दास तैहणै ही चंगा भूच्ची गो। "
MAT,8,14,अतै यीशुऐ पतरस रै घरै इच्ची करी तसेरी हहुआ जो बुखार मन्ज पैऊरी हेरु। 
MAT,8,15,तिनी तसारा हत्थ छुऊँ अतै तसारा बुखार उतरी गो; अतै सो उठी करी तसेरी सेवा करना लगी। 
MAT,8,16,"संझा रै टैमैं जैहणै सुरज डूबी गो ता मणु तैस बलै कई मणु जो लैई करी आये जिंआ मन्ज दुष्‍टात्मा थी अतै तिनी आत्मा जो अपणै बचन थऊँ कड़ी दिता, अतै सब बमारा जो ठीक करू। "
MAT,8,17,ताकि सो वचन जैडा यशायाह भविष्‍यवक्तै बलुरा थु पुरा भोआ कि; “तिनी अप्पु इन्दी कमजोरी जो लैई लैऊ अतै इन्दी बमारी जो चुकी लैऊ।”  
MAT,8,18,जैहणै यीशुऐ अपणै चौं कनारी मणु री बड़ी भारी भीड़ हेरी ता तिनी चेलै जो गलील झीला रै पारीयें कनारी गाणै रा हुक्म दिता। 
MAT,8,19,"जैहणै सो गाणै री तैयारी करू करदै थियै ता अक्की शास्त्री यीशु बल्लै इच्ची करी बल्लू, “हे गुरू, जैड़ी कड़ी तुसु गाणा, मूँ भी तुन्दै पिचो चलना।” "
MAT,8,20,"यीशुऐ तैस सोगी बल्लू, “लोमड़ी रै रैहणै जो कूड्‍ड भून्दै अतै अम्बरा रै पखेरू रै रैहणै तांई अल्लै भून्दै हिन; पर मणु रै पुत्रा रा कोई रैहणै रा ठकाणा निय्आ।” "
MAT,8,21,"अक्की होरी चेलै तैस सोगी बल्लू, “हे प्रभु, मिन्जो पैहलै घरा जो गाणा देआ, कि मेरै पिता रै मरणै थऊँ बाद तसेरा दाह संस्कार करनै थऊँ बाद तेरै पिचो चलूं” "
MAT,8,22,"यीशुऐ तैस सोगी बल्लू, “तू मेरै पिचो चली पै, अतै आत्मा मन्ज मरूरै जो अपणै मुरदै रा दाह संस्कार करना दे।” "
MAT,8,23,"जैहणै सो किस्ती पुर चढु, ता तसेरै चेलै तैस पिचो चली पै। "
MAT,8,24,"ता, झीला मन्ज अक्क ऐसा बड़ा तूफान आ कि किस्ती लैहरा मन्ज डुबणा लगी, अतै सो सुतुरा थु। "
MAT,8,25,"ता तिन्यै इच्ची करी तैसिओ जगाऊ, अतै बल्लू, “हे प्रभु, असिओ बचा, अहै मरना लगै।” "
MAT,8,26,"तिनी बल्लू, “हे विस्‍वासा मन्ज कमजोर मणुओ, कजो डरदै हिन?” ता तिनी उठी करी तुफान जो झिड़कु, अतै सब शान्त भूच्ची गो। "
MAT,8,27,"ता चेलै हैरानी करीके बलणा लगै, कि “ऐह किना मणु हा, कि तूफान अतै पाणी भी सेरै हुक्मा जो मन्दै हिन।” "
MAT,8,28,"जैहणै सो गदरेनियो रै देशा मन्ज पुजु, ता दोई मणु जिंआ मन्ज दुष्‍टात्मा थी तैसिओ मुळै। सो कब्रिस्तान मन्ज रैहन्दै थियै, सो ऐतनै खतरनाक थियै कि, कोई भी तैस रस्तै मितै ना गान्दा थु। "
MAT,8,29,"ता तिन्यै जोरा सितै हक्क पाई करी बल्लू; “हे परमप्रधान प्रमात्मैं रै पुत्रा, तेरा असु सोगी कै कम? कै तु टैमां थऊँ पैहलै ही असिओ दुख दिणा चली आ?” "
MAT,8,30,तियां थऊँ कुछ दूरी पुर सूअंरा री गुआली चरू करदी थी। 
MAT,8,31,"दुष्‍टात्मा ऐह बली करी तैस सोगी विनती करना लगी, कि “अगर तु असिओ कढणा चाहन्दा, ता सूअरा री गुआली मन्ज गाणा दे।” "
MAT,8,32,"तिनी तियां सितै बल्लू, “गच्छा!” सो निकळी करी सूअरा मन्ज बड़ी गई, ता सब सूअरा री गुआली झपटी करी पाणी मन्ज पैई गई अतै डूबी मरै। "
MAT,8,33,"गुआलु ऐह हेरी करी नह्ही गै, अतै ग्राँ मन्ज गिचीकरी ऐह सब गल्ला अतै जिंआ मन्ज दुष्‍टात्मा थी तंयारा भी पुरा हाल हुणाई दिता। "
MAT,8,34,"अतै ग्राँ अतै शहरा रै सब मणु यीशु सोगी मिलणा चली आये अतै तैसिओ हेरी विनती करना लगै, कि इन्दै बनै थऊँ बाहर चली गा। "
MAT,9,1,फिरी सो किस्ती पुर चढ़ी करी पार गो; अतै अपणै नगरा मन्ज आ। 
MAT,9,2,"फिरी मतै मणु अक्क अधरंगी जो मन्जै पुर चुक्की करी तैस बल्लै लैई आये; यीशुऐ तंयारा विस्वास जो हेरी करी, तैस अधरंगी सोगी बल्लू; “हे पुत्र हिम्मत रख; मैंई तेरै पाप माफ करी दितै।” "
MAT,9,3,"अतै हेरा, कई शास्त्री सोचणा लगै, कि “ऐह ता प्रमात्मैं री बुराई करू करदा।” "
MAT,9,4,"यीशुऐ तंयारै मना री गल्ला जो जाणी करी बल्लू, कि “तुहै मणु अपणै मना मन्ज ऐह कजो सोचु करदै हिन? "
MAT,9,5,कै तुहै ऐह ना जाणदै कि ठीक करनै थऊँ पापा जो माफ करना आसान हा क्ओकि तैतिओ हेरी ना सकदै। पर चंगाई रै कम्मा जो हेरी सकदै हिन कि सो ठीक भूआ कि ना? 
MAT,9,6,"पर ठेरैतांये कि तुसै जाणी लैन कि मणु रै पुत्रा जो धरती पुर पाप माफ करणै रा अधिकार हा।” तिनी अधरंगी सोगी बल्लू उठ “अपणी खाट चुक, अतै अपणै घरा जो चली गा।” "
MAT,9,7,सो उठी करी अपणै घरा जो चली गो। 
MAT,9,8,मणु ऐह हेरी करी डरी गै अतै प्रमात्मैं री जय-जयकार करणा लगै जिनी मणु जो ऐसा अधिकार दितुरा हा। 
MAT,9,9,"तैड़ी थऊँ अगो गिचीकरी यीशुऐ मत्ती नां रै अक्की मणु जो चुंगी लैणै बाळी चौकी पुर बैहुरा हेरू, अतै तैस सोगी बल्लू, “मेरै पिचो चली पै।” सो उठी करी तेसेरै पिचो चली पैऊ। "
MAT,9,10,अतै जैहणै यीशु अतै तसेरै चेलै मत्ती रै घरै खाणा बैईठै ता मतै चुंगी लैणैबाळै अतै पापी इच्ची करी सो भी तियां सोगी खाणा बैईठै। 
MAT,9,11,ऐह हेरी करी फरीसी तसेरै चेलै सोगी बल्लू; “तुन्दा गुरू चुंगी लैणैबाळै अतै पापी सोगी कजो खान्दा?” 
MAT,9,12,"यीशुऐ ऐह हुणी करी तियां सोगी बल्लू, “बैईद खरै भलै चंगै तांयें ना भुन्दा पर बमारा तांयें भुन्दा। "
MAT,9,13,"ता तुहै गिच्ची करी ठेरा अर्थ सीखी लेआ, कि ‘अऊँ बलिदान ना पर दया चाहन्दा।’ क्ओकि अऊँ जैड़ै अपणै आपा जो धर्मी समझदै हिन तियां जो ना पर पापी मणु जो हैदणा छुरा।” "
MAT,9,14,"ता यूहन्‍ना रै चेलै तैस बलै इच्ची करी बल्लू; “कै बजह हा कि अहै फरीसी ऐतनै ब्रत करदै हिन, पर तेरै चेलै ब्रत ना करदै?” "
MAT,9,15,"यीशुऐ तियां सोगी बल्लू; “कै बराती, जैहणै तक दूल्हा तियां सोगी हा, शोक करी सकदै हिन? पर सो दिन ईणै जैहणै दूल्हा तियां थऊँ अलग करी दिणा, तैस टैमैं तियां ब्रत करणै।” "
MAT,9,16,"कोई भी नोए कपड़ै री टल्ली छकी करी पुराणै कपड़ै मन्ज टल्ली ना लान्दा, क्ओकि नोए कपड़ै सो सब कुछ खिन्जी लैणा, अतै तैस होर छकी गाणा। "
MAT,9,17,"नोआ दाखरस पुराणी खलड़ी मन्ज ना पान्दै; क्ओकि ऐसा करनै थऊँ खलड़ी फटी गाणी, अतै दाखरस निकळी गाणा अतै खलड़ी बर्बाद भूच्ची गाणी, पर नोआ दाखरस नोई खलड़ी मन्ज ही भरदै हिन अतै दोनो बची रैहन्‍दी हिन। "
MAT,9,18,"सो तियां सोगी ऐह बल्लू ही करदा थु, कि हेरा, यहूदी रै सभागार थऊँ अक्क सरदार इच्ची करी तसेरै पैरै पैई करी विनती करना लगू, “मेरी कुल्ळी हबजु ही मरी गई हा, पर चली करी अपणा हत्थ तैहा पुर रख, ता सो जिन्दी भूच्ची गाणीआ।” "
MAT,9,19,यीशु उठी करी अपणै चेलै समेत तैस सोगी चली पैऊ। 
MAT,9,20,"अतै बत्ता मन्ज, अक्क जनानी जेहा जो बारह साला थऊँ खून चलणै री बमारी थी, अतै सो अपणै मना मन्ज ऐह सोचदी थी, कि “अगर अऊँ तसेरै कपड़ै रै पल्लै जो छुई लैली ता मूँ ठीक भूच्ची गाणा।” "
MAT,9,21,फिरी तैसै जनानी तसेरै पिचो इच्ची करी यीशु रै कपड़ै रै पल्लै जो छुई लैऊ। 
MAT,9,22,"यीशुऐ फिरी करी तैहा जो हेरू, अतै बल्लू, “पुत्री हिम्मत रख; तेरै विस्वासै तिजो ठीक करूआ।” ता सो जनानी तैहा घड़ी ही ठीक भूच्ची गई। "
MAT,9,23,"जैहणै यीशु तैस सरदारा रै घरै पुजु ता रूणै पिटिणै बाळै री भीड़ अतै हौ हल्ला करदै मणु जो हेरू ता तिनी बल्लू, "
MAT,9,24,"“घिरी गच्छा, कुल्ळी मरूरी निय्आ, पर सोऊ करदी हा।” ऐह हुणी करी सब हासणा लगै। "
MAT,9,25,"पर जैहणै भीड़ कड्ड़ी दिती ता, तिनी अन्दर गिच्ची करी कुल्ळी रा हत्थ पकडु, अतै सो जी भूई। "
MAT,9,26,ऐसा गल्ला री चर्चा तैस पुरै देशा मन्ज फैली गई। 
MAT,9,27,"जैहणै यीशु तैड़ी थऊँ अगो गो ता दोई अन्धै तैस पिचो ऐह बलदै चली आये, कि “हे दाऊद री सन्तान, असु पुर दया कर!” "
MAT,9,28,"जैहणै सो घरै पुजु, ता सो अन्धै तैस बलै आये, अतै यीशुऐ तियां सितै बल्लू, “कै तुसिओ विस्वास हा, कि अऊँ तिजो ठीक करी सकदा?” तिन्यै तैस सोगी बल्लू, “हा, प्रभु! मिन्जो विस्वास हा तुहै ठीक करी सकदै हिन।” "
MAT,9,29,"ता तिनी तंयारी हाख्री छुई करी बल्लू, “तुन्दै विस्‍वासा रै अनुसार तुहै ठीक भूची गै हिन।” "
MAT,9,30,"अतै तंयारी हाख्री हेरना लगी पैई। यीशुऐ तियां जो टणकाई करी बल्लू, “सावधान, कसी जो ऐसा गल्ला रै बारै मन्ज मत दसदै कि मैंई तुसिओ ठीक करूआ।” "
MAT,9,31,पर तिन्यै पुरै देशा मन्ज तसेरी चर्चा फैलाई दिती। 
MAT,9,32,"जैहणै सो बाहर चलुरै थियै, ता हेरा, मणु अक्क गूंगै जो जैस मन्ज दुष्‍टात्मा थी तैस बलै लैई आये। "
MAT,9,33,"जैहणै यीशुऐ दुष्‍टात्मा कड्ड़ी दिती, ता गूंगा बलणा लगी पैऊ। अतै भीड़ हैरान भूच्ची करी बलणा लगी, कि “अहै इस्त्राएल मन्ज इन्‍नै कम कदी भी ना हेरै।” "
MAT,9,34,"पर फरीसी बलणा लगै, “ऐह ता शैतान री मदद सोगी दुष्‍टात्मा जो कड़दा।” "
MAT,9,35,"यीशु अतै तसेरै चेलै गलील परदेस रै कई नगरा अतै ग्राँ मन्ज फिरदै रैह। सो यहूदी रै सभागार मन्ज उपदेश करदा रैऊ, अतै प्रमात्मैं रै राज्य रा सुसमाचार प्रचार करदा, अतै हर तरह री बमारी अतै कमजोरी जो दूर करदा रैऊ। "
MAT,9,36,"जैहणै तिनी भीड़ा जो हेरू ता तैसिओ मणु पुर तरस आ, क्ओकि सो तियां भैड़ा सैईयें व्याकुल अतै भटकुरै थियै जंयारा कोई भी पाहल ना भुन्दा। "
MAT,9,37,"ता तिनी अपणै चेलै सोगी बल्लू, “फसल ता बड़ी पक्की गछुरिआ पर कम कमाणै बाळै मजदूर थोड़ै हिन। "
MAT,9,38,ठेरैतांये बगड़ी रै मालका सितै विनती करा कि सो अपणी फसल कटणै तांयें मजदूर भैजी देय्आ।” 
MAT,10,1,"यीशुऐ अपणै बारह प्रेरिता जो हैदी करी, तियां जो दुष्‍टात्मा जो कढणै रा अधिकार दिता, कि तियां जो कड्ड़ी सकन अतै सब तरह री बमारी अतै सब कमजोरी जो दूर करन। "
MAT,10,2,"अतै बारह प्रेरिता रै नां ऐह हिन पैहला शमौन, जैसिओ पतरस भी बलदै हिन, तसेरा भाई अन्द्रियास; जबदी रा पुत्र याकूब, अतै तसेरा भाई यूहन्‍ना; "
MAT,10,3,"फिलिप्पुस अतै बरतुल्मै थोमा अतै चुंगी लैणै बाळा मत्ती, हलफै रा पुत्र याकूब अतै तद्दै। "
MAT,10,4,"शमौन कनानी, अतै यहूदा इस्करियोती, जिनी तैसिओ पकड़ाई भी दिता थु। "
MAT,10,5,"बारह प्रेरिता जो यीशुऐ ऐह हुक्म दी करी भैजु कि “गैर यहूदी री कनारी मत गान्दै, अतै सामरिया रै कसी भी नगर मन्ज प्रवेश मत करदै। "
MAT,10,6,पर इस्त्राएल रै घरानै री गवाचुरी भैड़ा बलै ही गच्छैं। 
MAT,10,7,अतै चलदै चलदै प्रचार करा कि ‘स्वर्गा रा राज्य नेड़ै हा।’ 
MAT,10,8,"बमारा जो ठीक करा, मरूरै जो जिय्आ, कोढ़ी जो शुद्ध करा, दुष्‍टात्मा जो कडआ। तुहै मुफ्‍त मन्ज पाऊरा, मुफ्‍त मन्ज ही देय्आ। "
MAT,10,9,"अपणै बटुए मन्ज ना ता सोना, अतै ना रूपियें, अतै ना तांबा रखणा। "
MAT,10,10,"बत्ता तांयें ना झोल्ळी रखा, ना दोई कुरतै, ना जुटै अतै ना ही होट्‌ठी लेय्आ, क्ओकि मजदूर जो तसेरी मजदूरी मुळना चहिन्दीआ। "
MAT,10,11,"“जैस कसी नगर या ग्राँ मन्ज गान, ता पता करा कि तैड़ी कुण विस्‍वासा लायक हा जैहणै तक तैड़ी रैहन तैस बलै ही रेय्आ। "
MAT,10,12,अतै घरा मन्ज प्रवेश करदै टैमैं तैसिओ आशीष दिन्यै। 
MAT,10,13,अगर तैस घरा रै मणु योग्य भोलै ता तुन्दी आशीष तियां तक पुजणा पर अगर योग्य ना भोलै ता तुन्दी दितुरी आशीष तुसु बलै ही फिरी ईणिआ। 
MAT,10,14,"अतै जैडा कोई तुसिओ ना ग्रहण करला, अतै तुन्दी गल्ला ना हुणला, तैस घरा या तैस नगर थऊँ नकैन्दै अपणै पैरा री धूड झाड़ी फैकैं। "
MAT,10,15,"अऊँ तुसु सोगी सच बलदा, कि न्याय रै दिन तैस नगर री दशा सदोम अतै अमोरा रै शहरा रै बुरै मणु री दशा थऊँ भी बुरी भुणीआ। "
MAT,10,16,"“हेरा, अऊँ तुसिओ असहाय भैडा साईयें ऐसै मणु रै मन्जै भैजु करदा जैड़ै भेड़िये सांईये खतरनाक हिन। ठेरै तांयें कीड़ै सांई बुद्धिमान अतै कबूतरा सांई भोळै बणा। "
MAT,10,17,"पर मणु थऊँ सावधान रेय्आ, क्ओकि तियां तुसिओ महासभा मन्ज घसिटणा, अतै अपणै सभागार मन्ज कोड़ै मरवाणै। "
MAT,10,18,"तुसै मेरै तांयें हाकमा अतै राजा रै सामणै तियां मणु पुर, अतै गैर यहूदी पुर गवाह भूणै तिकर पुजायै गाणै। "
MAT,10,19,"जैहणै तियां पकड़वाणा ता ऐह चिन्ता मत करदै कि कस तरीकै, या कै बलणा क्ओकि जैडा कुछ तुसु बलणा भोला, सो तैस ही टैमैं तुसिओ दसी दिणा। "
MAT,10,20,"क्ओकि बलणै बाळै तुसै ना हिन, पर तुन्दै पिते री आत्मा तुसु मन्ज बलदा हा। "
MAT,10,21,"“भाई, भाई जो अतै पिते पुत्रा जो, मारणै तांयें पकड़ाणा, अतै बच्चै बाळै माता पिता रै वरोधा मन्ज खड़ी करी तियां जो मरवाई दिणा। "
MAT,10,22,"मेरै नां री बजह थऊँ मणु तुसु सोगी बैर करणा, पर जैस अन्त तक धीरज रखणा उद्धार तसेरा ही भूणा। "
MAT,10,23,"जैहणै सो तुसिओ अक्की नगर मन्ज सतान, ता दूये नगरा जो नह्ही गच्छैं। अऊँ तुसु सोगी सच बलदा, जैहणै तुसू इस्त्राएल रै सबी नगरा मन्ज घुमी बैहणा ता मणु रै पुत्रा चली इणा। "
MAT,10,24,“चेला अपणै गुरू थऊँ बड़ा निय्आ; अतै ना दास अपणै स्वामी थऊँ। 
MAT,10,25,"चेलै रा गुरू रै, अतै दासा रा स्वामी रै बराबर भूणा ही बड़ा हा। जैहणै तिन्यै घरा रै स्वामी जो शैतान बल्लू ता तसेरै घरावाळै जो कजो ना बललै?” "
MAT,10,26,"“ठेरैतांये तियां थऊँ मत डरदै, क्ओकि कुछ भी छिपुरा निय्आ जैडा खुलणा निय्आ, सब कुछ जैड़ा छिपुरा सो प्रकट भूच्ची गाण। "
MAT,10,27,"जैडा अऊँ तुसु सोगी चुपचाप बलदा जियां मणु नैहरै मन्ज बलदै हिन्‍न, सो उजालै मन्ज बला अतै जैडा कुछ कनै हुणदै हिन, तैतिओ उच्ची जगह थऊँ प्रचार करा। "
MAT,10,28,"जैड़ै शरीरा जो मारदै हिन, पर आत्मा जो ना मारी सकदै, तियां थऊँ मत डरदै पर प्रमात्मैं थऊँ ड़रा, जैडा आत्मा अतै शरीर दूनी जो नरक री अगी मन्ज करी सकदा हा। "
MAT,10,29,अक्क पैसे री दोई चिड़ी बिकदी हिन? फिरी भी तुन्दा पिता प्रमात्मां जाणदा जैहणै तियां मन्ज अक्क भी पैन्दी हा। 
MAT,10,30,पर तुन्दै हैरा रै बाळ भी सब गीणुरै हिन। 
MAT,10,31,ठेरैतांये ड़रा मत; तुन्दी कीमत मती चिड़ी थऊँ बदीकरी हा।” 
MAT,10,32,"“जैस कसी मणु सामणै मिन्जो मनी लैणा, सो मूँ भी स्वर्गा मन्ज बैहुरै अपणै पिते रै सामणै मनी लैणा "
MAT,10,33,पर जैस कसी मणु सामणै मेरा इन्कार करना मूँ भी तसेरा स्वर्गा मन्ज बैहुरै अपणै पिते रै सामणै इन्कार करना।” 
MAT,10,34,"“ऐह मत समझा, कि अऊँ धरती पुर मणु मन्ज मेल मिलाप करवाणा छुरा; अऊँ मेल मिलाप कराणा ना, पर तलवार चलवाणा छुरा।” "
MAT,10,35,"अऊँ ता छुरा, कि “मणु जो तसेरै पिता थऊँ, अतै कुल्ळी जो तसारी मोआ थऊँ, अतै नूहा जो तसारी हहूआ थऊँ अलग करू। "
MAT,10,36,मणु रै बैरी तसेरै घरा रै मणु ही भूणै।” 
MAT,10,37,"“जैडा माता या पिता जो मिन्जो थऊँ मता प्यारा जाणदा, सो मेरै लायक निय्आ अतै जैडा दब्बु या कुल्ळी जो मिन्जो थऊँ प्यारा जाणदा सो भी मेरै लायक निय्आ। "
MAT,10,38,अतै जैडा अपणा क्रूस लैई करी मिन्जो पिचो ना चला सो मेरै चेला ना भुच्‍ची सकदा।” 
MAT,10,39,"“जैडा अपणै प्राण बचांदा, तैस सो खोई दिणै; अतै जैडा मेरी बजह थऊँ अपणै प्राणा जो देला, तैस सो पाणै हिन। "
MAT,10,40,"“जैडा तुसु जो ग्रहण करदा, सो मिन्जो ग्रहण करदा; अतै जैडा मिन्जो ग्रहण करदा, सो मेरै भैजणै बाळै जो ग्रहण करदा। "
MAT,10,41,"जैडा भविष्‍यवक्ता जो भविष्‍यवक्ता जाणी करी ग्रहण करदा, तैस भविष्‍यवक्ता रा इनाम पाणा; अतै जैडा धर्मी जाणी करी धर्मी जो ग्रहण करदा, तैस धर्मी रा इनाम पाणा। "
MAT,10,42,"जैडा कोई ईयां हल्कै थऊँ अक्की जो भी मेरा चेला मनी करी सिर्फ अक्क गलास ठंड़ा पाणी पयांदा, अऊँ तुसु सोगी सच बलदा, तैस अपणा इनाम जरूर पाणा।” "
MAT,11,1,जैहणै यीशु अपणै बारह प्रेरिता जो ईयां गल्ला री शिक्षा दी बैहू ता सो तैड़ी थऊँ गलील रै नगरा मन्ज उपदेश अतै प्रचार करना चली गो। 
MAT,11,2,यूहन्‍नै जेला मन्ज मसीह रै कम्मा री खबर हुणी अतै अपणै चेलै जो ऐह पुछणै तांयें तैस बलै भैजु। 
MAT,11,3,कि “कै इणै बाळा मसीहा तू ही हा जसेरै बारै मन्ज प्रमात्मैं बायदा करूरा या अहै कसकि होरी री भाळ करन?” 
MAT,11,4,"यीशुऐ जवाव दिता “तुहै जैडा कुछ हेरदै अतै हुणदै हिन, सो सब गिच्ची करी यूहन्‍नै जो दसी देय्आ। "
MAT,11,5,"कि अन्धै हेरदै हिन, लट्टै चलदै फिरदै हिन; कोढ़ी ठीक भून्दै हिन, टोणै हुणदै हिन, मुरदै जी भून्दै; अतै कंगाला जो सुसमाचार हुणादै हिन। "
MAT,11,6,"अतै धन्य हिन सो, जैड़ै मिन्जो पुर भरोसा करदै हिन।” "
MAT,11,7,"जैहणै यूहन्‍ना रै चेलै तैड़ी थऊँ चली गै, ता यीशु यूहन्‍ना रै बारै मन्ज मणु सितै बलणा लगा; “तुहै बियावान जगह मन्ज कै हेरना गच्छुरै थियै? कै अक्क मणु जो जैड़ा आसानी सोगी गल्ला बदलदा अतै सरकण्ड़ैं सांईये हव्वा मन्ज हिलदा? "
MAT,11,8,"फिरी तुहै कै हेरना गच्छुरै थियै? कै कोमल कपड़ै लाऊरै मणु जो, हुणा जैडा कोमल कपड़ै लान्दै हिन, सो मैहला मन्ज रैहन्दै हिन। "
MAT,11,9,"ता फिरी कै हेरना गच्छुरै थियै? कै कसकि भविष्‍यवक्ता जो? हाँ; अऊँ तुसु सोगी बलदा, भविष्‍यवक्ता ना पर तैस थऊँ भी बड़ै जो।” "
MAT,11,10,"ऐह तैस यूहन्‍ना रै बारै मन्ज पवित्रग्रन्था मन्ज लिखुरा हा कि : हेर; अऊँ अपणै दूता जो तेरै अगो भैजदा हा, जैस तेरै अगो तिजो तांयें रस्ता तैयार करणा। "
MAT,11,11,"“अऊँ तुसु सोगी सच बलदा, कि जैड़ै जनानी थऊँ पैदा भच्छुरै हिन, तियां मन्ज यूहन्‍ना बपतिस्मा दिणैबाळै थऊँ बड़ा होर कोई भी ना भुआ; पर जैड़ै स्वर्गा रै राज्य मन्ज हल्कै थऊँ हल्का हा सो तैस थऊँ भी बड़ा हा। "
MAT,11,12,"यूहन्‍ना बपतिस्मा दिणैबाळै रै दिना थऊँ अज तक प्रमात्मां रा राज्य तेजी सोगी अगो फैलु करदा, अतै बेरहम मणु तैस पुर कब्जा करनै री कोशिश करदै रैहन्दै हिन। "
MAT,11,13,यूहन्‍ना तक सब व्यवस्था अतै भविष्‍यवक्ता भविष्‍यवाणी करदै रैह। 
MAT,11,14,"अतै तुहै चाहन ता मनी सकदै हिन कि एलिय्याह जैडा ईणैबाळा थु, सो ऐह ही हा। "
MAT,11,15,कन्‍ना खोली करी मेरी ऐसा गल्ला हुणी लेय्आ।” 
MAT,11,16,"“अऊँ ऐस टैमां रै मणु री तुलना कस सोगी करू? सो तियां बच्चै सैईये हिन, जैड़ै बजारा मन्ज बैही करी अक्की दूये सितै बलदै हिन।” "
MAT,11,17,"“अहै तुसु तांयें बंसरी बजाई पर तुहै ना नचै; अहै विलाप करू, पर तुहै अपणी हिक्का ना जक्की।” "
MAT,11,18,"“क्ओकि यूहन्‍ना ना ता खान्दा अतै ना पिन्दा थु, पर सो बलदै हिन कि ‘तैस मन्ज दुष्‍टात्मा हा।’ "
MAT,11,19,"मणु रा पुत्र खान्दा-पिन्दा आ, अतै सो बलदै हिन कि हेरा, पेटू अतै पियक्कड़ मणु, चुंगी लैणैबाळै अतै पापी रा मित्र हा! पर तैस मणु रै कम्मा रै द्वारा पता लगदा कि सो कैतना धर्मी हा।” "
MAT,11,20,"ता सो तियां नगरा रै मणु जो धिक्कारना लगा, जिंआ मन्ज तिनी मतै सामर्थ रै कम करूरै थियै; फिरी भी तियां नगरा रै मणुऐ अपणा मन ना फिराऊरा थु। "
MAT,11,21,"“हाय, खुराजीन! अतै हाय बैतसैदा शहरा मन्ज रैहणै बाळै मणुओ जैड़ै सामर्थ रै कम तुसु मन्ज करूरै हिन, अगर सूर अतै सैदा मन्ज रैहणै बाळै गैर यहूदी तांई करदा ता तैड़ी रै दुष्‍ट मणु फटै पुराणै कपड़ै लपेटी करी, अतै धूड़ी मन्ज बैही करी, अपणै मना फेरी लैन्दै।” (तैस टैमां रै मणु पच्छतावा करनै तांये ऐसा कम करदै थियै) "
MAT,11,22,“पर अऊँ तुसु सोगी बलदा; कि न्याय रै दिन तुन्दी दशा थऊँ सूर अतै सैदा री दशा खरी भुणीआ हा। 
MAT,11,23,"अतै हे कफरनहूम रै मणुओ कै तुसिओ स्वर्ग मुळणा? तुसु ता नरका तिकर पुजणा। जैड़ै सामर्थ रै कम तिजो मन्ज करूरै हिन अगर सदोम मन्ज करदै ता, सो अज तक बणी रैहन्दा। "
MAT,11,24,"पर अऊँ तुसु सोगी बलदा, कि न्याय रै दिन तेरी दशा थऊँ सदोम रै देशा री दशा खरी भुणीआ।” "
MAT,11,25,"तैस टैमैं ही यीशुऐ बल्लू, “हे पिता, स्वर्ग अतै धरती रै प्रभु; अऊँ तुन्दा धन्यवाद करदा, कि तुहै ईयां गल्ला जो ज्ञानी अतै समझदारा थऊँ छुपाई रखुरा हा, पर नासमझा पुर प्रकट करूरी हिन। "
MAT,11,26,"हाँ, हे पिता, क्ओकि तुसिओ ऐह ही खरा लगन्दा।” "
MAT,11,27,“मेरै पिते मिन्जो सब कुछ दितुरा हा अतै पिते रै अलावा कोई ना जाणदा कि पुत्र कुणआ अतै पुत्रा रै अलावा कोई ना जाणदा कि पिता कुणआ अतै सो मणु जाणदा जैस पुर पुत्र प्रकट करना चाह।” 
MAT,11,28,"“हे सब मेहनत करणै बाळै अतै बोझा थलै दबुरै मणुओ, मिंजो बलै अईआ; मूँ तुसिओ आराम दिणा। "
MAT,11,29,मेरा जुंगळा अपणै ऊपर चुकी लेय्आ; अतै मिन्जो थऊँ सिखा; क्ओकि अऊँ नम्र अतै मना रा दीन हा; अतै तुसु अपणै मना मन्ज आराम पाणा। 
MAT,11,30,क्ओकि मेरा जुंगळा आसान अतै मेरा बोझ पोला हा।” 
MAT,12,1,"अक्क विश्रामदिन यीशु बगड़ी मितै चलुरा थु, अतै तसेरै चेलै जो भूख लगी अतै सो बगड़ी थऊँ हिल्लै त्रोड़ी त्रोड़ी करी खाणा लगै। "
MAT,12,2,"फरीसी धर्मगुरू ऐह हेरी करी तैस सोगी बलणा लगै, “हेर, तेरै चेलै सो कम करू करदै हिन, जैडा विश्रामदिन करना ठीक निय्आ।” "
MAT,12,3,"तिनी तियां जो जवाव दिता, “कै तुहै ना पढुरा कि जैहणै राजा दाऊद अतै तसेरै साथी भूखै थियै ता तियें कै करू थू? "
MAT,12,4,"सो किआं प्रमात्मैं रै तम्बू मन्ज गिच्ची करी तैड़ी चढ़ाऊरी रोटी खाई, जिंआ जो खाणा ना तैस तांयें अतै ना ही तसेरै चेलै तांयें वल्कि सिर्फ याजका तांयें ठीक थु। "
MAT,12,5,या कै तुहै व्यवस्था मन्ज ना पढुरा कि याजक विश्रामदिन मन्दरा रै नियमा जो त्रोड़णै पुर भी निर्दोष ही भून्दै हिन। 
MAT,12,6,"पर अऊँ तुसु सोगी सच बलदा, कि ऐड़ी सो हा, जैडा मन्दरा थऊँ भी बड़आ हा। "
MAT,12,7,"अगर तुहै ठेरा अर्थ ना जाणदै कि अऊँ दया थऊँ खुश हा, बलिदान थऊँ ना, अगर तुहै ठेरा अर्थ जाणदै ता तुहै मेरै निर्दोष चेलै जो गुनागार ना ठहरान्दै। "
MAT,12,8,मणु रा पुत्र ता विश्रामदिन रा भी प्रभु हा।” 
MAT,12,9,तैड़ी थऊँ चली करी सो यहूदी रै सभागार मन्ज आ। 
MAT,12,10,"अतै हेरा, अक्क मणु थु, जैसेरा हत्थ डुण्ड़ा थु; अतै तिन्यै तैस पुर दोष लाणै तांयें तैस थऊँ पुछु, “कै विश्रामदिन चंगा करना ठीक हा?” "
MAT,12,11,"तिनी तियां सितै बल्लू; “तुसु मन्ज ऐसा कुण हा, जसेरी अक्क ही भैड़ भोआ, अतै सो विश्रामदिन गत्ता मन्ज पैई गच्छा, ता सो तैहा जो गत्ता थऊँ ना नकाळा? "
MAT,12,12,"भला, मणु रा मुल भैड़ा थऊँ कैतना बददी करी हा; ठेरैतांये विश्रामदिन भलाई करना ठीक हा।” ता तिनी तैस मणु सोगी बल्लू “अपणा हत्था अगो कर।” "
MAT,12,13,"तिनी अगो करू, अतै सो फिरी दूये हत्था सैईये ठीक भूच्ची गो। "
MAT,12,14,ता फरीसी झट बाहर गिच्ची करी सलाह करना लगै कि तसेरा किआं नाश करन? 
MAT,12,15,ऐह जाणी करी यीशु तैड़ी थऊँ चली गो; अतै मतै सारै मणु तसेरै पिचो चली पै; अतै तिनी सबी जो ठीक करू। 
MAT,12,16,"अतै तियां जो समझाऊ, कि मेरै बारै मन्ज मत दसदै। "
MAT,12,17,"कि जैडा वचन यशायाह भविष्‍यवक्तै बलुरा थु, सो पुरा भोआ : "
MAT,12,18,"“हेरा, ऐह मेरा सेवक हा, जैसिओ मैंई चुनुरा; मेरा प्यारा हा, जैस थऊँ मेरा मन खुश हा मूँ अपणी आत्मा ऐस पुर पाणी आ अतै ऐस गैर यहूदी जो न्याय रा समाचार दिणा। "
MAT,12,19,"ऐस ना लड़ाई करनी हा, अतै ना ही हुड़दगं मचाणा; अतै ना बजारा मन्ज कोई सेरा हल्ला हुणीना।” "
MAT,12,20,"“जैहणै तक सो न्याय री जीत ना करा तैस दरूडूरै सरकण्ड़ैं ना त्रोड़णै अतै ना ही धूआं दिन्दी बत्ती बुझाणी हिन, मतलब तैस कमजोर, मणु रै प्रति दयावान अतै कोमल रैहणा।” "
MAT,12,21,अतै गैर यहूदी तैस पुर उम्मीद रखणीआ। 
MAT,12,22,"ता मणु अक्की अन्धै-गूंगै जो जैस मन्ज दुष्‍टात्मा थी, तैस बलै लैई आये; अतै तिनी तैसिओ खरा करू; अतै गूंगा बलणा अतै हेरना लगी पैऊ। "
MAT,12,23,"ऐह हेरी करी सब मणु हैरान भूच्ची करी बलणा लगै, “कै ऐह दाऊद री औलाद हा?” "
MAT,12,24,"पर फरीसीये ऐह हुणी करी बल्लू, “ऐह ता दुष्‍टात्मा जो ठेरैतांये नकाळी पाऊ करदा कि ऐह ता शैतान रा दास हा।” "
MAT,12,25,"तिनी तंयारै मना री जाणी करी तियां सितै बल्लू; “जैस कसकि राज्य मन्ज फूट पैई गच्छा, सो उजड़ी गान्दा, अतै कोई नगर या घराना जैस मन्ज फूट भून्दी हा, सो टिक्की ना सकदा। "
MAT,12,26,"अतै अगर शैतान ही दुष्‍टात्मा जो कड़आ, ता सो अपणा ही वरोधी भूच्ची गाणा; फिरी तसेरा राज्य किआं करी बणी रैहणा? "
MAT,12,27,"भला, अगर अऊँ शैतान री मदद सोगी दुष्‍टात्मा जो कड़दा, ता तुन्दै चेलै कसेरी मदद सोगी कड़दै हिन? ठेरैतांये सो ही तुन्दा न्याय करलै। "
MAT,12,28,"पर अगर अऊँ प्रमात्मैं री आत्मा री मदद सोगी दुष्‍टात्मा जो कडदा, ता प्रमात्मैं रा राज्य तुसु बलै ईच्ची पुजुरा हा।” "
MAT,12,29,या किआं कोई मणु कसकि ताकतवर मणु रै घरा मन्ज घुसड़ीकरी तसेरा घर ना लुटी सकदा जैहणै तक पैहलै सो तैस ताकतवर जो बनी ना लेय्आ अतै तां फिरी सो तसेरा घर लुटी सकदा हा। 
MAT,12,30,"“जैडा मणु विस्वास ना करदा कि अऊँ पवित्र आत्मा री शक्ति सोगी दुष्‍टात्मा जो कड़दा हा सो मेरा विरोधी हा, अतै जैड़ा मणु जो मिन्जो वलै लैईन्दा सो कठेरनै बाळा हा, अतै जैड़ा मणु मेरा चेला ना बणना दिन्दा सो तियां जो मिन्जो थऊँ दूर लैई गान्दा। "
MAT,12,31,"ठेरैतांये अऊँ तुसु सोगी बलदा, कि मणु रा सब तरह रा पाप अतै बुराई माफ करी दिणिआ, पर जे कोई आत्मा री बुराई करदा ता सो कदी माफ ना भूणा। "
MAT,12,32,"जैस कसी मणु रै पुत्रा रै वरोधा मन्ज बलणा, तसेरा पाप माफ भूच्ची गाणा, पर जैडा कोई पवित्र आत्मा रै वरोधा मन्ज कुछ बलणा, तसेरा अपराध ना ता ऐस लोक मन्ज ना ही परलोक मन्ज माफ भूणा।” "
MAT,12,33,"“अगर रूखा जो खरा बलदै हिन ता तसेरै फळा जो भी खरा बला; या रूखा जो निकम्मा बलदै हिन, ता तसेरै फळा जो भी निकम्मा बला, क्ओकि रूखा री पछैण फळा सोगी ही भुन्दी हा। "
MAT,12,34,"हे कीड़ै सांईये जहरीलै मणुओ, तुहै बुरै भूच्ची करी किआं खरी गल्ला करी सकदै हिन? क्ओकि जैडा मना मन्ज भरूरा सो ही मुँहा पुर इन्दा हा। "
MAT,12,35,भला मणु भलै मना रै भण्ड़ारा थऊँ भली गल्ला कड़दा हा; अतै बुरा मणु बुरै भण्ड़ारा थऊँ बुरी गल्ला कड़दा हा। 
MAT,12,36,"अतै अऊँ तुसु सोगी बलदा, कि जैड़ी जैड़ी निकम्मी गल्ला मणु बलणी हिन, न्याय बाळै दिन हर अक्क गल्ला रा लेखा दिणा पैणा। "
MAT,12,37,क्ओकि तू अपणी गल्ला री ही बजह थऊँ निर्दोष अतै दोषी ठहराया गाणा।” 
MAT,12,38,"ता कैतनै शास्त्री अतै फरीसीये तैस सितै बल्लू, “हे गुरू, अहै तुसु थऊँ अक्क चमत्कार हेरना चाहन्दै हिन।” "
MAT,12,39,"तिनी जवाव दिता, “ऐस युगा रै बुरै अतै अविस्वास योग्य मणु चिन्ह तोपदै हिन; पर योना भविष्‍यवक्ता सोगी जैड़ा भूआ तैतिओ छडी होर कोई भी चिन्ह तियां जो ना हुजणा। "
MAT,12,40,"जिआं योना त्राई रात दिन पाणी मन्ज मच्छी रै पेटा मन्ज रैऊ, तियां ही मणु रा पुत्र भी त्राई राती दिन धरती रै अन्दर रैहणा। "
MAT,12,41,"नीनवे शहर रै मणु न्याय बाळै दिन ऐस युगा रै मणु सोगी उठी करी तियां जो दोषी ठहराणा, क्ओकि तियें योना रा प्रचार हुणी करी, मन फिराऊरा थु। अतै हेरा, ऐठी ता सो हा जैडा योना थऊँ भी बड़ा हा, फिरी भी तुहै मन फेराणै थऊँ इन्कार करदै हिन। "
MAT,12,42,"दक्षिण दिशा री राणी न्याय बाळै दिन ऐस युगा रै मणु सोगी उठी करी तियां जो दोषी ठहराणा, क्ओकि सो राजा सुलैमान रा ज्ञान हुणनै तांयें दूर देशा थऊँ छुरी थी, अतै हेरा, ऐड़ी ता कोई सुलैमान थऊँ भी बड़ा हा, फिरी भी तुहै मन फेराणै थऊँ इन्कार करदै हिन।” "
MAT,12,43,"“जैहणै कोई दुष्‍टात्मा मणु थऊँ नकैई गान्दी ता सो सुनसान जगह मन्ज आराम करणा तोपदी हिन, पर जगह ना मुळदी। "
MAT,12,44,"ता बलदी हा, ‘मूँ तैस ही मणु मन्ज जैड़ी थऊँ अऊँ नकैऊरी थी, फिरी गाणा।’ अतै इच्ची करी तैस मणु री जिन्दगी जो खाली घरा सांईयै साफ सुथरा अतै सजुरा सजाऊरा पान्दी हा। "
MAT,12,45,"ता सो गिच्ची करी अपणी सोगी होर सत दुष्‍टात्मा जो लैई इन्दीआ, अतै सो सब तैस मन्ज वास करदी हिन, तैस मणु री हालत पैहली हालति थऊँ भी होर खराब भूच्ची गान्दी हा; ऐस युगा रै बुरै मणु री हालत भी इन्‍नी ही भुणीआ।” "
MAT,12,46,"जैहणै सो भीड़ सोगी गल्ल करू ही करदा थु, ता तसेरी माता अतै हल्का भाई बाहर खडुरै थियै, सो तैस सोगी मुळणा चाहन्दै थियै। "
MAT,12,47,"कुणकी तैस सोगी बल्लू; “गुरू तुन्दी माता अतै भाई बाहर खडुरै हिन, अतै तुसु सोगी कणैणा चाहन्दै हिन।” "
MAT,12,48,ऐह हुणी करी तिनी जवाव दिता; “कुण हा मेरी माता? अतै कुण हा मेरा भाई?” 
MAT,12,49,"अपणै चेलै री कनारी इशारा करीके बल्लू, “हेरा, मेरी माता अतै मेरै भाई ऐह हिन। "
MAT,12,50,"क्ओकि जैडा कोई मेरै स्वर्गीय पिता री मर्जी पुर चलला, सो ही मेरा भाई, बैहण अतै माता हा।” "
MAT,13,1,तैस ही दिन यीशु घरा थऊँ निकळी करी झीला रै कनारै गिच्ची बैईठा। 
MAT,13,2,"अतै तैस बलै ऐसी भीड़ किटठी गई कि सो किस्ती पुर चढ़ी गो, अतै पुरी भीड़ कनारै पुर खड़ी रैई। "
MAT,13,3,अतै तिनी उदाहरण मन्ज तियां सितै मती सारी गल्ला करी “अक्क बी बाणैबाळा बी बाणा निकळू। 
MAT,13,4,बान्दै टैमैं कुछ बी बता रै कनारै पै अतै पखेरू इच्ची करी सो चुगी लै। 
MAT,13,5,"कुछ बी पथरीली जमीना पुर पै, जैड़ी तियां जो मिट्टी ना मुळणै री बजह थऊँ झट जमीं पै। "
MAT,13,6,पर सुरज निकळणै री बजह थऊँ सो फूकी गै। 
MAT,13,7,कुछ बी झिन्ड़ा मन्ज पै पर झिन्ड़ै सो दबाई दितै। 
MAT,13,8,"पर कुछ बी खरी जमीना पुर पै, अतै फळी पै, कोई सौ गुणा, कोई सठ गुणा, अतै कोई तीह गुणा। "
MAT,13,9,कन्‍ना खोली करी मेरी ऐसा गल्ला हुणी लैन।” 
MAT,13,10,"चेलै तैस बलै इच्ची करी बल्लू, “तुहै मणु सोगी उदाहरण मन्ज गल्ला कजो करदै?” "
MAT,13,11,"तिनी जवाव दिता, “तुसिओ स्वर्गा रै राज्य रै भेदा री समझ दितुरी हा, पर तियां जो ना। "
MAT,13,12,"क्ओकि जैड़ा मेरी शिक्षा जो हुणदै अतै समझदै हिन तियां जो होर समझ दिणिआ, पर जैड़ी ना हुणदै ता तियां बलै जैड़ी समझ हा सो भी तियां थऊँ लैई लैणीआ।” "
MAT,13,13,अऊँ ईयां सितै उदाहरण मन्ज गल्ला ठेरैतांये कणैन्दा कि ऐह हेरी करी भी समझी ना पान अतै हुणी करी भी ना समझन; ऐसा ना भोआ कि ऐह समझन। 
MAT,13,14,इन्यारै वारै मन्ज यशायाह री ऐह भविष्‍यवाणी पुरी भुन्दी हा: “तुसु कना थऊँ हुणना पर समझणा निय्आ; अतै हाख्री हेरना पर तुसिओ ना हुजणा।” 
MAT,13,15,"“क्ओकि ईयां मणु रा मन मोटा भूच्ची गच्छुरा, अतै ऐह कना रा उच्चा हुणदै अतै इन्यै अपणी हाख्री बन्द करी लैऊरी।” “करखी ऐसा ना भोआ कि ऐह हाख्री सितै हेरन, कना सितै हुणन, अतै मना मन्ज समझन, अतै मना फेरन अतै अऊँ ईयां जो ठीक करूं।” "
MAT,13,16,“पर धन्य हिन तुन्दी हाख्री जैड़ी मेरै करूरै कमां जो हेरदी हिन अतै धन्य हिन तुन्दै कन जैड़ै मेरा कणैऊरा हुणदै हिन। 
MAT,13,17,"क्ओकि अऊँ तुसु सोगी सच बलदा कि मतै सारै भविष्‍यवक्तै अतै धर्मीये चाऊ कि जैड़ी गल्ला तुहै हेरू करदै सो भी हेरन पर सो ना हेरी सकै; अतै जैड़ी गल्ला तुहै हुणदै सो भी हुणन, पर सो ना हुणी सकै।” "
MAT,13,18,“अबै तुहै बी बाणैवाळै रै उदाहरण रा अर्थ हुणा। 
MAT,13,19,"जैडा कोई प्रमात्मैं रा वचन हुणी करी ना समझदा, तसेरै मना मन्ज जैडा कुछ बाऊ, तैतिओ शैतान इच्ची करी लैई गान्दा। ऐह सो बी हा जैडा बत्ता रै कनारै मन्ज बाऊ थु। "
MAT,13,20,"अतै जैड़ै पथरीली जमीना मन्ज बाऊ, ऐह सो हिन, जैड़ै वचन हुणी करी झट खुशी सोगी मनी लैन्दा। "
MAT,13,21,पर ऐह अपणै दिला मन्ज गहरी जड़ा ना रखणै री वजह थऊँ थोड़ै ही दिना रा विस्वासी हा अतै जैहणै सताव या क्‍लेश इन्दा ता सो प्रमात्मैं रै वचना पुर विस्वास करनै थऊँ फिरी गान्दै हिन। 
MAT,13,22,"जैडा बी झिन्ड़ा मन्ज पैऊरा, ऐह तियां मणु सांईयै हिन जैड़ै वचन हुणदै पर ऐस संसारा री चिन्ता अतै धन रा धोखा वचन जो दबी दिन्दा, अतै सो फलदा निय्आ। "
MAT,13,23,"जैडा बी खरी जमीना पुर पैऊ, ऐह सो हिन, जैड़ै वचन जो हुणी करी समझदा अतै फलदा; कोई सौ गुणा, कोई सठ गुणा, अतै कोई तीह गुणा।” "
MAT,13,24,यीशुऐ तियां जो अक्क होर उदाहरण हुणाऊ “स्वर्गा रा राज्य तैस किसाना साईये हा जिनी अपणी बगड़ी मन्ज कणका रा खरा खरा बी बाऊ। 
MAT,13,25,पर जैहणै मणु सोई गै ता बैरी इच्ची करी कणका री बीआ मन्ज जंगली बी फड़ाई गै। 
MAT,13,26,जैहणै बी लूंगी पैऊ अतै हिल्लै आये ता जंगली बीया रै पोधै भी हुजै।” 
MAT,13,27,"ऐह हेरी करी मालका सोगी नौकरै बल्लू, “हे स्वामी, कै तुहै अपणी बगड़ी मन्ज खरा बी ना बाऊरा थु? फिरी जंगली दाणै रै पोधै तैत मन्ज कंऊ आये?” "
MAT,13,28,"तिनी तियां सितै बल्लू, “ऐह कसकि बैरी रा कम भूणा। नौकरै तैस सोगी बल्लू, कै तुन्दी इच्छा हा, कि अहै गिचीकरी जगंली दाणै जो बीणी लैन?” "
MAT,13,29,"तिनी बल्लू, “ना ऐसा मत करदै, ऐसा ना भोआ कि जंगली पोधै जो बीणदै बीणदै तुहै कणका जो भी पुट्टी दीन। "
MAT,13,30,"वढाई तक दूनी जो सोगी सोगी मोटिणा देय्आ, अतै कटनी रै टैमैं कटणैवाळै जो मूँ बलणा कि पैहलै जंगली दाणै रै पोधै बीणीकरी तियां जो फुक्णै तांयें बनी लेय्आ, अतै कणका जो मिन्जो तांयें मेरै पेडू मन्ज इकट्ठा करा।” "
MAT,13,31,"तिनी तियां जो अक्क होर उदाहरण हुणाऊ “स्वर्गा रा राज्य राई रै दाणै रै बराबर हा, जिनी किसाने अपणी जमीना मन्ज तैतिओ बाई दिता। "
MAT,13,32,सो सबी बीआ मन्ज हल्का ता भून्दा पर जैहणै मोट्टिन्दा ता सब साग-पात थऊँ बड़ा भून्दा; अतै इन्‍ना रूख भूच्ची गान्दा कि अम्बरा रै पखेरू भी तठेरी छाई मन्ज अपणा बसेरा करदै हिन।” 
MAT,13,33,तिनी अक्क होर उदाहरण हुणाऊ “स्वर्गा रा राज्य तैस खमीरा साईये हा जैसिओ अक्की जनानी लगभग तीह किलो आटै मन्ज मलाई दिता अतै फूली करी सो सब आटा खमीर भूच्ची गो।” 
MAT,13,34,"ऐह सब गल्ला यीशुऐ उदाहरण मन्ज मणु सितै बली, अतै सो अपणी सब गल्ला उदाहरण मन्ज ही बलदा थु, "
MAT,13,35,कि जैडा वचन भविष्‍यवक्तै बलुरा थु सो पुरा भोआ : “मूँ उदाहरण मन्ज गल्ला करनी मूँ तियां गल्ला जो जैड़ी संसार मन्ज उत्पति थऊँ गुप्त रैई प्रकट करणा।” 
MAT,13,36,"ता सो तैहा भीड़ा जो छड़ी करी घरा मन्ज आ, अतै तसेरै चेलै इच्ची करी तैस सोगी बल्लू, “बगड़ी रै जंगली बीआ रा उदाहरण असिओ समझाई दे।” "
MAT,13,37,"तिनी तियां जो जवाव दिता, “खरै बी बाणैबाळा मणु रा पुत्र हा। "
MAT,13,38,"बगड़ी ऐह संसार रै मणु हिन, खरा बी सो मणु हिन जियां पुर प्रमात्मां राज्य करना चाहन्दा, अतै जंगली बी शैतान री सन्तान हा। "
MAT,13,39,"जिनी बैरीये तैसिओ वाऊ सो शैतान हा; कटनी संसार रा अन्त हा, अतै कटणैवाळै स्वर्गदूत हिन।” "
MAT,13,40,“अतै जिंआ जंगली बी बीणदै अतै फुकदै हिन तियां ही संसार रै अन्त मन्ज भूणा। 
MAT,13,41,"मणु रै पुत्रा अपणै स्वर्गदूता जो भैजणा, अतै तियां तसेरै राज्य थऊँ सब पाप करणै बाळै अतै पाप करवाणै बाळै जो नकाळी दिणा। "
MAT,13,42,"अतै स्वर्गदूता तियां जो अगी रै कुण्ड़ा मन्ज पाई दिणा, जैड़ी रूणा अतै दन्द पीणै हिन। "
MAT,13,43,तैस टैमैं धर्मी अपणै पिता रै राज्य मन्ज सुरजा साई चमकणा। कन्‍ना खोली करी ईयां गल्ला हुणी लेय्आ।” 
MAT,13,44,"“स्वर्गा रा राज्य तैस बगड़ी मन्ज छिपुरै धना साईये हा, जैडा कसकि मणु जो मूळु अतै तिनी भी सो छुपाई दिता, अतै खुशी सितै अपणा सब कुछ बेची दिता अतै तैसा बगड़ी जो खरीदी लैऊ।” "
MAT,13,45,“स्वर्गा रा राज्य तैस अक्क व्यपारी साईये हा जैडा सुच्चै मोति री खोज मन्ज थु। 
MAT,13,46,जैहणै तैसिओ सो किमती मोति मूळु ता तिनी अपणा सब कुछ बेची दिता अतै तैसिओ खरीदी लैऊ।” 
MAT,13,47,"“स्वर्गा रा राज्य तैस बड़ै जाळा साईये हा जैडा समुंद्र मन्ज पाऊ, अतै हर तरह री मछली जो लैई आ। "
MAT,13,48,"अतै जैहणै जाल भरी गो, ता मछुआरै तैसिओ कनारै पुर खिन्जी लैई आये, अतै बैही करी खरी खरी मच्छली ता भान्डै मन्ज कठेरी अतै बेकार फैंकी दिती। "
MAT,13,49,"संसारा रै अन्त मन्ज ईयां ही भूणा। स्वर्गदूता इच्ची करी दुष्‍टा मणु जो धर्मी मणु थऊँ अलग करना, "
MAT,13,50,"अतै तियां दुष्‍ट मणु जो अगी रै कुण्ड़ा मन्ज पाणा, जैड़ी रूणा अतै दन्द पिणा ही भूणा।” "
MAT,13,51,"“कै तुहै ऐह सब गल्ला समझी?” तिन्यै बल्लू, “हाँ।” "
MAT,13,52,"यीशुऐ तियां सितै बल्लू, “ठेरैतांये हर अक्क शास्त्री जैडा स्वर्गा रै राज्य रा चेला बणुरा, सो तैस घरा रै मुखिया साईयें हा जैडा अपणै भण्ड़ारा थऊँ नोई अतै पुराणी चिजा कड़दा।” "
MAT,13,53,"जैहणै यीशु ऐह सब उदाहरण कणैई बैहु, ता तैड़ी थऊँ चली गो। "
MAT,13,54,"अतै अपणै नगरा मन्ज इच्ची करी यहूदी रै सभागार मन्ज उपदेश दिणा लगु कि हुणनैबाळै हैरान भूच्ची करी बलणा लगै, “ऐसिओ ऐह ज्ञान अतै सामर्थ रै कम कंऊ आये? "
MAT,13,55,"अहै जाणदै ऐह ता तरखाण हा, अतै कै सेरी मोआ रा नां मरियम अतै सेरै भाई रै नां याकूब, यूसुफ, शमौन अतै यहूदा नियां? "
MAT,13,56,अतै कै सेरी सब बैहणी इन्दै मन्जै ना रैहन्‍दी? फिरी ऐसिओ ऐह सब कंऊ मूळु?” 
MAT,13,57,"ऐस तरीकै तिन्यै तैस पुर विस्वास ना करू, पर यीशुऐ तियां सितै बल्लू, “भविष्‍यवक्ता रा अपणै देशा अतै अपणै घरा जो छड़ी करी बाकी सबी जगह आदर भून्दा हा।” "
MAT,13,58,अतै तिनी तैड़ी तंयारै अविस्वास री वजह थऊँ मतै सामर्थ रै कम ना करै। 
MAT,14,1,"तैस टैमैं गलील परदेस रै हेरोदेस रा शासन थू अतै तिनी अपणै भाई फिलिप्पुस री घरावाळी हेरोदियास सोगी बैह करूरा थू।, "
MAT,14,2,बपतिस्मा दिणैबाळै यूहन्‍नै तैस सोगी बलुरा थु कि “भाई री घरावाळी जो रखणा तिजो तांयें ठीक निय्आ” ता तिनी तैसिओ जेला मन्ज पाई दितुरा थू। 
MAT,14,3,"ता हेरोदेस यूहन्‍ना जो मारणा ता चाहन्दा थु, पर मणु थऊँ डरदा थु क्ओकि सो तैसिओ भविष्‍यवक्ता मन्दै थियै। "
MAT,14,4,"पर जैहणै हेरोदेस रा जन्मदिन आ, ता हेरोदियास री कुल्ळी हेरोदेस रै जन्मदिना रै जशना मन्ज नची करी हेरोदेस जो खुश करू। "
MAT,14,5,"ता तिनी तैहा सितै सौगन्द खाई करी वचन दिता कि, “तु जैडा कुछ मंगली, अऊँ तिजो दिला।” "
MAT,14,6,"तैहै अपणी माता रै बहकाणै पुर बल्लू कि, “मिन्जो यूहन्‍ना बपतिस्मा दिणैबाळै रा सिर थाळा मन्ज ऐठीये ही मँगवाई देय्आ।” "
MAT,14,7,"हेरोदेस दुखी भूआ, पर अपणी सौगन्द री बजह थऊँ, अतै अपणै सोगी बैहुरै मणु री बजह थऊँ, हुक्म दिता कि; दि देय्आ। "
MAT,14,8,अतै तिनी जेला मन्ज ही सपाई भैजी करी यूहन्‍ना रा सिर कटवाई दिता; 
MAT,14,9,"अतै तसेरा सिर थाळा मन्ज रखी करी अन्दा अतै कुल्ळी जो दी दिता, तैतिओ सो अपणी माता बलै लैई गई। "
MAT,14,10,"ता यूहन्‍ना रै चेलै आये अतै तसेरी लाशा जो लैई गै अतै दब्बी दिता, अतै गिचीकरी यीशु जो ऐह खबर दिती। "
MAT,14,11,"तैस टैमैं हेरोदेसे यीशु री चर्चा हुणी, "
MAT,14,12,"अतै अपणै सेवका जो बल्लू, “ऐह यूहन्‍ना बपतिस्मा दिणैबाळा हा! कै सो मरूरै थऊँ जी भूआ, ठेरैतांये तैस मन्ज शक्ति भरै कम प्रकट भूचु करदै हिन।” "
MAT,14,13,"जैहणै यीशुऐ ऐह हुणु ता सो किस्ती पुर चढ़ी करी कसकि सुनसान जगहा जो, एकान्त मन्ज चली गो। मणु ऐह हुणी करी नगरा नगरा थऊँ पैदल ही तसेरै पिचो चली पे। "
MAT,14,14,"तिनी सो भीड़ हेरी अतै तियां पुर तरस खाऊ, अतै तियां मन्ज बमारा जो ठीक करू। "
MAT,14,15,"जैहणै सँझ भूई ता तसेरै चेलै तैस बलै इच्ची करी बलणा लगै, “ऐह अक्क सुनसान जगह हा अतै देर भी भूचु करदी हा; मणु जो भैजी दिन्दै कि ऐह ग्राँ मन्ज गिच्ची करी अपणै तांयें खाणै जो लैईन।” "
MAT,14,16,"पर यीशुऐ चेलै सितै बल्लू, “ईआंरा गाणा जरूरी निय्आ! तुहै ही ईयां तांयें खाणै जो देय्आ।” "
MAT,14,17,"चेलै यीशु सोगी बल्लू, “असु बलै पँज रोटी अतै दूँ मछली जो छड़ी करी होर कुछ भी निय्आ।” "
MAT,14,18,"तिनी बल्लू, “तियां जो मिन्जो बलै लैई अईआ।” "
MAT,14,19,"ता तिन्यै मणु जो घा पुर बैहणै जो बल्लू, अतै तियां पँज रोटी अतै दूँ मछली जो लैऊ; अतै स्वर्गा री कनारी हेरी करी धन्यवाद करू अतै रोटी त्रोड़ी त्रोड़ी करी चेलै जो दिती, अतै चेलै मणु जो दिन्दै गै। "
MAT,14,20,जैहणै सब खाई करी रजी गै ता चेलै बचुरी टुकड़ै री रोटी री बारह टोकरी चुकी। 
MAT,14,21,अतै खाणैबाळै मन्ज जनानी अतै बच्चै जो छड़ी करी लगभग पँज हजार सिर्फ मर्द ही मर्द थियै। 
MAT,14,22,"ता, जैहणै तक कि यीशु मणु थऊँ विदा लैन्दा, तिनी झट अपणै चेलै जो किस्ती पुर चढ़णै तांयें मजबुर करू कि सो पैहलै पारा जो चली गान "
MAT,14,23,"सो मणु थऊँ विदा लैई करी, प्रार्थना करना अलग पहाड़ा पुर चली गो; अतै सँझा सो तैड़ी अकेला थु। "
MAT,14,24,"तैहणै तक किस्ती झीला री लैहरा मन्ज डगमगाऊ करदी थी, क्ओकि सामणै थऊँ हवा लगू करदी थी। "
MAT,14,25,यीशु राती रै चोथै पैहरै झीला पुर चलदा चलदा तियां बलै आ। 
MAT,14,26,"चेलै तैसिओ झीला पुर चलदै हेरी करी ड़री गै। अतै बलणा लगै, “ऐह भूत हा।” अतै ड़रा रै लेरा पाणा लगै। "
MAT,14,27,"ता यीशुऐ झट तियां सितै गल्ला करी अतै बल्लू, “हिम्मत रखा! अऊँ हा ड़रा मत!” "
MAT,14,28,"पतरसे जवाव दिता, “हे प्रभु, अगर तुहै हिन ता, मिन्जो पाणी पुर चली करी अप्पु बलै ईणा देय्आ।” "
MAT,14,29,"यीशुऐ वलु, “अई” ता पतरस किस्ती थऊँ ओसी करी पाणी मन्ज चलना लगा। "
MAT,14,30,"पर जैहणै पतरसै तेज हवा री कनारी ध्यान करू ता सो ड़री गो, अतै जैहणै डुबणा लगा ता लेरा पाणा लगा, “हे प्रभु, मिन्जो बचा!” "
MAT,14,31,"यीशु झट अपणा हत्थ अगो करी कै तैसिओ पकड़ी लैऊ अतै तिनी बल्लू, “हे थोड़ा विस्वास रखणै बाळै, तू कजो शक करदा हा?” "
MAT,14,32,"जैहणै सो किस्ती पुर चढ़ी गै, ता हवा रूकी गई। "
MAT,14,33,"ऐह हेरी करी जैड़ै किस्ती पुर थियै, तैसिओ प्रणाम करीके बलणा लगै, “सच मन्ज ही तू प्रमात्मैं रा पुत्र हा।” "
MAT,14,34,सो गलील झीला पार गन्नेसरत नां रै ग्राँ मन्ज पुजै। 
MAT,14,35,"तैड़ीआ रै मणुऐ तैसिओ पछैणी लैऊ अतै अखै-ब्रखा रै सब देशा मन्ज समाचार भैजु, अतै सब बमारा जो तैस वलै लैई आये, "
MAT,14,36,"अतै तैस सोगी विनती करणा लगै कि सो तियां जो अपणै कपड़ै रै पल्लै जो छुणा दे, अतै जैतणै तैसिओ छुन्दै गै सो सब ठीक भून्दै गै। "
MAT,15,1,"तैहणै यरूशलेम थऊँ कुछ फरीसी अतै शास्त्री यीशु बलै इच्ची करी बलणा लगै, "
MAT,15,2,"“तुन्दै चेलै स्याणै रै रीति रवाजा जो कजो टालदै हिन, ऐह बिना हत्थ धोऐ रोटी खान्दै हिन?” "
MAT,15,3,"तिनी जवाव दिता, “तुहै अपणै रीति रवाजा जो मनणै तांयें प्रमात्मैं रै हूक्मा टालदै हिन? "
MAT,15,4,"क्ओकि प्रमात्मैं बलुरा कि, ‘अपणै माता पिता रा आदर करना’, अतै ‘जैडा कोई अपणै माता पिता जो बुरा बल्ला, सो मारया गच्छा।’ "
MAT,15,5,पर तुहै मणु जो बलदै हिन कि तुहै अपणै माता पिता जो बल्ला कि जैड़ी मदद अहै करी सकदै थियै सो अबै प्रमात्मैं सोगी करनै रा वायदा करू हा। 
MAT,15,6,"ता सो अपणै पिता रा आदर ना करदै, ऐस तरीकै तुहै भी अपणै नियमा मुताबक प्रमात्मैं रा वचन टाळी दिन्दै हिन।” "
MAT,15,7,"“हे कपटिओ, यशायह ऐह भविष्‍यवाणी तुन्दै बारै मन्ज ठीक ही करूरी हा” कि : "
MAT,15,8,"“ऐह मणु लवड़ा थऊँ ता मेरा आदर करदै हिन, पर तंयारा मन मिन्जो थऊँ दूर रैहन्दा। "
MAT,15,9,"अतै ऐह बेकार मन्ज मेरी पूजा करदै हिन, क्ओकि मणु री व्यवस्था जो धर्मा रा उपदेश बणाई करी सखादैं हिन।” "
MAT,15,10,"ता तिनी मणु जो अप्पु बलै हैदी करी बल्लू, “हुणा, अतै समझा "
MAT,15,11,"जैडा मूँहा मन्ज गान्दा, सो मणु जो अशुद्ध ना करदा, पर जैडा मूँहा थऊँ नकैन्दा, सो ही मणु जो अशुद्ध करदा।” "
MAT,15,12,"ता चेलै इच्ची करी तैस सोगी बलणा लगै, “कै तुहै जाणदै कि फरीसी ऐह गल्ल हुणी करी तुसु थऊँ नराज भुऐ?” "
MAT,15,13,"तिनी बल्लू, “हर पौधा जैडा मेरै स्वर्गीय पिते ना लाऊरा, पुट्टी दिणा। "
MAT,15,14,"तियां जो गाणा देय्आ ऐह अंधे रस्तै दसणै बाळै हिन अतै अंधा अगर अंधे जो रस्ता दसणा लगा, ता दूनी ही गत्ता मन्ज पैई गाणा।” "
MAT,15,15,"ऐह हुणी करी पतरसे तैस सोगी बल्लू, “ऐह उदाहरण असिओ भी समझाई दे।” "
MAT,15,16,"तिनी बल्लू, “कै तुहै हालि भी नासमझ हिन? "
MAT,15,17,कै तुहै ना जाणदै कि जैडा कुछ मूँहा मन्ज गान्दा सो पेटा मन्ज पैन्दा अतै शौच मितै नकैई गान्दा? 
MAT,15,18,"पर जैडा कुछ मूँहा थऊँ निकळदा, सो मना थऊँ निकळदा, अतै सो ही मणु जो अशुद्ध करदा हा "
MAT,15,19,"क्ओकि मना थऊँ बुरै-बुरै विचार, व्यभिचार, चोरी, हत्या, दूये री जनानी रै बारै मन्ज गलत सोच, अतै निन्दा निकळदी हा। "
MAT,15,20,"ऐह सो ही गल्ला हिन जैड़ी मणु जो अशुद्ध करदी हिन, पर हत्थ धोऐ बगैर खाणा मणु जो अशुद्ध ना करदा।” "
MAT,15,21,यीशु तैड़ी थऊँ नकैई करी सूर अतै सैदा रै परदेसा जो गो। 
MAT,15,22,"अतै हेरा, तैस देशा री अक्क कनानी जनानी आई अतै जोरा सितै बलणा लगी, “हे प्रभु, दाऊद री सन्तान मिन्जो पुर दया कर। मेरी कुल्ळी बुरी तरह थऊँ दुष्‍टात्मा मन्ज हा।” "
MAT,15,23,"पर तिनी कुछ भी जवाव ना दिता। चेलै तैस वलै इच्ची करी बलणा लगै, “ऐसा जो दूर करी दे क्ओकि ऐह बकदी-बकदी इन्दै पिचो लगुरी हा।” "
MAT,15,24,"पर तिनी तियां सितै बल्लू, “अऊँ सिर्फ इस्त्राएल रै घरानै री गवाचुरी भैड़ा तांयें ही भैजुरा।” "
MAT,15,25,"पर सो आई अतै तसेरै पैरै पैई करी बलणा लगी, “प्रभु, मेरी मदद कर।” "
MAT,15,26,"तिनी तैहा सोगी बल्लू, “बच्चै री रोटी लैई करी कुत्रा अगो पाणा ठीक निय्आ।” "
MAT,15,27,"ऐह हुणी करी तैहै जनानी बल्लू, “हाँ प्रभु, पर कुत्र भी ता मालका रै मेजा थऊँ थलै पैऊरी चूर-चारा खान्दै हिन।” "
MAT,15,28,"ता यीशुऐ बल्लू, “हे जनानी, तेरा विस्वास बड़ा हा। जिंआ तू चाहन्दी हा तियां ही तिजो तांयें भोआ।” तसारी कुल्ळी तैहणै ही ठीक भूच्ची गई। "
MAT,15,29,तैड़ी थऊँ चली करी यीशु गलील री झीला रै कनारै गो अतै तैड़ी पहाड़ा पुर बैही गो। 
MAT,15,30,"ता मती भारी भीड़ तैस बलै आई, सो अपणै सोगी लंगड़ै, लूले, अन्धै, गूंगै अतै मतै सारै होर मणु जो भी लैई करी आये, तियां जो तसेरै पैरा मन्ज रखी दिता ता यीशुऐ तियां जो ठीक करू। "
MAT,15,31,"ठेरैतांये जैहणै भीड़ै हेरू कि गूंगै बलणा लगै, टूण्ड़ै ठीक भूए, लंगड़ै चलना लगै अतै अन्धै हेरना लगै ता सो हैरान भूए ता तिन्यै इस्त्राएल रै प्रमात्मैं री महिमा करी। "
MAT,15,32,"यीशुऐ अपणै चेलै जो हैदी करी बल्लू, “मिन्जो ऐसा भीड़ा पुर तरस इच्छु करदा, क्ओकि ऐह मणु त्राई दिन थऊँ मेरै सोगी हिन। अतै ईयां बलै खाणै जो कुछ भी निय्आ, अऊँ ईयां जो भूखै ना भैजणा चाहन्दा, करखी ऐसा ना भोआ कि ऐह रस्तै मन्ज ही बेहोश भूच्ची गान।” "
MAT,15,33,"चेलै तैस सोगी बल्लू, “अहै ऐस सुनसान जगह मन्ज ऐतनै मणु जो खाणै तांयें कंऊ लैईन?” "
MAT,15,34,"यीशुऐ तियां जो बल्लू, “तुसु बलै कैतनी रोटी हिन?” तियें बल्लू, “सत, अतै थोड़ी जिनी मछली।” "
MAT,15,35,ता तिनी तैहा भीड़ जो जमीना पुर बैहणै रा हूक्म दिता। 
MAT,15,36,"फिरी तिनी सत रोटी अतै मछली जो लैई करी धन्यवाद करी कै त्रोड़ी अतै चेलै जो दिन्दा गो, अतै चेलै भीड़ा जो। "
MAT,15,37,सो सब खाई करी रजी गै अतै चेलै बचुरै टुकड़ै री सत टोकरी भरी करी चुकी। 
MAT,15,38,जैतनै सो खाई तियां मन्ज जनानी अतै बच्चै जो छड़ी करी चऊर हजार मणु थियै। 
MAT,15,39,ता सो भीड़ा थऊँ विदा लैई करी किस्ती पुर चढ़ी गो अतै मगदन देश रै इलाकै मन्ज आ। 
MAT,16,1,"फरीसी अतै सदूकि तैस बलै इच्ची करी तैसिओ परखणा लगै तिनी बल्लू, “असिओ स्वर्गा रा कोई चमत्कार दस।” "
MAT,16,2,"यीशुऐ भीड़ा सितै बल्लू, “जैहणै संझ भून्दी हा ता तूहै बलदै हिन जे, मौसम खरा रैहणा, क्ओकि अम्बर लाल हा, "
MAT,16,3,"अतै भ्यागा, अज तूफान ईणा, क्ओकि अम्बर लाल अतै ड़रावना हा। तुहै अम्बरा रै वदलाव जो पछैन्दै हिन, पर टैमां रै चिन्ह जो ना पछैन्दै? "
MAT,16,4,"दुष्‍ट अतै विस्वास ना करनै बाळै मणु चमत्कार हेरना चाहन्दै हिन, पर योना रै चमत्कार जो छड़ी होर कोई चमत्कार ना दसणा हा।” फिरी सो तियां जो छड़ी करी चली गो। "
MAT,16,5,अतै चेलै पार गान्दै टैमैं रोटी लैणा भुली गै थियै। 
MAT,16,6,"यीशुऐ तियां सितै बल्लू, हेरा; “फरीसी अतै सदूकि रै खमीरा थऊँ चौकनै रेय्आ।” “ठेरा अर्थ ऐह हा कि तुहै तंयारी गलत शिक्षा थऊँ बची करी रेय्आ।” "
MAT,16,7,"सो अप्पु मन्ज कणैणा लगै कि, “ऐह ठेरै तांयें बल्लू करदा कि अहै रोटी ना अन्दी।” "
MAT,16,8,"पर यीशुऐ ऐह जाणी करी बल्लू, “हे विस्‍वासा मन्ज कमजोर मणुओ, तुहै कजो अप्पु मन्ज ऐह विचार करू करदै हिन कि असु बलै रोटी निय्आ? "
MAT,16,9,कै तुहै हालि तिकर ना समझै कि याद निय्आ कि जैहणै पँज हजार मणु तांयें पँज रोटी थी ता तुहै कतूणैं टोकरै चुकै थियै? 
MAT,16,10,अतै चंऊर हजार मणु तांयें सत रोटी थी ता तुहै कैतनी टोकरी चुकी? 
MAT,16,11,तुहै कजो ना समझदै कि मैंई तुसु सितै रोटी रै बारै मन्ज ना बल्लू थु पर ऐह कि तुहै फरीसी अतै सदूकि रै खमीरा थऊँ चौकनै रेय्आ?” 
MAT,16,12,ता तंयारी समझा मन्ज आ कि तिनी रोटी रै खमीरा रै वारै मन्ज ना पर फरीसी अतै सदूकि री शिक्षा थऊँ चौकनै रैहणै जो बलुरा थु। 
MAT,16,13,जैहणै यीशु कैसरिया फिलिप्पी रै शहरा मन्ज आ ता चेलै थऊँ पुछणा लगा; “मणु रा पुत्र कुण हा? मणु कै बलदै हिन?” 
MAT,16,14,"तिन्यै बल्लू, “कुछ बलदै हिन कि यूहन्‍ना बपतिस्मा दिणैबाळै, कुछ एलिय्याह कुछ यिर्मयाह अतै कुछ बलदै हिन भविष्‍यवक्ता थऊँ कोई अक्क हा।” "
MAT,16,15,"तिनी तियां सितै बल्लू, “पर तुहै कै बलदै हिन? अऊँ कुण हा?” "
MAT,16,16,"शमौन पतरस बलणा लगा, “तुहै जिन्दै प्रमात्मैं रा पुत्र मसीह हिन।” "
MAT,16,17,"यीशुऐ तैस सोगी बल्लू, “हे शमौन, योना रै पुत्र, तू धन्य हा, क्ओकि मांस अतै खूने ऐह तिजो ना दसु, पर मेरै पिते जैडा स्वर्गा मन्ज हा तसेरै कारण ऐह गल्ल तिजो पुर प्रकट भूईआ। "
MAT,16,18,"अऊँ तिजो सितै ऐह भी बलदा हा कि तु पतरस हा अतै ऐसा ही चट्टाना पुर मूँ अपणी कलीसिया बणाणिआ, अतै मौत री शक्ति भी तिजो पुर हाबी ना भूणी। "
MAT,16,19,"मूँ तिजो स्वर्गा रै राज्य री कुंजी दिणी, अतै जैडा कुछ तुद धरती पुर बनणा सो स्वर्गा मन्ज बनिणा, अतै जे कुछ तुद धरती पुर खोलणा सो स्वर्गा मन्ज खुलणा।” "
MAT,16,20,ता तिनी चेलै जो चेतावनी दिती कि सो कसी सोगी ना बलन कि अऊँ मसीह हा। 
MAT,16,21,"तैस टैमां थऊँ यीशु मसीह अपणै चेलै जो दसणा लगा कि “जरूरी हा कि अऊँ यरूशलेम जो गच्छु अतै स्याणै, प्रधान याजका अतै शास्त्री थऊँ मता दुख साऊं अतै मारया गच्छु अतै त्रियै दिन जी भूच्छुं।” "
MAT,16,22,"ऐह हुणी करी पतरस तैसिओ अलग लैई गो अतै ऐह बली करी झिड़कणा लगु “हे प्रभु, प्रमात्मां ऐसा ना करा! तुसु पुर कदी ऐसा ना भोआ!” "
MAT,16,23,"यीशुऐ पतरस सोगी बल्लू, “हे पतरस शैतान जियां चाहन्दा तियां मिन्जो सोगी मत बल्ल अतै प्रमात्मैं री योजना मन्ज रूकावट मत बण। तु प्रमात्मैं री गल्ला पुर ना, पर मणु री गल्ला पुर मन लगांदा हा।” "
MAT,16,24,"ता यीशुऐ अपणै चेलै सोगी बल्लू, “अगर कोई मेरै पिचो ईणा चाह ता अपणै आपा रा इन्कार करा अतै अपणा क्रूस चुकी करी मेरै पिचो चला। "
MAT,16,25,"क्ओकि जैडा कोई अपणा प्राण बचाणा चाह तैस सो खोई दिणै, पर जैस कसी मेरै तांयें अपणै प्राण दिणै, तैस सो पाणै। "
MAT,16,26,अगर मणु सब कुछ जैडा तसेरी इच्छा हा पाई लेय्आ अतै अपणै प्राणा जो खोई देय्आ ता तठेरा कै फायदा? अतै मणु अपणै प्राणा रै बदलै कै दिणा? 
MAT,16,27,क्ओकि मणु रा पुत्र अपणै स्वर्गदूता सोगी पिता री महिमा करदा ईणैबाळा हा। ता तैस सबी मणु जो तसेरै कम्मा रै अनुसार प्रतिफल दिणा। 
MAT,16,28,"अऊँ तुसु सोगी सच बलदा कि ऐड़ी खडुरै मन्ज कुछ, जैहणै तक मणु रै पुत्रा जो तसेरै राज्य मन्ज इन्दा ना हेरी लैन, तैहणै तक तियां ना मरना।” "
MAT,17,1,"छीआ दिन बाद यीशु पतरस, याकूब अतै तसेरै भाई यूहन्‍ना जो लैई करी अक्क उच्चै जिन्‍नै पहाडा पुर एकान्त जगह जो लैई गो। "
MAT,17,2,"तैड़ी तंयारै सामणै तसेरा रूप बदली गो, अतै तसेरा मूँह सुरजा साईयें चमकणा लगा अतै तसेरै कपड़ै लौई साईयें प्रकाशमान भूच्ची गै। "
MAT,17,3,ता भविष्‍यवक्ता मूसा अतै एलिय्याह तैस सोगी गल्ला करदै तियां जो हूजे। 
MAT,17,4,"ता पतरस बलणा लगा, “हे प्रभु इन्दा ऐठी रैहणा जरूरी हा। अगर तुन्दी इच्छा भोआ ता अऊँ ऐठी त्राई झोपड़ी बणाऊँ; अक्क तुसु तांयें, अक्क मूसा तांयें, अतै अक्क एलिय्याह तांयें।” "
MAT,17,5,"सो बल्लू ही करदा थु कि अक्की बदळै सो घेरी लै, अतै तैस बदळा थऊँ ऐह आकाशवाणी भूई “ऐह मेरा प्यारा पुत्र हा, जैस थऊँ अऊँ खुश हा सेरी हुणा।” "
MAT,17,6,चेलै ऐह हुणी करी मूँहा रै भारै पैई गै अतै ड़री गै। 
MAT,17,7,"यीशुऐ नेड़ै इच्ची करी तियां जो छुंऊ, अतै बल्लू, “उठा, ड़रा मत।” "
MAT,17,8,ता तिन्यै अपणी हाख्री चुकी करी हेरू ता सीर्फ यीशु ही हुजु बाकी कोई होर ना थू। 
MAT,17,9,"जैहणै सो पहाड़ा थऊँ ओसणा लगुरै थियै ता यीशुऐ तियां जो हूक्म दिता, “जैहणै तक मणु रा पुत्र मरी करी दोवारा ना जी भोआ, तैहणै तक जैडा कुछ तुहै हेरू हा कसी सोगी मत बलदै।” "
MAT,17,10,"ता तसेरै चेलै तैस थऊँ पुछु, “फिरी शास्त्री कजो बलदै कि एलिय्याह रा पैहलै इणा जरूरी हा?” "
MAT,17,11,"तिनी जवाव दिता, “एलिय्याह जरूर ईणा, अतै सब कुछ सुधारणा। "
MAT,17,12,"पर अऊँ तुसु सोगी बलदा कि एलिय्याह चली छुरा, पर मणुऐ तैसिओ पछैणु निय्आ पर जिंआ चांऊ तियां ही तैस सोगी करू। ऐस तरीकै ही मणु रै पुत्रा भी तंयारै हत्थै दुख भोगणा।” "
MAT,17,13,ता चेलै समझू कि तिनी यूहन्‍ना बपतिस्मा दिणैबाळै रै बारै मन्ज बल्लू हा। 
MAT,17,14,"जैहणै सो मणु री भीड़ा नेड़ै पुजै, ता अक्क मणु तैस वलै आ, अतै तसेरै पैरा मन्ज पैई करी बलणा लगा, "
MAT,17,15,"“हे प्रभु, मेरै पुत्रा पुर दया करा! क्ओकि तैसिओ मिर्गी इन्दी हा, अतै सो बड़ा दुखी रैहन्दा हा, अतै घड़ी-घड़ी अगी अतै पाणी मन्ज पैई गान्दा। "
MAT,17,16,"मैंई सो तुन्दै चेलै बलै अन्दा थु, पर सो तैसिओ ठीक ना करी सकै।” "
MAT,17,17,"यीशुऐ जवाव दिता, “हे अविस्वासी अतै जिद्दी मणुओ, मूँ कैहणै तक तुसु सोगी रैहणा? अतै कैहणै तक तुन्दी सैहणी हा? तैसिओ मिन्जो बलै लैई अईआ।” "
MAT,17,18,"ता यीशुऐ दुष्‍टात्मा जो झिड़कु, अतै सो तैस थऊँ नकैई गई ता तसेरा दब्बु तैहणै ही ठीक भूच्ची गो। "
MAT,17,19,"ता चेलै एकान्त मन्ज यीशु बलै इच्ची करी बल्लू, “अहै तैहा दुष्‍टात्मा जो कजो ना कड़ी सकै?” "
MAT,17,20,"यीशुऐ तियां सितै बल्लू, “अपणै विस्‍वासा री कमी री वजह थऊँ, क्ओकि अऊँ तुसु सोगी सच बलदा, अगर तुन्दा विस्वास राई रै दाणै जितना भी भोला, ता ऐस पहाड़ा जो बली सकणा कि, ‘ऐठी थऊँ खिसकी करी ओठीआ जो चली गा’, ता तैस चली गाणा। अतै तुसै सब कुछ करी सकदै हिन। "
MAT,17,21,[पर ऐह दुष्‍टात्मा री जाति बिना प्रार्थना अतै ब्रता रखणै बगैर ना नकैन्दी।] ” 
MAT,17,22,"जैहणै सो गलील मन्ज थियै, ता यीशुऐ तियां सोगी बल्लू, “मणु रा पुत्र मणु रै हत्थै पकड़ाया गाणा; "
MAT,17,23,"तियां सो मारी दिणा, अतै तैस त्रियै दिन जी भूणा।” ऐह हुणी करी सो बड़ै उदास भुऐ। "
MAT,17,24,"जैहणै सो कफरनहूम पुजै, ता मन्दरा रै कर लैणैवाळै पतरस बलै इच्ची करी पुछणा लगै, “कै तुन्दा गुरू मन्दरा रा कर ना दिन्दा?” "
MAT,17,25,"तिनी बल्लू, “हा दिन्दा।” जैहणै सो घरै आ, ता यीशुऐ तसेरै पुछणै थऊँ पैहलै ही तैस जो बल्लू, “हे शमौन, तू कै सोचु करदा? धरती रै राजा चुंगी या कर कस थऊँ लैन्दै हिन? अपणै पुत्रा थऊँ या होरी थऊँ?” "
MAT,17,26,"पतरसे बल्लू, “होरी थऊँ।” यीशुऐ तैस सोगी बल्लू, “ता पुत्र ता बची गै। "
MAT,17,27,"तांभी ऐह ठेरैतांये हा कि अहै तियां तांयें ठोकर रा कारण ना भून, तू झीला रै कनारै गिच्ची करी मछली पकड़णै जो बिईड़ी पा, अतै जैड़ी मछली पैहलै निकळली, तैहा जो लै तैसारा मूँह खोलनै पुर तिजो अक्क चाँदी रा सिक्का मुळना, तैसिओ लैई करी मेरै अतै अपणै बदलै तैस चुंगी लैणैबाळै जो दि दिन्यै।” "
MAT,18,1,"तैहणै चेलै इच्ची करी यीशु थऊँ पुछणा लगै, “स्वर्गा रै राज्य मन्ज बड़ा कुण हा?” "
MAT,18,2,"ता तिनी अक्क दब्बु अप्पु बलै हैदी करी तंयारै मन्जै खड़ेरू, "
MAT,18,3,"अतै बल्लू, “अऊँ तुसु सोगी सच बलदा कि तुहै अपणै मना जो फेरन अतै बच्चै साईयें भोलै या मासुम बणन, तां तुसु स्वर्गा रै राज्य मन्ज गाणा। "
MAT,18,4,"जैस कसी अपणै आपा जो ऐस दब्बु साईयें हल्का करणा, सो स्वर्गा रै राज्य मन्ज महान भूणा। "
MAT,18,5,अतै जैडा कोई मेरै नां थऊँ अक्क ऐसै दब्बु जो ग्रहण करदा सो मिन्जो ग्रहण करदा।” 
MAT,18,6,"“पर जैडा कोई ईयां हल्कै मन्ज जैड़ै मिन्जो पुर विस्वास करदा अगर तसेरी बजह थऊँ अक्की जो भी पाप री कनारी लैई गान्दा ता तैस तांयें ऐह ठीक हा कि अक्क बड़ी चक्की रा पाट तसेरै गल्ळै मन्ज लटकाया गान्दा, अतै सो गैहरै समुन्द्रा मन्ज डुबाया गान्दा। "
MAT,18,7,"संसारा मन्ज रैहणै बाळै ऐसै मणु पुर हाय जैड़ा पाप करनै जो उकसान्दै हिन, पक्का हा ऐसी परीक्षा भूणी पर तैस मणु पुर हाय जसेरी वजह थऊँ ऐ इन्दी हिन।” "
MAT,18,8,"“अगर तेरा हत्थ या पैर तिजो थऊँ पाप करवा, ता तैसिओ कटीकरी फैंकी दे; टुण्ड़ा या लंगड़ा भूच्ची करी जिन्दगी मन्ज प्रवेश करणा तिजो तांयें खरा, बजाय कि हत्था पैरा रै भून्दै तिजो अनन्त अगी मन्ज पाया गच्छा। "
MAT,18,9,"अगर तेरी हाख्री तिजो थऊँ पाप करा, ता तैहा जो नकाळी फैंक दे; काणा भूच्ची करी जिन्दगी मन्ज प्रवेश करणा तिजो तांयें भला हा बजाय ठेरै कि हाख्री सोगी तू नरका री अगी जो गच्छा।” "
MAT,18,10,"“हेरा, तुहै ईयां हल्कै मन्ज कसी जो भी तुच्छ मत समझदै; क्ओकि अऊँ तुसु सोगी बलदा कि स्वर्गा मन्ज इन्यारै स्वर्गदूत मेरै स्वर्गीय पिता री हजुरी मन्ज रैहन्दै हिन। "
MAT,18,11,[क्ओकि मणु रा पुत्र गवाचुरै जो तोपणा छुरा हा। ] 
MAT,18,12,"“तुहै कै सोचदै हिन? अगर कसकि मणु री सौ भैड़ा भून, अतै तियां मन्ज अक्क गोआची गच्छा, ता कै तैस नड़ीनबैं जो छड़ी करी, हपड़ा, पहाड़ा मन्ज तैहा जो तोपणा ना गाणा? "
MAT,18,13,"अगर सो तैहा जो तोपी लैन्दा, ता अऊँ तुसु सोगी सच बलदा कि तैस तियां नड़ीनबैं भैड़ा तांयें जैड़ी गवाचुरी ना थी ऐतनी खुशी ना मनाणी जैतनी तैहा अक्की भैड़ा तांयें मनाणी हा। "
MAT,18,14,ईयां ही तुन्दा पिता जैडा स्वर्गा मन्ज हा ऐह ना चाहन्दा कि ईयांईं हल्कै मन्ज अक्क भी नष्‍ट भोआ।” 
MAT,18,15,"“अगर तेरा विस्वासी भाई तेरै वरोधा मन्ज अपराध करदा, ता गा अकेला ही गल्ल बात करीके तैसिओ समझा, अगर सो तेरी हुणदा ता तैंई अपणै भाई जो पाई लैऊं हा। "
MAT,18,16,"अगर सो ना हुणदा, ता मूसा री व्यवस्था रै अनुसार अक्क या दोई जिणै अप्पु सोगी लैई गा, कि ‘हर अक्क गल्ल दोई या त्राई गवाह रै मूँहा सामणै करा।’ "
MAT,18,17,"अगर सो तंयारी भी ना हुणा, ता कलीसिया सितै बली दे, पर अगर कलीसिया री भी ना हुणा ता तु तैसिओ गैर यहूदी अतै चुंगी लैणैवाळै साईये मनी लै।” "
MAT,18,18,"“अऊँ तुसु सोगी सच बलदा, जैडा कुछ तुसु धरती पुर बनणा, सो स्वर्गा मन्ज बनिणा, अतै जैडा कुछ धरती मन्ज खोलणा, सो स्वर्गा मन्ज खुलणा।” "
MAT,18,19,"“फिरी अऊँ तुसु सोगी बलदा, अगर तुसु मन्ज कोई दोई जिणै धरती पुर कसकि गल्ला तांयें अक्क मन चित भूच्ची करी मँगन, ता सो मेरै पिते री तरफा थऊँ जैडा स्वर्गा मन्ज हा, तैस तांयें भूच्ची गाणा हा। "
MAT,18,20,"क्ओकि जैड़ी दोई या त्राई मेरै नां थऊँ इकट्ठा भून्दै हिन, तैड़ी अऊँ तंयारै मन्जै भून्दा हा।” "
MAT,18,21,"ता पतरसे नेड़ै इच्ची करी तैस सोगी बल्लू, “हे प्रभु, अगर मेरा विस्वासी भाई कोई अपराध करदा रेय्आ, ता अऊँ कैतनी बरी ऐसिओ माफ करू? कै सत बारी तक?” "
MAT,18,22,"यीशुऐ तैस सोगी बल्लू, “अऊँ तुसु सोगी ऐह ना बलदा कि सत बरी तक बल्कि सत रा सत्तर गुणा तक माफ करना चहिन्दा।” "
MAT,18,23,"“ठेरैतांये स्वर्गा रा राज्य तैस राजै साईये हा, जिनी अपणै दासा थऊँ लेखा लैणा चाऊ। "
MAT,18,24,"जैहणै सो लेखा लैणा लगा, ता अक्क जन तैस सामणै ऐसा आ जैडा तसेरा ऐतना कर्जदार थु कि जिन्दगी भरी ना चुकाई सकदा थू। "
MAT,18,25,"हालांकि चुकाणै तांयें तैस बलै कुछ भी ना थु, ता तिनी राजै बल्लू, ‘ऐसिओ, सेरी घरावाळी अतै सेरै बाल बच्चै अतै होर जैडा कुछ भी सेरा हा सो सब कुछ बेचीकरी, मेरा कर्जा चुकाया गच्छा।’ ” "
MAT,18,26,"ऐह हुणी करी तिनी नौकरै पैरा पुर पैई करी विनती करी की, “हे स्वामी धीरज रख अऊँ सब कुछ भरी दिला।” "
MAT,18,27,"ता तिनी मालकै तैस पुर तरस खाई करी तैसिओ छड़ी दिता, अतै तसेरा कर्जा भी माफ करी दिता। "
MAT,18,28,"“पर जैहणै सो नौकर बाहर आ, ता तसेरा अक्क मित्र तैसिओ मूळु जैडा तसेरा सौ दिना रै मजदूरी रै पैसा रा लगभग कर्जदार थु; तिनी तैसिओ गळै थऊँ पकडु अतै सो मारू जकु, अतै बल्लू, ‘जैडा कुछ मेरा कर्जा तुद दिणा सो दि दे।’ ” "
MAT,18,29,"ता तसेरा सो साथी नौकर तसेरै पैरै पैऊँ अतै विनती करना लगा, धीरज कर, अऊँ सब कुछ दी दिला। "
MAT,18,30,"सो ना मनु, पर गिच्ची करी तैसिओ जेला मन्ज पाई दिता कि जैहणै तक सो कर्जा ना भरा तैठिये ही रेय्आ। "
MAT,18,31,"तसेरै होर नौकर मित्र ऐह सब हेरी करी उदास भुऐ, अतै गिच्ची करी मालका जो ऐह सब हाल हुणाई दिता। "
MAT,18,32,"ता तिनी राजै तैसिओ हैदी करी तैस सोगी बल्लू, “हे दुष्‍ट नौकरा, तैंई जे मिन्जो सितै विनती करी, ता मैंई तेरा पुरा कर्जा माफ करी दिता। "
MAT,18,33,"ठेरैतांये जिंआ मैंई तिजो पुर दया करी, तियां ही कै तिजो भी अपणै संगी साथी पुर दया करना चहिन्दी थी।” "
MAT,18,34,"अतै तिनी मालकै गुस्सै मन्ज तैसिओ दण्ड़ दिणैबाळै रै हत्थै सौंपी दिता, कि जैहणै तक सो सब कर्जा ना भरी देय्आ, तैहणै तक सो तंयारै ही हत्था मन्ज रेय्आ। "
MAT,18,35,"“ऐस तरीकै ही अगर तुसु मन्ज हरेक अपणै विस्वासी भाई जो मना थऊँ माफ ना करला, ता मेरै पिते जैडा स्वर्गा मन्ज हा, तैस भी तुसु सोगी भी तियां ही करणा।” "
MAT,19,1,"जैहणै यीशु ऐह गल्ला करी बैहु ता, ता गलील जो चली गो, अतै यरदन रै पार यहूदिया रै परदेसा मन्ज आ। "
MAT,19,2,"ता बड़ी भीड़ तैस पिचो चली पैई, अतै तिनी तियां मन्ज बमार मणु जो तैड़ी ठीक करू। "
MAT,19,3,"ता फरीसी परीक्षा करनै तांयें तसेरै नेड़ै इच्ची करी बलणा लगै, “कै हरेक बजह थऊँ अपणी घरावाळी जो तलाक दिणा सही हा?” "
MAT,19,4,"तिनी जवाव दिता, “कै तुहै पवित्रग्रन्था मन्ज ना पढुरा कि जिनी तियां जो बणाऊरा, तिनी शुरू थऊँ मर्द अतै जनानी करी कै वणाऊरा,” अतै बलूरा कि : "
MAT,19,5,ऐसा बजह थऊँ मणु अपणै माता पिता थऊँ अलग भूच्ची करी अपणी घरावाळी सोगी रैहणा अतै सो अक्क तन भूणै? 
MAT,19,6,"“अतै अबै सो दोई ना, पर अक्क तन हिन। ठेरैतांये जैसिओ प्रमात्मैं जोडुरा, तियां जो मणु अलग ना करन।” "
MAT,19,7,"तिन्यै तैस सोगी बल्लू, “फिरी मूसै कजो बलुरा कि तलाक पत्र दी करी तैहा जो छड़ी देय्आ?” "
MAT,19,8,"यीशुऐ तियां सोगी बल्लू, “मूसा तुन्दै मना री कठोरता जो हेरी करी तुसिओ अपणी अपणी घरावाळी जो तलाक दिणै री इजाजत दितुरी थी पर शुरू थऊँ ऐसा ना थु। "
MAT,19,9,"पर अऊँ तुसु सोगी बलदा कि जैडा कोई अपणी घरावाळी जो व्यभिचार रै अलावा कसकि होरी बजह थऊँ छड़ी देय्आ, ता सो तैहा थऊँ व्यभिचार करवान्दा; अतै जैडा कोई तैहा तलाकशुदा सितै बैह करदा, सो व्यभिचार करदा।” "
MAT,19,10,"चेलै तैस सोगी बल्लू, “अगर मर्दा रा जनानी सोगी ऐसा सम्बध हा, ता बैह करना खरा निय्आ।” "
MAT,19,11,"यीशुऐ तैस सोगी बल्लू, “सब ईयां वचना जो ना मन्दै, सिर्फ सो जिंआ जो ऐह दान प्रमात्मैं दितुरा हा। "
MAT,19,12,"क्ओकि कुछ नपुंसक ऐसै भी हिन, जैड़ै मोआ रै गर्भ मन्ज ही इन्‍नै पैदा भुऐ; अतै कुछ नपुंसक ऐसै हिन, जिंआ जो मणुऐ नपुंसक बणाऊ; अतै कुछ नपुंसक ऐसै हिन जिन्यैं स्वर्गा रै राज्य तांयें अपणै आपा जो नपुंसक बणाऊ हा। जैडा ऐहा गल्ला जो मनणै लायक हा सो ही मना।” "
MAT,19,13,"ता मणु तैस बलै अपणै अपणै दब्बु लैई करी आये कि सो तियां पुर हत्थ रखी करी प्रार्थना करा, पर चेलै सो झिड़कै। "
MAT,19,14,"यीशुऐ बल्लू, “बच्चेओ मिन्जो बलै ईणा देय्आ, अतै ईयां जो ना मत करा क्ओकि जैड़ै बच्चै सांईये नम्र अतै भोळै हिन इन्‍नै मणु ही स्वर्गीय राज्य मन्ज प्रवेश करना।” "
MAT,19,15,अतै सो तियां पुर हत्थ रखी करी तैड़ी थऊँ चली गो। 
MAT,19,16,"अक्क मणु यीशु बलै आ अतै तिनी बल्लू, “हे उत्तम गुरू, अऊँ कुण जिन्‍ना भला कम करूं कि अनन्त जिन्दगी पाऊ?” "
MAT,19,17,"तिनी तैस सोगी बल्लू, “तु मिन्जो उत्तम कजो बल्लू करदा? प्रमात्मैं रै सिवाये कोई भी उत्तम निय्आ, पर अगर तू जिन्दगी पाणा चाहन्दा ता, ता आज्ञा जो मनु कर।” "
MAT,19,18,"तिनी बल्लू, “कुण जिनी आज्ञा?” यीशुऐ बल्लू, “ऐह कि : हत्या ना करना, व्यभिचार ना करना, चोरी ना करना, झूठी गवाही ना दिणी, "
MAT,19,19,"अपणै माता पिता रा आदर करना, अतै अपणै पड़ेही सोगी अपणै साईयें प्रेम रखना।” "
MAT,19,20,"तिनी जवान मणुऐ तैस सोगी बल्लू, “ईयां सबी गल्ला ता अऊँ मन्दा; अबै मिन्जो मन्ज कहा चिजा री कमी हा?” "
MAT,19,21,"यीशुऐ तैस सोगी बल्लू, “अगर तू सिद्ध भूणा चाहन्दा हा ता गा, अपणा सब कुछ बेचीकरी कंगाला जो दी दे, ता तिजो स्वर्गा मन्ज धन मुळना; अतै इच्ची करी मेरै पिचो चलना लगी पे।” "
MAT,19,22,"पर सो जवान मणु ऐह गल्ल हुणी अतै उदास भूच्ची करी चली गो, क्ओकि सो बड़ा अमीर थु। "
MAT,19,23,"ता यीशुऐ अपणै चेलै सोगी बल्लू, “अऊँ तुसु सोगी सच बलदा कि अमीर रा स्वर्गा रै राज्य मन्ज प्रवेश करना मुसकल हा। "
MAT,19,24,तुसु सोगी फिरी बलदा प्रमात्मैं रै राज्य मन्ज अमीर रै प्रवेश करनै थऊँ ऊँटा रा सुई रै भोका मितै नकैई गाणा आसान हा।” 
MAT,19,25,"ऐह हुणी करी चेलै बड़ै हैरान भूच्ची करी बल्लू, “फिरी कसेरा उद्धार भूच्ची सकदा?” "
MAT,19,26,"यीशुऐ तंयारी कनारी हेरी करी बल्लू, “मणु थऊँ ता ऐह ना भूच्ची सकदा, पर प्रमात्मैं थऊँ सब कुछ भूच्ची सकदा।” "
MAT,19,27,"ता पतरसे तैस सोगी बल्लू, “हेर अहै ता सब कुछ छड़ी करी तेरै पिचो चली पैऊरै हिन ता असिओ कै मुळना?” "
MAT,19,28,"यीशुऐ तियां सोगी बल्लू, “अऊँ तुसु सोगी सच बलदा कि नोई धरती मन्ज जैहणै मणु रै पुत्रा अपणी महिमा रै सिंहासना पुर बैहणा, ता तुसु भी जैड़ै मेरै पिचो चली पैऊरै हिन, बारह सिंहासना पुर बैही करी इस्त्राएल रै बारह गोत्रा रा न्याय करना। "
MAT,19,29,"अतै जिनी कसकिऐ घरा जो, या भाई जो, या बैहणी जो, या माता पिता जो, या बाल-बच्चै जो या बगड़ी जो मेरै नां तांयें छड़ी दितुरा हा, तियां जो सौ गुणा मुळना, अतै तियां प्रमात्मैं सोगी अनन्त जिन्दगी तक रैहणा। "
MAT,19,30,पर मतै सारै हिन जैड़ै अगो हिन सो पिचो करनै; अतै जैड़ै पिचो हिन सो अगो करनै।” 
MAT,20,1,“स्वर्गा रा राज्य कसकि घरा रै मालका सांईये हा जैडा भ्यागा ही घरा थऊँ निकळू कि अंगुरा रै बगीचे मन्ज गिच्ची करी मजदूरा जो कमै ला। 
MAT,20,2,तिनी मजदूरा जो अक्क दीनार रोज दिणै री गल्ल करी अतै तियां जो अपणै बगीचे मन्ज कम करनै तांयें भैजु।” 
MAT,20,3,"फिरी तिनी नौ बजे रै टैमैं बजारा मन्ज कुछ बेकार खडुरै मणु जो हेरू, "
MAT,20,4,"अतै तिनी बल्लू, “तुहै भी अंगुरा रै बगीचे मन्ज गच्छा अतै कम करा, अतै जैडा कुछ ठीक हा, तुसिओ दिला।” ता सो भी चलै गै। "
MAT,20,5,फिरी तिनी दोफारा रै अतै लगभग त्राई बजै भी गिच्ची करी तियां ही मजदूरा जो कम्मै लाऊ। 
MAT,20,6,"फिरी सझां रै लगभग पँज बजै रै करीब तिनी मालकै फिरी निकळी करी होरी मणु जो बजारा मन्ज खडुरै हेरू, अतै तिनी बल्लू, “तुहै कजो ऐड़ी दिन भरी बेकार खड़ी रैह?” तिन्यै बल्लू, “ठेरैतांये कि असिओ कुणिए कंमै ही ना लाऊ।” "
MAT,20,7,"मालकै तियां सितै बल्लू, “तुहै भी अंगुरा रै बगीचे मन्ज गच्छा।” "
MAT,20,8,"“सँझ भूई ता बगीचे रै मालकै अपणै खजांची सोगी बल्लू, मजदूरा जो हैदी करी भ्यागा थऊँ लैई करी तक जैड़ै कमै लगुरै थियै मजदूरी दे। पर संझा कम करनैवाळै जो पैहलै दे” "
MAT,20,9,"जैहणै सो आये ता जिन्यैं घंटा भरी ही कम करू थु, ता तियां जो अक्क-अक्क दीनार मूळु। "
MAT,20,10,"जैड़ै पैहलै छुरै थियै तिन्यै ऐह सोचु कि असिओ मता मुळना, पर तियां जो भी अक्क-अक्क दीनार मूळु। "
MAT,20,11,"ता सो मणु मालका पुर कुड़कुड़ाई करी बलणा लगै, "
MAT,20,12,"“अहै दिन भरी रा भार अतै धूपा मन्ज कमाऊ हा, पिचै छुरै मणुऐ ता अक्क घंटा ही कम करू हा, अतै तुहै असिओ भी इन्यारै बराबर ही मजदूरी दितिआ।” "
MAT,20,13,"पर तिनी तियां मन्ज अक्की जो जवाव दिता, “मित्रा, अऊँ तिजो सोगी कोई अन्याय ना करू करदा। कै मैंई तुसु सोगी अक्क दीनार मजदूरी तय ना करूरी थी? "
MAT,20,14,जैड़ी तेरी मजदूरी हा तैतिओ लै अतै चली गा। मेरी इच्छा ऐह हा कि जैतनी मजदूरी तिजो दितिआ तैतना ही तेरै बाद ईणैबाळै जो दिछुं। 
MAT,20,15,कै ऐह ठीक निय्आ कि जैडा मेरा हा तैत सोगी अऊँ जो चाहे सो करूं? कै मेरा भला करना तेरी हाख्री मन्ज खटकदा?” 
MAT,20,16,“ऐस तरीकै जैड़ै अगो हिन सो पिचो करनै अतै जैड़ै पिचो हिन सो अगो करनै।” 
MAT,20,17,"जैहणै यीशु यरूशलेम जो चलु ता सो बारह चेलै जो एकान्त मन्ज लैई गो, अतै बत्ता मन्ज तियां सोगी बलणा लगा, "
MAT,20,18,"“हेरा, अहै यरूशलेम जो चलै हिन, अतै मणु रा पुत्र प्रधान याजका अतै शास्त्री रै हत्थै पकड़ाया गाणा, अतै तियां सो मारणै तांयें ठहराणा। "
MAT,20,19,"अतै तैसिओ गैर यहूदी रै हत्थै सौंपी दिणा ताकि सो तसेरा मजाक उड़ान, अतै कोड़ै मारन, अतै क्रूस पुर टुन्गी दीन, अतै सो त्रियै दिन फिरी जी भोआ।” "
MAT,20,20,"ता यहून्‍ना अतै याकूब री माँ (जबदी रै पुत्र) अपणै दूनी दब्बू सोगी यीशु बलै इच्ची करी तैसिओ प्रणाम करू, अतै तैस थऊँ कुछ मगंणा लगी। "
MAT,20,21,"तिनी तैहा सोगी बल्लू, “तू कै चाहन्दी हा?” सो तैस सोगी बलणा लगी, “ऐह वचन दे कि मेरै ऐह पुत्र तेरै राज्य मन्ज अक्क सज्जै कनारी अतै अक्क खब्बै कनारी बैहा।” "
MAT,20,22,"यीशुऐ जवाव दिता, “तुहै ना जाणदै कि कै मँगू करदै हिन। जैडा दुख अऊँ सैहणै जो तैयार हा, कै तुहै भी सही सकदै हिन?” तिन्यै तैस सोगी बल्लू, “अहै सही सकदै हिन।” "
MAT,20,23,"तिनी तैस सोगी बल्लू, “तुसु मिन्जो सांईये दुख ता सैहणा, पर अपणै सज्जै अतै अपणै खब्बै बहालना मेरा कम निय्आ, पर जैस तांयें मेरै पिते तैयार करूरा, तैस ही बैहणा हा।” "
MAT,20,24,ऐह हुणी करी बाकी दस चेलै तियां पुर गुस्सा करना लगै 
MAT,20,25,"यीशुऐ तियां जो नेड़ै हैदी करी बल्लू, “तुहै जाणदै हिन कि गैर यहूदी रै हाकम तियां पुर राज्य करदै हिन; अतै जैड़ै बड़ै हिन, सो तियां पुर हक्क जतादैं हिन। "
MAT,20,26,"पर तुसु मन्ज ऐसा ना भूणा; जैडा तुसु मन्ज बड़ा भूणा चाहन्दा, सो तुन्दा सेवक बणा; "
MAT,20,27,"अतै जैडा तुसु मन्ज प्रधान भूणा चाहन्दा, सो तुन्दा दास बणा; "
MAT,20,28,"जिंआ कि मणु रा पुत्र ठेरैतांये ना आ कि अपणी सेवा चाकरी करवा, पर ठेरैतांये आ कि मतै रै छुटकारै तांयें अपणै प्राण देय्आ।” "
MAT,20,29,"जैहणै सो यरीहो थऊँ नकैऊ करदै थियै, ता अक्क बड़ी भीड़ तसेरै पिचो चली पैई। "
MAT,20,30,"अतै दोई अन्धै, जैड़ै सड़का रै कनारै बैहुरै थियै, ऐह हुणी करी कि यीशु गाणा लगुरा, जोरा सितै बकणा लगै, “हे प्रभु, दाऊद री सन्तान, असु पुर दया कर।” "
MAT,20,31,"मणुऐ तियां जो झिड़कु कि चुप रेय्आ; पर सो होर भी जोरै जोरै बलणा लगै, “हे प्रभु दाऊद रै पुत्रा, असु पुर दया कर।” "
MAT,20,32,"ता यीशुऐ खड़ी करी तियां जो हैदु अतै बल्लू, “तुहै कै चाहन्दै कि अऊँ तुसु तांयें करू?” "
MAT,20,33,"तिन्यै तैस सोगी बल्लू, “हे प्रभु, ऐह कर कि इन्दी हाख्री खुली गान।” "
MAT,20,34,"यीशुऐ तरस खाई करी तंयारी हाख्री छुई, अतै सो तैहणै ही हेरना लगी पै; अतै तसेरै पिचो चली पै। "
MAT,21,1,"जैहणै सो यरूशलेम रै नेड़ै पुजै अतै जैतून पहाड़ पुर बैतफगे रै नेड़ै आये, ता यीशुऐ दूँ चेलै जो ऐह बली करी भैजू कि, "
MAT,21,2,“सामणै रै ग्राँ मन्ज गच्छा। तैड़ी पुजदै ही तुसिओ अक्क गदही बनुरी अतै तैहा सोगी बच्चा मुळना हा। तियां जो खोली करी मिन्जो वलै लैई अईआ। 
MAT,21,3,"अगर कोई तुसु थऊँ पुछला ता बलै कि प्रभु जो इन्यारी जरूरत हा, ता तैस झट सो भैजी दिणै हिन।” "
MAT,21,4,"ऐह ठेरैतांये भुआ कि जैडा वचन भविष्‍यवक्तै बलुरा, सो पुरा भोआ : "
MAT,21,5,"“सिय्योन री कुल्ळी सोगी बला, हेर, तेरा राजा तिजो वलै इच्छु करदा; सो नम्र हा, अतै गदहै पुर बैहुरा हा; वल्कि लादू रै बच्चै पुर।” "
MAT,21,6,चेलै गिच्ची करी तियां ही करू जिंआ यीशुऐ बलुरा थु। 
MAT,21,7,"अतै गदही अतै बच्चै जो अणीकरी, तियां पुर कपड़ै पायै, अतै सो तियां पुर बैही गो। "
MAT,21,8,"ता मतै मणुऐ अपणै कपड़ै बत्ता मन्ज बछाये, अतै कई मणुऐ रूखा री डाळी कटीकरी बत्ता मन्ज बछाई। "
MAT,21,9,"जैड़ी मणु री भीड़ अगो अतै पिचो चलुरी थी, जोरा जोरा सितै बल्लू करदै थियै, “दाऊद रै पुत्रा री जय जयकार, धन्य हा सो जैडा प्रभु रै नां सितै इन्दा, अम्बरा मन्ज जय जयकार।” "
MAT,21,10,"जैहणै यीशु यरूशलेम मन्ज प्रवेश करू, ता पुरै नगरा मन्ज हलचल मची गई, अतै मणु बलणा लगै, “ऐह कुण हा?” "
MAT,21,11,"मणुऐ बल्लू, “ऐह गलील रै नासरत रा भविष्‍यवक्ता यीशु हा।” "
MAT,21,12,"यीशुऐ प्रमात्मैं रै मन्दरा मन्ज गिच्ची करी तियां सबी जो, जैड़ै मन्दरा मन्ज लेन-देन करू करदै थियै कड्ड़ी दिता, अतै पैसै बदलणै बाळै री पिढ़ी अतै कबूतर बेचणै बाळै री चौकी फैंकी दिती; "
MAT,21,13,"अतै तिनी बल्लू, “पवित्रशास्त्र मन्ज लिखुरा कि, ‘मेरा मन्दर प्रार्थना करनै री जगह भुणीआ’; पर तुहै ऐह डाकू रा खोह बणाई दितुरा।” "
MAT,21,14,"ता अंधे अतै लटटै, मन्दरा मन्ज तैस बलै आये, अतै तिनी तियां जो ठीक करू। "
MAT,21,15,"पर जैहणै प्रधान याजकै अतै शास्त्रीये ईयां हैरानी भरै कम्मा जो, जैड़ै तिनी करै, अतै मन्दरा मन्ज दब्बु जो दाऊद री सन्ताना री जय जयकार करदै हेरू ता सो बड़ै गुस्सै भुऐ, "
MAT,21,16,"अतै तैस सोगी बलणा लगै, “कै तु हुणदा कि ऐह मणु कै बल्लू करदै हिन?” यीशुऐ तियां सोगी बल्लू, “हाँ; कै तुहै ऐह ना पढुरा; ‘दब्बु अतै दूध पिन्दै बच्चै रै मुँहा थऊँ तैंई अपार स्तुति कराई?’ ” "
MAT,21,17,ता सो तियां जो छड़ी करी चेलै सोगी नगरा रै बाहर बैतनिय्याह जो गो अतै तैठी रात बताई। 
MAT,21,18,भ्यागा ही जैहणै सो नगरा जो फिरणा लगुरै थियै ता तैसिओ भूख लगी 
MAT,21,19,"सड़का रै कनारै तिनी अक्क अंजीरा रा रूख हेरी करी सो तैस बलै गो अतै तैत मन्ज पत्रा जो छड़ी करी होर कुछ ना लगुरा थू ता तैस रूखा सोगी बल्लू, “अजा थऊँ बाद तिजो मन्ज कदी फळ ना लगलै।” अतै सो अंजीरा रा रूख हुकी गो। "
MAT,21,20,"ऐह हेरी करी चेलै जो हैरानी भूई अतै तिन्यै बल्लू, “ऐह अंजीरा रा रूख झट ही किआं हुकी गो?” "
MAT,21,21,"यीशुऐ तियां जो जवाव दिता, “अऊँ तुसु सोगी सच बलदा अगर विस्वास रखलै अतै शक ना करलै, ता ना सिर्फ ऐह करी सकदै बल्कि अगर ऐस पहाड़ा सोगी भी बललै कि ‘उखड़ी करी समुंद्र मन्ज गिच्ची पै’ ता ऐह भी भूच्ची गाणा। "
MAT,21,22,अतै जैडा कुछ तुहै प्रार्थना मन्ज विस्‍वासा सोगी मंगलै सो सब तुसिओ मुळणा।” 
MAT,21,23,"सो मन्दरा मन्ज गिच्ची करी उपदेश दिणा लगा, ता प्रधान याजकै अतै स्याणै तैस बलै इच्ची करी बलणा लगै, “तु ऐह कम कस हक्का सितै करदा हा? अतै तिजो ऐह हक्क कुणी दितुरा?” "
MAT,21,24,"यीशुऐ तियां जो जवाव दिता, “अऊँ भी तुसु थऊँ अक्क गल्ल पुछदा; अगर सो मिन्जो दसलै ता अऊँ भी तुसिओ दसला कि ऐह कम कस हक्का सितै करदा। "
MAT,21,25,"यूहन्‍ना रा बपतिस्मा कड़ी थऊँ थु? स्वर्गा री तरफा थऊँ या मणु री तरफा थऊँ?” ता सो अप्पु मन्ज बैंहसणा लगी पे, “अगर अहै बलदै कि स्वर्गा री तरफा थऊँ, ता ऐस असु सोगी बलणा कि, फिरी तुहै तसेरा विस्वास कजो ना करू? "
MAT,21,26,"अतै अगर अहै बलदै मणु री तरफा थऊँ, ता असिओ भीड़ा रा डर हा, क्ओकि सो सब यूहन्‍ना जो भविष्‍यवक्ता मन्दै हिन।” "
MAT,21,27,"ता तिन्यै यीशु जो जवाव दिता, “अहै ना जाणदै।” यीशुऐ भी बल्लू, “ता मूँ भी तुसिओ ना दसणा कि ऐह कम अऊँ कस हक्का सोगी करदा।” "
MAT,21,28,"“तुहै कै सोचदै हिन? अक्क गल्ल हुणा, कसकि मणु रै दोई पुत्र थियै; तिनी पैहलै वलै गिच्ची करी बल्लू, ‘हे पुत्रा, अज अंगुरा रै वगीचे मन्ज कम कर।’ "
MAT,21,29,"तिनी जवाव दिता, मूँ ना गाणा, पर बादा मन्ज पछताऊ अतै बगीचे मन्ज कमाणा चली गो।” "
MAT,21,30,"“फिरी तिनी मणुऐ अपणै दूये पुत्रा जो भी तियां ही बल्लू, तिनी जवाव दिता, ‘जी हबजु ही गान्दा’, पर सो ना गो। "
MAT,21,31,"ईयां दूनी मन्ज कुणी जिन्‍नै अपणै पिता री इच्छा पुरी करी?” तिन्यै बल्लू, “पैहलै बाळै पुत्रै।” यीशुऐ तियां सोगी बल्लू, “अऊँ तुसु सोगी सच बलदा कि चुंगी लैणैबाळै अतै वेश्या तुसु थऊँ पैहलै प्रमात्मैं रै राज्य मन्ज प्रवेश करदै हिन। "
MAT,21,32,"क्ओकि यूहन्‍ना तुसिओ दस्सु कि तुहै कियां धर्मी जीवन जीन, पर तुहै तसेरा विस्वास ना करूरा; पर चुंगी लैणैवाळै अतै वेश्या तसेरा विस्वास करूरा, पर तुहै ऐह हेरी करी भी ना पछताये कि बादा मन्ज ही तंयारा विस्वास करी लैन्दै।” "
MAT,21,33,"“अक्क होर उदाहरण हुणा अक्क घरा रा मालक थु, जिनी अंगुरा रा बगीचा लगाऊ, तिनी चंऊ कनारी बाड़ लगाऊ, अतै तैत मन्ज अक्क रस नचोढ़णै तांयें कुण्ड़ बणाऊ, अतै किसाना जो तठेरा ठेका दी करी अप्पु परदेस चली गो। "
MAT,21,34,"जैहणै फळा रा टैमैं नेड़ै आ, ता तिनी अपणै नौकरा जो फळ लैईणै तांयें तियां किसाना बलै भैजु। "
MAT,21,35,"पर किसाने तसेरै नौकरा जो पकड़ी करी मारू, अतै कोई जानी थऊँ मारी दितै, अतै कसकि जो पत्थर मारै। "
MAT,21,36,"फिरी तिनी मालकै पैहलै थऊँ ज्यादा नौकरा जो भैजु, किसाने तियां सोगी भी तियां ही करू। "
MAT,21,37,आखरी मन्ज तिनी अपणै पुत्रा जो ऐह सोची करी तियां बलै भैजु कि तियां मेरै पुत्रा रा आदर करना। 
MAT,21,38,"पर किसाने पुत्रा जो हेरू करी अप्पु मन्ज बल्लू कि, ‘ऐह ता वारिस हा, अईआ, अहै ऐसिओ मारी दिन्दै अतै सेरी सब मीरास अहै लैई लैदैं।’ "
MAT,21,39,ता तिन्यै तैसिओ पकडु अतै अंगुरा रै बगीचे थऊँ बाहर कड्ड़ी कै मारी दिता।” 
MAT,21,40,“ठेरैतांये जैहणै अंगुरा रै बगीचे रा मालका ईणा ता तैस तियां किसाना सोगी कै करणा?” 
MAT,21,41,"तिनी तैस सोगी बल्लू, “तैस तियां बुरै मणु जो बुरी तरह सितै नष्‍ट करणा अतै अंगुरा रै बगीचे रा ठेका होरी किसाना जो दिणा, जिंआ टैमां पुर तैसिओ फळ दिणै।” "
MAT,21,42,"यीशुऐ तैस सोगी बल्लू, “कै तुहै कदी पवित्रग्रन्था मन्ज ना पढुरा” : “जैस पत्थर जो राजमिस्त्रिये निकम्मा ठहराऊ थु, सो ही कूणा रा पत्थर बणी गो? ऐह प्रभु री तरफा थऊँ भूआ, अतै इन्दी नजरा मन्ज अदभुत हा।” "
MAT,21,43,"“अऊँ तुसु सोगी ऐह बलदा, तुसु यहूदी अगुवै अबै प्रमात्मैं री प्रजा ना भूणा कि प्रमात्मां तुसु पुर राज्य करा, पर होरी मणु पुर प्रमात्मैं राज्य करना जियां तसेरै अनुसार कमाणा। "
MAT,21,44,"जैस ऐस पत्थर पुर पैणा, तैस चकनाचूर भूच्ची गाणा अतै जैस पुर ऐह पैणा तैस पिह गाणा।” "
MAT,21,45,प्रधान याजक अतै फरीसी तसेरै उदाहरण हुणी करी समझी गै कि सो तंयारै बारै मन्ज ही बल्लू करदा हा। 
MAT,21,46,"अतै तिन्यै तैसिओ पकडणा चाऊ, पर मणु थऊँ ड़री गै क्ओकि मणु तैसिओ भविष्‍यवक्ता मन्दै थियै। "
MAT,22,1,"यीशु फिरी तियां सोगी उदाहरण मन्ज कणैणा लगा, "
MAT,22,2,"“स्वर्गा रा राज्य तैस राजै साईयें हा, जिनी अपणै पुत्रा रा बैह करू। "
MAT,22,3,अतै अपणै नौकरा जो भैजु कि नियून्दुरूरै मणु जो बैह री धामा तांयें हैदी लैईन; पर तिन्यै इणा ना चाऊ।” 
MAT,22,4,"फिरी तिनी अपणै नौकरा जो ऐह बली करी भैजु कि, “नियून्दुरूरै मणु जो बला, ‘अऊँ धाम तैयार करी बैहुरा, मैंई तुसु तांई खरा खरा मांस अतै सब कुछ तैयार करूआ; बैहा री धामा मन्ज अईआ।’ ” "
MAT,22,5,"पर सो मणु अणहुणा करीके चली गै कोई अपणी बगड़ी जो, कोई अपणै व्यपार जो। "
MAT,22,6,होर मणु जैड़ै बची गै तिन्यै सो नौकर पकड़ै अतै तंयारी बेईज्ती करी अतै सो मारी दितै 
MAT,22,7,"ता राजा जो गुस्सा आ, अतै तिनी अपणी सेना भैजी करी तियां हत्यारै रा नाश करू, अतै तंयारै नगरा जो फूकी दिता। "
MAT,22,8,"ता राजै अपणै नौकरा सितै बल्लू, “बैहा री धाम ता तैयार हा पर नियून्दुरूरै मणु ता ऐस लायक ना हिन। "
MAT,22,9,"ठेरैतांये सब जगह मन्ज गच्छा अतै जैतणै मणु तुसिओ मुळन, सवी जो बैह तांयें लैई अईआ।” "
MAT,22,10,"ता तिन्यै नौकरै सबी जगह गिच्ची करी कै भलै, कै बुरै, जैतणै भी मुळै, सबिजो कठेरू, अतै बैहा रा घर परौणै सितै भरी गो। "
MAT,22,11,"“जैहणै राजा परौणै जो हेरना अन्दर आ, ता तिनी तैड़ी अक्की मणु जो हेरू, जिनी सो ओड़ण ना लाऊरै थियै जैड़ै राजै पैहननै जो बलुरा थू। "
MAT,22,12,"राजै तैस थऊँ पुछु, ‘हे मित्रा; तैंई सो ओड़ण कजो ना लाऊरै जैड़ै मैंई लाणै जो दितुरै थियै?’ तसेरा मूँह बन्द भूच्ची गो। "
MAT,22,13,"ता राजै नौकरा सितै बल्लू, ‘सेरै हत्थ पैर बन्‍नी करी बाहर नैहरै मन्ज फैंकी देय्आ, जैड़ी रूणा अतै दन्द पिणा भूणा।’ "
MAT,22,14,क्ओकि हैदुरै ता मतै हिन पर चुनुरै थोड़ै हिन।” 
MAT,22,15,ता फरीसी अप्पु मन्ज ऐह सोचणा लगै कि ऐसिओ कस तरीकै गल्ला मन्ज फसान। 
MAT,22,16,"ता तिन्यै अपणै चेलै हेरोदेस रै गुट रै मणु सोगी ऐह कणैणै तांयें भैजै कि, “हे गुरू, अहै जाणदै कि तूहै सचै हिन, अतै प्रमात्मैं री बत्ता जो सच्चाई सोगी दसदै हिन "
MAT,22,17,ठेरैतांये असिओ दस्सा की तुहै कै सोचदै हिन? कैसर जो कर दिणा ठीक हा कि ना?” 
MAT,22,18,"यीशु तंयारै मना री जाणी करी बल्लू, “हे कपटिओ, मिन्जो कजो परखु करदै हिन? "
MAT,22,19,अक्क दीनार मिन्जो दस्सा।” ता सो तैस वलै अक्क दीनार लैई आये। 
MAT,22,20,"तिनी तियां थऊँ पुछु, “ऐह छाप अतै नां कसेरा हा?” "
MAT,22,21,"तिन्यै तैस सोगी बल्लू, “कैसर रा।” ता यीशुऐ बल्लू, “जैडा कैसर रा हा, सो कैसर जो; अतै जैडा प्रमात्मैं रा हा, सो प्रमात्मैं जो देय्आ।” "
MAT,22,22,"ऐह हुणी करी तियां जो हैरानी भूई, अतै तैसिओ छड़ी करी चली गै। "
MAT,22,23,"तैस दिन सदूकि जैड़ै बलदै हिन मरूरै रा दोवारा जीणा हा हि ना, तैस वलै आये अतै तैस थऊँ पुछु, "
MAT,22,24,"“हे गुरू, मुसा बलदा थु कि अगर कोई मणु बिना सन्तान मरी गच्छा, ता तसेरा भाई तसेरी घरावाळी सोगी बैह करीके अपणै भाई तांयें बंश पैदा करा। "
MAT,22,25,"अबै असु वलै सत भाई थियै; पैहला बैह करीके मरी गो, अतै औलाद ना भूणै री वजह थऊँ अपणी घरावाळी जो अपणै भाई तांयें छड़ी गो। "
MAT,22,26,"ऐस तरीकै दूये अतै त्रियै भी करू, अतै सत भाई तक ईयांईं ही भूआ। "
MAT,22,27,सबी थऊँ बाद सो जनानी भी मरी गई। 
MAT,22,28,ता दोवारा जीणै थऊँ बाद सो तियां सत मन्ज कसेरी घरावाळी भुणीआ? क्ओकि सो ता सबी री घरावाळी रैई चुकुरी थी।” 
MAT,22,29,"यीशुऐ तियां जो जवाव दिता, “तुहै पवित्रग्रन्थ अतै प्रमात्मैं री सामर्थ ना जाणदै; ऐसा वजह थऊँ तुहै भूला मन्ज पैऊरै। "
MAT,22,30,क्ओकि दोवारा जीणै थऊँ बाद तियां ना ता बैह करनै अतै ना बैहा तांयें सो दिणै हिन पर स्वर्गा मन्ज प्रमात्मैं रै स्वर्गदूता बराबर भूणै। 
MAT,22,31,"पर मरूरै थऊँ दोवारा जीणै रै वारै मन्ज तुहै ऐह वचन ना पढुरा, जैडा प्रमात्मैं तुसु सोगी बलुरा "
MAT,22,32,"‘अऊँ अब्राहम रा प्रमात्मां, अतै इसहाक रा प्रमात्मां, अतै याकूब रा प्रमात्मां हा’? सो मरूरै रा ना पर जिन्दै रा प्रमात्मां हा।” "
MAT,22,33,ऐह हुणी करी सब मणु तसेरै उपदेशा थऊँ हैरान भुऐ। 
MAT,22,34,"जैहणै फरीसीये हुणु कि यीशुऐ सदूकि रा मुँह बन्द करी दिता, ता सो किटठी गै। "
MAT,22,35,"ता तियां मन्ज अक्क शास्त्री तैसिओ परखणै तांयें तैस थऊँ पुछणा लगा, "
MAT,22,36,"“हे गुरू, व्यवस्था मन्ज कुण जिन्‍ना हुक्म बड़ा हा?” "
MAT,22,37,"यीशुऐ तैस सोगी बल्लू, “तु प्रमात्मैं अपणै प्रभु सोगी अपणै पुरै मना अतै पुरै प्राणा सोगी अतै अक्ला सोगी प्‍यार कर। "
MAT,22,38,तसेरा सबी थऊँ बड़ा हुक्म ऐह ही हा। 
MAT,22,39,अतै अक्क होर भी ऐह हा कि तु अपणै पड़ेही सोगी अप्पु साईयें प्रेम रख। 
MAT,22,40,ऐह ही दोई हुक्म पुरी व्यवस्था अतै भविष्‍यवक्ता रा आधार हा।” 
MAT,22,41,"जैहणै फरीसी किटठै थियै, ता यीशुऐ तियां थऊँ पुछु, "
MAT,22,42,"“मसीह रै बारै मन्ज तुहै कै सोचदै हिन? सो कसेरा पुत्र हा?” तिन्यै तैस सोगी बल्लू, “दाऊद रा।” "
MAT,22,43,"तिनी तियां थऊँ पुछु, “ता दाऊद आत्मा मन्ज तैसिओ प्रभु कजो बलदा हा? "
MAT,22,44,"‘प्रभुऐ, मेरै प्रभु सोगी बल्लू, मेरै सज्जै कनारी बैह, जैहणै तक कि अऊँ तेरै बैरी जो तेरै अगो झुकाई ना दिच्छु।’ "
MAT,22,45,"भला, जैहणै दाऊद तैसिओ प्रभु बलदा हा, ता सो तसेरा पुत्र किआं भुआ?” "
MAT,22,46,ऐसा गल्ला रा कोई भी जवाव ना दी सकु। तैस दिन थऊँ बाद फिरी कसी जो तैस थऊँ पुछणै री हिम्मत ना भूई 
MAT,23,1,"ता यीशुऐ भीड़ा सोगी अतै अपणै चेलै सितै बल्लू, "
MAT,23,2,“शास्त्री अतै फरीसी जो मूसा री व्यवस्था री व्याख्या करनै रा अधिकार है; 
MAT,23,3,"ठेरै तांयें सो जैडा कुछ तुसु सोगी बलन ता सो करा अतै मना, पर तियां मणु साईयें कम मत करदै; क्ओकि सो बलदै ता हिन पर करदै ना हिन। "
MAT,23,4,"सो ऐसै भारी बोझ जो जैतिओ चुकणा मुसकल हा, तैतिओ सो मणु रै कन्धै पुर लदी दिन्दै हिन; पर अप्पु तैतिओ उँगळी सोगी सरकाणा भी ना चाहन्दै। सो कैई तरह रै नियमा जो बणान्दै हिन, जैतिओ निभाणा मणु तांयें मुसकिल हा; पर अप्पु सो तियां नियमा रा पालन करणै री कोशिश भी ना करदै।” "
MAT,23,5,“सो अपणै सब कम मणु जो दसणै तांयें करदै हिन; सो अपणै तबीजा जो चौड़ा करदै हिन अतै कपड़ै रै कोणै री झालरा जो ज्यादा करदै हिन। 
MAT,23,6,"धामा मन्ज उची उची जगह अतै करखी यहूदी रै सभागार मन्ज भी उची उची जगह बैहदैं हिन, "
MAT,23,7,"बजारा मन्ज नमस्कार, अतै मणु थऊँ आदर पाणा अतै रब्बी (गुरू) कहलवाणा तिईआं जो खरा लगदा।” "
MAT,23,8,"“पर तुहै अपणै आपा जो रब्बी (गुरू) मत कहलान्दैं, क्ओकि तुन्दा अक्क ही गुरू हा, अतै तुहै सब भाई-बैहण अक्क समान हिन। "
MAT,23,9,"धरती मन्ज कसी जो अपणा पिता मत बलदै, क्ओकि तुन्दा अक्क ही पिता हा, जैडा स्वर्गा मन्ज हा। "
MAT,23,10,"अतै स्वामी भी मत कहलान्दैं, क्ओकि तुन्दा अक्क ही स्वामी हा, मतलब मसीहा। "
MAT,23,11,"जैडा तुसु मन्ज बड़ा हा, सो तुन्दा सेवक बणा। "
MAT,23,12,"जैडा कोई अपणै आपा जो बड़ा समझदा, सो हल्का भूणा अतै जैडा कोई अपणै आपा जो हल्का समझदा, सो बड़ा करया गाणा।” "
MAT,23,13,"“हे पखंड़ी शास्त्री अतै फरीसीयों, तुसु पुर हाय! तुहै मणु तांयें स्वर्गा रै राज्य रै दारा बन्द करदै हिन, ना ता तुहै अप्पु प्रवेश करदै अतै जैडा कोई प्रवेश करना चाहन्दा तैसिओ भी रोकदै हिन। "
MAT,23,14,"[हे पखंड़ी शास्त्री अतै फरीसीयों, तुसु पुर हाय! विधवा रै घरा बार जो हड़प करी गान्दै हिन, अतै दसणै तांयें बड़ी देरा तक प्रार्थना करदै हिन ठेरैतांये तुसिओ ज्यादा दण्ड मुळणा।”] "
MAT,23,15,"“हे पखंड़ी शास्त्री अतै फरीसीयों, तुसु पुर हाय! तुहै अक्की जिणै जो अपणै मत मन्ज लैईणै तांयें पुरै जल अतै थल मन्ज दूर-दूर तक फिरदै हिन, अतै जैहणै मर्जी मन्ज चली इन्दा ता तैसिओ अप्पु थऊँ भी दूगणा पखंड़ी बणाई दिन्दै हिन कि सो भी तुसु सोगी नरका जो गच्छा।” "
MAT,23,16,"“हे अंधे अगुवो, तुसु पुर हाय! जैडा कोई बलदै हिन कि अगर कोई मन्दरा री सौगन्द खा ता कुछ ना, पर अगर कोई मन्दरा रै सोनै री सौगन्द खा ता तैस सोगी बनी गाणा। "
MAT,23,17,"ओ मुर्खो अतै अंध्ओ, कुण बड़ा हा; सोना या सो मन्दर जैत मन्ज सोना पवित्र भुन्दा हा? "
MAT,23,18,"फिरी बलदै हिन अगर कोई बेदी री सौगन्द खा ता कुछ ना, पर जैड़ी भेंट चढ़ाऊरी, अगर कोई तठेरी सौगन्द खाला ता सो बनी गाणा। "
MAT,23,19,ओ अंध्ओ कुण बड़ा हा; भेंट या बेदी जैत मन्ज भेंट पवित्र भुन्दी हा? 
MAT,23,20,"ठेरैतांये जैडा वेदी री सौगन्द खान्दा, सो तसेरी अतै जैडा कुछ तैत मन्ज हा तठेरी भी सौगन्द खान्दा हा। "
MAT,23,21,"जैडा मन्दरा री सौगन्द खान्दा, सो तसेरी अतै तैत मन्ज रैहणै बाळै री भी सौगन्द खान्दा। "
MAT,23,22,"जैडा स्वर्गा री सौगन्द खान्दा, सो प्रमात्मैं रै सिंहासना री भी अतै तैत मन्ज बैहणै बाळै री भी सौगन्द खान्दा।” "
MAT,23,23,"“हे पखंड़ी शास्त्री अतै फरीसीयों, तुसु पुर हाय! तुहै पुदिनै, हौंफ, अतै जीरै सांईये स्वाद बाळी चिजा रा ता दशवांश दिन्दै हिन, पर तुहै व्यवस्था री खास गल्ला जो जियां कि न्याय, दया, अतै बफादारी जो छड़ी दितुरा; तुसिओ ता इन्या जो करदै रैहणा चहिन्दा थु। ईयां गल्ला जो ना छड़णा चहिन्दा थु। "
MAT,23,24,"हे अंधे अगुवो, तुहै मच्छरा जो ता छाणी दिन्दै हिन, पर ऊँटा जो निगळी पान्दै हिन।” "
MAT,23,25,"“हे पखंड़ी शास्त्री अतै फरीसीयों, तुसु पुर हाय! तुहै कटोरै अतै थाळी जो ऊपरा ऊपरा थऊँ ता मांजदै हिन पर अन्दरा थऊँ काळै अतै वेसवरै हिन। "
MAT,23,26,"हे अंधे फरीसीयों, पहलै कटोरै अतै थाळी जो अन्दरा थऊँ भी मांजा कि सो बाहरा थऊँ भी छैळ भूच्ची गान।” "
MAT,23,27,"“हे पखंड़ी शास्त्री अतै फरीसीयों, तुसु पुर हाय! तुहै तियां कव्रा साईयें हिन जियां पुर चूना फेरूरा अतै जैड़ी ऊपरा थऊँ ता छैळ हुजदी हिन, पर अन्दर मुरदै री हड्डी अतै सब तरह री गन्दगी सोगी भरूरी हिन। "
MAT,23,28,"ऐस तरीकै तुहै भी मणु जो धर्मी ता हुजदै हिन, पर अन्दर कपट अतै अधर्म सोगी भरूरै हिन।” "
MAT,23,29,"“हे पखंड़ी शास्त्री अतै फरीसीयों, तुसु पुर हाय! तुहै भविष्‍यवक्ता री कब्रा जो सँवारदै हिन अतै धर्मी री कब्रा बणान्दै हिन, "
MAT,23,30,"अतै बलदै हिन, ‘अगर अहै बापदादे रै टैमैं भून्दै ता भविष्‍यवक्ता री हत्या मन्ज तंयारै सोगी ना भून्दै।’ "
MAT,23,31,ईयां ता तुहै अपणै आप ही गवाही दिच्छु करदै हिन तुहै भविष्‍यवक्ता रै हत्यारै री सन्तान हिन। 
MAT,23,32,ता गच्छा अतै तियां पापा जो पुरा करा जैड़ा तुन्दै बापदादे करना शुरू करूरै थियै।” 
MAT,23,33,"“तुहै जहरीलै अतै खतरनाक कीड़ै सांईयै दगाबाज अतै दुष्‍ट हिन, तुसु नरका रै दण्ड थऊँ किआं बचणा? "
MAT,23,34,"ठेरैतांये हेरा, अऊँ तुसु बळै भविष्‍यवक्ता अतै बुद्धिमान अतै शास्त्री जो भैजदा हा; अतै तुसु तियां मन्ज कुछ जो मारी दिणा अतै क्रूस पुर चढ़ाई दिणा, अतै कुछ जो यहूदी रै सभागार मन्ज कोड़ै मरवाणै, अतै अक्की नगर थऊँ दूये नगरा जो नहाणै हिन। "
MAT,23,35,"जिआं धर्मी हाबील थऊँ लेई करी बिरिक्याह रै पुत्र जकरिया तक, जियां जो तुहै मन्दरा अतै वेदी रै मन्जै मारी दितुरा थु, जैतनै धर्मी मणु रा खून धरती पुर वहाऊरा, सो तुन्दै ही मुन्डा पुर पैणा हा। "
MAT,23,36,"अऊँ तुसु सोगी सच बलदा, ईयां सबी गुनाह री सजा ऐस पीढ़ी रै मणु पर ईच्ची पैणी हा।” "
MAT,23,37,"“हे यरूशलेम रै मणुओ! तुहै भविष्‍यवक्ता जो मारी दिन्दै, अतै जैड़ै तिजो बलै भैजै, तियां जो तैंई पत्थर मारै। कैतनी बरी मैंई चाऊ कि जियां कुकड़ी अपणै बच्चै जो अपणै पंखा थलै बचान्दीआ, तिईआं ही अऊँ भी तेरै बच्चै जो कठेरू पर तुहै मिन्जो ईयां ना कमाणा दिता। "
MAT,23,38,"हेरा, तुन्दा शहर तुसु तांयें उजाड़ भूच्ची गोआ। "
MAT,23,39,"क्ओकि अऊँ तुसु सोगी बलदा कि अबै थऊँ जैहणै तक तुसु ना बलणा, ‘धन्य हिन सो, जैड़ै प्रभु रै अधिकारा सोगी इन्दै हिन’ तैहणै तक तुसु मिन्जो फिरी कदी ना हेरना।” "
MAT,24,1,"जैहणै यीशु मन्दरा थऊँ निकळी करी चलुरा थु, ता तसेरै चेलै मन्दरा री कलाकारी दसणै तांयें तैस बलै आये। "
MAT,24,2,"तिनी तियां सितै बल्लू, “तुहै ऐह सब हेरू करदै हिन ना! अऊँ तुसु सोगी सच बलदा, ऐड़ी पत्थर पुर पत्थर भी ना टिकणा जैडा ढाणा निय्आ।” "
MAT,24,3,"जैहणै सो जैतून पहाड़ा पुर बैहुरा थु, ता चेलै एकान्त मन्ज तैस बलै इच्ची करी बल्लू, “असिओ दस्सा कि ऐह गल्ला कैहणै भूणी? तुन्दै ईणै रा अतै संसारा रै अन्त री कै नशाणी भुणीआ?” "
MAT,24,4,"यीशुऐ तियां जो जवाव दिता, “चौकनै रेय्आ! कोई तुसिओ भटका ना, "
MAT,24,5,"क्ओकि मतै सारै ऐसै भूणै कि जिंआ मेरै नां थऊँ इच्ची करी बलणा, ‘अऊँ मसीहा हा’, अतै मतै जो भटकाणा। "
MAT,24,6,"तुसु लड़ाई या झगड़ै री अफवाह हुणनी, ता डरदै मत क्ओकि ईआंरा भूणा जरूरी हा, पर तैस टैमैं अन्त ना भूणा। "
MAT,24,7,"क्ओकि जाति पुर जाति अतै राज्य पुर राज्य चढ़ाई करनी, अतै जगह जगह अकाल पैणै, अतै हिल्‍लण भूणै। "
MAT,24,8,"इन्या सबी गल्ला री शुरूआत ईयां भुणीआ, जियां बच्चा जमणै री पिड़ा रै टैमं भून्दिआ।” "
MAT,24,9,"“ता क्‍लेश दिणै तांयें तियां तुसिओ पकड़ाणा, अतै तुसिओ मारी दिणा, अतै मेरै नां री बजह थऊँ सबी जाति रै मणु तुसु सोगी बैर रखणा। "
MAT,24,10,"ता मतै मणु विस्वास करना छड़ी दिणा, अतै अक्की दूये जो पकड़वाणा, अतै अक्की दूये सितै बैर रखणा। "
MAT,24,11,"मतै सारै भविष्‍यवक्ता इणै, अतै मतै जो भरमाणा। "
MAT,24,12,"अधर्म रै बदणै थऊँ मतै विस्वासी अक्की दूये सोगी प्रेम ना करना, "
MAT,24,13,"पर जैस अन्त तक धीरज रखणा, तसेरा ही उद्धार भूणा। "
MAT,24,14,"अतै राज्य रा ऐह सुसमाचार पुरै संसार मन्ज प्रचार करया गाणा, कि सब जाति पुर गवाही भोआ, तैहणै संसारा रा अन्त चली ईणा।” "
MAT,24,15,"“ठेरैतांये जेहा उजाड़णैवाळी घृणित चिजा जो पवित्र जगह पुर तुहै खडुरै हेरन, जठेरी चर्चा दानिय्येल भविष्‍यवक्तै करूरी हा (जैडा पढ़ा, सो समझा), "
MAT,24,16,ता जैड़ै यहूदिया मन्ज हिन सो पहाड़ा जो नह्ही गान। 
MAT,24,17,"जैड़ै छपरा पुर हिन, सो अपणै घरा जो समान लैणा ना ओसन।” "
MAT,24,18,"“जैड़ै बगड़ी मन्ज हिन, सो अपणै कपड़ै लैणा पिचो ना फिरन। "
MAT,24,19,तियां दिन मन्ज जैड़ी गर्भवती अतै दुध पयाणै बाळी माता भोली तियां पुर हाय! हाय! 
MAT,24,20,प्रार्थना करा कि तुसिओ सर्दी मन्ज या विश्रामदिन मन्ज नहणा ना पेय्आ। 
MAT,24,21,"क्ओकि तैस टैमैं ऐसा भारी क्‍लेश भूणा, जिन्‍ना ना ता संसार रै शुरूआत थऊँ अज तक भुआ अतै ना ही भूणा। "
MAT,24,22,"अगर प्रभु तियां दिन जो ना घटान्दा ता सब मणु मरी गान्दै, पर तियां चुनुरै री वजह थऊँ सो दिन घटाई दिणै। "
MAT,24,23,"तैस दिन अगर कोई तुसु सोगी बला, ‘हेरा, मसीह ऐठीआ! या ओठीआ!’ ता विस्वास मत करदै।” "
MAT,24,24,"“क्ओकि झूठै मसीह अतै झूठै भविष्‍यवक्ता भी भूणै हिन, अतै मतै चिन्ह, अतै अनोखै कम करीके दसणै कि अगर भूच्ची सका ता चुनुरै जो भी भरमाई दीन। "
MAT,24,25,"हेरा, मैंई तुसु सोगी सब गल्ला पैहलै थऊँ ही दस्सी दितुरी हिन।” "
MAT,24,26,"“ठेरैतांये अगर ऐह तुसु सोगी बलन, ‘हेरा, सो बणा मन्ज हिन’, ता बाहर मत निकळी गान्दै; या ‘हेरा, सो कोठै मन्ज हिन’, ता विस्वास मत करदै। "
MAT,24,27,"क्ओकि जिंआ बिजळी पूर्वा थऊँ नकैई करी पश्‍चिम तक चमकदी हा अतै मणु तैतिओ हेरदै हिन, तियां ही मणु रै पुत्रा जो इंदै हेरना। "
MAT,24,28,जैहणै मूँ दोवारा फिरी इणा ता सबी जो आसानी सोगी पता लगी गाणा। जियां जैड़ी मुरदा भुन्दा तैड़ी इल्लणी भुन्दी।” 
MAT,24,29,"“तियां दिन मन्ज क्‍लेश थऊँ बाद सुरज नैहरा भूच्ची गाणा, अतै चन्द्रमा री लौ चली गाणिआ, अतै तारै अम्बरा थऊँ पैई गाणै। अम्बरा री शक्ति हिलाई गाणी।” "
MAT,24,30,"“ता मणु रै पुत्रा रा चिन्ह अम्बरा मन्ज हुजणा हा, अतै ता धरती रै सब कुला रै मणु हिक्का जकणी; अतै मणु रै पुत्रा जो बड़ी सामर्थ अतै महिमा सोगी अम्बरा रै बदळा पुर इन्दै हेरना। "
MAT,24,31,"तैस बाजै री बड़ी आवाज सोगी धरती पुर स्वर्गदूता जो भैजणा, अतै तियां धरती रै ऐस कनारै थऊँ दूये कनारै तक, पुरै संसार रै चुनुरै मणु जो इकट्ठा करना।” "
MAT,24,32,"“अंजीरा रै रूखा थऊँ ऐह उदाहरण सिखा जैहणै तठेरी डाली कोमल भूच्ची गान्दी अतै पत्तै निकलणा लगदै, ता तुहै जाणी लैन्दै कि गर्मी रै दिन नेड़ै हिन। "
MAT,24,33,"ऐस तरीकै जैहणै तुहै ईयां गल्ला जो हेरन, ता ऐह जाणी लेय्आ कि यीशु रा दुआ आगमन नजदीक हा। "
MAT,24,34,"अऊँ तुसु सोगी सच बलदा कि जैहणै तक ऐह गल्ला पुरी ना भूच्ची गान, तैहणै तक ऐसा पिढ़ी खत्म ना भूणा। "
MAT,24,35,"अम्बर अतै धरती टळी सकदै हिन, पर मेरी गल्ला कदी भी ना टलणी।” "
MAT,24,36,"“तैस दिन अतै तैहा घड़ी रै बारै मन्ज कोई ना जाणदा, न स्वर्गा रै स्वर्गदूत अतै ना पुत्र, पर सिर्फ पिता। "
MAT,24,37,"जिंआ नूह रै दिन थियै, तियां ही मणु रै पुत्रा रा ईणा भी भूणा। "
MAT,24,38,"क्ओकि जिंआ जल-प्रलय रै पैहलै दिन मन्ज, जैस दिन तक नूह जहाजा पुर ना चढु, तैस दिन तक मणु खान्दै पिन्दै रैह, अतै तियां मन्ज बैह भून्दै थियै। "
MAT,24,39,"अतै जैहणै तक जल-प्रलय इच्ची करी ईयां सबी जो लुढाई ना लैई गो, तैहणै तक तियां जो पता ना लगु; तियां ही मणु रै पुत्रा भी ईणा। "
MAT,24,40,"तैस टैमैं बगड़ी मन्ज दोई मणु भूणै, अक्क लैई लैणा अतै दूये जो छड़ी दिणा। "
MAT,24,41,"दोई जनानी चक्की चलाऊँ करदी भोली, अक्क लैई लैणी हा दुई छड़ी दिणिआ।” "
MAT,24,42,"“ठेरैतांये जागदै रेय्आ, क्ओकि तुहै ना जाणदै कि तुन्दा प्रभु कैहणै ईणा। "
MAT,24,43,"पर तुहै ऐह गप्‍प जाणी लेय्आ कि अगर घरा रै मालका जो पता भोआ कि चोरा कैहणै चोरी करना ईणा ता तैस जागदै रैहणा, अतै अपणै घरा मन्ज चोरी ना भूणा दिणी। "
MAT,24,44,"ठेरैतांये तुहै भी तैयार रेय्आ, क्ओकि जैस घड़ी रै वारै मन्ज तुहै सोचदै भी ना हिन, तैहा ही घड़ी मणु रै पुत्रा ईच्ची रैहणा।” "
MAT,24,45,"“अतै सो विस्वास लायक अतै अक्‍लमंद दास कुण हा, जसेरा मालक तैस जो अपणै नौकरा-चाकरा पुर चौंकीदार बणाऊ कि टैमां पुर तियां जो खाणै जो देय्आ? "
MAT,24,46,"धन्य हा सो दास, जैस जो तसेरा मालक इन्‍नी साभै कम करदा इच्ची करी हेरा। "
MAT,24,47,"अऊँ तुसु सोगी सच बलदा, तैस मालका सो दास अपणी पुरी जायदात पुर अधिकारी बणाई दिणा। "
MAT,24,48,"पर जे सो दुष्‍ट दास सोचणा लगा कि हल्ली तिकर मालका रै ईणै जो देर हा, "
MAT,24,49,"अतै अपणै दासा जो मारा जक्का, अतै खाई पी करी मतबाळा रैहणा लगी पेआ। "
MAT,24,50,"ता तैस दासा रा मालक ऐसै टैमैं फिरी ईणा, जैहणै तैस दासा जो मालका री भाळ भी ना भूणी, अतै ऐसी घड़ी जैतिओ सो जाणदा भी ना भोआ। "
MAT,24,51,"ता मालका तैस दासा जो भारी ताड़ना दिणिआ अतै सो तैस कपटी मन्ज गिणया गाणा, अतै तैहा जगह भैजणा जैड़ी सिर्फ रूणा अतै दन्द पिणै हिन।” "
MAT,25,1,“स्वर्गा रा राज्य तियां दस कुँवारी साईयें भूणा जैड़ी अपणी मशाला लैई करी दूल्है सोगी मुळणा चली। 
MAT,25,2,तियां मन्ज पँज मूर्ख अतै पँज समझदार थी। 
MAT,25,3,"मूर्खे अपणी मशाला ता लैई, पर अपणै सोगी होर तेल ना लैऊ। "
MAT,25,4,पर समझदारै अपणी मशाला सोगी अपणी कुप्पी मन्ज तेल भी भरी लैऊ। 
MAT,25,5,"जैहणै तक दूल्है रै ईणै मन्ज देर भूई, ता सो सब झमाई मारना लगी अतै सोई गई।” "
MAT,25,6,"“अध्धी राती धूम-धड़ाका मचु कि हेरा, दूल्हा चली आ! तैस सोगी मिलणै तांयें चला।” "
MAT,25,7,ता सो सब कुँवारी उठी करी अपणी मशाला ठीक करना लगी। 
MAT,25,8,"अतै मूर्ख समझदारा सितै बलणा लगी, “अपणै तेला थऊँ कुछ असिओ भी देय्आ, क्ओकि इन्दी मशाला हिहणा लगी हिन।” "
MAT,25,9,"पर समझदारै जवाव दिता, “ऐह इन्दै अतै तुन्दै तांयें पुरा ना भूणा; भला ता ऐह भोला कि तुहै दुकानदारा बलै गिच्ची करी अप्पु तांयें खरीदी लैई ईन।” "
MAT,25,10,"जैहणै सो खरीदणा गई ता दूल्हा ईच्ची रैऊ, अतै जैड़ी तैयार थी, सो तैस सोगी बैहा रै घरा जो चली गई अतै दार बन्द करी दिता। "
MAT,25,11,"ऐत थऊँ बाद सो कुँवारी भी फिरी आई अतै दूल्है जो बलणा लगी, “हे स्वामी, हे स्वामी, असु तांयें दारा खोल!” "
MAT,25,12,"तिनी जवाव दिता, “अऊँ तुसु सोगी सच बलदा, अऊँ तुसिओ जाणदा भी निय्आ।” "
MAT,25,13,"“ठेरैतांये जागदै रेय्आ, क्ओकि तुहै मेरै दोवारा फिरी करी इणै रै तैस दिन, अतै तैहा घड़ी जो ना जाणदै।” "
MAT,25,14,"“जैहणै मूँ दोवारा फिरी करी इणा ता स्वर्गीय राज्य ईना भूणा कि जियां,” “अक्की मणुऐ परदेस गान्दै टैमैं अपणै दासा जो हैदी करी अपणी जायदात तियां जो सोंपी दिती। "
MAT,25,15,"तिनी अक्की जो पँज तोड़ै दितै, दूये जो दोई, अतै त्रियै जो अक्क; मतलब हरेक जो तसेरी कावलिता रै मुताबक दिता अतै सो परदेसा जो चली गो। "
MAT,25,16,"ता, जैसिओ पँज तोड़ै मुळै थियै, तिनी झट गिच्ची करी तैत सोगी लेन-देन करू, अतै पँज तोड़ै होर कमाये। "
MAT,25,17,"ऐस तरीकै जैसिओ दोई मुळै थियै, तिनी भी दोई होर कमाये। "
MAT,25,18,"पर जैसिओ अक्क मुळु थु, तिनी गिच्ची करी धरती मन्ज गत्त कोरू अतै अपणै मालका रा दितुरा तोड़ा लुकैरी पाऊ।” "
MAT,25,19,“मतै दिन बाद सो मालक इच्ची करी तियां नौकरा थऊँ तियां तोड़ै रा लेखा लैणा लगा। 
MAT,25,20,"ता जैसिओ पँज मुळुरै थियै, तिनी पँज तोड़ै होर अणीकरी बल्लू, ‘हे स्वामी, तुहै मिन्जो पँज तोड़ै दितुरै थियै, हेर, मैंई पँज तोड़ै होर कमाये हिन।’ "
MAT,25,21,"तसेरै मालकै तैस सोगी बल्लू, ‘धन्य, हा खरै अतै विस्‍वासा लायक दास, तू थोड़ै मन्ज भी विस्वास लायक बणी रैऊआ; मूँ तिजो बड़ी चिजा रा अधिकारी बणाणा।’ मिन्जो सोगी इच्ची करी खुशी मना।” "
MAT,25,22,"“अतै जैसिओ दोई तोड़ै मुळुरै थियै, तिनी भी इच्ची करी बल्लू, ‘हे स्वामी, तुहै मिन्जो दोई तोड़ै दितुरै थियै, हेरा, मैंई दोई तोड़ै होर कमाये हिन।’ "
MAT,25,23,"तसेरै मालकै तैस सोगी बल्लू, ‘धन्य, हा खरै अतै विस्‍वासा लायक नौकरा, तू थोड़ै मन्ज भी विस्वास लायक वणी रैऊआ; मूँ तिजो बड़ी चिजा रा अधिकारी बनाणा।’ मिन्जो सोगी इच्ची करी खुशी मना।” "
MAT,25,24,"ता जैसिओ अक्क तोड़ा मुळुरा थु, तिनी इच्ची करी बल्लू, “हे मालका, अऊँ तुसिओ जाणदा थू कि तुहै अक्क कठोर मणु हिन तुहै जैड़ी ना बान्दै तैड़ी थऊँ कटदै हिन, अतै जैड़ी ना खलारदै तैड़ी थऊँ बीणदै हिन। "
MAT,25,25,"ठेरैतांये अऊँ ड़री गो अतै तुन्दा दितुरा तोड़ा गिच्ची करी धरती मन्ज गत्त पाई करी लुकैरी दिता। हेरा, जैडा तुन्दा हा, सो ऐह हा।” "
MAT,25,26,"तसेरै मालकै जवाव दिता, “हे दुष्‍ट अतै कामचोर नौकरा, जैहणै तू ऐह जाणदा थू कि जैड़ी अऊँ ना बान्दा तैड़ी थऊँ कटदा, अतै जैड़ी अऊँ ना खलारदा तैड़ी थऊँ बिणदा; "
MAT,25,27,"ता तिजो ऐसा करना चहिन्दा थु कि मेरै दितुरै तोड़ै बैंका मन्ज रखी दिन्दा, ता अऊँ अपणा पैसा इच्ची करी ब्याजा सोगी लैन्दा।” "
MAT,25,28,"ता मालकै होरी नौकरा सोगी बल्लू, “ऐह तोड़ा ऐस थऊँ लैई लेय्आ, अतै जैस बलै दस तोड़ै हिन तैसिओ दि देय्आ। "
MAT,25,29,"क्ओकि जैड़ा मेरी शिक्षा जो हुणदै अतै समझदै हिन तियां जो होर समझ दिणिआ, पर जैड़ी ना हुणदै ता तियां बलै जैड़ी समझ हा सो भी तियां थऊँ लैई लैणीआ। "
MAT,25,30,"अतै ऐस नकम्मै नौकरा जो बाहर नैहरै मन्ज फैंकी देय्आ, जैड़ी रूणा अतै दन्द पिहणा भूणा।” "
MAT,25,31,“जैहणै मणु रै पुत्रा अपणी जय-जयकार सोगी ईणा अतै सब स्वर्गदूत तैस सोगी ईणै। ता तैस अपणी महिमा रै सिंहासना पुर बैहुरै भूणा। 
MAT,25,32,"अतै सब जाति मेरै सामणै इकट्ठा करी गाणी; अतै जियां पाअल भैड़ा जो बकरी थऊँ अलग करी दिन्दा, तिईआं ही तैस सो अक्की दूये थऊँ अलग करनै हिन। "
MAT,25,33,तैस भैड़ा मतलब धर्मी मणु जो अपणै सजै कनारी अतै बकरी मतलब अधर्मी मणु जो खब्बै कनारै खड़ा करना हा।” 
MAT,25,34,"“ता राजै अपणी सज्जै कनारी बाळै सोगी बलणा, ‘हे मेरै पिता रै धन्य मणुओ, अईआ, तैस राज्य रै अधिकारी भूच्ची गच्छा जैडा संसार री शुरूआत थऊँ तुसु तांयें तैयार करूरा हा। "
MAT,25,35,"क्ओकि अऊँ भूखा थु, अतै तुहै मिन्जो खाणै जो दिता; अऊँ त्रिहणा थु, अतै तुहै मिन्जो पाणी पिआऊ; अऊँ परदेसी थु, ता तुहै मिन्जो अपणै घरा मन्ज रैहणा दिता। "
MAT,25,36,"अऊँ नंगा थु, तुहै मिन्जो कपड़ै पहनायै; अऊँ बमार थु, अतै तुहै मेरी सुधि लैई, अऊँ जेला मन्ज थु, तुहै मिन्जो सितै मुळना आये।’ ” "
MAT,25,37,"“ता धर्मी तैसिओ जवाव दिणा, ‘हे प्रभु अहै कहणै तिजो भूखा हेरू अतै खुआऊ? या त्रिहणा हेरू अतै पाणी पिआऊ? "
MAT,25,38,अहै कैहणै तिजो परदेसी हेरू अतै अपणै घरै ठहराऊ? या नंगा हेरू अतै कपड़ै लुआयै? 
MAT,25,39,अहै कैहणै तिजो बमार या जेला मन्ज हेरू अतै तिजो सोगी मुलणा आये?’ ” 
MAT,25,40,"“ता राजै तियां जो जवाव दिणा, ‘अऊँ तुसु सोगी सच बलदा कि तुहै जैड़ै मेरै ईयां हल्कै थऊँ हल्कै विस्वासी भाई सोगी कसकि अक्की सोगी भी करूरा हा, सो मिन्जो सोगी ही करूरा।’ ” "
MAT,25,41,"“ता तैस खब्बै कनारी बाळै सोगी बलणा, ‘हे शापित मणुओ, मेरै सामणै थऊँ ओसा अनन्त अग मन्ज चली गच्छा, जैड़ी शैतान अतै तसेरै दूता तांयें प्रमात्मैं तैयार करूरी हा।’ ” "
MAT,25,42,"“क्ओकि अऊँ भूखा थु, अतै तुहै मिन्जो खाणै जो ना दिता; अऊँ त्रिहणा थु, अतै तुहै मिन्जो पाणी ना पिआऊ; "
MAT,25,43,"अऊँ परदेसी थु, तुहै मिन्जो अपणै घरै ना ठहराऊ; अऊँ नंगा थु, ता तुहै मिन्जो कपड़ै ना पहनायै; अऊँ बमार अतै जेला मन्ज थु, अतै तुहै मेरी सुधि ना लैई।” "
MAT,25,44,"ता तियां जवाव दिणा, “हे प्रभु, अहै तुसिओ कैहणै भूखा, या त्रिहणा, या परदेसी, या नंगा, या बमार, या जेला मन्ज हेरू, अतै सेवा ना करी?” "
MAT,25,45,"ता तैस तिईआं जो जवाव दिणा, “अऊँ तुसु सोगी सच बलदा कि तुहै ईयां हल्कै थऊँ हल्कै अक्की सोगी भी ऐसा ना करूरा, ता मेरै सोगी भी ना करूरा। "
MAT,25,46,"अतै ईयां अनन्त दण्ड़ भोगणा, पर धर्मी अनन्त जिन्दगी मन्ज प्रवेश करना।” "
MAT,26,1,"जैहणै यीशु ऐह गल्ला करी बैहु ता अपणै चेलै सोगी बलणा लगा, "
MAT,26,2,"“तुहै जाणदै हिन कि दूँ दिन बाद फसह रा त्यौहार हा, अतै मणु रा पुत्र क्रूस पुर चढ़ाणै तांयें पकड़ाया गाणा।” "
MAT,26,3,"ता प्रधान याजक अतै प्रजा रै स्याणै काइफा नां रै महायाजक रै अँगणा मन्ज इकट्ठै भुऐ, "
MAT,26,4,अतै अप्पु मन्ज ऐह विचार करना लगै कि यीशु जो छल सोगी पकड़ी करी मारी दीन। 
MAT,26,5,"पर सो बलदै थियै, “त्यौहारा रै टैमैं ना, करखी ऐसा ना भोआ कि मणु अकजूट भूच्ची गान।” "
MAT,26,6,"जैहणै यीशु बैतनिय्याह मन्ज शमौन कोढ़ी रै घरा मन्ज थु, "
MAT,26,7,"ता अक्क जनानी संगमरमर रै अक्की भाण्ड़ै मन्ज इत्र लैई करी आई, अतै जैहणै सो खाणा बैहुरा थु तसेरा मुन्डा पुर तसेरै आदर तांऐ ड़ोळी दिता। "
MAT,26,8,"ऐह हेरी करी तसेरै चेलै सरकी करी बलणा लगै, “ऐस इत्र रा कजो सत्यनाश करी दिता? "
MAT,26,9,ऐतिओ ता खरै दाम मन्ज बेचीकरी कंगाला जो दी दिन्दै।” 
MAT,26,10,"ऐह हुणी करी यीशुऐ तिन्या जो बल्लू, “ऐसा जनानी जो कजो सरकु करदै हिन? ऐहै मिन्जो सोगी भलाई करी हा। "
MAT,26,11,"कंगाल ता तुसु सोगी सदा रैहन्दै हिन, पर मूँ तुसु सोगी सदा ना रैहणा। "
MAT,26,12,"ऐहै मेरै शरीरा पुर जैडा इत्र डोळू हा, सो मेरै दबाये गाणै तांयें करू हा। "
MAT,26,13,"अऊँ तुसु सोगी सच बलदा, कि पुरै संसारा मन्ज जैड़ी भी ऐह सुसमाचार प्रचार करलै, तैड़ी सारै ऐस कम्मा री चर्चा भी सारी यादा तांयें करी गाणिआ।” "
MAT,26,14,"ता यहूदा इस्करियोती, जैडा बारह चेलै मन्ज अक्क थु, तिनी प्रधान याजका बलै गिच्ची करी बल्लू, "
MAT,26,15,“अगर अऊँ यीशुओ तुन्दै हत्थै पकड़ाई दिच्छु ता तुहै मिन्जो कै दिल्लै?” तिन्यै तैसिओ तीह चाँदी रै सिक्कै तोलीकरी दी दितै। 
MAT,26,16,अतै सो तैहणा थऊँ ही तैसिओ पकड़ाणै रा मौका तोपणा लगा। 
MAT,26,17,"अखमीरी रोटी रै त्यौहारा थऊँ पैहलै दिन, चेलै यीशु बलै इच्ची करी पुछणा लगै, “तुहै कड़ी चाहन्दै कि तुसु तांयें फसह खाणै री तैयारी करन?” "
MAT,26,18,"तिनी बल्लू, “नगरा मन्ज फलाणै मणु बलै गिच्ची करी बला, ‘गुरू बलदा कि मेरा टैमं नेड़ै हा। मूँ अपणै चेलै सोगी त्यौहार ऐड़ी मनाणा।’ ” "
MAT,26,19,ता चेलै यीशु रा हुक्म मनी करी फसह तैयार करू। 
MAT,26,20,जैहणै सँझ भूई ता सो बारह प्रेरिता सोगी खाणा बैईठा। 
MAT,26,21,"जैहणै सो खाणा लगै ता यीशुऐ बल्लू, “अऊँ तुसु सोगी सच बलदा कि तुसु मन्ज अक्की मिन्जो पकड़ाणा।” "
MAT,26,22,"ऐह हुणी करी सो वडै़ उदास भूच्ची गै, अतै हरेक तैस थऊँ पुछणा लगा, “हे गुरू, कै सो अऊँ हा?” "
MAT,26,23,"तिनी जवाव दिता, “जैड़ा मिन्जो सोगी बैही करी मेरै ही कटोरै मन्ज रोटी डुबाई करी खाऊ करदा हा, तैस ही अऊँ पकड़ाणा। "
MAT,26,24,"मणु रा पुत्र ता जियां तसेरै बारै मन्ज लिखुरा तैस तियां ही गाणा। पर हाय तैस मणु पुर जसेरी बजह थऊँ मणु रा पुत्र पकड़ाया गान्दा, अगर तैस मणु रा जन्म ही ना भच्छुरा भून्दा ता तैस तांयें खरा थू।” "
MAT,26,25,"ता तैसिओ पकड़ावाळै यहूदै बल्लू, “हे रब्बी, (गुरू) कै सो अऊँ हा?” तिनी तैस सोगी बल्लू, “हाँ तू मनू करदा।” "
MAT,26,26,"जैहणै सो खाऊ ही करदै थियै ता यीशुऐ रोटी लैई, अतै आशीष मगींकरी त्रोड़ी, अतै चेलै जो हेरी करी बल्लू, “लेय्आ, खा; ऐह मेरा शरीर हा।” "
MAT,26,27,"फिरी तिनी कटोरा लैई करी धन्यवाद करू, अतै तियां जो दी करी बल्लू, “तुहै सब ऐत थऊँ पिय्आ, "
MAT,26,28,"क्ओकि ऐह नोए वायदै रा सो खून हा, जैडा मतै तांयें पापा री माफी तांयें बहाया गाणा हा। "
MAT,26,29,"अऊँ तुसु सोगी बलदा कि दाखरस तैस दिन तक कदी भी ना पिणा, जैहणै तक तुसु सोगी अपणै पिता रै राज्य मन्ज नोआ ना पीऊँ।” "
MAT,26,30,फिरी सो भजन गाईकरी जैतून रै पहाड़ा पुर गै। 
MAT,26,31,"ता यीशुऐ तैस सोगी बल्लू, “तुसु अज राती ही मेरै बारै मन्ज ठोकर खाणी हा, क्ओकि लिखुरा ‘मूँ पाहला जो मारना, अतै भैड़ा तितर-बितर भूच्ची गाणा।’ "
MAT,26,32,पर मूँ अपणै जी भूणै थऊँ बाद तुसु थऊँ पैहलै गलील जो गाणा।” 
MAT,26,33,"ऐह हुणी करी पतरसे बल्लू, “अगर सब तेरा इन्कार करन ता करन, पर मूँ कदी भी तेरा इन्कार ना करना।” "
MAT,26,34,"यीशुऐ तैस सोगी बल्लू, “अऊँ तिजो सोगी सच बलदा कि अज राती ही कुक्कड़ा री बाँग दिणै थऊँ पैहलै तुद त्राई बरी मेरा इन्कार करना।” "
MAT,26,35,"पतरसे तैस सोगी बल्लू, “अगर मिन्जो तिजो सोगी मरना भी पैऊ, तांभी मूँ तेरा इन्कार कदी ना करना।” अतै ईयां ही सब चेलै भी बलणा लगै। "
MAT,26,36,"ता यीशु अपणै चेलै सोगी गतसमनी नां री अक्की जगह मन्ज आ अतै अपणै चेलै सोगी बलणा लगा, “ऐठीये बैही रेय्आ, जैहणै तक अऊँ ओठी गिच्ची करी प्रार्थना करदा।” "
MAT,26,37,"सो पतरस अतै जबदी रै पुत्रा जो सोगी लैई गो, अतै उदास अतै व्याकुल भूणा लगु। "
MAT,26,38,"ता तिनी तियां सोगी बल्लू, “मेरा मन बड़ा उदास हा, ऐतना कि मेरै प्राण निकलणा लगुरै। तुहै ऐड़ी ही रूका अतै जागदै रेय्आ।” "
MAT,26,39,"फिरी सो थोड़ा होर अगो गो अतै मूँहा रै भारै पैई करी ऐह प्रार्थना करना लगा, “हे मेरै पिता, कि अगर भूच्ची सकदा ता ऐस दुखा थऊँ अऊँ बच्ची गच्छु, तांभी जियां अऊँ चाहन्दा तियां ना पर जिईआं तुहै चाहन्दै हिन तियां ही भोआ।” "
MAT,26,40,"फिरी तिनी अपणै चेलै बलै इच्ची करी तियां जो सुतुरा हेरू अतै पतरसा सोगी बल्लू, “कै तुहै मेरै सोगी अक्क घड़ी भी ना जागी सकै? "
MAT,26,41,"जागदै रेय्आ अतै प्रार्थना करदै रेय्आ कि तुहै परीक्षा मन्ज ना पैन आत्मा ता तैयार हा, पर शरीर कमजोर हा।” "
MAT,26,42,"फिरी तिनी दूई बरी गिच्ची करी ऐह प्रार्थना करी, “हे मेरै पिता, अगर ऐह मेरै पिऊरै बगैर ना हट्टी सकदा ता तुन्दी इच्छा पुरी भोआ।” "
MAT,26,43,"ता तिनी फिरी इच्ची करी तियां जो सुतुरै हेरू, क्ओकि तंयारी हाख्री निन्द्रा सोगी भरूरी थी। "
MAT,26,44,"चेलै जो छड़ी करी सो फिरी चली गो, अतै तिईआं ही बोला मन्ज त्रीं बरी भी प्रार्थना करी। "
MAT,26,45,"ता तिनी चेलै बलै इच्ची करी बल्लू, “अबै सुन्दै रेय्आ, अतै आराम करा हेरा सो घड़ी चली आई हा, अतै मणु रा पुत्र पापी रै हत्थै पकड़ाया गाणा। "
MAT,26,46,"उठा, चला; हेरा, मिन्जो पकडाणैवाळा नेड़ै ईच्ची रैऊआ।” "
MAT,26,47,"सो ऐह बल्लू ही करदा थु कि यहूदा जैडा बारह चेलै मन्ज अक्क थु आ अतै तैस सोगी प्रधान याजका अतै स्याणै मणु बड़ी भीड़, तलवारा अतै डंडै लैई करी आई। "
MAT,26,48,"तैसिओ पकड़ाणै बाळै तियां जो बलुरा थु कि “जैसिओ अऊँ गिच्ची करी पोक्कु दिला समझी लैं कि सो ही यीशु हा, तैसिओ पकड़ी लैं।” "
MAT,26,49,"अतै तिनी झट यीशु बलै गिच्ची करी बल्लू, “हे गुरू, नमस्कार!” अतै तैसिओ पोक्कु दिता। "
MAT,26,50,"यीशुऐ तैस सोगी बल्लू, “हे मित्रा, जैस कम्मा तांयें तु छुरा हा तैस कमाई लै।” ता तियें नेड़ै इच्ची करी यीशु पुर हत्थ पाऊ अतै तैसिओ पकड़ी लैऊ। "
MAT,26,51,यीशु रै सोगी थऊँ अक्कीयै हत्थ अगो करी कै तलवार खिन्जी लैई अतै महायाजक रै अक्की दासा पुर चलाई दिती अतै तसेरा कन कटी दिता। 
MAT,26,52,"ता यीशुऐ तैस सोगी बल्लू, “अपणी तलवारा जो म्याना मन्ज रखी लै क्ओकि जैड़ै तलवारा चलान्‍दै हिन सो सब तलवारा सोगी ही नष्‍ट करै गाणै। "
MAT,26,53,"कै तु ना जाणदा कि अऊँ अगर चाँऊ ता अपणै पिता सोगी विनती करी सकदा, अतै सो स्वर्गदूता री बारह पलटना थऊँ मतै हबजु मेरै सामणै पुजाई सकदा? "
MAT,26,54,पर पवित्रग्रन्था री ऐह गल्ला कि ऐसा भूणा जरूरी हा कियां पुरी भूणी?” 
MAT,26,55,"तैस टैमैं यीशुऐ भीड़ा सोगी बल्लू, “कै तुहै तलवारा अतै डंडै लैई करी मिन्जो डाकू साईयें पकड़णै तांयें आये हिन? अऊँ रोज मन्दरा मन्ज बैही करी उपदेश दिन्दा थु, ता तुहै मिन्जो ना पकडु। "
MAT,26,56,पर ऐह सब ठेरै तांयें भुआ कि भविष्‍यवक्ता रै वचन पुरै भून।” ता सब चेलै तैसिओ छड़ी करी नह्ही गै। 
MAT,26,57,"ता यीशु जो पकड़णै बाळै तैसिओ काइफा नां रै महायाजक बलै लैई गै, जैड़ी शास्त्री अतै स्याणै इकट्ठै भच्छुरै थियै। "
MAT,26,58,"पतरस दूरी बणाई करी तसेरै पिचो पिचो महायाजक रै अँगणा तक गो, अतै अन्दर गिच्ची करी अन्त हेरनै तांयें सपाई सोगी बैही गो। "
MAT,26,59,"प्रधान याजक अतै पुरी महासभा यीशु जो मारनै तांयें तसेरै वरोधा मन्ज झूठी गवाही री खोज मन्ज थियै, "
MAT,26,60,"पर मतै सारै झूठै गवाह भूणै पुर भी सो गवाही ना पाई सकै। आखरी मन्ज दोई जिणै आये, "
MAT,26,61,"अतै बल्लू, “ईनी बलुरा कि अऊँ प्रमात्मैं रै मन्दरा जो ढ़ाई सकदा अतै त्रियै दिन बणाई सकदा।” "
MAT,26,62,"ता महायाजकै खड़ी करी यीशु सोगी बल्लू, “कै तु कोई जवाव ना दिन्दा? ऐह मणु तेरै वरोधा मन्ज कै गवाही दिच्छु करदै हिन?” "
MAT,26,63,"पर यीशु चुप रैऊ। ता महायाजकै तैस सोगी बल्लू, “अऊँ तिजो जिन्दै प्रमात्मां री सौगन्द पान्दा कि अगर तु प्रमात्मैं रा पुत्र मसीह हा, ता असु सोगी बली दे।” "
MAT,26,64,"यीशुऐ तैस सोगी बल्लू, “तैंई अप्पु ही ता बली दिता हा; बल्कि अऊँ तिजो सोगी ऐह भी बलदा कि अबै थऊँ तुसु मणु रै पुत्रा जो सर्वशक्तिमान रै सज्जै कनारी बैहुरै, अतै अम्बरा रै बदळा पुर इन्दै हेरना।” "
MAT,26,65,"ऐह हुणी करी महायाजकै अपणै कपड़ै फाड़ै अतै बल्लू, “इन्‍नी प्रमात्मैं री निन्दा करी हा, अबै असिओ गवाह री कै जरूरत हा? हेरा, तुहै हवजु ऐह निन्दा हुणी हा ना! "
MAT,26,66,"तुहै कै सोचदै हिन?” तियें जवाव दिता, “ऐह कत्‍ल भूणै रै काबल हा।” "
MAT,26,67,"ता तियें तसेरै मूँहा पुर थूकु अतै तैसिओ घूसै मारै, कईये थप्पड़ मारी कै बल्लू, "
MAT,26,68,"“हे मसीह, असिओ भविष्‍यवाणी करी कै बल कि तिजो कुणी मारू हा?” "
MAT,26,69,"पतरस बाहर अँगणा मन्ज बैहुरा थु कि अक्क दासी तैस बलै आई अतै बल्लू, “तु भी यीशु गलीली सोगी थु ना।” "
MAT,26,70,"तिनी सबी रै सामणै ऐह इन्कार करू, “अऊँ ना जाणदा कि तु कै बल्लू करदी हा।” "
MAT,26,71,"जैहणै सो बाहर डेवढ़ी पुर गो, ता दूई दासीये तैसिओ हेरी करी तियां सोगी जैड़ै तैड़ी थियै बल्लू, “ऐह भी ता यीशु नासरी सोगी थु।” "
MAT,26,72,तिनी सौगन्द खाई करी फिरी ना करी “अऊँ ऐस मणु जो ना जाणदा।” 
MAT,26,73,"थोड़ी देरा बाद मणुऐ जैड़ै तैड़ी खडुरै थियै, पतरस बलै इच्ची करी तैस सोगी बल्लू, “सच मन्ज तु भी ऐस मन्ज अक्क हा, क्ओकि तेरी बोली तेरा भेद खोली दिन्दी हा।” "
MAT,26,74,ता सो कोसणा लगा अतै कसमा खाणा लगा : “अऊँ ऐस मणु जो ना जाणदा।” ता तैहणै ही कुक्कड़ै बाँग दिती। 
MAT,26,75,ता पतरसा जो यीशु री सो कणैऊरी गल्ल याद आई : “कुक्कड़ा रै बाँग दिणै थऊँ पैहलै तुद मेरा त्राई बरी इन्कार करना।” अतै सो बाहर गिच्ची करी फूटी फूटी करी रोऊ। 
MAT,27,1,जैहणै भ्याग भूई ता सब प्रधान याजकै अतै मणु रै स्याणै यीशु जो मारी दिणै री सलाह करी। 
MAT,27,2,तियें तैसिओ बन्‍नू अतै बाहर नी करी पिलातुस हाकिम रै हत्था मन्ज सौंपी दिता। 
MAT,27,3,जैहणै तसेरै पकड़ाणै बाळै यहूदै हेरू कि यीशु जो दोषी ठहराऊ हा यहूदा जो पछतावा भूआ अतै सो तीह चाँदी रै सिक्कै प्रधान याजका अतै स्याणै बलै फेरी आ। 
MAT,27,4,"अतै बल्लू, “मैंई निर्दोष मणु जो मारनै तांयें पकड़ाई करी पाप करूआ!” पर तियें बल्लू,, “असिओ किया? तू ही जाण।” "
MAT,27,5,"ता सो तियां सिक्कै जो मन्दरा रै अँगणा मन्ज फैंकी करी चली गो, अतै गिच्ची करी अपणै आप जो फांसी दिती। "
MAT,27,6,"प्रधान याजकै सो सिक्कै लैई करी बल्लू, “व्यवस्था रै अनुसार ईयां सिक्कै जो मन्दरा रै भण्ड़ार घरा मन्ज रखणा ठीक निय्आ, क्ओकि ऐह सिक्कै ता कसकी मणु जो मारनै तांई दितुरै थियै।” "
MAT,27,7,ता तियें सलाह करी की तियां सिक्कै सितै परदेसी जो दबाणै तांयें कुम्हार री अक्क बगड़ी खरीदी लैई। 
MAT,27,8,ठेरी वजह थऊँ तैहा बगड़ी रा नां अजा तक खूना री बगड़ी हा। 
MAT,27,9,"ता जैडा वचन यिर्मयाह भविष्‍यवक्तै बलुरा थू पुरा भोआ “तियें सो तीह सिक्कै मतलब तैसा किमता जो (जैतिओ इस्त्राएल रै मणुऐ दिणै तांयें ठहराऊरा थू) लैई लैऊं, "
MAT,27,10,अतै जियां प्रभुऐ मिन्जो हुक्म दितुरा थू तियां ही तियैं कुम्हार री बगड़ी जो खरिदणै तांयें सो पैसै इस्तेमाल करु।” 
MAT,27,11,"जैहणै यीशु पिलातुस राजा रै सामणै खडुरा थु ता पिलातुसै तैस थऊँ पुछु, “कै तू यहूदी रा राजा हा?” यीशुऐ तैस सोगी बल्लू, “तू अप्पु ही ता बल्लू करदा।” "
MAT,27,12,"जैहणै प्रधान याजक अतै स्याणै तैस पुर दोष लगाऊ करदै थियै, ता तिनी कुछ भी जवाव ना दिता "
MAT,27,13,"ता पिलातुस तैस सोगी बलणा लगा, “कै तू ना हुणु करदा कि तेरै वरोधा मन्ज कैतनी गवाही दिच्छु करदै हिन?” "
MAT,27,14,"पर तिनी तैसिओ अक्की गल्ला रा भी जवाव ना दिता, ऐड़ी तक कि हाक्म जो भी बड़ी हैरानी भूई। "
MAT,27,15,हाकमा रा ऐह रवाज थू कि तैस त्यौहारा रै टैमैं सो मणु तांयें अक्की कैदी जो जैसिओ मणु चाहन तैसिओ सो छड़ी दिन्दा थू। 
MAT,27,16,तैस टैमैं तियां वलै बरअब्बा नां रा अक्क मना तना कैदी थू। 
MAT,27,17,"ता जैहणै सो इकट्ठै भुऐ ता पिलातुसै तियां जो बल्लू, “तुसै कसिओ चाहन्दै कि तुसु तांयें छड़ी दिच्छु? बरअब्बा जो या यीशु जो जैसिओ मसीहा भी बलदै हिन?” "
MAT,27,18,क्ओकि सो जाणदा थू कि प्रधान याजकै जळणी री वजह थऊँ ऐसिओ पकड़ाऊरा। 
MAT,27,19,"जैहणै सो न्याय रै सिंहासना पुर बैहुरा थु ता तसेरी घरावाळी तैसिओ वली भैजु, “तू ऐस धर्मी रै मामलै मन्ज हत्थ मत पान्दा, क्ओकि मैंई अज सुपनै मन्ज सेरी वजह थऊँ बड़ै दुख सहै हिन।” "
MAT,27,20,"प्रधान याजकै अतै स्याणै मणु जो उकसाऊ कि सो बरअब्बा जो मँगी लैन, अतै यीशु जो मारी दीन। "
MAT,27,21,"हाक्मे तियां थऊँ पुछु, “इआं दूँ मन्ज कस जो चाहन्दै हिन अऊँ तुसु तांयें छड़ी दिच्छु?” तियें बल्लू, “बरअब्बा जो।” "
MAT,27,22,"पिलातुसै तियां थऊँ पुछु, “फिरी यीशु सोगी, जैसिओ मसीहा बलदै, कै करू?” सबीये तैस सोगी बल्लू, “ऐसिओ क्रूस पुर चढ़ाई देय्आ!” "
MAT,27,23,"पिलातुसै फिरी तियां जो बल्लू, “कजो, ऐस मन्ज कै बुराई हा?” पर सो फिरी भी बक्की नकैऐ, “ऐसिओ क्रूस पुर चढ़ाई देय्आ!” "
MAT,27,24,"जैहणै पिलातुसै हेरू कि कुछ बनणा ना लगु पर हो हल्ला बदणा लगा, ता तिनी पाणी लैई करी भीड़ा रै सामणै अपणै हत्थ धोऐ अतै बल्लू, “अऊँ ऐस धर्मी रै खूना थऊँ निर्दोष हा तुहै ही जाणा।” "
MAT,27,25,"सब मणुऐ जवाव दिता, “अहै अतै इन्दै बच्चै ही सेरै खूना रै जिम्मेदार भोलै!” "
MAT,27,26,"ता तिनी बरअब्बा जो तियां तांयें छड़ी दिता, अतै यीशु जो कोड़ै लगाई करी तंयारै हवालै करी दिता कि सो क्रूस पुर चढ़ान। "
MAT,27,27,"सपाई तैसिओ किलै रै अन्दरा बाळै अँगणा जो लैई गै, अतै पुरी सपाई री पलटण तसेरै चंऊ कनारै इकट्ठी करी, "
MAT,27,28,"तसेरै कपड़ै उतारै तैसिओ लाल रंगा रा चोळा लुआऊ, "
MAT,27,29,"अतै कण्ड़ै रा ताज बणाई करी तसेरै मुण्ड़ा पुर लगाऊ, अतै तसेरै सज्जै हत्थै सरकण्ड़ा दिता अतै तसेरै अगो पैरा रै भारै पैई करी तसेरा मजाक उड़ाणा लगै अतै बल्लू, “हे यहूदी रै राजा, नमस्कार!” "
MAT,27,30,अतै तैस पुर थूकु; अतै सो डण्डै़ सितै तसेरै मुण्ड़ा पुर मारना लगै। 
MAT,27,31,"जैहणै सो तसेरा मजाक उड़ाई बैहै, ता जैडा चोगा तैसिओ लुआऊरा थु उतारी दिता अतै तसेरै ही कपड़ै लुआऐ, अतै क्रूस पुर चढ़ाणै तांयें लैई चलै। "
MAT,27,32,बाहर गान्दै टैमैं तियां जो शमौन नां रा अक्क कुरैनी नगर रा मणु मूळु। तिन्यै तैसिओ पकडु ताकि सो यीशु रा क्रूस चुकी करी लैई चला। 
MAT,27,33,तैसा जगह जैतिओ गुलगुता या खोपड़ी री जगह भी बलदै हिन पुजीकरी 
MAT,27,34,"तियें पित्त मिलाई करी दाखरस तैसिओ पिणै जो दिता, पर तिनी चखी करी पिणा ना चाऊ। "
MAT,27,35,"ता तिन्यै तैसिओ क्रूस पुर चढ़ाऊ अतै तियां कपड़ै तांयें चिट्ठी पाई की कसिओ कै कै मुळदा, अतै अप्पु मन्ज बन्डी लै "
MAT,27,36,अतै तैड़ी बैही करी तसेरा पैहरा दिणा लगै। 
MAT,27,37,अतै तसेरा दोषपत्र भी अक्की तख्ती पुर लिखीकरी तसेरै क्रूसा पुर टुन्गी दिता कि “यहूदी रा राजा”। 
MAT,27,38,ता तसेरै सोगी दोई डाकू अक्क सज्जै अतै अक्क खब्बै कनारी क्रूसा पुर चढ़ाई दितै। 
MAT,27,39,"ईणै-गाणै बाळै मुण्ड़ा हिलाई हिलाई करी तसेरी निन्दा करदै थियै, "
MAT,27,40,"अतै ऐह बलदै थियै, “हे मन्दरा जो ढ़ाणैवाळै अतै त्रीं दिन मन्ज बणाणै बाळै, अपणै आपा जो बचा! अगर तू प्रमात्मैं रा पुत्र हा, ता क्रूसा थऊँ ओसी आई।” "
MAT,27,41,"ऐस तरीकै प्रधान याजक भी शास्त्री अतै स्याणै सोगी मजाक करदै अतै बलदै थियै, "
MAT,27,42,"“ईनी ता होरी जो बचाऊरा, अतै अपणै आपा जो ना बचाई सकदा। ऐह ता इस्त्राएल रा राजा हा। अबै क्रूसा थऊँ ओसी आई ता अहै भी विस्वास करन। "
MAT,27,43,"ईनी प्रमात्मैं पुर भरोसा रखुरा; अगर प्रमात्मां ऐसिओ चाहन्दा, ता अबै ऐसिओ छुड़ाई लेय्आ, क्ओकि ईनी बलुरा, ‘अऊँ प्रमात्मैं रा पुत्र हा’।” "
MAT,27,44,"ऐस तरीकै डाकू भी जैड़ै तैस सोगी क्रूसा पुर चढ़ाऊरै थियै, तसेरी बुराई करदै थियै। "
MAT,27,45,दोफारा थऊँ लैई करी त्रियै पैहरा तक तैस पुरै देशा मन्ज नैहरा छाई रैऊ। 
MAT,27,46,"त्रियै पैहरा रै नेड़ै यीशुऐ जोरा सितै बल्लू, “एली, एली, लमा शबक्तनी?” मतलब “हे मेरै प्रमात्मां, हे मेरै प्रमात्मां, तैंई मिन्जो कजो छड़ी दिता?” "
MAT,27,47,"जैड़ै तैड़ी खडुरै थियै, तियां मन्ज कैतनै ऐह हुणी करी बल्लू, “ऐह ता भविष्‍यवक्ता एलिय्याह जो हक्का पाऊ करदा।” "
MAT,27,48,तियां मन्ज अक्क झट दौड़ी करी स्पंज जो सिरकै मन्ज डुबाई करी अतै सरकण्ड़ैं पुर रखी करी तैसिओ चुसाऊ। 
MAT,27,49,"कई बलणा लगै, “रैहणा दे, हेरदै एलिय्याह ऐसिओ बचाणा इन्दा कि ना।” "
MAT,27,50,ता यीशुऐ जोरा सितै बल्लू अतै मरी गो। 
MAT,27,51,"अतै हेरा मन्दरा मन्ज पवित्र जगह रा पर्दा उपरा थऊँ थला तक छकी करी दोई टुकड़ै भूच्ची गो अतै धरती हिली गई अतै चट्टाना त्रिड़की गई, "
MAT,27,52,"अतै कब्रा खुली गई, अतै मरूरै थऊँ कई पवित्र मणु जी भुऐ, "
MAT,27,53,अतै दोवारा जीणै थऊँ बाद कब्रा थऊँ नकैई करी सो पवित्र नगरा जो गै अतै मतै सारै मणु जो हुजै। 
MAT,27,54,"जैडा सुबेदार अतै जैड़ै तैस सोगी पैहरा दिच्छु करदै थियै, हिल्‍लण अतै जैडा कुछ भुआ थू तैतिओ हेरी करी बड़ै ड़री गै अतै बलणा लगै, “सच मन्ज ऐह प्रमात्मैं रा पुत्र थू!” "
MAT,27,55,"तैड़ी मती सारी जनानी जैड़ी गलील थऊँ यीशु री सेवा करदी तैस सोगी छुरी थी, दूरा थऊँ ऐह हेरू करदी थी। "
MAT,27,56,"तियां मन्ज मरियम मगदलीनी, याकूब अतै योसेस री माता मरियम, अतै जबदी रै पुत्रा री माता थी। "
MAT,27,57,"जैहणै सँझ भूई ता यूसुफ नां रा अरिमतिया रा अक्क अमीर मणु, जैडा अप्पु ही यीशु रा चेला थु, आ। "
MAT,27,58,तिनी पिलातुस बलै गिच्ची करी यीशु री लाश मँगी। ता पिलातुसै तैसिओ लाशा दिणै रा हुक्म दि दिता। 
MAT,27,59,"यूसुफ लाश लैई करी तैतिओ छैळ कपड़ै मन्ज लपेटु, "
MAT,27,60,"अतै तैतिओ अक्क नोई कब्रा मन्ज रखु, जैड़ी अक्की चट्टाना मन्ज खुदबाऊरी थी, अतै कब्रा रै मूँहा पुर अक्क बड़ा पत्थर रखी करी चली गो। "
MAT,27,61,मरियम मगदलीनी अतै दूई मरियम तैड़ी कब्रा रै सामणै बैहुरी थी। 
MAT,27,62,"दूये दिन जैडा विश्रामदिन थु, प्रधान याजका अतै फरीसी पिलातुस बलै इकट्ठै भूच्ची करी बल्लू, "
MAT,27,63,"“हे महाराजा, असिओ याद हा कि भरमाणै बाळै यीशुऐ जैहणै सो जिन्दा थु, बलुरा कि, ‘मूँ त्राई दिन बाद जी भूणा।’ "
MAT,27,64,"ता ऐस करीके हुक्म देय्आ कि त्राई दिन तक कब्रा री रखवाली भोआ। ऐसा ना भोआ कि तसेरै चेलै इच्ची करी तसेरी लाशा जो चोरी लैन, अतै मणु सोगी बलन कि, ‘सो मरूरै थऊँ जी भुआ।’ ता ऐह धोखा पिछलै धोखै थऊँ भी बुरा भूणा।” "
MAT,27,65,"पिलातुसै तैस सोगी बल्लू, “तुसु बलै पैहरैदार ता हिन। गच्छा, अपणी समझा अनुसार रखवाली करा।” "
MAT,27,66,"ता सो पैहरैदार जो सोगी लैई करी गै, अतै पत्थर पुर मोहर लाई करी पैहरैदारी करी। "
MAT,28,1,विश्रामदिन थऊँ बाद हप्ते रै पैहलै दिन भ्याग भून्दै ही मरियम मगदलीनी अतै दूई मरियम कब्रा जो हेरना आई। 
MAT,28,2,"अतै हेरा, अक्क बड़ा हिल्‍लण भुआ, क्ओकि प्रभु रा अक्क स्वर्गदूत स्वर्गा थऊँ ऊतरू अतै नेड़ै इच्ची करी तिनी पत्थर जो हिलाई दिता, अतै तैस पुर बैही गो। "
MAT,28,3,तसेरा रूप बिजळी सांईये अतै तसेरै कपड़ै पाळै सांईये चंमकू करदै थियै। 
MAT,28,4,"तसेरै ड़रा रै पैहरैदार कंमी पै, अतै मरूरै सांईये भूच्ची गै। "
MAT,28,5,"स्वर्गदूतै जनानी सोगी बल्लू, “मत ड़रा, अऊँ जाणदा कि तुहै यीशु जो जैडा क्रूस पुर चढाऊरा थु हेरना आई। "
MAT,28,6,"सो ऐड़ी निय्आ, पर अपणै वचना अनुसार जी भच्छुरा। अईआ ऐह जगह हेरा, जैड़ी प्रभु पैऊरा थु, "
MAT,28,7,"अतै झट गिच्ची करी तसेरै चेलै सोगी बला कि सो मरी करी जी भूआ, अतै तैस तुसु थऊँ पैहलै गलील जो गाणा, तैड़ी तुसु तसेरा दर्शन पाणा! हेरा, ऐह गल्ल मैंई तुसु तक पुजाई दितिआ।” "
MAT,28,8,सो ड़रा सोगी अतै बड़ी खुशी सोगी कब्रा थऊँ झट तसेरै चेलै जो ऐह खबर हुणाणा दौड़ी गई। 
MAT,28,9,"ता यीशु तियां जो मुळू। अतै बल्लू, “प्रणाम”। तियें नेड़ै इच्ची करी अतै तसेरै पैर पकड़ी करी तैसिओ दण्डवत् करू। "
MAT,28,10,"ता यीशुऐ तियां जो बल्लू, “मत डरा; मेरै चेलै सोगी बला कि गलील जो चली गच्छा, तैड़ी तियां मिन्जो हेरना।” "
MAT,28,11,सो जनानी गाणा लगुरी थी कि पैहरैदारै नगर मन्ज इच्ची करी पुरा हाल प्रधान याजका जो हुणाई दिता। 
MAT,28,12,"ता तिन्यै स्याणै सोगी किठ्ठी करी सलाह करी अतै सपाई जो मती सारी चाँदी दी करी बल्लू, "
MAT,28,13,“सबी जो ऐह बलै कि राती जैहणै अहै सोऊ करदै थियै ता चेलै इच्ची करी यीशु री लाहश जो चोरी लैई गच्छुरै हिन। 
MAT,28,14,अतै अगर हाकमा रै कना तक पुजली कि तुहै सोऊ करदै थियै ता अहै तैसिओ समझाई लैलै अतै तुसिओ सजा थऊँ बचाई लैलै।” 
MAT,28,15,ता तियें पैसा लैई करी जियां प्रधान याजकै बलणै जो सखाये तियां ही तिईयें करू। ऐह गल्ल अजा तक यहूदी मन्ज प्रचलित हा। 
MAT,28,16,"ग्यारह चेलै गलीला मन्ज तैस पहाड़ा पुर गै, जैतिओ यीशुऐ तियां जो दसुरा थु। "
MAT,28,17,"तियें तसेरा दर्शन पाई करी तैसिओ प्रणाम करू, पर कसकि कसकि जो शक भुआ। "
MAT,28,18,"यीशुऐ तंयारै नेड़ै इच्ची करी बल्लू, “स्वर्ग अतै धरती रा पुरा हक्क मिन्जो दितुरा हा। "
MAT,28,19,"ठेरैतांये तुहै गच्छा अतै, सब जाति रै मणु जो चेला बणा तियां जो पिता, पुत्र अतै पवित्र आत्मा रै नां रा बपतिस्मा देय्आ, "
MAT,28,20,"अतै तियां जो सब गल्ला जैड़ी मैंई तुसिओ हुक्म दितुरै मनणा सिखा अतै हेरा, अऊँ संसार रै अन्त तक तुन्दै सोगी हा।” "
MRK,1,1,ऐह सुसमाचार यीशु मसीह रै बारै मन्ज हा। जैडा प्रमात्मैं रा पुत्र हा। 
MRK,1,2,"ठेरी शुरूआत ईयां भूई। जियां कि यशायाह भविष्‍यवक्ता री कताबा मन्ज लिखुरा हा: “हेर, अऊँ अपणै दूता तेरै अगो भैजदा, जैस तिजो तांयें रस्ता सुधारना।  "
MRK,1,3,बियावान मन्ज अक्की मणु री हक्का हुणु करदी हिन कि अपणै मना जो तैयार करा कि तुहै प्रमात्मैं रा स्वागत करी सकन।” 
MRK,1,4,ऐह दूत यूहन्‍ना थू। सो बियावान जगह मन्ज मणु जो प्रचार करू करदा थू कि तियां जो बपतिस्मा लैणा जरूरी हा ऐह सावित करनै तांई कि तियैं पापा थऊँ मन फिराऊ हा अतै पापा थऊँ माफी पाणै तांये सो प्रमात्मैं री कनारी फिरी आये हिन। 
MRK,1,5,"पुरै यहूदिया परदेसा रै, अतै यरूशलेम रै रैहणै बाळै कई मणु तैस बलै आये, अतै अपणै अपणै पापा जो मनी करी यरदन नदी मन्ज यूहन्‍नै थऊँ बपतिस्मा लैऊ। "
MRK,1,6,"यूहन्‍ना ऊँटा री ऊना रै कपड़ै लाऊरै भून्दै अतै अपणी कमर मन्ज चमड़े रा पटका बनी रखदा थू अतै टिड्ड़ी अतै मखीर खान्दा थू, "
MRK,1,7,"अतै ऐह प्रचार करदा थू, “मेरै बाद जैडा ईणैबाळा हा, सो मिन्जो थऊँ भी शक्तिमान हा; अऊँ ऐस लायक भी निईया कि तसेरै जुटै रै तस्मै खोली सकूँ। "
MRK,1,8,मैंई तुसिओ पाणी सोगी बपतिस्मा दिता पर तैस तुसिओ पवित्र आत्मा सोगी बपतिस्मा दिणा।” 
MRK,1,9,"तियां दिना मन्ज यीशुऐ गलील जिलै रै नासरत ग्राँ थऊँ इच्ची करी, यरदन नदी मन्ज यूहन्‍नै थऊँ बपतिस्मा लैऊ। "
MRK,1,10,"अतै जैहणै यीशु बपतिस्मा लैई करी पाणी थऊँ बाहर आ, ता तिनी स्वर्गा जो खुलदै अतै पवित्र आत्मा जो कबूतरा रै रूपा मन्ज अपणै ऊपर इन्दै हेरू। "
MRK,1,11,"अतै स्वर्गा थऊँ ऐह आवाज आई, “तू मेरा प्यारा पुत्र हा, अऊँ तिजो थऊँ खुश हा।” "
MRK,1,12,ता पवित्र आत्मा तैसिओ तैहणै ही बियावान री कनारी भैजू। 
MRK,1,13,"बियावान मन्ज चाळी दिन तक शैतानै तसेरी परीक्षा करी, सो बियावान रै जानवरा सोगी रैऊ, अतै स्वर्गदूत तसेरी सेवा करदै रैह। "
MRK,1,14,यूहन्‍ना रै पकड़ाणै थऊँ बाद यीशुऐ गलील परदेसा जो चली गो अतै तैड़ी प्रमात्मैं रै राज्य रा सुसमाचार प्रचार करू। 
MRK,1,15,"अतै बल्लू, “टैमं पुरा भूच्ची गो हा; अतै प्रमात्मैं रा राज्य नेड़ै चली आ, ठेरैतांये मन फेरा अतै सुसमाचार पर विस्वास करा।” "
MRK,1,16,गलील री झीला रै कनारै हन्डदै-हन्डदै तिनी शमौन अतै तसेरै भाई अन्द्रियास जो झीला मन्ज जाल पान्दै हेरू; क्ओकि सो मच्छुआरै थियै। 
MRK,1,17,"यीशुऐ तियां जो बल्लू, “मेरै सोगी चली पेय्आ; मूँ तुसिओ मणु जो पकडणा अतै तियां जो प्रमात्मैं पिचो चलणै बाळा बणाना।” "
MRK,1,18,सो झट अपणै जाला जो छड़ी करी तैस पिचो चली पै। 
MRK,1,19,कुछ अगो गिच्ची करी तिनी जबदी रै पुत्रा याकूब अतै यूहन्‍ना जो किस्ती पुर जाळा जो सुधारदै हेरू। 
MRK,1,20,तिनी झट तियां जो हैदु; अतै सो अपणै पिता जबदी जो मजदूरा सोगी किस्ती पुर छड़ी करी तैस पिचो चली पै। 
MRK,1,21,"यीशु अतै तसेरै चेलै कफरनहूम ग्राँ जो गै, अतै सो विश्रामदिन यहूदी रै सभागार मन्ज गिच्ची करी उपदेश दिणा लगू। "
MRK,1,22,अतै मणु तसेरै उपदेशा थऊँ हैरान भुऐ; क्ओकि सो शास्त्री साईयें ना पर अधिकारी साईयें उपदेश दिन्दा थू। 
MRK,1,23,"तैस टैमैं तंयारै यहूदी रै सभागार मन्ज अक्क मणु थू, जैस मन्ज दुष्‍टात्मा थी। "
MRK,1,24,"सो दुष्‍टात्मा चिल्लाई करी बलणा लगी, “हे यीशु नासरी, असिओ तिजो सितै कै कम? कै तू असिओ खत्म करना आ? अऊँ तिजो जाणदा हा कि तू कुण हा? तू ता प्रमात्मैं रा पवित्र पुत्र हा!” "
MRK,1,25,"यीशुऐ तैसिओ झिड़की करी बल्लू, “चुप रैह; अतै ऐस मणु थऊँ निकळी गा।” "
MRK,1,26,"ता दुष्‍टात्मा तैसिओ मरोड़ी करी, अतै जोरा सितै चिन्डा मारदी तैस थऊँ निकळी गैई। "
MRK,1,27,"ऐह हेरी करी सभी मणु जो बड़ी हैरानी भूई अतै अप्पु मन्ज गल्ला करना लगै, “ऐह किनी गल्ल हा? ऐह ता कोई नोआ उपदेश हा! ऐह अधिकार अतै सामर्थ सोगी दुष्‍टात्मा जो हुक्म दिन्दा, अतै ऐह दुष्‍टात्मा सेरै हुक्मा जो मन्दी हिन।” "
MRK,1,28,अतै यीशु रै नां री चर्चा पुरै गलील परदेसा मन्ज फैली गई। 
MRK,1,29,सो यहूदी रै सभागार थऊँ नकैई करी याकूब अतै यूहन्‍ना सोगी शमौन अतै अन्द्रियास रै घरै आ। 
MRK,1,30,"शमौन री हहुआ जो बुखार थू, अतै तियें झट तसारै वारै मन्ज यीशु सितै बल्लू। "
MRK,1,31,"ता तिनी नेड़ै गिच्ची करी तसारा हत्थ पकड़ी करी तैहा जो उठालु; ता तसारा बुखार उतरी गो, अतै सो तसेरी सेवा करना लगी पैई। "
MRK,1,32,"संझा रै टैमैं जैहणै सुरज डूबी गो ता मणु कई बीमारा जो अतै तियां जो जियां मन्ज दुष्‍टात्मा थी, तैस बलै लैई आये। "
MRK,1,33,अतै पुरा ग्राँ शमौन रै घरा बाहर इकट्ठा भूच्ची गो। 
MRK,1,34,"तिनी मतै जो जैड़ै कई तरह री बीमारी थऊँ दु:खी थियै, ठीक करू, मती सारी दुष्‍टात्मा जो कड्‍डू, अतै दुष्‍टात्मा जो बलणा ना दिता, क्ओकि सो तैसिओ पच्छैन्दी थी। "
MRK,1,35,भ्यागा ही प्रगड़ै मन्ज सो उठी करी अक्क सुनसान जगह जो गो अतै प्रार्थना करना लगू। 
MRK,1,36,ता शमौन अतै तसेरै साथी तसेरी तोपा मन्ज गै। 
MRK,1,37,"जैहणै सो मुळू, ता तियैं तैस सोगी बल्लू, “कई मणु तिजो तोपू करदै हिन।” "
MRK,1,38,"यीशुऐ तियां सितै बल्लू, “अईआ; अहै होर कसकी नेड़ै-तेड़ै रै ग्राँ मन्ज गान, कि अऊँ तैड़ी भी प्रचार करी सकुँ, क्ओकि अऊँ ऐस कमां तांई ही भेजुरा हा।” "
MRK,1,39,ता सो गलील री कई जगह मन्ज यहूदी रै सभागार मन्ज गिच्ची करी प्रचार करदा अतै दुष्‍टात्मा जो कड़दा रैऊ। 
MRK,1,40,"अक्क कोढ़ी तैस बलै इच्ची करी घुटनै रै भारै बैही करी तैस सोगी बिनती करना लगा, कि “हे प्रभु अगर तूहै चाहन ता मिन्जो ठीक करी सकदै हिन।” "
MRK,1,41,"यीशुऐ तैस पुर तरस खाई करी हत्था सोगी तैसिओ छुऊँ, अतै बल्लू, “अऊँ चाहन्दा कि तू ठीक भूच्ची गच्छा।” "
MRK,1,42,अतै तैहणै ही तसेरा कोढ़ ठीक भूच्ची गो। 
MRK,1,43,"यीशुऐ तैसिओ चेतावनी दिकरी झट विदा करू, "
MRK,1,44,"अतै बल्लू, “हेर कसी सोगी कुछ मत बलदा, पर गिचीकरी अपणै याजका जो दस्स। जैडा कुछ मूसा री व्यवस्था मन्ज ठीक भूणै तांये चढ़ावा दसुरा, तैतिओ गिचीकरी चढ़ा कि समाज पुर तेरी गवाही भोआ कि तू ठीक भूच्ची गो हा।”  "
MRK,1,45,पर सो बाहर गिचीकरी ऐसा गल्ला रा बडा प्रचार करना लगा अतै ऐस तरीकै हुणाणा लगा कि यीशु फिरी खुल्लमखुला कसी भी ग्राँ मन्ज ना गिच्ची सकू। सो बाहर बियावान ईलाकै मन्ज रैऊ; अतै तैस राज्य रै सब जगह थऊँ मणु तैस बलै इन्दै रैह। 
MRK,2,1,"कई दिन बाद फिरी यीशु कफरनहूम ग्राँ मन्ज आ, अतै मणुऐ हुणु कि सो कसकी रै घरा मन्ज हा। "
MRK,2,2,फिरी ऐतनै मणु किठ्ठी गै कि दारा मन्ज भी जगह ना रैई; अतै सो तियां जो प्रमात्मैं रा वचन हुणाऊ करदा थू। 
MRK,2,3,अतै मणु अक्क अधरंगी जो चऊँर मणु थऊँ चूकवाई के तैस बलै लैई आये। 
MRK,2,4,"पर जैहणै सो भीड़ा री वजह थऊँ तैस तक ना पुजी सकै, ता सो तैस छपरा जो चढ़ी गै अतै छपरा रै हैळा जो खोलणा लगै; अतै जैहणै सो तैतिओ खोली बैईठै ता तियें तैस अधरंगी मणु जो खाट समेत रस्सी पाई करी यीशु बलै थलै पुजाई दिता। "
MRK,2,5,"यीशुऐ तंयारा विस्वास हेरी करी तैस अधरंगी सोगी बल्लू, “हे पुत्र, मैंई तेरै पाप माफ करी दितै।” "
MRK,2,6,"ता कई शास्त्री जैड़ै तैड़ी बैहुरै थियै, अपणै-अपणै मना मन्ज सोचणा लगै, "
MRK,2,7,“ऐह मणु कजो इआं बल्लू करदा? ऐह ता प्रमात्मैं री निन्दा करू करदा। प्रमात्मैं जो छड़ी करी कोई होर कुण पापा जो माफ करी सकदा?” 
MRK,2,8,"यीशुऐ आत्मा मन्ज झट जाणी लैऊ कि ऐह अपणै मना मन्ज कै सोचु करदै हिन, अतै तिनी बल्लू, “तुहै अपणै-अपणै मना मन्ज ऐह कजो सोचु करदै हिन? "
MRK,2,9,कै तुहै ऐह ना जाणदै कि ठीक करनै थऊँ पापा जो माफ करना आसान हा क्ओकि तैतिओ हेरी ना सकदै। पर चंगाई रै कम्मा जो हेरी सकदै हिन कि सो ठीक भूआ कि ना। 
MRK,2,10,"पर तुहै ऐह जाणी लैन कि मणु रै पुत्रा जो धरती पुर मणु रै पाप माफ करणै रा अधिकार हा।” तिनी तैस अधरंगी सोगी बल्लू, "
MRK,2,11,"“अऊँ तिजो सोगी बलदा, उठ अपणी खाट चुक अतै अपणै घरा जो चली गा।” "
MRK,2,12,"सो झट उठु अतै अपणी खाट चुकी करी सबी रै सामणै थऊँ नकैई करी चली गो; ऐसा गल्ला पुर सब हैरान भूच्ची गै, अतै प्रमात्मैं री जय जयकार करीके बलणा लगै, “अहै ऐसा कदी भी ना हेरू।” "
MRK,2,13,"यीशु फिरी गलील री झीला रै कनारै जो गो, अतै सब भीड़ तैस बलै आई, अतै सो तियां जो उपदेश दिणा लगू। "
MRK,2,14,"गान्दै टैमैं तिनी हलफई रै पुत्र लेवी जो चुंगी लैन्दै चौकी पुर बैहुरै हेरू, अतै तैस सोगी बल्लू, “मिन्जो पिचो चली पै।” अतै सो उठी करी तैस पिचो चली पैऊँ। "
MRK,2,15,"जैहणै यीशु अतै तसेरै चेलै मत्ती रै घरै खाणा बैईठै, ता मतै सारै चुंगी लैणैबाळै अतै इन्‍नै मणु जियां जो मणु पापी बलदै थियै क्ओकि सो मतै सारै थियै, अतै तसेरै पिचो चलुरै थियै। "
MRK,2,16,"कुछ शास्त्री जैड़ै फरीसी थियै ऐह हेरी करी कि सो ता पापी अतै चुंगी लैणैवाळै सोगी खाणा लगुरा, तसेरै चेलै सोगी बल्लू, “ऐह ता चुंगी लैणैवाळै अतै पापी सोगी खान्दा पिन्दा हा।” "
MRK,2,17,"यीशुऐ ऐह हुणी करी तियां सोगी बल्लू, “भलै चंगै जो बईद्दा री जरूरत ना भून्दी, पर बमारा जो भून्दी हा अऊँ धर्मी जो ना पर पापी जो बचाणा छुरा हा।” "
MRK,2,18,"यूहन्‍ना रै चेलै, अतै फरीसी ब्रत करदै थियै; अतै तियें इच्ची करी तैस सोगी ऐह बल्लू, “यूहन्‍ना रै चेलै अतै फरीसी रै चेलै कजो ब्रत करदै, पर तेरै चेलै ब्रत ना करदै?” "
MRK,2,19,"यीशुऐ तियां सोगी बल्लू, “जैहणै तक दूल्हा बराती सोगी रैहन्दा हा, सो खान्दै पिन्दै रैहन्दै हिन। ता तियां जो ब्रत करणै री जरूरत निय्आ। "
MRK,2,20,पर सो दिन ईणै हिन जैहणै दूल्हा तियां थऊँ अलग करी दिणा; तैस टैमैं तियां ब्रत करना। 
MRK,2,21,"“कोई भी मणु नोए कपड़ै री टल्ली पुराणै ओड़णा मन्ज ना लान्दा; ना ता तैसा टल्ली सो पुराणा कपडा खिन्जी लैणा, अतै जैहणै मणु सो धूणा तैस होर मतै फटी गाणा। "
MRK,2,22,"यीशुऐ बल्लू नोए दाखरस जो पुराणी खलड़ी मन्ज कोई ना रखदा, ना ता नोए दाखरस खलड़ी फूली करी फाडी दिणी, अतै दाखरस अतै खलड़ी दूनी बर्वाद भूच्ची गाणा पर नोआ दाखरस नोई खलड़ी मन्ज भरदै हिन।” "
MRK,2,23,"अक्क विश्रामदिन यीशु बगड़ी रै कनारै चलुरा थु, अतै तसेरै चेलै चलदै-चलदै हिल्लै त्रोड़ी करी खाणा लगै। "
MRK,2,24,"तैहणै फरीसी धर्मगुरू तैस सोगी बल्लू, “हेर, ऐह विश्रामदिन सो कम कजो करू करदै जैडा ठीक निय्आ?” "
MRK,2,25,"तिनी तियां जो जवाव दिता, “कै तुहै पवित्रग्रन्था मन्ज ना पढुरा कि जैहणै राजा दाऊद अतै तसेरै साथी भूखै थियै ता तियें कै करू थू?” "
MRK,2,26,"तिनी कियां अबियातार महायाजक रै टैमैं, प्रमात्मैं रै तम्बू मन्ज गिच्ची करी चढ़ाऊरी रोटी खाई, जियां रोटी सिर्फ याजका जो छड़ी होरी जो खाणा ठीक ना थु, अतै तिनी अपणै साथी जो भी दिती थी। "
MRK,2,27,"ता तिनी तियां सितै बल्लू, “विश्रामदिन मणु तांयें बणाऊरा हा, ना कि मणु विश्रामदिन तांयें "
MRK,2,28,ठेरै तांयें मणु रा पुत्र विश्रामदिन रा भी प्रभु हा।” 
MRK,3,1,यीशु फिरी यहूदी रै सभागार मन्ज गो; तैड़ी अक्क मणु थु जैसेरा हत्थ डुण्ड़ा थु। 
MRK,3,2,फरीसी मणु तैस पुर दोष लाणै तांयें मौके री तलाश मन्ज थियै अतै हेरना चाहन्दै थियै कि ऐह विश्रामदिन तैसिओ ठीक करदा कि ना। 
MRK,3,3,"तिनी तैस डुन्डै मणु सोगी बल्लू, “सामणै इच्ची करी खड़ी गा।” "
MRK,3,4,"अतै यीशुऐ तियां जो बल्लू, “मूसा री व्यवस्था मन्ज कै लिखुरा विश्रामदिन भलाई करना खरा कि बुरा करना, प्राणा जो बचाणा खरा या मारणा?” पर सो चुप रैह। "
MRK,3,5,"तिनी तंयारै मना रै ढ़िठपन थऊँ उदास भूच्ची करी जळणी सितै चंऊ कनारी हेरू, अतै तैस मणु सोगी बल्लू, “अपणा हत्थ अगो कर।” तिनी हत्थ अगो करू अतै सो ठीक भूच्ची गो। "
MRK,3,6,तैहणै फरीसी झट बाहर गिच्ची करी हेरोदेस राजा रै गुट रै मणु सोगी तसेरै वरोधा मन्ज योजना बणाणा लगै कि तसेरा किआं नाश करन। 
MRK,3,7,यीशु अपणै चेलै सोगी कफरनहूम शहरा जो छड़ी करी गलील झीला री कनारी चली गो अतै गलील परदेस थऊँ अक्क बड़ी भीड़ तसेरै पिचो चली पैई। 
MRK,3,8,"यहूदिया परदेस यरूशलेम शहर, इदूमिया परदेस, यरदन नदी रै पारा थऊँ, सूर अतै सैदा शहरा रै नेड़ै तेड़ै थऊँ मणु री अक्क बड़ी भीड़ ऐह हुणी करी कि सो कियां हैरानी रै कम करदा हा, तैस बलै आई। "
MRK,3,9,"तिनी अपणै चेलै सोगी बल्लू, “भीड़ा री बजह थऊँ अक्क हल्की जिनी किस्ती मिन्जो तांयें तैयार रखा ताकि भीड़ मिन्जो पुर चढ़ी ही ना गच्छा।” "
MRK,3,10,"क्ओकि तिनी मतै जो ठीक करूरा थु, ठेरैतांये जैतणै मणु रोगी थियै, तैसिओ छुणै तांयें तैस पुर चढ़ी चलदै थियै, ताकि सो भी तैसिओ छुई करी ठीक भूच्ची गान। "
MRK,3,11,"दुष्‍टात्मा भी, जैहणै तैसिओ हेरदी थी ता तैस अगो टिरी पैन्दी थी, अतै चिल्लाई करी बलदी थी कि तू प्रमात्मैं रा पुत्र हा; "
MRK,3,12,अतै तिनी दुष्‍टात्मा जो सख्त हूक्म दिता कि “मेरै बारै मन्ज कसी जो मत दसदै।” 
MRK,3,13,"फिरी यीशु पहाड़ा पुर चढ़ी गो, अतै जिंआं जो सो चाहन्दा थु तियां जो अप्पु बलै हैदु; अतै सो तैस वलै आये। "
MRK,3,14,"तैहणै तिनी बारह मणु जो चुणु अतै तियां जो प्रेरित बल्लू कि सो तैस सोगी रैहन, अतै सो तियां जो भैजा कि सो प्रचार करन, "
MRK,3,15,अतै दुष्‍टात्मा जो कढणै रा अधिकार रखन। 
MRK,3,16,"सो ऐह बारह प्रेरित हिन शमौन जैसेरा नां तिनी पतरस रखु, "
MRK,3,17,"जबदी रा पुत्र याकूब अतै तसेरा हल्का भाई यूहन्‍ना, जैसेरा नां तिनी बुअनरगिस मतलब “गर्जन रा पुत्र” रखु, क्ओकि सो जोशीलै थियै। "
MRK,3,18,"अन्द्रियास, फिलिप्पुस, बरतुल्मै, मत्ती, थोमा, हलफई रा पुत्र याकूब, तद्दै, अतै शमौन कनानी "
MRK,3,19,अतै यहूदा इस्करियोती जिनी तैसिओ पकड़वाई भी दिता थु। 
MRK,3,20,"तैहणै यीशु अतै तसेरै चेलै कफरनहूम मन्ज तैस ही घरा मन्ज ठहरू जैड़ी सो रूकदा थू, अतै तैड़ी ऐतनी भीड़ इकट्ठी भूच्ची गई कि सो खाणा भी ना खाई सकै। "
MRK,3,21,"जैहणै यीशु रै टबरा रै मणुऐ ऐह हुणु, ता सो तैसिओ पकड़णै तांयें निकळै क्ओकि सो बलदै थियै कि ऐह पागल हा। "
MRK,3,22,"शास्त्री भी जैड़ै यरूशलेम थऊँ छुरै थियै, ऐह बलदै थियै कि “ऐस मन्ज शैतान हा,” अतै “ऐह मुख्य शैतान री मदद सोगी मणु थऊँ दुष्‍टात्मा जो कड़दा हा।” "
MRK,3,23,"ठेरैतांये यीशु तियां जो नेड़ै हैदी करी तियां सोगी उदाहरण मन्ज कणैणा लगा, “शैतान कियां अपणी दुष्‍टात्मा जो कड़ी सकदा हा? "
MRK,3,24,"अगर कसकि राज्य रै मणु मन्ज फूट पैई गच्छा, ता सो कियां टिकी सकदा हा? "
MRK,3,25,अतै अगर कसकि परिवार मन्ज फूट भोआ ता सो परिवार विखरी गान्दा हा? 
MRK,3,26,"ठेरैतांये अगर शैतान अपणी ही दुष्‍टात्मा रै वरोध करा, ता सो टिकी ना सकदा? तसेरा ता अन्त ही भूच्ची गाणा। "
MRK,3,27,"पर कोई भी मणु कसकि ताकतवर रै घरा मन्ज घुसड़ीकरी तसेरा घर ना लुटी सकदा, जैहणै तक कि सो तैस ताकतवर जो बनी ना लेय्आ तां सो तसेरै घरा जो लुटी सकदा हा। "
MRK,3,28,"अऊँ तुसु सोगी सच बलदा हा मणु री औलादा रै सब पाप अतै बुराई जैडा सो करदै हिन, माफ भूच्ची गाणी हा, "
MRK,3,29,"पर जैडा पवित्र आत्मा री बुराई करा, सो कदी भी माफ ना भूणा पर सो सदा रै पापा रा अपराधी बणदा हा।” "
MRK,3,30,"यीशुऐ ऐह गल्ला तियां जो बल्ली, क्ओकि सो ऐह बलदै थियै कि सो “दुष्‍टात्मा रै वशा मन्ज हा।” "
MRK,3,31,"तैहणै तसेरी माता अतै हल्का भाई आये, अतै बाहर खड़ी करी तैसिओ हैदी भैजु। "
MRK,3,32,"भीड़ तसेरै अखै-ब्रखै बैहुरी थी, अतै तियें तैस सितै बल्लू, “गुरू, तुन्दी माता अतै भाई-बैहण बाहर हिन अतै तुसिओ तोपु करदै हिन।” "
MRK,3,33,"यीशुऐ तियां जो जवाव दिता, “मेरी माता अतै भाई कुण हिन?” "
MRK,3,34,"अतै अपणै अखै-ब्रखै बैहुरै री कनारी हेरी करी बल्लू, “हेरा, मेरी माता अतै भाई ऐह हिन। "
MRK,3,35,"क्ओकि जैडा कोई प्रमात्मैं री इच्छा पुर चलदा, सो ही मेरा भाई, बैहण अतै माता हा।” "
MRK,4,1,"यीशु फिरी गलील झीला रै कनारै उपदेश दिणा लगा अतै ऐसी भीड़ किटठी भूच्ची गई कि ता सो झीला मन्ज अक्की किस्ती पुर बैही गो, अतै पुरी भीड़ जमीना पुर झीला रै कनारै खड़ी रैई। "
MRK,4,2,"अतै सो उदाहरण मन्ज बड़ी सारी गल्ला सखाणा लगु, अतै अपणै उपदेशा मन्ज तियां जो बल्लू, "
MRK,4,3,“हुणा! अक्क बी बाणैबाळा बी बाणा निकळू। 
MRK,4,4,बान्दै टैमैं कुछ बी बता रै कनारै पै अतै पखेरू इच्ची करी सो चुगी लैऊँ। 
MRK,4,5,"कुछ बी पत्थरली जमीना पुर पै जैड़ी तैतिओ बड़ी मिट्टी ना मुळी अतै गहरी मिट्टी ना मुळणै री बजह थऊँ, सो झट जमीं पैऊँ, "
MRK,4,6,"अतै जैहणै सुरज निकळू ता सो फूकी गै, अतै जड़ ना पकड़णै री बजह थऊँ हूक्की गो। "
MRK,4,7,"कुछ बी झिन्ड़ा मन्ज पै, अतै झिन्ड़ै सो जमीं करी दबाई दिता, अतै सो फलबन्त ना भुआ "
MRK,4,8,"पर कुछ बी खरी जमीना पुर पै, अतै सो जमीं करी फलबन्त भुआ अतै कोई तीह गुणा, कोई सठ गुणा अतै कोई सौ गुणा फळै।” "
MRK,4,9,"ता यीशुऐ बल्लू, “मेरी गल्ला ध्याना सोगी कन्‍ना खोली करी हुणी लेय्आ।” "
MRK,4,10,"जैहणै यीशु अकेला रैई गो, ता तसेरै साथी तियां बारह प्रेरितै तैस थऊँ ईयां उदाहरण रै बारै मन्ज पूछु "
MRK,4,11,"तिनी तियां सितै बल्लू, “तुसिओ ता प्रमात्मैं रै राज्य रै भेदा री समझ दितुरी हा, पर बाहरा बाळै तांयें सब गल्ला उदाहरण मन्ज भुन्दी हिन। "
MRK,4,12,"ठेरैतांये कि यशायाह भविष्‍यवक्ता री कताबा मन्ज लिखुरा हा, “ ‘ऐह हेरी करी भी समझी ना पान अतै हुणी करी भी ना समझन; क्ओकि ऐसा ना भोआ कि ऐह अपणै पापा थऊँ फिरी ईन, अतै प्रमात्मां तियां जो माफी देय्आ।’ ”  "
MRK,4,13,"यीशुऐ तियां सोगी बल्लू, “कै तुहै ऐह उदाहरण ना समझदै? ता फिरी होर सब उदाहरण जो कियां समझणा? "
MRK,4,14,बी बाणैबाळा किसान ऐस तरीकै हा जियां कोई प्रमात्मैं रा वचन हुणान्दा। 
MRK,4,15,"कुछ मणु ऐस तरीकै हिन जियां बी रस्तै मन्ज पैऊरै हिन, मणु जैहणै तियें वचन हुणु, ता शैतान झट इच्ची करी तैस वचना जो चुकी लैई गान्दा हा। "
MRK,4,16,"तियां ही जैड़ै बी पथरीली जमीना पुर पैऊरा हा, ऐह ईयां मणु सांईयै हिन जैड़ै वचन जो हुणी करी झट खुशी सोगी ग्रहण करी लैन्दै हिन। "
MRK,4,17,पर अपणै मना मन्ज गहराई थऊँ विस्वास ना करनै री वजह थऊँ थोड़ै ही दिन तांयें रैहन्दै हिन ऐत थऊँ बाद जैहणै वचन री वजह थऊँ क्‍लेश या सताव भुन्दा सो झट वचन पुर विस्वास करना छड़ी दिन्दै हिन। 
MRK,4,18,"जैड़ै बी झिन्ड़ा मन्ज पैऊरा, ऐह तियां मणु सांईयै हिन जैड़ै वचन हुणदै पर, "
MRK,4,19,"संसारा री चिन्ता, अतै धन रा धोखा, अतै होर चिजा रा लोभ तियां मन्ज इन्दा अतै सो वचन जो दबाई दिन्दै, अतै सो तियां कम्मा जो ना करी सकदै जैतिओ प्रमात्मां चाहन्दा। "
MRK,4,20,"अतै जैडा बी खरी जमीना पुर पैऊ सो ऐसै मणु सांईयै हिन जैड़ै वचन जो हुणी करी विस्वास करदै अतै तियां कम्मा जो करदै हिन जैतिओ प्रमात्मां चाहन्दा। सो ऐसी फसल सांईयै फलदै कोई तीह गुणा, कोई सठ गुणा, कोई सौ गुणा।” "
MRK,4,21,"यीशुऐ तियां सितै बल्लू, “कै दीये जो ठेरैतांये लेईंदै कि टोकरू थलै ढ़की करी या मन्जै थलै रखन? बल्कि ठेरैतांये लेईंदै हिन कि उच्ची जगह पुर रखन ताकि सबी जो लौ भोआ। "
MRK,4,22,"क्ओकि जैड़ी गल्ला छिपुरी हिन सो प्रकट भूच्ची गाणी अतै जैडा कुछ गुप्त हा, सो भी प्रकट भूच्ची गाणा। "
MRK,4,23,मेरी गल्ला ध्याना सोगी कन्‍ना खोली करी हुणी लेय्आ।” 
MRK,4,24,"यीशुऐ तियां सितै बल्लू, “चौकनै रेय्आ अतै ध्याना सितै हुणा। जैस नापा सितै तुसै नापदै हिन तैस ही नापा सितै तुसु तांयें भी नापया गाणा, बल्कि तुसिओ मता ही दिणा हा। "
MRK,4,25,"क्ओकि जैड़ा मेरी शिक्षा जो हुणदै अतै समझदै हिन तियां जो होर समझ दिणिआ, पर जैड़ी ना हुणदै ता तियां बलै जैड़ी समझ हा सो भी तियां थऊँ लैई लैणीआ।” "
MRK,4,26,"फिरी तिनी बल्लू, “प्रमात्मैं रा राज्य इआं जिंआं कि कुणकी किसाने जमींना पुर बी बाये, "
MRK,4,27,"सो हर दिन अपणा कम करीके राती सुन्दा अतै दिय्आ जागदा, पर तैसिओ पता भी ना लगदा कि सो बी इन्‍नै जमदै हिन। "
MRK,4,28,"धरती अप्पु ही फसल दिन्दी हा, पैहलै लून्गा, फिरी हिल्लै, अतै हिल्लै मन्ज तैयार दाणा। "
MRK,4,29,"पर जैहणै फसल पक्की गान्दी हा ता तैत मन्ज झट दराटी लगान्दै हिन, क्ओकि तैहणै फसल री वढाई रा टैमं इच्ची रैहन्दा हा।” "
MRK,4,30,"फिरी तिनी बल्लू, “अहै प्रमात्मैं रै राज्य रा उदाहरण कस सोगी दीन, अतै कस उदाहरण सोगी तसेरा बखान करन? "
MRK,4,31,"सो राई रै दाणै रै बराबर हा; कि जैहणै जमीना मन्ज बान्दै हिन ता धरती रै सबी बीआ थऊँ हल्का भून्दा, "
MRK,4,32,"पर जैहणै बान्दै हिन, ता जंमी करी सबी साग सब्जी थऊँ बडा भूच्ची गान्दा हा, अतै तठेरी ऐसी बड़ी बड़ी डाळी नकैन्दी हिन, कि अम्बरा रै पखेरू भी तठेरी छाई मन्ज बसेरा करी सकदै हिन।” "
MRK,4,33,"यीशु तियां जो ऐस तरीकै रै मतै सारै उदाहरण दि दिकरी तंयारी समझा अनुसार वचन हुणान्दा थु, "
MRK,4,34,"अतै सो तियां सोगी उदाहरण मन्ज ही गल्ला करदा थु, पर एकान्त मन्ज सो अपणै चेलै जो सब उदाहरण रा अर्थ दसदा थु। "
MRK,4,35,"तैस ही दिन जैहणै सँझ भूई, ता तिनी चेलै सोगी बल्लू, “अईआ अहै झीला रै पारीयें कनारी जो किस्ती मन्ज चलदै।” "
MRK,4,36,अतै सो भीड़ा जो छड़ी करी अपणै चेलै सोगी किस्ती पुर चली पैऊ; अतै बाकी होर मणु भी होरी किस्ती पुर चलै। 
MRK,4,37,"ता अक्क बडा तूफान चली आ, अतै लैहरा रै पाणी सितै किस्ती भरीणा लगी पैई। "
MRK,4,38,"पर सो अप्पु पिछली कनारी गद्‍दी पुर सोऊँ करदा था। तैहणै चेलै तैस जो जगाई करी तैस सितै बल्लू, “हे गुरू, कै तिजो फिकर निय्आ, कि अहै मरना लगुरै हिन?” "
MRK,4,39,"ता तिनी उठी करी तूफाना जो झिड़कु, अतै तूफान सितै बल्लू, “शान्ती रख, रूकी गा।” ता तूफान रूकी गो अतै बडा चैन भूच्ची गो; "
MRK,4,40,"अतै तिनी बल्लू, “तुहै कजो डरदै हिन? कै तुसिओ हल्ली तिकर विस्वास निय्आ?” "
MRK,4,41,"सो बड़ै ही डरी गै अतै अप्पु मन्ज बलणा लगै, “ऐह किना मणु हा कि तूफान अतै पाणी भी सेरै हुक्मा जो मन्दै हिन?” "
MRK,5,1,"यीशु अतै तसेरै चेलै गलील झीला रै पार गिरासेनियों रै परदेस मन्ज पुजै, "
MRK,5,2,"जैहणै सो किस्ती थऊँ ओसै ता तैहणै अक्क मणु कब्रिस्तान री कनारी थऊँ नकैई करी तियां सितै, मुळु जैड़ा दुष्‍टात्मा रै वशा मन्ज थू "
MRK,5,3,सो कब्रिस्तान मन्ज ही रैहन्दा थु अतै मणु तैसिओ हँगळा सितै बनी रखदै थियै। 
MRK,5,4,कोई तैसिओ वशा मन्ज ना करी पान्दा थु अतै हँगळा सितै बनणा भी मुसकिल थू क्ओकि सो बार बार हँगला जो त्रोड़ी दिन्दा अतै टुकड़ै-टुकड़ै करी दिन्दा थु। 
MRK,5,5,सो लगातार रात-दिन कब्रिस्तान अतै फाटा मन्ज लेरा मारदा रैहन्दा अतै अपणै आपा जो पत्थरा सितै घायल करदा रैहन्दा थू। 
MRK,5,6,सो यीशु जो दूरा थऊँ हेरी करी ही दौड़ी आ अतै अपणै घुटनै रै भारै बही करी तैसिओ प्रणाम करू। 
MRK,5,7,"यीशुऐ तैसा दुष्‍टात्मा जो बल्लू थु, “हे दुष्‍टात्मा, ऐस मणु थऊँ नकैई अई!” "
MRK,5,8,"ता सो मणु जोरा सितै बकी करी बलणा लगा, “हे यीशु, परमप्रधान प्रमात्मैं रै पुत्र, तुन्दा मिन्जो सोगी कै कम हा? अऊँ तुसिओ प्रमात्मैं री सौगन्द पान्दा मिन्जो तकलीफ मत दिन्दै।” "
MRK,5,9,"यीशुऐ तैस थऊँ पुछु, “तेरा नां कै हा?” तिनी बल्लू, “मेरा नां सेना हा क्ओकि अहै मतै भारी हिन।” "
MRK,5,10,अतै तैस सोगी बड़ी विनती करी कि “असिओ ऐस देशा थऊँ बाहर मत भैज।” 
MRK,5,11,तैड़ी पहाड़ी पुर सूअंरा री गुआली चरू करदी थी। 
MRK,5,12,"दुष्‍टात्मा तैस सितै विनती करीके बल्लू, “असिओ ईयां सूअंरा मन्ज भैजी दे कि अहै ईयां अन्दर रैहन।” "
MRK,5,13,"यीशुऐ तियां जो हुक्म दिता अतै दुष्‍टात्मा नकैई करी सूअंरा मन्ज चली गई अतै सो गुआली जैड़ी कोई लगभग दोई हजार थी, पागल भूच्ची करी झीला मन्ज गिच्ची पैई अतै डूबी मरी। "
MRK,5,14,"गुआलु ऐह हेरी करी नह्ही गै अतै ग्राँ अतै शहरा मन्ज गिच्ची करी ऐह गल्ला हुणाई, अतै मणु हेरना आये कि कै भुआ हा। "
MRK,5,15,"ता ग्राँ अतै शहरा रै मणुऐ यीशु रै नेड़ै इच्ची करी तैस मणु हेरू जैस मन्ज दुष्‍टात्मा थी मतलब दुष्‍टात्मा री पूरी सेना थी, कपड़ै लाई करी शान्त बैहुरा हेरू, ता सो मणु ऐह हेरी करी डरी गै। "
MRK,5,16,"हेरनैवाळै तसेरा, जैस मन्ज दुष्‍टात्मा थी अतै सूअंरा रा पुरा हाल तियां जो बली हुणाऊ। "
MRK,5,17,ता सो अपणै नूकसान जो हेरी करी तैस सोगी विनती करीके बलणा लगै कि इन्दै इलाकै थऊँ बाहर चली गा। 
MRK,5,18,"जैहणै सो किस्ती पुर चढ़णा लगा ता सो जैस मन्ज दुष्‍टात्मा थी, तैस सोगी विनती करना लगा, “मिन्जो अपणै सोगी इणा दे।” "
MRK,5,19,"पर तिनी इणा ना दिता, अतै तैस सोगी बल्लू, “अपणै घरै गिचीकरी करी अपणै मणु जो दस्स कि तिजो पुर दया करीके प्रभुऐ तिजो तांयें किनै बड़ै कम करै हिन।” "
MRK,5,20,सो गिचीकरी दिकापुलिस परदेस मन्ज ऐसा गल्ला रा प्रचार करना लगु कि यीशुऐ मिन्जो तांयें किनै बड़ै कम करै हिन; अतै सब मणु हैरानी करदै थियै। 
MRK,5,21,"जैहणै यीशु अतै तसेरै चेलै फिरी किस्ती थऊँ पार आये, ता अक्क बड़ी भीड़ तैस बलै इकट्ठी भूच्ची गई। सो झीला रै कनारै ही थु। "
MRK,5,22,"ता यहूदी रै सभागार रा अक्क याईर नां रा सरदार आ, अतै तैस जो हेरी करी तसेरै पैरा पुर पैई गो, "
MRK,5,23,"अतै ऐह बली करी तैस सितै बड़ी विनती करी, “मेरी हल्की कुल्ळी मरना लगुरी हा; तू इच्ची करी तैहा पुर हत्थ रख कि सो ठीक भूच्ची करी जिन्दी रेय्आ।” "
MRK,5,24,"ता यीशु अतै तसेरै चेलै तैस सोगी चली पैऊ; अतै बड़ी भीड़ तैस पिचो चली पैई, भीड़ ऐतनी थी कि मणु तैस पुर चढ़ी चलुरै थियै। "
MRK,5,25,"अक्क जनानी थी, जेहा जो बारह साला थऊँ खून चलणै री बमारी थी। "
MRK,5,26,"तैहै बड़ै बईद्दा थऊँ भी बडा दुख भोगुरा थु, अपणी सब पुंजी खर्च करनै पुर भी कोई लाभ ना भच्छुरा थु, पर सो होर भी ज्यादा बमार भूच्ची गच्छुरी थी। "
MRK,5,27,सो यीशु री चर्चा हुणी करी कि सो मणु जो ठीक करदा हा ता भीड़ा मन्ज तसेरै पिचो आई अतै तसेरै कपड़ै रै पल्लै जो छुई लैऊ। 
MRK,5,28,"सो अपणै मनां मन्ज सोचदी थी, “अगर अऊँ तसेरै कपड़ै जो भी छुई लैली ता मूँ ठीक भूच्ची गाणा हा।” "
MRK,5,29,जैहणै तैहै यीशु रा पल्ला छुऊँ ता तैहणै ही तसारा खून चलना बन्द भूच्ची गो। तैहा जो अपणै शरीरा मन्ज पता लगी गो कि अऊँ ठीक भूच्ची गई हा। 
MRK,5,30,"यीशु जो भी महसुस भूआ कि मिन्जो थऊँ सामर्थ निकळी हा, अतै भीड़ा मन्ज पिचो मुड़ीकरी पूच्छु, “मेरै ओड़णा जो कुणी छुऊँ हा?” "
MRK,5,31,"तसेरै चेलै बल्लू, “तिजो हुजु करदा कि भीड़ ता तिजो पुर चढ़ी चलुरी हा, अतै तु बलदा कि कुणी मिन्जो छुऊँ?” "
MRK,5,32,"ता यीशुऐ ऐह हेरनै तांयें कि मिन्जो कुणी छुऊआ, चंऊ कनारी अपणी नजर फेरी। "
MRK,5,33,"ता सो जनानी ऐह जाणी करी कि मेरी किनी भलाई भूई हा, ड़रदी अतै कम्मदी कम्मदी आई, अतै तसेरै पैरै पैई करी तैस सोगी सब हाल सच-सच दसी दिता। "
MRK,5,34,"यीशुऐ तैहा सितै बल्लू, “पुत्री तेरै विस्वासै तिजो ठीक करू हा शान्ती सोगी चली गा अतै अपणी ऐसा बमारी थऊँ बची रैह।” "
MRK,5,35,"यीशु ऐह बल्लू ही करदा थु कि यहूदी सभागार रै सरदार याईर रै घरा थऊँ कुछ मणु इच्ची करी तैस सितै बलणा लगै, “तेरी कुल्ळी ता मरी गई हा, अबै गुरू जो अपणै घरै इणै रा कष्‍ट मत दै।” "
MRK,5,36,"जैड़ी गल्ल सो करू करदै थियै, तैहा गल्ला जो यीशुऐ हुणी करी यहूदी रै सभागार रै सरदारा सितै बल्लू, “मत डरा सिर्फ विस्वास रखा।” "
MRK,5,37,"अतै तिनी पतरस, याकूब अतै तसेरै भाई यूहन्‍ना जो छड़ी करी होरी कसी जो अपणै सोगी ना ईणा दिता। "
MRK,5,38,तैस यहूदी सभागार रै सरदारा रै घरै पुजीकरी तिनी मणु जो रून्दै अतै लेरा पान्दै हेरू। 
MRK,5,39,"ता तिनी अन्दर गिचीकरी तियां सोगी बल्लू, “तुहै हल्ला कजो पाऊरा अतै कजो रोऊ करदै हिन? कुल्ळी मरूरी निईआ, पर सोऊँ करदी हा।” "
MRK,5,40,"सो तसेरी गल्ला हुणी करी हासी उड़ाणा लगै, पर तिनी सबी जो कड्ड़ी दिता अतै कुल्ळी रै माँ-पिता अतै अपणै तियां त्राई चेलै सोगी अन्दर गो, जैड़ी कुल्ळी पैऊरी थी। "
MRK,5,41,"अतै कुल्ळी रा हत्थ पकड़ी करी तैहा सितै बल्लू, “तलीता कूमी!” जठेरा मतलब हा, “हे कुल्ळी, अऊँ तिजो सितै बलदा, उठ!” "
MRK,5,42,अतै कुल्ळी झट उठी करी चलना लगी पैई क्ओकि सो बारह साला री थी। ऐसा गल्ला थऊँ सो बड़ै हैरान भूच्ची गै। 
MRK,5,43,"फिरी तिनी तियां जो टणकाई करी हुक्म दिता कि ऐह गल्ल कसिओ पता ना लगा अतै बल्लू, “ऐसा जो कुछ खाणै जो देआ।” "
MRK,6,1,"तैड़ी थऊँ नकैई करी यीशु अपणै ग्राँ नासरत मन्ज आ, अतै तसेरै चेलै तसेरै सोगी गै। "
MRK,6,2,"विश्रामदिन सो यहूदी रै सभागार मन्ज उपदेश दिणा लगु; अतै मतै मणु हुणी करी हैरान भुऐ अतै बलणा लगै, “ऐह गल्ला ईनी कंऊ सीखी? ऐह ता अक्क साधारण मणु हा, ऐह कुण जिन्‍ना ज्ञान जैडा ऐसिओ दितुरा हा? सामर्थ रै कम ऐह कियां करदा? "
MRK,6,3,"ऐसिओ ता अहै जाणदै हिन ऐह ता तरखाण हा, जैडा मरियम रा पुत्र, अतै याकूब, यूसुफ, शमौन अतै यहूदा रा भाई हा, सेरी बैहणी असु सोगी रैहन्‍दी हिन, ठेरैतांये तियें तैस पुर विस्वास ना करू।” "
MRK,6,4,"यीशुऐ तियां सितै बल्लू, “भविष्‍यवक्ता रा अपणै ग्राँ, अपणै कुटुम्ब अतै अपणै घरा जो छड़ी करी बाकी सबी जगह आदर भून्दा हा।” "
MRK,6,5,"सो तैड़ी ज्यादा सामर्थ रै कम ना करी सकु, सिर्फ थोड़ै जिन्‍नै बमारा पुर हत्थ रखी के ठीक करू "
MRK,6,6,अतै तैसिओ तंयारै अविस्वास पर हैरानी भूई। फिरी यीशु अतै तसेरै चेलै तैस इलाकै मन्ज चंऊ कनारी रै ग्राँ मन्ज उपदेश करदै रैह। 
MRK,6,7,"तिनी बारह प्रेरिता जो अप्पु बलै हैदु अतै तियां जो दोई दोई करीके भैजणा लगु, अतै तियां जो दुष्‍टात्मा जो कढणै रा अधिकार दिता। "
MRK,6,8,"तिनी तियां जो हुक्म दिता, “बता तांयें ड़ण्डा छड़ी करी होर कुछ मत लेआ, न ता रोटी, न झोल्ळी, न बटुए, न पैसे। "
MRK,6,9,जुटै पैहना अतै दोई दोई कुरतै मत लैन्दै। 
MRK,6,10,"जैहणै तुहै कसकि ग्राँ मन्ज गान ता जैड़ा तुसिओ हैदा तसेरै ही घरै रेय्आ, घर-घर मत गान्दै जैहणै तक तुहै तैस ग्राँ मन्ज हिन ता तैस ही घरा मन्ज रेय्आ। "
MRK,6,11,"जैस ग्राँ रै मणु तुन्दा स्वागत ना करन अतै तुन्दी ना हुणन, तैड़ी थऊँ नकैन्दै ही अपणै पैरा री धूड झाड़ी देय्आ कि तंयारै ऐस विरोध थऊँ प्रमात्मां ही तंयारा न्याय करा।” "
MRK,6,12,"ता तियें गिचीकरी प्रचार करू कि पापा थऊँ मन फेरा, "
MRK,6,13,"अतै तियें मणु थऊँ मती भारी दुष्‍टात्मा जो कड्‍डू, अतै मतै बमारा पुर तेल मळी करी तियां जो ठीक करू। "
MRK,6,14,"यीशु रै नां री चर्चा सबी जगह फैली गैई अतै राजै हेरोदेस भी हुणु कि मतै मणु बल्लू करदै हिन कि, “यूहन्‍ना बपतिस्मा दिणैबाळा मरूरै थऊँ जी भुआ, ठेरैतांये तैस थऊँ ऐह सामर्थ रै कम प्रकट भुच्चु करदै हिन।” "
MRK,6,15,"होर मणु बलणा लगै, “ऐह भविष्‍यवक्ता एलिय्याह हा।” पर कुछ होर बलणा लगै, “भविष्‍यवक्ता या पुराणै जमानै रा कोई भविष्‍यवक्ता थऊँ कसकी अक्की रै बराबर हा।” "
MRK,6,16,"हेरोदेसे ऐह हुणी करी बल्लू, “यूहन्‍ना बपतिस्मा दिणैबाळै रा ता मैंई सिर कटवाऊरा थू, सो ही जी ऊठु हा!” "
MRK,6,17,"क्ओकि यूहन्‍नै हेरोदेस सोगी बलुरा थु, “मूसा रै व्यवस्था रै अनुसार अपणै भाई रै जिन्दै जी तसेरी घरावाळी सोगी बैह करना ठीक निय्आ।” "
MRK,6,18,"हेरोदेस राजै अपणै भाई फिलिप्पुस री घरावाळी हेरोदियास जेहा सोगी तिनी बैह करी लैऊरा थु, तसारी बजह थऊँ सपाई भैजी करी यूहन्‍नै जो पकड़वाई के जेला मन्ज पाई दितुरा थु। "
MRK,6,19,हेरोदियास भी यूहन्‍नै सोगी बैर रखदी थी अतै ऐह चाहन्दी थी कि तैसिओ मरवाई देय्आ; पर ऐसा भूच्ची ना सकु। 
MRK,6,20,"क्ओकि हेरोदेस यूहन्‍ना जो धर्मी अतै पवित्र मणु समझी करी तैस थऊँ डरदा थु, अतै तैसिओ बचाई रखदा थु, अतै तसेरी गल्ला खुशी अतै डर सोगी हुणदा थु "
MRK,6,21,"ठीक टैमं आ जैहणै हेरोदेसै अपणै जन्मदिना मन्ज अपणै प्रधाना, सेनापति अतै गलील परदेस रै बड़ै बड़ै मणु तांयें धाम लाई। "
MRK,6,22,"ता हेरोदियास री कुल्ळी अन्दर आई अतै नची करी हेरोदेस अतै तैस सोगी बैहुरै सबी मणु जो खुश करू। ता राजै कुल्ळी सोगी बल्लू, “तू जैडा चाहन्दी हा मिन्जो थऊँ मंग अऊँ तिजो दिला।” "
MRK,6,23,"अतै तैहा सितै सौगन्द खाई, “अऊँ अपणै अध्धै राज्य तक जैडा तू मिन्जो थऊँ मंगली अऊँ तिजो दिला।” "
MRK,6,24,"तैहै बाहर गिच्ची करी अपणी माता थऊँ पूछु, “अऊँ कै मँगू?” तैहै बल्लू, “यूहन्‍ना बपतिस्मा दिणैबाळा रा सिर मंग।” "
MRK,6,25,"सो झट राजै बलै अन्दर आई अतै तैस सोगी विनती करी, “अऊँ चाहन्दी हा कि तू हबजु ही यूहन्‍ना बपतिस्मा दिणैबाळै रा सिर मँगवाई देय्आ।” "
MRK,6,26,ता राजा बडा दुखी भूआ पर अपणी सौगन्द री बजह थऊँ अतै अपणै सोगी बैहुरै मणु री बजह थऊँ तैहा गल्ला ना टाळी सकू। 
MRK,6,27,अतै राजै झट अक्की सपाई जो हुक्म दी करी भैजु कि जेला मन्ज गिचीकरी यूहन्‍ना रा सिर कटी के लैई। 
MRK,6,28,"ता सपाई यूहन्‍ना रा सिर अक्की थाळा मन्ज रखी करी अन्दा अतै तैहा कुल्ळी जो दिता, अतै तैतिओ सो अपणी माता बलै लैई गई। "
MRK,6,29,ऐह हुणी करी यूहन्‍ना रै चेलै आये अतै तसेरी लाशा जो लैई गै अतै दफनाई दिता। 
MRK,6,30,"जैहणै बारह प्रेरितै यीशु बलै वापिस फिरी आये ता तियें जैडा कुछ तियें अपणी सेवा मन्ज करू अतै सखाऊ थु, सब तैसिओ दस्सु। "
MRK,6,31,"तिनी चेलै सोगी बल्लू, “तुहै अप्पु अलग कसकि एकान्त जगह मन्ज चली करी थोड़ा आराम करा।” क्ओकि मतै मणु इन्दै-गान्दै थियै, अतै तियां जो खाणै रा मौका भी ना मुळदा थु। "
MRK,6,32,ठेरैतांये सो किस्ती पुर चढ़ी करी सुनसान जगह मन्ज अलग चली गै। 
MRK,6,33,"मतै मणु यीशु अतै चेलै जो गान्दै हेरी करी पछैणी लैऊ, अतै सब ग्राँ अतै नगरा थऊँ इकट्ठै भूच्ची करी तैड़ीआ जो पैदल ही दौड़ी आये जैड़ीआ जो सो चलुरै थियै ता मणु तियां थऊँ पैहलै ही तैठी पुजी गै। "
MRK,6,34,"यीशुऐ तैड़ी किस्ती थऊँ ओसी करी बड़ी भीड़ हेरी, अतै तियां पुर तरस खाऊ, क्ओकि सो तियां भैडा सैईयें थियै जंयारा कोई पाहल ना भुन्दा, अतै सो तियां जो बड़ी गल्ला सखाणा लगु। "
MRK,6,35,"जैहणै दिन घरिणा लगा ता तसेरै चेलै तैस बलै इच्ची करी बलणा लगै, “ऐह अक्क सुनसान जगह हा, अतै देर भी भूचु करदी हा। "
MRK,6,36,"इन्या जो गाणा दे कि ऐह नेड़ै रै ग्राँ अतै नगर मन्ज गिचीकरी, अपणै तांयें कुछ खाणै जो खरीदी लैईन।” "
MRK,6,37,"तिनी जवाव दिता, “तुहै ही इन्या जो खाणै जो देय्आ।” तियें तैस सोगी बल्लू, “कै अहै दो सौ दीनार री रोटी खरीदी लैईन अतै तियां जो खुआन?” "
MRK,6,38,"तिनी चेलै जो बल्लू, “गिच्ची करी हेरा तुसु बलै कैतनी रोटी हिन” तियें पता करीके दस्सु, “पँज रोटी अतै दोई मछली।” "
MRK,6,39,ता तिनी तियां जो हुक्म दिता कि सबी जो हरै घा पुर पैंठ लाई करी बहाली देय्आ। 
MRK,6,40,ता सो सौं सौं अतै पजाँह पजाँह री पैंठी मन्ज बैही गै। 
MRK,6,41,"तिनी सो पँज रोटी अतै दोई मछली लैई, अतै स्वर्गा री कनारी हेरी के धन्यवाद करू, अतै रोटी त्रोड़ी त्रोड़ी करी चेलै जो दिन्दा गो कि सो मणु जो दीन। सो मछली भी तियां ही सबी मन्ज बन्ड़ी दिती "
MRK,6,42,"सब खाई करी रजी गै, "
MRK,6,43,"अतै तियें बच्ची गै टुकड़ै री बारह टोकरी भरी करी चुकी, अतै कुछ मछली भी। "
MRK,6,44,"जियें रोटी खाई तियां मन्ज, लगभग पँज हजार सिर्फ मर्द ही मर्द थियै अतै जनानी अतै बच्चै री गिणती ना करूरी थी। "
MRK,6,45,"ता यीशुऐ झट अपणै चेलै जो बल्लू कि सो किस्ती पुर बैही करी पैहलै पारा बैतसैदा ग्राँ जो चली गान, जैहणै तक कि सो मणु थऊँ बिदाई लेय्आ। "
MRK,6,46,तियां थऊँ विदा लैई करी सो पहाड़ा पुर प्रार्थना करना गो। 
MRK,6,47,"जैहणै सँझ भूई ता किस्ती झीला रै मन्जै गिच्ची रैऊरी थी, अतै सो अकेला ही जमीना पुर थु। "
MRK,6,48,"जैहणै तिनी हेरू कि किस्ती चलान्‍दै चलान्‍दै सो ड़री गै हिन, क्ओकि सामणै थऊँ हवा लगू करदी थी, ता राती ही भ्यागा भूणै थऊँ पैहलै सो झीला पुर चली करी तियां बलै आ अतै तियां थऊँ अगो चली गाणा चाहन्दा थु। "
MRK,6,49,"पर तियें यीशु जो झीला पुर चलदै हेरी करी समझु की ऐह भूत हा, अतै लेरा पाणा लगै "
MRK,6,50,"क्ओकि सब तैसिओ हेरी करी ड़री गै थियै। तिनी झट तियां सितै गल्ला करी अतै बल्लू, “हिम्मत रखा अऊँ हा डरा मत!” "
MRK,6,51,"ता सो तियां बलै किस्ती पुर चढ़ी आ, अतै हवा रूकी गई अतै सो बड़ी ही हैरानी करना लगै। "
MRK,6,52,"सो तियां रोटी रै बारै मन्ज ना समझै थियै जैतिओ यीशुऐ मणु जो खुआऊ थू, अतै ना ही ऐह समझै कि सो कैतना शक्तिशाली हा। "
MRK,6,53,"सो गलील झीला पार गन्नेसरत नां रै ग्राँ मन्ज पुजै, अतै किस्ती कनारै पुर लाई "
MRK,6,54,जैहणै सो किस्ती थऊँ ओसै ता मणु झट तैसिओ पछैणी लैऊ। 
MRK,6,55,"मणु नेड़ै तेड़ै रै सब परदेस थऊँ तैस बलै दौड़ै अतै बमारा जो मन्जै पुर चुकी करी जैड़ी जैड़ी तसेरी खबर मुळदी गई, तैड़ी तैड़ी लैई फिरै। "
MRK,6,56,"अतै जैड़ी कड़ी सो ग्राँ, शहरा, या नगरा मन्ज गान्दा थु, मणु बमारा जो बजारा मन्ज रखी करी भी तैस सोगी विनती करदै थियै। सो विनती करदै थियै कि तियां जो अपणै कपड़ै रै पल्लै जो छुणा दे अतै जैतणै तैसिओ छुन्दै गान्दै सो सब ठीक भून्दै थियै। "
MRK,7,1,"फरीसी अतै कुछ शास्त्री जैड़ै यरूशलेम शहर थऊँ छुरै थियै, यीशु बलै इकट्ठै भूच्ची गै। "
MRK,7,2,तियें यीशु रै कुछ चेलै जो बिना हत्थ धोऐ रोटी खान्दै हेरू। 
MRK,7,3,"(क्ओकि फरीसी अतै सब यहूदी, अपणै स्याणै रै रीति रवाजा पुर चलदै थियै अतै जैहणै तक सो हत्थ ना धोई लैन तैहणै तक कुछ ना खान्दै थियै। "
MRK,7,4,"अतै बजारा थऊँ भी समान अणीकरी खरै करी हत्थ धोई ना लैन तैहणै तक ना खान्दै थियै; अतै होर भी मती गल्ला हिन, जियां कि कटोरै, लोटे, अतै ताँबै रै भान्डै जो धूणा-मांजणा।) "
MRK,7,5,"ठेरैतांये फरीसी अतै शास्त्रीये यीशु थऊँ पूछु, “तेरै चेलै कजो ना स्याणै रै रीति-रवाजा पुर चलदै, अतै कजो बिना हत्थ धोऐ रोटी खान्दै हिन?” "
MRK,7,6,"तिनी तैस सोगी बल्लू, “यशायाह भविष्‍यवक्तै तुसु कपटी मणु रै बारै मन्ज बड़ी ठीक भविष्‍यवाणी करूरी हिन; जियां लिखुरा कि “ ‘ऐह मणु लवड़ा थऊँ मेरा आदर करदै हिन, पर तंयारा मन मिन्जो थऊँ दूर रैहन्दा हा,  "
MRK,7,7,"ऐह वेकार मन्ज मेरी पूजा करदै हिन, क्ओकि ऐह मणु रै ही हुक्मा जो धर्मा रै उपदेश बणाई करी सखान्दै हिन’ ”  "
MRK,7,8,“क्ओकि तुहै प्रमात्मैं रै हुक्मा जो टाळी करी मणु रै रीति-रवाजा मन्दै हिन।” 
MRK,7,9,"यीशुऐ तियां सोगी बल्लू, “तुहै अपणै रीति रवाजा जो मनणै तांयें प्रमात्मैं रै हुक्मा जो आसानी सोगी टाळी दिन्दै हिन! "
MRK,7,10,"क्ओकि मूसै बलुरा, ‘अपणै माता पिता रा आदर करना अतै जैडा कोई अपणै माता पिता जो बुरा बला, सो पक्का मारी दिणा’ "
MRK,7,11,"पर तुहै बलदै कि कोई अपणै माता या पिता सितै बला, ‘जैड़ी मदद अहै करी सकदै थियै सो अबै कुरबान मतलब पुरा भूच्ची चुकुरा।’ "
MRK,7,12,ता तुहै तैसिओ तसेरै माता पिता री सेवा करणा ना दिन्दै। 
MRK,7,13,"ऐस तरीकै तुहै अपणै रीति रवाजा सितै, जैड़ै तुहै बणाऊरै हिन प्रमात्मैं रै वचना जो टाळी दिन्दै हिन; अतै इन्‍नै-जिन्‍नै मतै सारै कम करदै हिन।” "
MRK,7,14,"ता यीशुऐ मणु जो अप्पु बलै हैदी करी बल्लू, “तुहै सब मेरी गल्ला हुणा, अतै समझा। "
MRK,7,15,ऐसी कोई चिज निय्आ जैड़ी मणु जो बाहरा थऊँ अशुद्ध करी सका; पर जैड़ी चिजा मणु रै मन थऊँ नकैन्दी हिन सो ही तैसिओ अशुद्ध करदी हिन। 
MRK,7,16,"सब मेरी गल्ला कना खोली करी, ध्यान सोगी हुणी लैन।” "
MRK,7,17,"जैहणै यीशु अपणै चेलै सोगी भीड़ा थऊँ अक्क घरा जो गो, ता तसेरै चेलै ऐस उदाहरण रै वारै मन्ज तैस थऊँ पूछु। "
MRK,7,18,"तिनी चेलै सोगी वलु, “कै तुहै भी इन्‍नै नासमझ हिन? कै तुहै ना जाणदै कि जैड़ी चिज बाहरा थऊँ मणु रै अन्दरा गान्दी हा सो तैसिओ अशुद्ध ना करी सकदी? "
MRK,7,19,क्ओकि सो तसेरै मना मन्ज ना पर पेटा मन्ज गान्दी हा अतै शौच मितै नकैई गान्दी हा?” (ऐह बली करी यीशुऐ सबी खाणै री चिजा जो शुद्ध ठहराऊँ।) 
MRK,7,20,"फिरी यीशुऐ बल्लू, “जैडा मणु रै दिला थऊँ नकैन्दा हा, सो ही मणु जो अशुद्ध करदा हा। "
MRK,7,21,"क्ओकि अन्दरा थऊँ, मतलब मणु रै मना थऊँ बुरै बुरै विचार, अनैतिक सम्बन्ध, चोरी, हत्या, व्यभिचार, "
MRK,7,22,"लोभ, दुष्‍टता, छल, लुचपन, बुरी नजरा, बुराई, अभिमान, या मूर्खता निकळदी हा। "
MRK,7,23,ऐह सब बुरी गल्ला अन्दरा थऊँ ही निकळदी हिन अतै मणु जो अशुद्ध करदी हिन।” 
MRK,7,24,फिरी यीशु गलील जिलै थऊँ सुर अतै सैदा रै परदेसा मन्ज आ; अतै अक्की घरा जो गो अतै सो चाहन्दा थु कि कोई तैसिओ ना पछैणा; पर सबी मणु जो पता लगी गो। 
MRK,7,25,"तैड़ी अक्क जनानी जेहा री हल्की कुल्ळीओ दुष्‍टात्मा अपणै वशा मन्ज करूरा थू, तसेरी गल्ला हुणी करी झट आई, अतै तसेरै पैरा पुर पैई। "
MRK,7,26,ऐह गैर यहूदी थी पर ऐह सुरूफिनीकी परदेस मन्ज पैदा भच्छुरी थी। तैहै यीशु सोगी विनती करी कि मेरी कुल्ळी थऊँ दुष्‍टात्मा जो कड़ी दे। 
MRK,7,27,"यीशुऐ तैहा सोगी बल्लू, “पैहलै बच्चेओ रजणा दे, क्ओकि बच्चै री रोटी कुत्रा अगो पाणा ठीक निय्आ।” (ऐसा गल्ला थऊँ सो ऐह दसणा चाहन्दा थू कि पैहलै मिन्जो यहूदी मणु री मदद करना दे कुछ यहूदी मणु गैर यहूदी जो कुत्रा सांईयै समझदै थियै)। "
MRK,7,28,"तैहै यीशुओ जवाव दिता, “सच हा प्रभु; तांभी कुत्र भी ता मेजा थऊँ थलै पैऊरी बच्चै री रोटी रै चूर-मूर खाई लैन्दै हिन।” "
MRK,7,29,"यीशुऐ तैहा सोगी बल्लू, “ऐह गल्ला री बजह थऊँ चली गा; दुष्‍टात्मा तेरी कुल्ळी थऊँ नकैई गई हा।” "
MRK,7,30,"तैहै जनानी अपणै घरै गिच्ची करी हेरू कि कुल्ळी मन्जै पुर पैऊरी हा, अतै दुष्‍टात्मा निकळी गच्छुरी हा। "
MRK,7,31,फिरी यीशु सुर परदेस जो छड़ी करी सैदा परदेस मितै भून्दा दिकापुलिस जिलै थऊँ भूच्ची करी गलीला री झीला पुर पुजु। 
MRK,7,32,"ता कुछ मणु अक्की टौणैं जो जैडा हक्लान्दा भी थु, तैस बलै अणीकरी यीशु सोगी विनती करना लगै कि अपणा हत्थ तैस पुर रख। "
MRK,7,33,"ता सो तैसिओ भीड़ा थऊँ अलग लैई गो, अतै अपणी उँगळी तसेरै कना मन्ज पाई, अतै अपणी उँगळी पुर थूकीकरी तसेरी जीभा जो छुऊँ; "
MRK,7,34,"अतै स्वर्गा री कनारी हेरी करी आह भरी, अतै तैस सोगी अपणी भाषा मन्ज बल्लू, “इप्फत्तह!” (मतलब “खुली गा!”) "
MRK,7,35,"तैस मणु रै तैहणै ही कन खुली गै, अतै तसेरी जीभ भी खुली गई अतै सो साफ साफ बलणा लगी पैऊ। "
MRK,7,36,ता यीशुऐ तियां जो टणकाई के बल्लू कि कसी जो मत बलदै; पर जैतना तिनी तियां जो ना करी तैतना ही मणु ऐह गल्ला हुणाणा लगै। 
MRK,7,37,"सो मणु बड़ै ही हैरान भूच्ची करी बलणा लगै, “तिनी जैडा कुछ करू हा सब ठीक ही करू हा; सो टौणैं जो भी हुणनै री अतै, टटै जो भी बलणै री शक्ति दिन्दा हा।” "
MRK,8,1,"तियां ही दिना मन्ज फिरी जैहणै बड़ी भीड़ इकट्ठी भूई ता तियां बलै खाणै जो कुछ ना थु, ता यीशुऐ अपणै चेलै जो अप्पु बलै हैदी करी तियां जो बल्लू, "
MRK,8,2,"“मिन्जो ऐसा भीड़ा पुर तरस इन्दा, क्ओकि ऐह त्राई दिन थऊँ लगातार मिन्जो सोगी हिन, अतै अबै इन्या बलै खाणै जो कुछ भी ना बचु हा। "
MRK,8,3,"अगर अऊँ इन्या जो भूखा घरा जो भैजी दिच्छु, ता इन्या बता मन्ज कमजोर भूच्ची करी रैई गाणा; क्ओकि ईयां मन्ज कई दूरा-दूरा थऊँ छुरै हिन।” "
MRK,8,4,"तसेरै चेलै तैस सोगी बल्लू, “एठी सुनसान जगह मन्ज ऐतनै मणु जो रोटी कड़ी थऊँ लैईन कि ऐह सब रजी गान?” "
MRK,8,5,"यीशुऐ तियां थऊँ पूछु, “तुसु बलै कैतनी रोटी हिन?” तियें बल्लू “सत।” "
MRK,8,6,"ता तिनी भीड़ जो जमीना पुर बैहणै रा हुक्म दिता, अतै सो सत रोटी लैई करी प्रमात्मैं रा धन्यवाद करीके त्रोड़ी, अतै अपणै चेलै जो दिन्दा गो। चेलै तियां रोटी जो मणु मन्ज बड़ी दिता। "
MRK,8,7,तियां बलै थोड़ी जिनी हल्की हल्की मछली भी थी; तिनी धन्यवाद करीके सो भी मणु मन्ज बड़णै जो दिती। 
MRK,8,8,सो खाई करी रजी गै अतै चेलै बचुरै टुकड़ै री सत टोकरी भरी करी चुकी। 
MRK,8,9,अतै मणु लगभग चऊर हजार थियै ता यीशुऐ तियां मणु जो वापस भैजी दिता। 
MRK,8,10,यीशु तैहणै ही अपणै चेलै सोगी किस्ती पुर चढ़ी करी दलमनूता परदेसा जो चली गो। 
MRK,8,11,फिरी फरीसी इच्ची करी तैसिओ परखणा लगै सो तैसिओ परखणै तांयें तैस थऊँ कोई स्वर्गीय चिन्ह री माँग करणा लगै कि सो प्रमात्मैं भैजुरा हा। 
MRK,8,12,"तिनी आह भरी करी बल्लू, “ऐस युगा रै मणु कजो चिन्ह तोपदै हिन? अऊँ तुसु सोगी सच बलदा कि ऐस युगा रै मणु जो कोई चिन्ह ना हुजणा हा।” "
MRK,8,13,अतै सो तियां मणु जो छड़ी करी फिरी किस्ती पुर चढ़ी गो अतै गलील झीला पार चली गो। 
MRK,8,14,"चेलै रोटी लैणा भुली गै थियै, अतै किस्ती मन्ज तियां बलै अक्क ही रोटी थी। "
MRK,8,15,"तिनी तियां जो टणकाई के बल्लू, “हेरा, फरीसी अतै हेरोदेस रै खमीरा  थऊँ चौकस रेय्आ।” (ठेरा अर्थ ऐह हा कि तुहै फरीसी री झूठी शिक्षा अतै हेरोदेस रै अविस्वास थऊँ बची करी रेय्आ।) "
MRK,8,16,"पर चेलै तसेरी गल्ला जो ना समझै अतै अप्पु मन्ज कणैणा लगै कि, “ऐह ठेरै तांयें बल्लू करदा कि असु बलै रोटी ना हिन।” "
MRK,8,17,"तंयारै मना री गल्ला जो जाणी करी यीशुऐ तियां सितै बल्लू, “तुहै कजो अप्पु मन्ज ऐह विचार करू करदै हिन कि असु वलै रोटी ना हिन? कै हालि तिकर ना जाणदै अतै ना समझदै? कै तुन्दा मन कठोर भूच्ची गछूरा हा। "
MRK,8,18,"कै हाख्री भुन्दै भी तुहै ना हेरी सकदै, अतै कै कना भुन्दै भी तुहै ना हुणी सकदै? अतै कै तुसिओ याद ही निय्आ? "
MRK,8,19,"कि जैहणै मैंई पँज हजार मणु तांयें पँज रोटी त्रोड़ी थी ता तुहै बचुरै टुकड़ै री कैतनी टोकरी भरी करी चुकी?” तियें यीशु सोगी बल्लू, “बारह टोकरी”। "
MRK,8,20,"“अतै जैहणै चंऊर हजार तांयें सत रोटी थी ता तुहै बचुरै टुकड़ै री कैतनी टोकरी चुकी थी?” तियें तैस सोगी बल्लू, “सत टोकरी।” "
MRK,8,21,"यीशुऐ तियां सोगी बल्लू, “ऐस टैमां तक ता तुसिओ समझी गाणा चहिन्दा थू।” "
MRK,8,22,यीशु अतै तसेरै चेलै बैतसैदा ग्राँ मन्ज आये; अतै कुछ मणु अक्की अन्धै मणु जो लैई आये अतै यीशु सोगी विनती करी कि तैसिओ छु अतै ठीक करा। 
MRK,8,23,"सो तैस अन्धै रा हत्थ पकडी करी तैसिओ ग्राँ थऊँ बाहर लैई गो। यीशुऐ तसेरी हाख्री पुर अपणा थूक लगाई करी तैस पुर हत्थ रखै, अतै तैस थऊँ पुछु, “कै तिजो कुछ हुजु करदा?” "
MRK,8,24,"तिनी मणुऐ अपणी नजरा चुकी करी हेरू अतै बल्लू, “अऊँ मणु जो हेरू करदा; पर सो साफ ना हुजु करदै सो मिन्जो रूखा सांईये चलदै हुजु करदै हिन” "
MRK,8,25,"ता यीशुऐ फिरी तसेरी हाख्री पुर हत्थ रखै, अतै अन्धै फिरी ध्याना सोगी हेरू। सो तैहणै ही ठीक भूच्ची गो अतै सब कुछ साफ साफ हेरणा लगी पैऊ। "
MRK,8,26,यीशुऐ तैसिओ ऐह बल्लू “ऐस ग्राँ जो गाणै थऊँ पैहलै अपणै घरा जो चली गा।” 
MRK,8,27,"यीशु अतै तसेरै चेलै तैस ग्राँ जो छड़ी करी कैसरिया फिलिप्पी शहरा रै नेड़ै रै ग्राँ जो चलै ता यीशुऐ अपणै चेलै थऊँ पुछु, “मणु कै बलदै हिन कि अऊँ कुण हा?” "
MRK,8,28,"तियें जवाव दिता, कोई मणु बलदै कि तुहै “यूहन्‍ना बपतिस्मा दिणैबाळा हिन; पर कोई मणु बलदै एलिय्याह भविष्‍यवक्ता या कोई बलदै पुराणै जमानै रा भविष्‍यवक्ता हिन।” "
MRK,8,29,"यीशुऐ तियां थऊँ पुछु, “पर तुहै कै बलदै हिन? कि अऊँ कुण हा?” पतरसे तैसिओ बल्लू, “तु मसीह हा।” "
MRK,8,30,ता यीशुऐ तियां जो टणकाई करी बल्लू कि मेरै बारै मन्ज कसी सोगी मत बलदै। 
MRK,8,31,"ता यीशु चेलै जो सखाणा लगा कि “मणु रा पुत्र जरूरी हा कि अऊँ दुख भोगूं अतै स्याणै, प्रधान याजक, अतै शास्त्री तैसिओ तुच्छ समझी करी मारी दिन, अतै त्राई दिन बाद फिरी जी भोआ।” "
MRK,8,32,तिनी ऐह गल्ला तियां सितै साफ साफ बली दिती। तां फिरी पतरस तैसिओ अलग लैई गो अतै ऐह बली करी झिड़कणा लगा। 
MRK,8,33,"पर यीशुऐ मुड़ीकरी अपणै चेलै री कनारी हेरू, अतै पतरसा जो झिड़की करी बल्लू, “हे शैतान मेरै सामणै थऊँ चली गा क्ओकि तु प्रमात्मैं सांईयै ना पर मणु सांईयै सोचदा हा।” "
MRK,8,34,"यीशुऐ मणु री भीड़ अतै चेलै अप्पु बलै हैदी करी बल्लू, “जैडा कोई मेरा चेला बणना चाहन्दा, सो अपणै आपा रा इन्कार करा अतै अपणा क्रूस चुका सो ही मेरा चेला बणी सकदा। "
MRK,8,35,"क्ओकि जैडा कोई अपणा प्राण बचाणा चाह तैस खोई दिणै, पर जैडा कोई मेरै सुसमाचार तांयें अपणा प्राण गुआला, सो तैस बचाणा। "
MRK,8,36,अगर मणु जैडा इच्छा रखदा सो पाई भी लेय्आ पर अगर सो अपणै प्राणा ही गुआई देय्आ ता संसार री चिजा रा कोई फायदा निय्आ। 
MRK,8,37,कै मणु रै प्राणा थऊँ बढ़ीकरी कुछ होर हा? 
MRK,8,38,"जैडा कोई ऐसा अविस्वासी अतै पापी युगा रै मन्जै मिन्जो अतै मेरी गल्ला थऊँ शर्माला, मणु रा पुत्र भी जैहणै पवित्र स्वर्गदूता सोगी अपणै पिता री महिमा करदै ईणा ता तैस मणु थऊँ भी शर्माणा।” "
MRK,9,1,"यीशुऐ तियां सितै बल्लू, “अऊँ तुसु सोगी सच बलदा कि जैड़ै ऐठी खडुरै हिन, तियां मन्ज कैई ऐसै हिन, जैहणै तक सो प्रमात्मैं रै राज्य जो सामर्थ सोगी इन्दा ना हेरी लैन तैहणै तक तियां ना मरणा।” "
MRK,9,2,"छिया दिन बाद यीशुऐ पतरस, याकूब, अतै यूहन्‍ना जो सोगी लैऊं अतै अक्क सुनसान उच्चै जिन्‍नै पहाडा जो लैई गो। तैड़ी तंयारै सामणै तसेरा रूप बदली गो, "
MRK,9,3,तसेरै कपड़ै ऐसै चमकणा लगै अतै ऐसै चमकीलै भूच्ची गै कि धरती पुर कोई धोबी तिनां ना चमकाई सकदा थु। 
MRK,9,4,अतै तियां जो भविष्‍यवक्ता मुसा अतै एलिय्याह भी हुजै सो यीशु सोगी गल्ला करू करदै थियै। 
MRK,9,5,"ऐह हेरी करी पतरसे यीशु सोगी बल्लू, “हे रब्बी, (मतलब हे गुरू) इन्दा ऐड़ी रैहणा ही खरा, ठेरैतांये असु त्राई झोपड़ी बनाणी, अक्क तिजो तांयें, अक्क मूसै तांयें, अतै अक्क एलिय्याह तांयें।” "
MRK,9,6,"(पर पतरस ना जाणदा थु कि कै बल्ला, ठेरैतांये सो बड़ै डरी गै थियै।) "
MRK,9,7,"तैहणै तियां जो अक्की बदळै घेरी लैऊं, अतै तैस बदळा थऊँ ऐह आकाशवाणी भूई, “ऐह मेरा प्यारा पुत्र हा, सेरी हुणा।” "
MRK,9,8,"ता तियें चेलै अकदम अपणी चऊँ कनारी हेरू, तियां जो यीशु ही हुजु बाकी कोई होर ना थू। "
MRK,9,9,"पहाडा थऊँ ओसदै टैमैं तिनी चेलै जो हुक्म दिता कि मणु रा पुत्र जैहणै तक मरी करी दोवारा ना जी भोआ, तैहणै तक जैडा कुछ तुहै हेरूआ सो कसिओ मत दसदै। "
MRK,9,10,"तियें जैड़ा हेरू सो कसी जो ना दस्सु अतै अप्पु मन्ज वाद-विवाद करणा लगै, “मरूरै थऊँ जी भूणै रा मतलब कै भोला?” "
MRK,9,11,"ता तियें यीशु थऊँ पुछु, “शास्त्री कजो बलदै कि भविष्‍यवक्ता एलिय्याह रा मसीह थऊँ पैहलै ईणा जरूरी हा?” "
MRK,9,12,"यीशुऐ जवाव दिता, “एलिय्याह सच मन्ज पैहलै इच्ची करी सब कुछ सुधारणा पर मणु रै पुत्रा रै वारै मन्ज ऐह कजो लिखुरा कि तैस बडा दुख भोगणा, अतै तुच्छ समझया गाणा? "
MRK,9,13,"पर अऊँ तुसु सोगी बलदा कि ऐह सो ही एलिय्याह ता ईच्ची बैहुरा, अतै जैडा तसेरै बारै मन्ज पवित्र शास्‍त्रा मन्ज लिखुरा, मणु तैस सोगी बड़ा बुरा व्यवहार करू, जियां सो करना चाहन्दै थियै।” "
MRK,9,14,जैहणै यीशु तियां त्रीं चेलै सोगी बाकी चेलै बलै फिरी आ ता हेरू कि तंयारै चऊँ कनारै मणु री बड़ी भीड़ लगुरी हा अतै कुछ शास्त्री तियां सोगी बैंहसणा लगुरै हिन। 
MRK,9,15,"तैसिओ हेरी करी सब हैरान भुऐ, अतै तसेरी कनारी दौड़ी आये अतै तैसिओ नमस्ते करै। "
MRK,9,16,"तिनी तियां थऊँ पुछु, “तुहै इन्या सोगी कै बैंहसणा लगुरै?” "
MRK,9,17,"भीड़ा थऊँ अक्कीयै जवाव दिता, “हे गुरू, अऊँ अपणै पुत्रा जो तुसु बलै अन्दा हा कि तुहै ऐसिओ ठीक करन क्ओकि ऐस मन्ज दुष्‍टात्मा हा जैहै ऐसिओ गूंगा बणाई दितुरा। "
MRK,9,18,"दुष्‍टात्मा मेरै पुत्रा जो मरोड़दी रैहन्‍दी हा ऐह तैठी ही पैई गान्दा, सेरै मुँहा मन्ज झाग चली इन्दा अतै दन्दा पिन्दा, अतै कमजोर भूच्ची गच्छुरा। मैंई तुन्दै चेलै जो बल्लू कि सो ऐसिओ ठीक करी दीन पर सो ना करी सके।” "
MRK,9,19,"ऐह हुणी करी तिनी तियां जो जवाव दिता, “ऐस युगा रै अविस्वासी मणुओ, मूँ कहणै तिकर तुसु सोगी रैहणा? अतै कहणै तक मूँ तुसिओ सैहणा? तैस दब्बू जो मिन्जो बलै लैई अईआ।” "
MRK,9,20,"ता सो दब्बू जो यीशु बल्लै लैई आये, जैहणै यीशुऐ तैसिओ हेरू, ता दुष्‍टात्मा तैहणै ही सो मरोडु अतै सो जमीना पुर पैऊ, तसेरै मुँहा थऊँ झाग चली पैऊ, अतै सो धरती मन्ज बेलिणा लगु। "
MRK,9,21,"यीशुऐ तसेरै पिता थऊँ पुछु, “ईना जिन्‍ना हाल सेरा कैहणै थऊँ हा?” तिनी बल्लू, “बचपणा थऊँ ही। "
MRK,9,22,"दुष्‍टात्मैं ऐसिओ मारणै तांयें कदी पाणी मन्ज फैन्कू ता कदी अगी मन्ज, पर जे अगर तुहै कुछ करी सकदै हिन ता, असु पुर तरस खा अतै ऐसिओ ठीक करी दे। अगर तू करी सकदा ता!” "
MRK,9,23,"यीशुऐ तैसिओ बल्लू, “हाँ अऊँ करी सकदा! विस्वास करनै बाळै तांयें सब कुछ भूच्ची सकदा।” "
MRK,9,24,"तैस दब्बु रा पिता झट गिड़गिड़ाई करी बल्लू, “हे प्रभु, अऊँ विस्वास करदा तुहै मेरै अविस्वास जो दूर करा।” "
MRK,9,25,"जैहणै यीशुऐ हेरू कि मणु इच्ची करी भीड़ लाणा लगै, ता तिनी दुष्‍टात्मा जो झिड़की करी बल्लू, “हे गुँगी अतै बैहरी आत्मा, अऊँ तिजो हुक्म दिन्दा ऐस थऊँ नकैई गा, अतै फिरी ऐस मन्ज मत गान्दी।” "
MRK,9,26,"ता सो दुष्‍टात्मा लेरा पान्दी अतै तैसिओ परछाडी करी नकैई गई, सो दब्बु अधमरै सैईयें पैई गो, मणु बलणा लगै कि ऐह मरी गो हा। "
MRK,9,27,"पर यीशुऐ तसेरा हत्थ पकड़ी करी तैसिओ चुकु, सो ठीक भूच्ची गो अतै सो खड़ी गो। "
MRK,9,28,"जैहणै यीशु घरै आ, ता तसेरै चेलै सो अकेला पुछु, “अहै तैहा दुष्‍टात्मा जो कजो ना कड़ी सकै?” "
MRK,9,29,"यीशुऐ तियां सितै बल्लू, “होर जैतना मर्जी जोर लाई लेय्आ पर ऐह दुष्‍टात्मा री जाति सिर्फ प्रार्थना  सितै ही नकैन्दी हा।” "
MRK,9,30,फिरी यीशु अतै तसेरै चेलै तैड़ी थऊँ चली गै अतै सो गलील परदेस मितै भूच्ची करी चलुरै थियै। सो चाहन्दा थु कि कसिओ पता ना लगा। 
MRK,9,31,"क्ओकि सो अपणै चेलै जो उपदेश दिन्दा अतै बलदा थु कि, “मणु रा पुत्र, दुश्‍मणा रै हत्थै पकड़ाया गाणा, मारया गाणा; अतै मरनै थऊँ बाद त्रियै दिन दोबारा जी भूणा।” "
MRK,9,32,"पर ऐह गल्ल तंयारी समझा मन्ज ना आई, अतै सो तैस थऊँ पुछणै थऊँ भी डरदै थियै। "
MRK,9,33,"फिरी यीशु अतै चेलै कफरनहूम ग्राँ मन्ज आये; अतै घरै मन्ज इच्ची करी यीशुऐ तियां थऊँ पुछु, “बत्ता मन्ज तुहै कस सोगी बैंहसणा लगुरै थियै?” "
MRK,9,34,"सो चुप रैह, क्ओकि बत्ता मन्ज सो अप्पु मन्ज ही बैंहसणा लगुरै थियै कि असु मन्ज बडा कुण हा। "
MRK,9,35,"ता यीशुऐ बैही करी बारह चेलै जो हैदी करी बल्लू, “अगर कोई बडा भूणा चाहन्दा, ता सो सबी थऊँ हल्का बणा अतै सबी रा सेवक बणा।” "
MRK,9,36,"अतै तिनी अक्की बच्चा हैदी करी तंयारै मन्जै खड़ेरू, अतै तैस बच्चै जो अपणी गोदा मन्ज लैई करी बल्लू, "
MRK,9,37,"“जैडा कोई मेरै नां सितै ऐसै बच्चै जो ग्रहण करदा, सो मिन्जो प्रेम करदा; अतै जैडा कोई मिन्जो ग्रहण करदा सो मिन्जो ना पर मेरै भैजणै बाळै प्रमात्मैं जो ग्रहण करदा।” "
MRK,9,38,"ता यूहन्‍नै यीशु सोगी बल्लू, “हे गुरू, अहै अक्की मणु जो तेरा नां लैई करी दुष्‍टात्मा जो कड़दै हेरूआ अतै अहै तैसिओ ऐसा करणै थऊँ मना करू, क्ओकि सो असु सोगी ना चलदा।” "
MRK,9,39,"यीशुऐ बल्लू, “तैसिओ ना मत करा; क्ओकि ऐसा कोई जैडा मेरै नां लैई करी सामर्थ रै कम करा सो मेरै बारै मन्ज बुरा ना बल्ली सकदा, "
MRK,9,40,क्ओकि जैडा कोई इन्दी कनारी हा सो इन्दै वरोधा मन्ज निय्आ। 
MRK,9,41,जैड़ा कोई तुसिओ अक्क गलास पाणी सिर्फ ऐह समझी के पयांदा कि तुहै मसीह रै बन्दै हिन ता अऊँ तुसु सोगी सच बलदा कि तियां जो तंयारा इनाम जरूर मुळना हा।” 
MRK,9,42,“जैडा कोई ईयां हल्कै मन्ज हल्का बच्चै सांईयै मिन्जो पुर विस्वास करदा अगर तसेरी बजह थऊँ अक्की जो भी पाप री कनारी लैई गान्दा ता तैस तांयें ऐह ठीक हा कि तसेरै गल्ळै मन्ज चक्की रा पाट लटकाई करी समुन्द्रा मन्ज फैंकी दिच्छी। 
MRK,9,43,"अतै अगर तेरा हत्थ तिजो थऊँ पाप करांदा ता तैसिओ अप्पु थऊँ बडी फैंक, क्ओकि अक्की हत्था सोगी स्वर्गा जो गाणा तिजो तांयें खरा, कि बजाय तेरा शरीर नरका मन्ज पाया गच्छा। जैड़ी अग कदी भी ना हिहदी। "
MRK,9,44,[जैड़ी तंयारा कीड़ा भी ना मरदा अतै अग भी ना हिहदी।] 
MRK,9,45,अगर तेरा पैर तिजो ठोकर खुआन्दा ता तैसिओ कटि दे। लट्टै भूच्ची करी जिन्दगी मन्ज प्रवेश करना तिजो तांयें ऐत थऊँ खरा बजाय ठेरै कि तु दूँ पैरा रै भून्दै नरका री अगी मन्ज गच्छा 
MRK,9,46,[जैड़ी तंयारा कीड़ा भी ना मरदा अतै अग भी ना हिहदी।] 
MRK,9,47,"अगर तेरी हाख्री तिजो थऊँ पाप करा, ता तैहा जो नकाळी फैंक; क्ओकि तिजो तांयें प्रमात्मैं रै राज्य मन्ज प्रवेश करना खरा हा। तेरै अंगा थऊँ अक्क अंग भलै ही नाश भूच्ची गच्छा, पर तेरा पुरा शरीर नरका मन्ज ना पाया गच्छा। "
MRK,9,48,जैड़ी तंयारा कीड़ा भी ना मरदा अतै अग भी ना हिहदी। 
MRK,9,49,क्ओकि हर कोई मणु अगी मन्ज शुद्ध करया गाणा जियां हरेक बलिदान जो लूण पाई करी शुद्ध करया गान्दा।” 
MRK,9,50,"“लूण खरा, पर जे अगर लूणा मन्ज स्वाद ना भोआ ता सो कत सोगी लूणका करना? अपणै आपा मन्ज लूणा सांईयै गुण रखा अतै आपस मन्ज मेल मिलाप सोगी रेय्आ।” "
MRK,10,1,"फिरी यीशु कफरनहूम ग्राँ थऊँ यहूदिया परदेस री सिमा मितै भून्दा यरदन नदी रै पार आ। भीड़ तैस बलै इकट्ठी भूच्ची गई, अतै सो फिरी तियां जो अपणै तरीकै अनुसार उपदेश दिणा लगा। "
MRK,10,2,"ता फरीसीये तैस बलै इच्ची करी तसेरी परीक्षा लैणा लाई अतै पुछु, “कै मूसा री व्यवस्था मन्ज ऐह लिखुरा कि मर्द अपणी घरावाळी जो तलाक देय्आ?” "
MRK,10,3,"यीशुऐ तियां जो जवाव दिता, “मूसै तुसिओ कै हुक्म दितुरा?” "
MRK,10,4,"तियें बल्लू, “मूसै ता बलुरा कि तलाक पत्र दिकरी अपणी घरावाळी जो छड़ी सकदै हिन।” "
MRK,10,5,"यीशुऐ तियां सोगी बल्लू, “तुन्दै मना री ढ़ीठपन री बजह थऊँ तिनी ऐह हुक्म लिखुरा। "
MRK,10,6,पर दुनिया री शुरूआत भूणै थऊँ ही प्रमात्मैं मर्द अतै जनानी ही बणाये। 
MRK,10,7,"ऐह बजह हा कि मर्द अपणै माता-पिता थऊँ अलग भूच्ची करी अपणी घरावाळी सोगी रैहन्दा, "
MRK,10,8,तियां अक्क तन भूणा; ठेरैतांये सो अबै दोई ना पर अक्क ही हिन। 
MRK,10,9,ठेरैतांये जियां जो प्रमात्मैं जोडुरा तियां जो कोई भी मणु अलग ना करन।” 
MRK,10,10,जैहणै सो फिरी वापस घरै आये ता चेलै ठेरै वारै मन्ज फिरी तैस थऊँ पुछु। 
MRK,10,11,"तिनी बल्लू, “जैडा कोई अपणी घरावाळी जो तलाक दी करी दूई सितै बैह करा ता सो तैहा पैहली रै वरोधा मन्ज व्यभिचार करदा। "
MRK,10,12,अगर घरावाळी अपणै घरावाळै जो छड़ी करी दूये सोगी बैह करा ता सो भी व्यभिचार करदी हा।” 
MRK,10,13,"फिरी मणु बच्चै जो यीशु बलै लैईणा लगै ताकि सो तियां पुर हत्थ रखी करी अशीर्वाद देय्आ, पर चेलै सो झिड़कै। "
MRK,10,14,"यीशुऐ ऐह हेरी करी तियां जो झिड़की करी बल्लू, “बच्चै जो मिन्जो बलै इणा देय्आ ईयां जो मना मत करा, क्ओकि प्रमात्मैं रा राज्य ईनै जिन्‍नै रा ही हा। "
MRK,10,15,अऊँ तुसु सोगी सच बलदा कि जैडा कोई प्रमात्मैं रै राज्य जो अक्क बच्चै सांईये ग्रहण करला सो ही तैस राज्य मन्ज प्रवेश करी सकदा।” 
MRK,10,16,"यीशुऐ तियां जो गोदी मन्ज लैऊं, अतै तियां पुर हत्थ रखी करी तियां जो अशीर्वाद दिता। "
MRK,10,17,"जैहणै यीशु तैड़ी थऊँ अक्की बत्ता मन्ज चलुरा थु, ता अक्क मणु तैस बलै दौड़ी के आ अतै घुटनै टेकीकरी तैस थऊँ पुछु, “हे उत्तम गुरू, अनन्त जिन्दगी पाणै तांयें अऊँ कै करू?” "
MRK,10,18,"यीशुऐ तैस सोगी बल्लू, “तु मिन्जो उत्तम कजो बल्लू करदा? प्रमात्मैं रै सिवाये कोई भी उत्तम निय्आ। "
MRK,10,19,"तु शिक्षा जो ता जाणदा ‘कोई जानी थऊँ ना मारणा, व्यभिचार ना करना, चोरी ना करनी, झूठी गवाही ना दिणा, छल ना करना, अपणै माता पिता रा आदर मान करना।’” "
MRK,10,20,"तिनी मणुऐ यीशु सोगी बल्लू, “हे गुरू, इन्या सबी गल्ला ता अऊँ बचपना थऊँ ही मन्दा आ।” "
MRK,10,21,"यीशुऐ तैसिओ प्यारा सोगी हेरू, अतै तैस सोगी बल्लू, “तिजो मन्ज अक्की गल्ला री कमी हा। जैडा कुछ तेरा हा तैतिओ बेचीकरी कंगाला जो दि दे, अतै मेरा चेला बणी गा ता तिजो स्वर्ग मन्ज धन मुलणा हा।” "
MRK,10,22,"ऐसा गल्ला थऊँ तसेरा चेहरा उदास भूच्ची गो, अतै सो दुखी भूच्ची करी चली गो, क्ओकि सो बडा अमीर मणु थु। "
MRK,10,23,"यीशुऐ चंऊ कनारी हेरी करी अपणै चेलै सितै बल्लू, “धनवाना रा प्रमात्मैं रै राज्य मन्ज प्रवेश करना कैतना मुसकल हा!” "
MRK,10,24,"चेलै तसेरी गल्ला थऊँ हैरान भुऐ। ता यीशुऐ चेलै सोगी फिरी बल्लू, “मेरै बच्चेओ, जैडा धन पुर भरोसा रखदा तियां तांयें प्रमात्मैं रै राज्य मन्ज प्रवेश करना कैतना मुसकल हा। "
MRK,10,25,प्रमात्मैं रै राज्य मन्ज अमीर मणु रा प्रवेश करनै थऊँ ज्यादा आसान हा अक्की उँटा रा सुई रै भोका मितै नकैई गाणा!” 
MRK,10,26,"सो हैरान भूच्ची करी अप्पु मन्ज बलणा लगै, “अगर अमीर मणु ना ता फिरी कसेरा उद्धार भूच्ची सकदा हा?” "
MRK,10,27,"यीशुऐ तंयारी कनारी हेरी करी बल्लू, “मणु थऊँ ता ऐह ना भूच्ची सकदा पर प्रमात्मैं थऊँ भूच्ची सकदा हा; क्ओकि प्रमात्मां सब कुछ करी सकदा हा।” "
MRK,10,28,"पतरस यीशु सोगी बलणा लगा, “हेर, अहै ता सब कुछ छड़ी करी तिजो पिचो चली पैऊरै हिन।” "
MRK,10,29,"यीशुऐ बल्लू, “अऊँ तुसु सोगी सच बलदा तुसु मन्ज जिनी मेरा चेला बणनै अतै मेरा सुसमाचार हुनाणै तांयें अपणै घर, भाई-बैहणी, माता-पिता, बाल-बच्चै या जमीना जो छड़ी दिता भोआ, "
MRK,10,30,"ता तैस ऐसा ही जिन्दगी मन्ज सौ गुणा पाणा मतलब घर, भाई-बैहणी, माता, बाल-बच्चै या जमीन, अतै या ऐस धरती पुर सताव भी सहुरा भोला ता तैस परलोक मन्ज अनन्त जिन्दगी रै मालक भूणा। "
MRK,10,31,पर मतै सारै हिन जैड़ै अगो हिन सो पिचो करनै; अतै जैड़ै पिचो हिन सो अगो करनै।” 
MRK,10,32,"यीशु अतै चेलै यरूशलेम चलुरै थियै। सो हालि तिकर बत्ता मन्ज ही थियै, यीशु अगो अगो चलुरा थु; चेलै हैरान थियै अतै मणु री भीड़ भी तैस पिचो चलुरी थी सो डरूरै थियै। ता फिरी सो तियां बारह चेलै सितै सो गल्ला दसणा लगा, जैड़ी तैस पुर बितणै बाळी थी। "
MRK,10,33,"“हेरा, अहै यरूशलेम जो चलुरै हिन, अतै मणु रा पुत्र प्रधान याजका अतै शास्त्री रै हत्थै पकड़ाई दिणा। तियां मिन्जो मारनै तांयें चुनणा, अतै गैर यहूदी रै हत्था मन्ज मारणै तांयें सौंपी दिणा। "
MRK,10,34,"तियां मेरा मजाक उड़ाणा, मिन्जो पुर थुकणा, मिन्जो कोड़ै मारणै हिन अतै मिन्जो मारी दिणा, पर त्राई दिन बाद मूँ फिरी जी उठणा।” "
MRK,10,35,"ता जबदी रै पुत्र याकूब अतै यूहन्‍नै यीशु बलै इच्ची करी बल्लू, “हे गुरू, अहै चाहन्दै हिन कि जैडा कुछ अहै तुसु थऊँ मँगन सो तुहै असु तांयें करन।” "
MRK,10,36,"यीशुऐ तियां सितै बल्लू, “तुहै कै चाहन्दै हिन अऊँ तुसु तांयें करू?” "
MRK,10,37,"तियें तैस सोगी बल्लू, “अहै ऐह चाहन्दै हिन कि अहै तुन्दै महिमामय राज्य मन्ज अक्क तुन्दै सज्जै कनारी अतै अक्क खब्बै कनारी बैहा।” "
MRK,10,38,"यीशुऐ तियां सोगी बल्लू, “तुसिओ ना पता कि तुहै कै मँगू करदै हिन? जैडा दुख अऊँ सैहणै जो तैयार हा, कै तुहै भी सही सकदै हिन? अतै जियां मिन्जो मारया गाणा तुहै भी मरनै जो तैयार हिन?” "
MRK,10,39,"चेलै तैस सोगी बल्लू, “हाँ अहै करी सकदै हिन।” यीशुऐ तियां सोगी बल्लू, “जैडा दुख अऊँ सैहणै जो तैयार हा, तुसु भी सैहणी हा, अतै जियां मिन्जो मारया गाणा तियां ही तुसिओ भी मारया गाणा। "
MRK,10,40,"पर प्रमात्मैं जैस तांयें सो जगह तैयार करूरी हा, तियां जो छड़ी करी होरी कसी जो अपणै अतै सज्जै अतै खब्बै कनारी बहालना मेरा कम निय्आ।” "
MRK,10,41,ऐह हुणी करी बाकी दस चेलै याकूब अतै यूहन्‍नै पुर गुस्सा करना लगै। 
MRK,10,42,"ता यीशुऐ तियां जो नेड़ै हैदी करी तियां सितै बल्लू, “तुहै जाणदै हिन कि जैड़ै गैर यहूदी रै हाकिम समझै गान्दै, सो तियां पुर राज्य करदै, अतै तियां मन्ज जैड़ै बड़ै हिन, तियां पुर हक्क जतादैं हिन। "
MRK,10,43,"पर तुसु मन्ज ऐसा निय्आ, जैडा कोई तुसु मन्ज बडा भूणा चाहन्दा सो तुन्दा सेवक बणा; "
MRK,10,44,जैडा तुसु मन्ज प्रधान बनणा चाहन्दा सो सबी रा दास बणा। 
MRK,10,45,"क्ओकि मणु रा पुत्र ठेरैतांये आ कि अऊँ होरी री सेवा करूं, पर ठेरैतांये ना छुरा अऊँ अपणी सेवा करवाऊँ, अतै मतै रै छुटकारै तांयें अपणै प्राण दिच्छु।” "
MRK,10,46,"फिरी सो यरीहो नगर मन्ज आये अतै जैहणै तसेरै चेलै अतै अक्क बड़ी भारी भीड़ तसेरी पिचो चलुरी थी, ता तैस शहरा थऊँ बाहर चलदै-चलै तियां जो बरतिमाई नां रा अक्क अंधा भिखारी (तिमाई रा पुत्र) सड़का रै कनारै बैहुरा थु। "
MRK,10,47,"सो ऐह हुणी करी कि यीशु नासरी चलुरा हा, जोरा जोरा सितै बलणा लगा, “हे दाऊद रै पुत्र, यीशु मिन्जो पुर दया कर।” "
MRK,10,48,"मणुऐ तैसिओ झिड़कु की चुप रैह, पर सो होर जोरै बलणा लगा, “हे दाऊद रै पुत्रा, मिन्जो पुर दया कर।” "
MRK,10,49,"ता यीशुऐ खड़ी करी बल्लू, “ऐसिओ हैदा।” अतै मणुऐ तैस अन्धै जो हैदी करी तैस सोगी बल्लू, “हिम्मत रख! ऊठ! यीशु तिजो हैदु करदा हा।” "
MRK,10,50,"सो अपणी चादर फैंकी करी झट उठु, अतै यीशु बलै आ। "
MRK,10,51,"यीशुऐ तैस सोगी बल्लू, “तु कै चाहन्दा कि अऊँ तिजो तांयें करू?” अन्धै तैस सोगी बल्लू, “हे गुरू, ऐह कि अऊँ हेरणा लगी पैंऊ।” "
MRK,10,52,"यीशुऐ तैस सोगी बल्लू, “मिन्जो पुर विस्वास करनै थऊँ तू ठीक भूच्ची गो हा, अबै तू गिच्ची सकदा!” सो तैहणै ही हेरना लगी पैऊ, अतै तैहा भीड़ा मन्ज तैस पिचो चली पैऊ। "
MRK,11,1,"यीशु अतै तसेरै चेलै यरूशलेम रै नेड़ै, जैतून पहाड़ पुर बैतफगे अतै बैतनिय्याह ग्राँ रै नेड़ै आये ता तिनी अपणै चेलै थऊँ दूँ जो ऐह बली करी भैजू कि, "
MRK,11,2,"“सामणै रै ग्राँ मन्ज गच्छा, अतै तैड़ी पुजदै ही तुसिओ अक्क गदही रा बच्चा, जैस पुर कुणिए भी सवारी न करूरी भोली, तुसिओ वजूरा हूजला। तैसिओ खोली के लैई अईआ। "
MRK,11,3,"अगर कोई पुछला, ‘ऐह कै लाऊरा करना?’ ता बलै, ‘प्रभु जो सेरी जरूरत हा,’ अतै तैस सो झट ऐठीआ जो भैजी दिणा।” "
MRK,11,4,"तियें गिच्ची करी नगर री गली रै नजदीक कसकि घरा रै दारा ब्रखै गदहै जो बन्धुरा हेरू, अतै खोलणा लगै। "
MRK,11,5,"तैड़ी ग्राँ रै मणुऐ तियां थऊँ पुछु, “ऐह कै लाऊरा करना, गदही रै बच्चै जो कजो खोलू करदै हिन?” "
MRK,11,6,"जियां यीशुऐ बलुरा थु, तियां ही तियें बली दिता; ता ग्राँ रै मणुऐ तियां जो गाणा दिता। "
MRK,11,7,तियें गदहै जो यीशु बलै अन्दा अतै तियें गदहै पुर कपड़ै पायै अतै यीशु जो तैस पुर बहाली दिता 
MRK,11,8,ता मतै मणुऐ तैसिओ सम्मान दिणै तांये अपणै कपड़ै बत्ता मन्ज बछाऐ अतै कुछ मणुऐ बगड़ी थऊँ डाळी कटि कटि करी बत्ता मन्ज फैलाई दिती। 
MRK,11,9,"जैड़ै तसेरै अगो पिचो चलुरै थियै सब जोरा जोरा सितै बल्लू करदै थियै, “प्रमात्मैं री होशाना! (जय जयकार) धन्य हा सो जैडा प्रमात्मां रै नां थऊँ इन्दा। "
MRK,11,10,प्रमात्मां तिजो आशीष देय्आ अतै तू इन्दै पूर्वज राजा दाऊद सांईये राज करा; प्रमात्मैं री स्वर्गा मन्ज होशाना (जय जयकार) भोआ!” 
MRK,11,11,"यीशु यरूशलेम मन्ज पुजीकरी मन्दरा मन्ज आ, अतै चऊँ कनारी री चिजा जो हेरी करी बारह चेलै सोगी बैतनिय्याह ग्राँ जो गो, क्ओकि सँझ भूच्ची गच्छुरी थी। "
MRK,11,12,दुऐ दिन जैहणै सो बैतनिय्याह ग्राँ थऊँ निकलै ता यीशु जो भूख लगी। 
MRK,11,13,"ता थोड़ी दूरा थऊँ अक्क अंजीरा रा रूख हेरू जैड़ा हरा भरा थू अतै सो ऐह सोची करी तठेरै नेड़ै गो कि शायद तैत मन्ज कुछ फल लगुरा भोआ पर पत्रा जो छड़ी करी तैत मन्ज कुछ भी ना लगुरा थु, क्ओकि हालि तिकर फळा लगणै रा टैमं ना थु। "
MRK,11,14,"ता यीशुऐ तैस रूखा सितै बल्लू, “अजा थऊँ बाद कोई तेरा फळ ना खा!” अतै चेलै हुणु करदै थियै। "
MRK,11,15,"फिरी यीशु अतै चेलै यरूशलेम मन्ज आये, अतै सो मन्दरा रै अँगणा मन्ज आ; अतै तैड़ी जैडा लेन-देन करू करदै थियै तियां जो बाहर कड़णा लगा, अतै पैसै बदलणै बाळै री पिढ़ी अतै कबूतर बेचणै बाळै री चौकी फैंकी दिती, "
MRK,11,16,अतै मन्दरा रै अँगणा अंदर कसी जो भी बेचणै रा समान लैई करी ईणा ना दिता। 
MRK,11,17,"अतै सो तियां जो उपदेशा मन्ज बलणा लगा, पवित्रशास्त्र मन्ज ऐह लिखुरा कि, “मेरा मन्दर सब जाति तांयें प्रार्थना रा घर भूणा? पर तुहै ता ऐतिओ डाकू री खोह बणाई दितुरा।” "
MRK,11,18,"प्रधान याजक अतै शास्त्री तैसिओ मारनै रा मौका तोपणा लगै; क्ओकि सो डरदै थियै, कि मणु तसेरी शिक्षा थऊँ हैरान भून्दै थियै। "
MRK,11,19,सँझ भुन्दै तक यीशु अतै तसेरै चेलै शहरा थऊँ बाहर चली गै। 
MRK,11,20,फिरी अगलै दिन भ्यागा ही जैहणै सो यरूशलेम जो चलुरै थियै ता तियें सो अंजीरा रा रूख जडा तक हुकुरा हेरू। 
MRK,11,21,"पतरसा जो सो गल्ल याद आई, अतै तिनी यीशु सोगी बल्लू, “हे रब्बी, (मतलब हे गुरू) हेर! ऐह अंजीरा रा सो ही रूख जैतियो तुहै हराप दितुरा थु, हुकी गच्छुरा।” "
MRK,11,22,"यीशुऐ तैसिओ जवाव दिता, “प्रमात्मैं पुर विस्वास रख। "
MRK,11,23,"अऊँ तुसु सोगी सच बलदा कि जैडा कोई ऐस पहाडा जो बला कि, ‘तु उखड़ी करी, अतै समुंद्र मन्ज गिच्ची पै।’ अतै अपणै मना मन्ज विस्वास करा, अतै विस्‍वासा रखा कि जैडा मैंई बल्लू हा सो भूच्ची गाणा। ता सो तैस तांये भूच्ची गाणा। "
MRK,11,24,"ठेरैतांये अऊँ तुसु सोगी बलदा कि जैडा कुछ तुहै प्रार्थना करीके मँगन, ता विस्वास करी लेय्आ कि मुळी गोआ, अतै तुसु तांयें भूच्ची गाणा। "
MRK,11,25,"अतै जैहणै तुहै खड़ी करी प्रार्थना करदै हिन अतै तुन्दै मना मन्ज कसी तांयें कोई भी बुराई भोआ, ता माफ करी देय्आ ठेरैतांये कि तुन्दा स्वर्गीय पिता भी तुन्दै अपराधा जो माफ करा। "
MRK,11,26,"[अतै अगर तुहै माफ ना करलै ता तुन्दा पिता जैडा स्वर्ग मन्ज हा, तुन्दा अपराध भी माफ ना करणा।” ] "
MRK,11,27,"सो फिरी यरूशलेम जो आये, अतै जैहणै सो मन्दरा रै अँगणा मन्ज टहलणा लगुरा थु ता प्रधान याजक अतै शास्त्री अतै स्याणै मणु यीशु बलै इच्ची करी पुछणा लगै। "
MRK,11,28,“तू ऐह कम कस अधिकारा सोगी करदा? अतै ऐह अधिकार तिजो कुणी दितुरा कि तु ऐह कम करा?” 
MRK,11,29,"यीशुऐ तियां जो बल्लू, “अऊँ भी तुसु थऊँ अक्क गल पुछदा मिन्जो जवाव दीन ता अऊँ दसदा कि ऐह कम अऊँ कस अधिकार सोगी करदा हा। "
MRK,11,30,कै यूहन्‍ना रा बपतिस्मा प्रमात्मां री तरफ थऊँ थु या मणु री तरफा थऊँ? मिन्जो जवाव देय्आ।” 
MRK,11,31,"ता सो अप्पु मन्ज बैंहसणा लगै कि “अगर अहै बलन कि स्वर्गा थऊँ ता ऐस बलणा कि, तुहै तसेरा विस्वास कजो ना करू? "
MRK,11,32,"अतै अगर अहै बलदै हिन कि, मणु री तरफा थऊँ, ता मणु री भीड़ा रा डर हा क्ओकि सब जाणदै हिन कि यूहन्‍ना सच मन्ज ही भविष्‍यवक्ता थु।” "
MRK,11,33,"ता तियें यीशु जो जवाव दिता, “अहै ना जाणदै।” यीशुऐ तियां सोगी बल्लू, “अऊँ भी तुसिओ ना दसदा कि ऐह कम अऊँ कस हक्का सोगी करदा हा।” "
MRK,12,1,"फिरी यीशु उदाहरण मन्ज यहूदी धर्मगुरू सितै गल्ला करना लगा। “कसकी मणुऐ अंगुरा रा बगीचा लाऊ, अतै तठेरै चऊँ कनारी बाड़ लाऊ, अतै रस नचोढ़णै तांयें कुण्ड़ बणाऊ, अतै चौकीदारी करनै तांयें अक्क टपरी भी बणाई। तठेरा ठेका किसाना जो दिकरी अप्पु परदेसा जो चली गो। "
MRK,12,2,फिरी फला रै मौसमा मन्ज तिनी मणुऐ किसाना बलै अपणै अक्की नौकरा जो भैजु कि सो किसाना थऊँ अंगुरा रै बगीचे रै फला रा हेसा लैई अईआ। 
MRK,12,3,पर किसाने सो पकड़ी करी मारू अतै खाली हत्थै भैजी दिता। 
MRK,12,4,फिरी तिनी अक्क होर नौकर किसाना बलै भैजु; तियें तसेरै मुन्डा मन्ज भोक्क पाई दिता अतै तसेरा अपमान भी करू। 
MRK,12,5,फिरी तिनी मालकै अक्क होर नौकर भैजु; तियें सो जानी थऊँ ही मकाई दिता। ता तिनी मणुऐ होर मतै मणु भैजै ता तियें किसाने सो मारै-जकै अतै कुछ जो ता जानी थऊँ ही मकाई दिता।” 
MRK,12,6,अबै तैस मणु बलै अक्क ही रैई गो थु जैडा तसेरा प्यारा पुत्र थु; आखरी मन्ज तिनी तियां बलै अपणा पुत्र ऐह सोची करी भैजु कि तियां सेरा आदर करना। 
MRK,12,7,"पर तियें तैस पुत्रा जो इन्दै हेरू ता किसाने अप्पु मन्ज ऐह बल्लू कि, “ऐह ता वारिस हा; अईआ, अहै ऐसिओ ही मारी दिन्दै, ता ऐह मीरास इन्दी भूच्ची गाणीआ।” "
MRK,12,8,"अतै तियें तैसिओ भी पकड़ी करी जानी थऊँ ही मकाई दिता, अतै अंगुरा रै बगीचे रै बाहर फैंकी दिता। "
MRK,12,9,"“ठेरैतांये अंगुरा रै बगीचे रै मालका कै करणा? तैस इच्ची करी तियां किसाना रा नाश करणा, अतै अंगुरा रै बगीचा होर कसकि किसाना जो दि दिणा। "
MRK,12,10,"कै तुहै पवित्रग्रन्था मन्ज ऐह बचन ना पढुरा : “ ‘जैस पत्थरा जो राजमिस्त्रिये नक्कमा ठहराऊ थु, सो ही कूणा रा पत्थर भुन्दा। "
MRK,12,11,"ऐह प्रभु री तरफा थऊँ हा, अतै इन्दी नजरा मन्ज अदभुत हा’!” "
MRK,12,12,"ता तियें प्रधान याजक, शास्त्रीये अतै स्याणै मणुऐ यीशु जो पकडणा चाऊ, क्ओकि सो समझी गै कि ऐह उदाहरण इन्दै वरोधा मन्ज बल्लू हा। सो मणु थऊँ डरै कि करखि ऐसा ना भोआ ऐह मणु इन्दै विरोधा मन्ज ना भूच्ची गान ता सो तैसिओ छड़ी के चली गै। "
MRK,12,13,ता तियें यीशु जो गल्ला मन्ज फसाणै तांयें कुछ फरीसी अतै हेरोदेस राजा रै गुट रै मणु तैस बलै भैजै। 
MRK,12,14,"तियें इच्ची करी तैस सोगी बल्लू, “हे गुरू, अहै जाणदै कि, तुहै सचै हिन। तुहै कसी री परवाह ना करदै; क्ओकि तुहै मणु री शक्ला हेरी के गल्ल ना करदै, पर प्रमात्मैं री बत्ता जो सच्चाई सोगी दसदै हिन। ता कै महाराजा जो कर दिणा ठीक हा या ना? "
MRK,12,15,"अहै दीन या ना दीन?” यीशुऐ तंयारै कपटी मना जो जाणी करी बल्लू, “मिन्जो कजो परखदै हिन? अक्क दीनार मिन्जो बलै लैईआ, कि अऊँ तैतिओ हेरू।” "
MRK,12,16,"सो लैई आये, अतै तिनी तियां सितै बल्लू, “ऐस दीनार मन्ज कसेरी छाप अतै नां हा?” तियें बल्लू, “महाराजा रा।” "
MRK,12,17,"यीशुऐ तियां सितै बल्लू, “जैडा महाराजा रा हा सो महाराजा जो अतै जैडा प्रमात्मैं रा सो प्रमात्मैं जो देय्आ।” ता तियां जो तैस पुर बड़ी हैरानी भूई। "
MRK,12,18,"फिरी सदूकि जैड़ै बलदै हिन कि मरनै थऊँ दोवारा जी उठणा हा हि ना, यीशु वलै इच्ची करी पुछणा लगै कि "
MRK,12,19,"“हे गुरू, मूसा री व्यवस्था मन्ज लिखुरा कि अगर कसकि रा भाई बिना औलाद रै मरी गच्छा अतै तसेरी घरावाळी रैई गच्छा। ता तसेरा भाई तैहा सितै बैह करी लेय्आ अतै अपणै भाई तांयें बंश पैदा करा।  "
MRK,12,20,अक्क उदाहरण ऐह हा कि सत भाई थियै। पैहला भाई बैह करीके बिना औलाद रा मरी गो। 
MRK,12,21,ता दूये भाई तैहा जनानी सितै बैह करी लैऊ अतै सो भी बिना औलादा रा मरी गो; अतै तियां ही त्रियै भी करी लैऊ। 
MRK,12,22,अतै सता बलै भी औलादा ना भूई। सबी रै पिचै सो जनानी भी मरी गई। 
MRK,12,23,पर दोवारा जीणै थऊँ बाद सो कसेरी घरावाळी भुणीआ? क्ओकि सो सता भाई री घरावाळी थी।” 
MRK,12,24,"यीशुऐ तियां सितै बल्लू, “तुहै ऐसा भुला मन्ज हिन कि तुहै ना पवित्रग्रन्था जो जाणदै हिन अतै ना हि प्रमात्मैं री सामर्थ जो? "
MRK,12,25,"क्ओकि जैहणै तियां मरूरै थऊँ जी भूणा, ता ना ता तियां बैह करना अतै ना ही बैह मन्ज दिणै हिन, पर स्वर्ग मन्ज स्वर्गदूता सैईयें भूणै। "
MRK,12,26,"मरूरै रा जी उठणै रै बारै मन्ज तुहै मूसै री कताबा मन्ज झाड़ी रै उदाहरण मन्ज ना पढुरा कि प्रमात्मैं तैस सोगी बल्लू, ‘अऊँ तुन्दै पूर्वज अब्राहम रा इसहाक रा, अतै याकूब रा प्रमात्मां हा?’ "
MRK,12,27,प्रमात्मां मरूरै ना पर जिन्दै रा प्रमात्मां हा; पर तुहै बड़ी भुला मन्ज पैऊरै हिन।” 
MRK,12,28,"तियां मन्ज अक्क शास्त्री ऐह सोची करी कि यीशुऐ इन्या मणु जो ठीक-ठीक जवाव दितै, ता तिनी यीशु थऊँ पुछु, “सबी थऊँ मुख्य आज्ञा कुण जिनी हा?” "
MRK,12,29,"यीशुऐ तियां जो जवाव दिता, “हे इस्त्राएल रै मणुओ हुणा! सबी आज्ञा मन्ज मुख्य ऐह हा कि ‘प्रभु इन्दा प्रमात्मां अक्कमात्र ही प्रभु हा।’ "
MRK,12,30,"‘तू प्रभु अपणै प्रमात्मैं सोगी पुरै मना सितै, अपणै पुरै प्राणा सितै, अपणी पुरी अक्ला सितै अतै अपणी पुरी शक्ति सितै प्‍यार रखैं।’ "
MRK,12,31,"अतै दूई आज्ञा ऐह हा कि, ‘तू अपणै पड़ेही सोगी अप्पु जिन्‍ना प्‍यार कर।’ ऐत थऊँ बड़ी होर कोई आज्ञा निय्आ।” "
MRK,12,32,"सो शास्त्री तैस सोगी बलणा लगा, “हे गुरू, बिलकुल ठीक! तुहै सच बल्लू कि प्रमात्मां अक्क ही हा, अतै तैसिओ छड़ी करी होर कोई भी प्रमात्मां निय्आ।  "
MRK,12,33,"अतै तैस सोगी पुरै मना, पुरी अक्ला, अपणै प्राणा सितै, अतै अपणी शक्ति सोगी प्‍यार रखा अतै पड़ेही सोगी भी अप्पु साईयें प्‍यार रखणा, सब तरह री बलिदान करना अतै भेंट चढ़ाणै थऊँ ऐह सब बदिकरी हा।”  "
MRK,12,34,"जैहणै यीशुऐ ऐह हेरू कि तिनी अक्ला रा जवाव दिता ता यीशुऐ तैसिओ बल्लू, “तू प्रमात्मैं रै राज्य रै नेड़ै हा।” अतै होर कसिओ कुछ पुछणै री हिम्मत ना भूई। "
MRK,12,35,"फिरी यीशुऐ मन्दरा मन्ज उपदेश दिन्दै ऐह बल्लू, “शास्त्री क्ओ बलदै कि मसीह दाऊद रा पुत्र हा?” "
MRK,12,36,"क्ओकि पवित्र आत्मा री मदद सोगी दाऊदे ऐह बलुरा : “प्रमात्मैं मेरै प्रभु सितै बल्लू, मेरै खब्बै कनारी बैह, जैहणै तक कि अऊँ तेरै बैरी जो हराई ना दिच्छु।” "
MRK,12,37,"दाऊद अप्पु ही मसीह जो प्रभु बलदा, फिरी सो तसेरा पुत्र कियां? अतै भीड़ा रै मणु तसेरी गल्ला बडी खुशी सोगी हुणदै थियै। "
MRK,12,38,"यीशुऐ अपणै उपदेश मन्ज तियां सितै बल्लू, “शास्त्री थऊँ चौकनै रेय्आ, जैड़ै लम्बै लम्बै चोगै पैहनी करी फिरदै अतै चाहन्दै कि मणु तियां जो बजारा मन्ज नमस्कार करन, "
MRK,12,39,यहूदी रै सभागार मन्ज उच्चै उच्चै सिंहासना पुर अतै धामा मन्ज भी खास खास जगह बैहणा चाहन्दै। 
MRK,12,40,"सो विधवा रै घरा बार जो हड़प करी गान्दै हिन, अतै दिखावे तांयें बड़ी देर तक प्रार्थना करदै रैहन्दै हिन। सो अपणै आपा जो धर्मी दसणै री कोशिश करदै हिन। इन्या जो ज्यादा दण्ड़ मिलणा।” "
MRK,12,41,जैहणै यीशु मन्दरा मन्ज दान पात्रा रै सामणै बैही करी हेरू करदा थु कि मणु मन्दरा रै दान पात्रा मन्ज कस तरीकै पैसै पाऊ करदै हिन; ता मतै सारै अमीर मणुऐ मता कुछ पाऊ। 
MRK,12,42,"ऐतनै मन्ज अक्क गरीबण विधवा इच्ची करी दोई पैसै, जैड़ी की अक्की धेलै रै बरावर भी ना भुन्दी, सो दान दिता। "
MRK,12,43,"ता यीशुऐ अपणै चेलै जो हैदी करी बल्लू, “अऊँ तुसु सोगी सच बलदा कि मन्दरा रै भण्ड़ारा मन्ज पाणै बाळै मन्ज ऐसा गरीब विधवै सबी थऊँ ज्यादा दान दिता हा। "
MRK,12,44,"क्ओकि सबीये अपणी-अपणी कमाई री बढ़ोतरी थऊँ कुछ पाऊ हा, पर ऐसै ता अपणी कमी थऊँ पाऊ हा मतलब जैडा कुछ ऐसा बलै थु, अपणी पुरी कमाई पाई दितिआ।” "
MRK,13,1,"जैहणै यीशु मन्दरा थऊँ निकलणा लगु ता तसेरै अक्की चेलै तैसिओ बल्लू, “हे गुरू, हेर, ऐह किनै अदभुत पत्थर अतै किनै छैळ भवन हिन!” "
MRK,13,2,"यीशुऐ तैस सोगी बल्लू, “तुहै जैड़ै ऐह सब बड़ै बड़ै भवन हेरदै हिन ऐह पत्थर पुर पत्थर ना बचणै सब ढायै गाणै।” "
MRK,13,3,"जैहणै सो जैतून रै पहाड़ा पुर मन्दरा रै सामणै बैहुरा थु, ता पतरस, याकूब, यूहन्‍ना अतै अन्द्रियास तैसिओ एकान्त मन्ज नि करी पुछणा लगै, "
MRK,13,4,“असिओ दस कि ऐह मन्दरा रै भवन रै पैणै री गल्ला कैहणै भूणी? अतै जैहणै ऐह गल्ला पुरी भूणा लगणी ता तैस दिना री कै पछैण भुणीआ?” 
MRK,13,5,"यीशु तियां सितै बलणा लगा, “चौकनै रेय्आ कि कोई तुसिओ ईयां गल्ला थऊँ ना भटका। "
MRK,13,6,"मतै मणु इच्ची करी मेरा नां लैई करी बलणा, ‘अऊँ मसीहा हा!’ अतै मतै मणु जो तियां भटकाणा। "
MRK,13,7,"जैहणै तुहै लड़ाई, या लड़ाई री अफवाह हुणन, ता डरदै मत क्ओकि ईयां गल्ला रा भूणा जरूरी हा, पर तैस टैमैं अन्त ना भूणा। "
MRK,13,8,"क्ओकि अक्क जाति पुर दूई जाति, अतै अक्की राज्य दूये राज्य पुर चढ़ाई करनी हा। कई जगह हिल्‍लण भूणै, अतै कई जगह अकाल पैणै। ऐह ता दुखा री शुरूआत ही भुणीआ।”  "
MRK,13,9,"“पर तुहै अपणै बारै मन्ज सावधान रेय्आ क्ओकि मणु तुसिओ महासभा मन्ज घसिटणा। यहूदी रै सभागार मन्ज मारनै हिन, अतै मिन्जो तांयें हाकमा अतै राजा रै सामणै खडेरणै हिन। ऐह तुसु तांयें मेरै बारै मन्ज तियां जो दसणै रा मौका भूणा। "
MRK,13,10,पर जरूरी हा कि सुसमाचार पैहलै सब जाति मन्ज प्रचार करया गच्छा। 
MRK,13,11,"जैहणै तियां तुसिओ महासभा मन्ज घसिटणा, ता ऐह चिन्ता मत करदै कि तुसु कै बलणा। जैडा कुछ तैहा घड़ी मूँ तुसिओ दसणा सो ही बलै; क्ओकि बलणै बाळै तुहै ना, पर पवित्र आत्मा हा।” "
MRK,13,12,"“भाई जो भाई मारनै तांयें सौंपणा, पिता जो पुत्रा मारनै तांयें सौंपणा, बच्चै माता पिता रै विरोधा मन्ज उठी करी तियां जो मरवाई दिणा।  "
MRK,13,13,"अतै मेरै नां री वजह थऊँ सबी मणु तुसु सोगी बैर करना; पर जैस अपणी मौत तक धीरज रखणा, तसेरा ही उद्धार भूणा।” "
MRK,13,14,"“अक्क दिन जैहणै तुहै तैहा घृणित चिज जैड़ी विनाश करदी हा, मन्दरा मन्ज खडुरै हेरन, जठेरै बारै मन्ज दानिय्येल भविष्‍यवक्तै बलुरा थू। तैहणै सोची लैं कि टैमं चली आ। (पढ़नैवाळा समझणै री कोशिश करा कि अऊँ कै लिखणा लगुरा) तैहणै जैड़ै यहूदिया परदेस मन्ज हिन सो पहाडा जो नह्ही गान। "
MRK,13,15,ठेरैतांये अपणा टैमं मत बर्वाद करदै जैड़ै छपरा पुर भून सो अपणै घरा थऊँ कुछ लैणै तांयें थला जो ना ओसन अतै ना ही अन्दरा जो गान। 
MRK,13,16,जैड़ै बगड़ी मन्ज भून सो अपणा कपडा लैणै तांयें पचूँह ना फिरन। 
MRK,13,17,तियां दिन मन्ज जैड़ी गर्भवती अतै दुध पयाणै बाळी माता भोली तियां पुर हाय! क्ओकि तियां तांयें नहणा कैतना मुसकिल भूणा। 
MRK,13,18,अतै प्रार्थना करा कि ऐह सर्दी रै मौसम मन्ज ना भोआ। 
MRK,13,19,"क्ओकि तैस टैमैं ऐसा भारी क्‍लेश भूणा, जैडा ना ता संसार रै शुरूआत थऊँ अज तक भुआ अतै ना ही भूणा।”  "
MRK,13,20,"“प्रमात्मैं अपणै चुनुरै मणुओ जैड़ै तैस पुर विस्वास करदै हिन, तियां तांयें ईयां दिना जो घटाई दिता; ना ता सब मणु मरी गान्दै। "
MRK,13,21,"तैस टैमैं अगर कोई तुसु सोगी बला, ‘हेरा, मसीह ऐठीआ,’ या ‘हेरा, ओठीआ,’ ता विस्वास मत करदै। "
MRK,13,22,"क्ओकि झूठै मसीह अतै झूठै भविष्‍यवक्ता भी भूणै हिन, अतै तियां चिन्ह अतै अनोखै कम करीके दसणै अतै भूच्ची सका ता सो चुनुरै मणु जो भी प्रमात्मैं रै रस्तै थऊँ भरमाई दीन।  "
MRK,13,23,"पर तुहै चौकनै रेय्आ; हेरा, मैंई तुसिओ सब गल्ला भूणै थऊँ पैहलै ही दस्सी दिती हिन।” "
MRK,13,24,"“तियां दिना मन्ज, तैस क्‍लेश थऊँ बाद” “सुरज नैहरा भूच्ची गाणा, अतै चद्रमां री लौ चली गाणिआ।” "
MRK,13,25,“अम्बरा थऊँ तारै टिरना लगी पैणा; अतै अम्बरा री सब चिजा हीलाई गाणी हिन।”  
MRK,13,26,“ता सबी मणु रै पुत्रा जो बड़ी सामर्थ अतै महिमा सोगी बदळा मन्ज ईन्दै हेरणा।  
MRK,13,27,"तैस टैमैं तैस अपणै स्वर्गदूता जो भैजी करी, धरती रै ऐस कनारै थऊँ लैई करी अम्बरा रै दूये कनारै तक, अपणै चुनुरै मणु जो कठेरना हा।”  "
MRK,13,28,"“अंजीरा रै रूखा थऊँ ऐह उदाहरण सिखा, जैहणै तठेरी डाली कोमल भूच्ची गान्दी हिन, अतै पत्तै निकलणा लगदै हिन; ता तुहै जाणी लैन्दै कि गर्मी नेड़ै हिन। "
MRK,13,29,"ऐस तरीकै जैहणै तुहै ईयां गल्ला जो भून्दा हेरन ता तुहै जाणी लेय्आ तसेरा दुआ आगमन नजदीक हा, बल्कि सो बड़ा नजदीक हा। "
MRK,13,30,"अऊँ तुसु सोगी सच बलदा कि जैहणै तक ऐह गल्ला भूच्ची ना गाहली, तैहणै तक तुसु ना मरना। "
MRK,13,31,अम्बर अतै धरती टळी सकदै हिन पर मेरी ऐह सब कणैऊरी गल्ला कदी भी ना टलणी।”  
MRK,13,32,"“तैस दिन या तैहा घड़ी रै बारै मन्ज कोई ना जाणदा, ना स्वर्गा रै स्वर्गदूत अतै ना पुत्र पर सिर्फ पिता जाणदा। "
MRK,13,33,ता ‘जागदै रेय्आ अतै प्रार्थना करदै रेय्आ’ क्ओकि तुहै ना जाणदै कि सो टैमं कैहणै चली ईणा। 
MRK,13,34,"ऐह तैस टैमां साईयें भूणा, जिंआं परदेसा जो गान्दै टैमैं मालक अपणै घरा जो छड़ी करी अपणै नौकरा जो हूक्म दि गच्छा अतै हरेक जो तसेरा कम दस्सी गच्छा, अतै द्धारपाला जो जागदा रैहणै री आज्ञा दी गान्दा।” "
MRK,13,35,"“ठेरैतांये जागदै रेय्आ, क्ओकि तुहै ना जाणदै कि घरा रै मालका कैहणै इच्ची रैहणा, सँझा या अध्धी राती या कुक्कड़ा री बाँग दिणै रै टैमैं भ्यागा ही। "
MRK,13,36,ऐसा ना भोआ कि सो अचानक ईच्ची रेय्आ अतै तुसिओ सुतुरा हेरा। 
MRK,13,37,"जैडा अऊँ तुसु सोगी बलदा, सो ही सबी सोगी बलदा जागदै रेय्आ!” "
MRK,14,1,दूँ दिन बाद फसह रा अखमीरी रोटी रा त्यौहार भूणैवाळा थू। प्रधान याजक अतै शास्त्री ऐसा ताक मन्ज थियै कि यीशु जो कियां ठगी करी पकडन अतै मारी दीन। 
MRK,14,2,"पर सो बलदै थियै कि, “त्यौहारा रै दिन ना, करखी ऐसा ना भोआ कि सब मणु दंगा करन।” "
MRK,14,3,"जैहणै यीशु बैतनिय्याह ग्राँ मन्ज शमौन कोढ़ी रै घरै खाण खाणा बैहुरा थु, ता अक्क जनानी संगमरमर रै अक्की भाण्ड़ै मन्ज जटामांसी रा किमती शुद्ध इत्र लैई करी आई; अतै तैहै सो इत्र यीशु रै मुन्डा पुर मळु। "
MRK,14,4,"पर कई मणु जैड़ै तैड़ी बैहुरै थियै सो अपणै मना मन्ज रिस करी बलणा लगै, “ऐस इत्र जो कजो खराब करू? "
MRK,14,5,क्ओकि ऐह इत्र त्राई सौ दीनार थऊँ भी मती किमता मन्ज बेचीकरी कंगाला मन्ज बण्ड़ी सकदै थियै।” अतै सो तैहा जो झिड़कणा लगै। 
MRK,14,6,"यीशुऐ बल्लू, “ऐसा जो मत झिड़का; ऐसा जो कजो सताऊ करदै हिन? सारा ऐह व्यवहार मिन्जो खरा लगु हा। "
MRK,14,7,"कंगाल तुसु सोगी सदा रैहन्दै हिन, अतै तुहै जैहणै चाहन तैहणै तियां पुर भलाई करी सकदै हिन; पर मूँ तुसु सोगी सदा ना रैहणा। "
MRK,14,8,जैडा कुछ ऐह करी सकदी थी ऐहै करूआ; ऐहै मेरै दबाणै थऊँ पैहलै ही मेरै जिस्मां मन्ज इत्र मळूआ। 
MRK,14,9,"अऊँ तुसु सोगी सच बलदा कि पुरै संसारा मन्ज जैड़ी भी मेरा सुसमाचार प्रचार करलै, तैड़ी सारै ऐस कम्मा री चर्चा भी याद करनी हा।” "
MRK,14,10,"ता यहूदा इस्करियोती जैडा बारह चेलै मन्ज अक्क चेला थु, प्रधान याजका बलै गो अतै बल्लू कि अऊँ यीशु जो तुन्दै हत्थै पकडाई दिला। "
MRK,14,11,"सो ऐह हुणी करी बड़ै खुश भुऐ, अतै तैसिओ रूपियें दिणा मंजूर करै; अतै यहूदा मौका तोपणा लगा कि तैसिओ कस तरीकै पकडा। "
MRK,14,12,"अखमीरी रोटी रै त्यौहारा रै पैहलै दिन, जैत मन्ज सो फसह रा बलिदान करदै थियै। तसेरै चेलै तैस थऊँ पुछु, “तुहै कड़ी चाहन्दै कि अहै गिचीकरी तुसु तांयें अतै अपणै तांयें फसह खाणै री तैयारी करन?”  "
MRK,14,13,"तिनी अपणै चेलै थऊँ दूँ जो ऐह बली करी भैजु, “यरूशलेम शहरा मन्ज गच्छा, अतै अक्क मणु पाणी रा घडा चुकुरा मुळणा, तसेरै पिचो चली गच्छैं। "
MRK,14,14,"जैस घरा मन्ज सो गाला, तैस घरा रै मालका सितै बलै, ‘इन्दा गुरू बलदा कि असु तांयें ठहरनै रा कमरा कड़िआ जैत मन्ज अऊँ अपणै चेलै सोगी फसह खाऊँ?’ "
MRK,14,15,"तैस तुसिओ अक्क सजी सजाई अतै तैयार करूरी बड़ी बोढ़ दस्सी दिणिआ, तैड़ी तुहै असु तांयें तैयारी करा।” "
MRK,14,16,"ता सो दोई चेलै यरूशलेम शहरा जो चली आये, अतै जिंआं तिनी तियां सोगी बलुरा थु, तियां ही सो भुआ; अतै तियें फसह तैयार करू। "
MRK,14,17,जैहणै सँझ भूई ता सो बारह प्रेरिता सोगी आ। 
MRK,14,18,"जैहणै सो खाणा बैईठै अतै खाणा लगै ता यीशुऐ बल्लू, “अऊँ तुसु सोगी सच बलदा कि तुसु मन्ज अक्क, जैडा मिन्जो सोगी खाणा लगुरा, तैस मिन्जो पकड़ाणा।”  "
MRK,14,19,"सो उदास भूच्ची गै अतै अक्क अक्क करीके तैस थऊँ पुछणा लगै, “कै सो अऊँ हा?” "
MRK,14,20,"तिनी तियां सितै बल्लू, “सो बारह मन्ज अक्क हा, जैडा मिन्जो सोगी बैही करी कटोरै मन्ज रोटी डुबाई करी खाऊ करदा। "
MRK,14,21,"क्ओकि मणु रा पुत्र ता, जिंआं तसेरै बारै मन्ज पवित्रशास्त्र री कताबा मन्ज लिखुरा तियां ही भूणा। पर हाय तैस मणु पुर जसेरी बजह थऊँ मणु रा पुत्र पकड़ाया गान्दा। तैस मणु तांयें ता ऐह खरा भुन्दा अगर तैस मणु रा जन्म ना भच्छुरा भुन्दा।” "
MRK,14,22,"जैहणै सो खाऊ करदै थियै, ता यीशुऐ रोटी लैई अतै आशीष मगींकरी त्रोड़ी अतै तियां जो दिकरी बल्लू, “लेय्आ ऐह मेरा जिस्म हा।” "
MRK,14,23,"फिरी तिनी कटोरा लैई करी धन्यवाद करू, अतै तियां जो दिता; अतै तिन्ये सबीये तैस कटोरै थऊँ ही पिऊ। "
MRK,14,24,"अतै यीशुऐ तियां सितै बल्लू, “ऐह नोए वायदै रा मेरा सो खून हा, जैडा मतै री पापा री माफी तांयें बहाआ गान्दा। "
MRK,14,25,"अऊँ तुसु सोगी सच बलदा मूँ अंगुरा रा रस तैस दिन तांयें फिरी कदी ना पिणा, जैहणै तक प्रमात्मैं रै राज्य मन्ज नोआ ना पिऊ।” "
MRK,14,26,फिरी सो भजन गाईकरी जैतून रै पहाड़ा पुर गै। 
MRK,14,27,"ता यीशुऐ अपणै चेलै सोगी बल्लू, “तुसु सबी मेरा साथ छड़ी करी चली गाणा,” क्ओकि भविष्‍यवक्तै पवित्रग्रन्था मन्ज लिखुरा : “मूँ रखवाळा मारना अतै भैडा तितर-बितर भूच्ची गाणा।”  "
MRK,14,28,“पर मूँ अपणै दोवारा जी उठणै थऊँ बाद तुसु थऊँ पैहलै गलील परदेस जो गाणा।” 
MRK,14,29,"पतरसे तैस सोगी बल्लू, “अगर सब तिजो छड़न ता छडी दिन, पर मूँ तिजो ना छड़णा।” "
MRK,14,30,"यीशुऐ तैस सोगी बल्लू, “अऊँ तिजो सोगी सच बलदा कि अज ही ऐसा राती ही कुक्कड़ा री दोई बरी बाँग दिणै थऊँ पैहलै तुद त्राई बरी मेरै बारै मन्ज मुकरी गाणा।” "
MRK,14,31,"पर तिनी होर जोर दिकरी बल्लू, “अगर मिन्जो तिजो सोगी मरना भी पैला तांभी मूँ तेरा इन्कार कदी ना करना।” ऐस तरीकै सबीये भी बल्लू। "
MRK,14,32,"तैत थऊँ सो गतसमनी नां रै अक्की बगीचे मन्ज आये, अतै तिनी अपणै चेलै सोगी बल्लू, “ऐठी बैही रेय्आ, जैहणै तक अऊँ प्रार्थना करदा।” "
MRK,14,33,"अतै सो पतरस, याकूब अतै यूहन्‍ना जो अपणी सोगी लैई गो; अतै बडा ही उदास अतै व्याकुल भूणा लगा। "
MRK,14,34,"तिनी बल्लू, “मेरा मन बड़ा उदास हा, ऐतना कि मेरै प्राण निकलणा लगुरै, तुहै ऐड़ी रूका अतै जागदै रेय्आ।”  "
MRK,14,35,"फिरी सो थोड़ा जिनी अगो गो अतै धरती पुर घुटनै रै भारै बैही करी प्रार्थना करना लगा, कि अगर भूच्ची सकदा ता ऐस दुखा थऊँ अऊँ बच्ची गच्छु। "
MRK,14,36,"तिनी बल्लू, “हे अब्बा , हे पिता, तुसु थऊँ सब कुछ भूच्ची सकदा ऐस दुखा जो मिन्जो थऊँ दुर करी लेआ, तांभी जिन्‍ना अऊँ चाहन्दा तियां ना पर जैडा तुहै चाहन्दै सो ही भोआ।” "
MRK,14,37,"प्रार्थना करीके यीशु फिरी आ अतै तियां जो सुतुरा हेरू अतै पतरसा सोगी बल्लू, “हे शमौन, तु सोऊँ करदा? कै तु अक्क घड़ी भी ना जागी सकु? "
MRK,14,38,"जागदै रेय्आ अतै प्रार्थना करदै रेय्आ कि तुहै परीक्षा मन्ज ना पैन। आत्मा ता तैयार हा, पर जिस्म कमजोर हा।” "
MRK,14,39,अतै यीशु फिरी प्रार्थना करना चली गो अतै तियां ही शब्दा मन्ज प्रार्थना करी। 
MRK,14,40,"फिरी इच्ची करी यीशुऐ तियां जो सुतुरै हेरू, क्ओकि तियां जो बड़ी निन्द्र लगुरी थी; अतै निन्द्रा मन्ज ना पता लगु कि तैसिओ कै जवाव दीन। "
MRK,14,41,"यीशु फिरी त्रीं बरी प्रार्थना करना गो अतै जैहणै प्रार्थना करीके फिरी आ तियां सोगी बल्लू, “तुहै हालि तिकर सोऊ करदै अतै आराम करू करदै हिन? अबै बस करा! हेरा सो घड़ी चली आई हा; हेरा मणु रा पुत्र पापी रै हत्थै पकड़ाया गाणा। "
MRK,14,42,"उठा, चला! हेरा, मिन्जो पकडाणैवाळा नेड़ै ईच्ची रैऊआ!” "
MRK,14,43,"यीशु बल्लू ही करदा थु कि यहूदा जैडा बारह चेलै मन्ज अक्क थु, अपणै सोगी प्रधान याजका अतै शास्त्री अतै स्याणै मणु री तरफा थऊँ अक्क भीड़ तलवारा अतै होट्‌ठी लैई करी ईच्ची पुजी। "
MRK,14,44,"यहूदै पकड़णै बाळै जो बलुरा थु कि जैसिओ अऊँ पोक्कु दिला सो ही यीशु हा, तैसिओ पकड़ी लैं। "
MRK,14,45,"यहूदा आ, अतै झट यीशु बलै गिच्ची करी बल्लू, “हे रब्बी!” (मतलब हे गुरू) अतै तैसिओ पोक्कु दिता। "
MRK,14,46,ता तियें यीशु जो पकड़ी लैऊ। 
MRK,14,47,"तसेरै चेलै जैड़ै तैस सोगी खडुरै थियै, अक्कीयै तलवार कड़ी करी महायाजक रै अक्की दासा पुर चलाई, अतै तसेरा कन कटी दिता। "
MRK,14,48,"यीशुऐ तियां जो बल्लू, “कै तुहै मिन्जो डाकू समझी करी तलवारा अतै डण्डै़ लैई करी पकड़ना आये? "
MRK,14,49,"अऊँ ता हर रोज मन्दरा मन्ज तुसु सोगी रैई करी उपदेश दिन्दा थु, अतै तैहणै तुहै मिन्जो ना पकडु पर ऐह ठेरैतांये हा कि पवित्रग्रन्था री गल्ला पुरी भून।” "
MRK,14,50,ऐह सब हेरी करी यीशु रै सब चेलै तैसिओ छड़ी करी नह्ही गै।  
MRK,14,51,अक्क जवान अपणै नंगे जिस्मां जो चादर सितै लपेटी करी तैस पिचो चली पैऊ; अतै मणुऐ तैसिओ पकड़नै री कोशिश करी। 
MRK,14,52,पर तंयारै हत्थै थऊँ चादर फिसली गैई अतै सो चादरा छडी करी नंगा ही नह्ही गो। 
MRK,14,53,"फिरी सो मणु यीशु जो महायाजक बलै लैई गै; अतै सब प्रधान याजका, स्याणै अतै शास्त्री तैड़ी किटठी गै। "
MRK,14,54,पतरस दूरा थऊँ पिचो पिचो महायाजक रै अँगणा तक गो अतै तंयारै सपाई सोगी बैही करी अग सेकणा लगा। 
MRK,14,55,प्रधान याजक अतै पुरी महासभा यीशु जो मारनै तांयें तसेरै वरोधा मन्ज गवाही रै चक्करा मन्ज थियै पर कोई ना मुळी। 
MRK,14,56,"क्ओकि मतै सारै तसेरै वरोधा मन्ज झूठी गवाही दिच्छु करदै थियै, पर तंयारी गवाही अक्क जिनी ना थी। "
MRK,14,57,ता कुछ मणुऐ खड़ी करी तसेरै वरोधा मन्ज ऐह झूठी गवाही दिणा लगै। 
MRK,14,58,"“अहै ऐसिओ ऐह बलदै हुणुरा कि ‘मूँ ऐस हत्था रै बणाऊरै मन्दरा जो ढ़ाई दिणा, अतै त्रियै दिन फिरी बनाणा, जैडा हत्था रा ना बणुरा भोआ।’” "
MRK,14,59,पर ऐह गवाही भी तंयारी अक्क जिनी ना निकळी। 
MRK,14,60,"ता महायाजकै सामणै खड़ी करी यीशु सोगी बल्लू, “तु कोई जवाव ना दिन्दा? ऐह मणु तेरै वरोधा मन्ज कै गवाही दिच्छु करदै हिन?” "
MRK,14,61,"पर यीशु मौन रैऊ, अतै कुछ भी जवाव ना दिता। महायाजकै तैस थऊँ फिरी पुछु, “कै तु प्रमात्मैं रा पुत्र मसीह हा?” "
MRK,14,62,"यीशुऐ बल्लू, “अऊँ हा, तुसु मणु रै पुत्रा जो सर्वशक्तिमान री सज्जै कनारी बैहुरै, अतै अम्बरा मन्ज बदळा सोगी इन्दै हेरना।”  "
MRK,14,63,"ता महायाजकै हैरान भूच्ची करी अपणा चोगा फाड़ी करी बल्लू, “असिओ अबै गवाह री कोई जरूरत निय्आ।  "
MRK,14,64,तुहै ऐह निन्दा हुणी। ऐह ता प्रमात्मैं री बुराई करू करदा अबै तुहै दस्सा कि तुन्दी कै राय हा?” तियें सबीये बल्लू ऐह जानी थऊँ मारनै लायक हा।  
MRK,14,65,"ता कोई तैस पुर थुकणा लगै, कोई तसेरै मुँहा घटना लगै, कोई मुक्‍कै मारणा लगै अतै कोई बलणा लगै, “भविष्‍यवाणी कर!” अतै सपाई पकड़ी करी तैसिओ थप्पड़ मारै। "
MRK,14,66,"जैहणै पतरस अँगणा मन्ज थु, ता महायाजक री अक्क नौकरैणी तैड़ी आई, "
MRK,14,67,"पतरसा जो अगी सेकदै हेरी करी अक्क नजर हेरदी रैई अतै बलणा लगी, “तू भी ता तैस यीशु नासरी सोगी थु।” "
MRK,14,68,"सो मुकरी गो, अतै बलणा लगा, “अऊँ ना जाणदा अतै ना समझदा कि तु कै बल्लू करदी हा।” फिरी सो बाहर आ अतै तैहणै ही कुक्कड़ै बाँग दिती। "
MRK,14,69,"सो नौकरैणी तैड़ी खडुरै मणु सितै बलणा लगी, “ऐह यीशु रै मणु थऊँ अक्क हा।” "
MRK,14,70,"पर सो फिरी मुकरी गो। थोड़ी देरा बाद तियें जैड़ै पतरसा रै नेड़ै खडुरै थियै तैस सोगी बल्लू, “पक्का तु तंयारा ही मणु हा क्ओकि तेरी गल्ला थऊँ लगदा कि तु भी गलीली मणु हा।” "
MRK,14,71,"ता पतरस सौगन्द खाई करी बलणा लगा कि धिक्‍कार हा मिन्जो पुर जे अऊँ झूठ बल्लू, “अऊँ ऐस मणु जो ना जाणदा।” "
MRK,14,72,ता तैहणै ही दूई बरी कुक्कड़ै बाँग दिती। पतरसा जो यीशु री सो गल्ल याद आई कि “दोई बरी कुक्कड़ा री बाँग दिणै थऊँ पैहलै तुद मेरा त्राई बरी इन्कार करना।” अतै सो यहा गल्ला जो याद करीके फूटी-फूटी करी रूणा लगा। 
MRK,15,1,"भ्याग भून्दै ही झट प्रधान याजकै, स्याणै, अतै शास्त्रीये ही ना पर पुरी महासभा रै मणुऐ सलाह करीके यीशु जो बेड़ी पाई, अतै राजा पिलातुस रै हत्थै सौंपी दिता। "
MRK,15,2,"पिलातुस राजै यीशु थऊँ पुछु, “कै तु यहूदी रा राजा हा?” यीशुऐ बल्लू, “तु अप्पु ही ता बल्लू करदा।” "
MRK,15,3,प्रधान याजक तैस पुर बड़ी गल्ला रा दोष लाऊ करदै थियै। 
MRK,15,4,"पिलातुसै तैस थऊँ फिरी पुछु, “कै तिजो बलै कोई जवाव निय्आ, हेर ऐह तिजो पुर कैतनी गल्ला रा दोष लाऊ करदै हिन?” "
MRK,15,5,यीशुऐ फिरी जवाव ना दिता; ऐह सब थऊँ पिलातुस जो भी बड़ी हैरानी भूई। 
MRK,15,6,हर साल जैहणै सो फसह रा त्यौहार मनान्दै थियै। ता पिलातुस तैस त्यौहारा मन्ज कसकि अक्क कैदी जो जैसिओ सो मणु चाहन्दै थियै तियां तांयें रिहा करदा थु। 
MRK,15,7,"बरअब्बा नां रा अक्क मणु कसकि कत्‍ल री बजहा थऊँ जेला मन्ज बन्द थु, तिनी रोमी सरकार रै विरोध करू अतै कसकि रा कत्‍ल करूरा थु। "
MRK,15,8,भीड़ राजै सोगी विनती करना लगी तु जिंआं असु तांयें करदा आ तियां ही कर। 
MRK,15,9,"पिलातुसै तियां जो जवाव दिता, “तुहै कै चाहन्दै कि अऊँ तुसु तांयें यहूदी रै राजै जो छड़ी दिछुं?” "
MRK,15,10,क्ओकि पिलातुस जाणदा थू कि प्रधान याजकै तैसिओ जलणी रा पकड़ाऊरा थु। 
MRK,15,11,पर प्रधान याजकै मणु जो भकाऊ कि सो यीशु रै बदलै बरअब्बा जो तियां तांयें छड़ी देय्आ। 
MRK,15,12,"ऐह हुणी पिलातुसै तियां थऊँ फिरी पुछु, “ता तुहै जैसिओ यहूदी रा राजा बलदै हिन ऐस सोगी अऊँ कै करूं?” "
MRK,15,13,"सो फिरी बक्की नकैऐ, “ऐसिओ क्रूस पुर चढ़ाई देय्आ!” "
MRK,15,14,"पिलातुसै फिरी तियां जो बल्लू, “कजो, ईनी कै गुनाह करुरा हा?” पर सो फिरी भी बक्की नकैऐ, “ऐसिओ क्रूस पुर चढ़ाई देय्आ!” "
MRK,15,15,"ता पिलातुसै भीड़ा जो खुश करणै री इच्छा थऊँ बरअब्बा जो तियां तांयें छड़ी दिता, अतै यीशु जो कोड़ै लगाई करी रोमी सैनका रै हबाळै करी दिता कि सो ऐसिओ क्रूस पुर चढ़ाई देय्आ। "
MRK,15,16,"सपाई तैसिओ किलै रै अन्दरा बाळै अँगणा जो लैई गै (जैतिओ प्रीटोरियुम बल्‍दै थियै), अतै पुरी सपाई री पलटण हैदी अन्दी। "
MRK,15,17,"तसेरा मजाक उड़ाणै तांयें तिन्ये तैसिओ बैंगणी रंगा रा चोगा लगबाऊ अतै कण्ड़ै रा मुकुट बणाई करी तसेरै मुण्ड़ा पुर रखु, "
MRK,15,18,"अतै ऐह बली करी तैसिओ नमस्कार करणा लगै, “हे यहूदी रै राजा, नमस्कार!” "
MRK,15,19,"सो तसेरै मुण्ड़ा पुर ड़न्ड़ै री मारदै, अतै तैस पुर थूकदै, अतै घुटनै रै भारै बैही करी तैसिओ प्रणाम करदै रैह। "
MRK,15,20,"जैहणै सो तसेरा मजाक उड़ाई बैईठै, ता तसेरै सो बैंगणी रंगा रा चोगा उतारी करी तसेरै ही कपड़ै लुआऐ; अतै ता सो तैसिओ क्रूस पुर चढ़ाणै तांयें शहरा रै बाहर लैई गै। "
MRK,15,21,"सिकन्दर अतै रूफुस रा पिता शमौन, सो मणु कुरैनी नगर थऊँ यरूशलेम शहरा मन्ज आ अतै तैहा ही बत्ता मितै ईणा लगुरा थु; सपाई तैसिओ पकडु ताकि सो यीशु रा क्रूस चुकी लैई चला। "
MRK,15,22,सो यीशु जो गुलगुता नां री पहाड़ी जो लैई आये (जठेरा मतलब हा “खोपड़ी री जगह”)। 
MRK,15,23,"सो यीशु जो पित्त मळाऊरा दाखरस दिणा लगै, पर तिनी ना लैऊ। "
MRK,15,24,"ता सपाई तैसिओ क्रूस पुर चढ़ाऊ अतै तसेरै कपड़ै उतारी करी तियां कपड़ै तांयें चिट्ठी पाई की कसिओ कै कै मुळदा, अतै अप्पु मन्ज बन्डी लै।  "
MRK,15,25,"भ्यागा लगभग नौ बजै रा टैमं थू, जैहणै तियें यीशु जो क्रूस पुर चढ़ाऊ थु। "
MRK,15,26,तसेरा दोषपत्र भी अक्की तख्ती पुर लिखीकरी तसेरै क्रूसा पुर टुन्गी दिता कि “यहूदी रा राजा”। 
MRK,15,27,तिन्ये तैस सोगी दोई डाकू भी अलग अलग क्रूस पुर अक्क तसेरी सज्जै कनारी अतै अक्क खब्बै कनारी चढाए। 
MRK,15,28,"ता पवित्रग्रन्था रा ऐह वचन कि सो अपराधी सोगी गिणु, पुरा भूआ।  "
MRK,15,29,"तैहा बत्ता मन्ज इणै-गाणै बाळै मुण्ड़ा हिलाई-हिलाई करी अतै ऐह बली करी तसेरी निन्दा करदै थियै, “बाह! मन्दरा जो ढाणैबाळा, अतै त्राई दिन मन्ज बणाणै बाळै! "
MRK,15,30,क्रूस थऊँ थलै ओसी करी अपणै आपा जो बचा!” 
MRK,15,31,"ऐस तरीकै ही प्रधान याजक अतै शास्त्री अप्पु मन्ज मजाक ऊडाऊ करदै थियै अतै बलदै थियै, “ईनी होरी जो बचाऊरा, पर अपणै आपा जो ना बचाई सकदा। "
MRK,15,32,"इस्त्राएल रा राजा, मसीह, अबै क्रूसा थऊँ ओसी अई कि अहै भी हेरी करी विस्वास करन।” अतै जैड़ै तैस सोगी क्रूस पुर चढ़ाऊरै थियै सो भी तसेरा मजाक करू करदै थियै। "
MRK,15,33,"दोफारा रै पुरै देशा मन्ज घोर नैहरा भूच्ची गो, अतै ऐह नैहरा लगभग त्राई बजै तक रैऊ। "
MRK,15,34,"त्राई बजै लगभग यीशुऐ जोरा सितै अपणी भाषा मन्ज बल्लू “इलोई, इलोई, लमा शबक्तनी?” जठेरा मतलब ऐह हा, “हे मेरै प्रमात्मां, हे मेरै प्रमात्मां, तैंई मिन्जो कजो छड़ी दिता?” "
MRK,15,35,"जैड़ै तैड़ी खडुरै थियै, तियां मन्ज कैतनै ऐह हुणी करी बल्लू, “हेरा, ऐह भविष्‍यवक्ता एलिय्याह जो हक्का पाऊ करदा।” "
MRK,15,36,"अक्क जीणा दौड़ी करी गो अतै सिरकै मन्ज स्पंज डुबाऊ अतै सरकण्ड़ैं मन्ज रखी करी तैसिओ चुसाऊ अतै बल्लू, “ठहरी गच्छा, हेरदै एलिय्याह ऐसिओ सुआलणै तांयें ईन्दा कि ना।” "
MRK,15,37,तैहणै यीशुऐ जोरा सितै बल्लू अतै मरी गो। 
MRK,15,38,ता यरूशलेम रै मन्दरा मन्ज पवित्र जगह रा पर्दा उपरा थऊँ थला तक छकी करी दोई टुकड़ै भूच्ची गो। 
MRK,15,39,"जैडा सुबेदार तसेरै सामणै खडुरा थु, जैहणै यीशु जो ईयां जोरा सितै बलदै अतै मरदै हेरू, ता तिनी बल्लू, “सच मन्ज ऐह मणु प्रमात्मैं रा पुत्र थु!” "
MRK,15,40,"कई जनानी दूरा थऊँ हेरू करदी थी, तियां मन्ज मगदल ग्राँ री मरियम, याकूब अतै योसेस री माता मरियम भी, अतै सलोमी थी। "
MRK,15,41,"जैहणै यीशु गलील मन्ज थु ता ऐह सब यीशु रै पिचो चलदी थी अतै सेरी सेवा चाकरी करदी थी; अतै होर भी मती सारी जनानी तैड़ी थी, जैड़ी तैस सोगी यरूशलेम थऊँ छुरी थी। "
MRK,15,42,"जैहणै सँझ भूई ता ठेरैतांये कि तैयारी रा दिन थु, जैडा विश्रामदिन थऊँ पैहलै भुन्दा, "
MRK,15,43,"अरिमतिया नगर रा रहणैबाळा यूसुफ आ, जैडा यहूदी महासभा रा सदस्य थु अतै सो भी प्रमात्मैं रै राज्य री भाळा मन्ज थु। सो हिम्मत करीके पिलातुस बलै गो अतै यीशु री लाहश जो मँगू। "
MRK,15,44,"पिलातुस जो हैरानी भूई कि यीशु ऐतनी झट कियां मरी गोआ; अतै तिनी सुबेदार जो हैदी करी पुछु, “कै सच मन्ज ही यीशु मरी गो हा?” "
MRK,15,45,"जैहणै तैसिओ सुबेदारा थऊँ सब पता लगी गो, ता यीशु री लाहश यूसुफ जो दी दिती। "
MRK,15,46,"ता तिनी मलमल री अक्क कफन खरीदु अतै लाहश जो सुआली करी तैसा कफना मन्ज लपेटु, अतै अक्की कब्रा मन्ज जैड़ी हप्पडा मन्ज कोरूरी थी रखी दिता, अतै कब्रा रै दारा मन्ज अक्क बड्डा बड्‍डा पत्थर रखी दिता। "
MRK,15,47,मरियम मगदलीनी अतै योसेस री माता मरियम हेरू करदी थी कि यीशु री लाहश जो कड़ी रखुआ। 
MRK,16,1,"जैहणै विश्रामदिन बीती गो, ता मरियम मगदलीनी, अतै याकूब री माँ मरियम अतै सलोमी छैळ मुसकी बाळी चिजा खरीदी ताकि सो तैतिओ यीशु री लाशा पुर मळन। "
MRK,16,2,"हप्ते रै पैहलै दिन भ्यागा ही जैहणै सुरज नकैऊ ही थु, सो कब्रा पुर आई, "
MRK,16,3,"अतै अप्पु मन्ज कणैऊ करदी थी कि, “असु तांयें कब्रा रै द्धारा पुर रखुरा पत्थर कस घेरना भोला?” "
MRK,16,4,"जैहणै तियें हाख्री चुकी हेरू, ता पत्थर कब्रा थऊँ घिरूरा थू-सो बडा भारी बड्‍डा थु। "
MRK,16,5,"कब्र रै अन्दर गिचीकरी तियें अक्की जवान जो हच्छै कपड़ै लाऊरै खब्बी कनारी बैहुरै हेरू, अतै हैरान भूई। "
MRK,16,6,"तिनी तियां सितै बल्लू, “हैरान मत भोआ, तुहै नासरी जो जैडा क्रूस पुर चढाऊरा थु, तैसिओ तोपदी हिन। सो जी भुआ, पर सो ऐठी निय्आ; हेरा, ऐह सो ही जगह हा, जैड़ी तैसिओ रखुरा थु। "
MRK,16,7,"पर तुहै गच्छा, तसेरै चेलै अतै पतरस जो बला कि तुसु थऊँ पैहलै यीशु गलील परदेस जो गाणा। जिंआं तिनी तुसु सोगी पैहलै बलुरा थू, तुसु तैठिये तैसिओ हेरना।” "
MRK,16,8,"अतै सो कब्र थऊँ नकैई करी नह्ही गई; क्ओकि सो कमी नकैऊरी थी अतै डरूरी भी थी। तिन्ये कसी सोगी कुछ ना बल्लू, क्ओकि सो ड़रदी थी। "
MRK,16,9,हप्ते रै पैहलै दिन भ्यागा ही जैहणै सो जी भुआ ता पैहलै-पैहल मरियम मगदलीनी जो जैसा थऊँ यीशुऐ सत दुष्‍टात्मा कडुरी थी तैहा जो हुजु। 
MRK,16,10,"तैहै ऐह खबर गिचीकरी यीशु रै चेलै जो जैड़ै शोक मन्ज डुबुरै थियै अतै रूणा लगुरै थियै, हुणाई। "
MRK,16,11,"तिन्ये चेलै जैहणै ऐह हुणु कि सो जिन्दा अतै तैहै सो हेरूआ, विस्वास ना करू। "
MRK,16,12,"ऐत थऊँ बाद सो अलग ही रूपा मन्ज तियां चेलै मन्ज दूँ होर चेलै जो हुजु, जैहणै सो ग्राँ री कनारी चलुरै थियै। "
MRK,16,13,"तिन्ये भी गिचीकरी होरी जो ऐह खबर हुणाई, पर तिन्ये तंयारा भी विस्वास ना करू। "
MRK,16,14,"फिरी सो तियां ग्यारह चेलै जो भी, जैहणै सो खाणा बैहुरै थियै हुजु, अतै तंयारै अविस्वास अतै मना री कठोरता पुर झिड़कु, क्ओकि जिन्यैं तसेरै जी भूणै थऊँ बाद तैसिओ हेरू थु, तिन्ये भी विस्वास ना करू। "
MRK,16,15,"यीशुऐ तियां सितै बल्लू, “तुहै पुरी दुनिया मन्ज गिचीकरी सबी मणु जो सुसमाचार प्रचार करा। "
MRK,16,16,"जैडा मिन्जो पुर विस्वास करा अतै बपतिस्मा लेय्आ तसेरा ही उद्धार भूणा, पर जैस विस्वास ना करना सो दण्ड रा हकदार भूणा। "
MRK,16,17,"विस्वास करनैवाळै मन्ज ऐह चिन्ह भूणै कि तियां मेरै नां सितै दुष्‍टात्मा जो कड़णा, नोई नोई बोली बलणी। "
MRK,16,18,"तियां कीड़ै जो चुकी लैणा, अतै अगर जहर भी पी गाहलै ता भी कुछ ना भूणा; तियां बमारा पुर हत्थ रखणै अतै तियां ठीक भूच्ची गाणा।” "
MRK,16,19,"प्रभु यीशु चेलै सोगी गल्ला करनै थऊँ बाद प्रमात्मैं तैसिओ स्वर्गा जो चुकी लैऊ, अतै प्रमात्मैं री सज्जै कनारी बैही गो।  "
MRK,16,20,"तसेरै चेलै यरूशलेम थऊँ निकळी गै अतै हर जगह प्रचार करदै रैह, अतै जैड़ी भी गै प्रभु तियां सोगी कम करदा रैऊ, अतै तियां चिन्ह द्धारा जैड़ै सो करदै थियै, मणु जो दसणा लगै कि प्रमात्मैं रा वचन सचा हा। आमीन "
LUK,1,1,"श्रीमान थियुफिलुस जी, कईये मणुऐ यीशु री गल्ला रा जैड़ी कि असु मन्ज भच्छुरी थी, इतिहास लिखणै तांई ईन्दा साथ दितुरा। "
LUK,1,2,"जियां कि सो मणु जियें कि ईयां गल्ला जो पैहलै थऊँ ही अपणी हाख्री हेरूरा थू अतै सो वचना रै सेवक थियै, तियें ही ऐह सब गल्ला असु तिकर पुजाई "
LUK,1,3,ता मिन्जो भी ऐह ठीक लगु कि ईयां सब गल्ला रा पुरा हाल ठीक-ठीक जाँच-परख करणै थऊँ वाद ही तियां जो अक्क-अक्क करीके तुसु तांई लिखूँ 
LUK,1,4,ताकि तुहै जाणी लैन कि सो गल्ला जठेरी तुहै सिख लैऊरीआ सो कतूणी सच हिन। 
LUK,1,5,"ऐह तैस टैमां री गल्ल हा जैहणै यहूदिया परदेसा मन्ज राजा हेरोदेसा रा राज्य थू। ता तैड़ी अबिय्याह नां रै अक्की याजका री मण्ड़ळी मन्ज, जकरिया नां रा अक्क याजक थू। तसेरी घरावाळी रा नां इलीशिबा थू सो हारून नां रै अक्की याजका रै खानदाना थऊँ थी। "
LUK,1,6,"जकरिया अतै इलीशिबा प्रमात्मैं रै सामणै बड़ै ही धर्मी थियै, अतै तसेरी सभी आज्ञा अतै व्यवस्था पुर सिधै मना सितै चलदै थियै। "
LUK,1,7,"तंयारी कोई भी औलाद ना थी क्ओकि इलीशिबा बाँझ थी, अतै दोनों बुढै भी थियै। "
LUK,1,8,अक्क दिन जकरिया अपणी मण्ड़ळी सोगी प्रमात्मैं रै सामणै याजकी कमाऊ करदा थू। 
LUK,1,9,ता याजक मण्ड़ळी री रीति रै मुताबक तिन्यै सभी रै नां री पर्ची पाई अतै पर्ची जकरिया रै नां री निकळी कि सो प्रमात्मां रै मन्दरा मन्ज गिच्ची करी धूप बाळा। 
LUK,1,10,धूप बाळणै रै टैमैं पूजा करनै बाळै मणु री सब मण्ड़ळी बाहर प्रार्थना करू करदी थी। 
LUK,1,11,ता तसेरै सामणै प्रमात्मैं रा अक्क स्वर्गदूत धूप बाळणै बाळी जगहा री खब्बी कनारी प्रकट भुआ। 
LUK,1,12,जकरिया तैसिओ हेरी करी विजकु अतै मना मन्ज डरना लगा। 
LUK,1,13,"ता स्वर्गदूतै तैसिओ बल्लू, “हे जकरिया, डरैं मत! क्ओकि प्रमात्मैं तेरी प्रार्थना हुणी लैईआ। तेरी घरावाळी इलीशिबा थऊँ तिजो तांई अक्क पुत्र पैदा भूणा। तू तसेरा नां यूहन्‍ना रखैं। "
LUK,1,14,"तसेरै पैदा भूणै पुर तुसु ता खुश भूणा हा पर होरी मतै मणु भी तसेरै पैदा भूणै री खुशी मनाणी हा, "
LUK,1,15,कजो कि सो प्रभु रै सामणै महान भूणा। तैस मदिरा शराब कदी ना पिणा। तैस अपणी मौआ रै पेटा मन्ज ही पवित्र आत्मा री सामर्थ सोगी भरी गाणा। 
LUK,1,16,तैस इस्त्राएली मणु थऊँ मतै जो प्रभु प्रमात्मैं री कनारी फेरना। 
LUK,1,17,"यूहन्‍ना सो मणु भूणा जैड़ा प्रमात्मैं रै भविष्‍यवक्ता एलिय्याह री आत्मा अतै सामर्थ सितै भरूरा भूणा। तैस प्रमात्मैं रै रस्तै जो तैयार करना। तैस मां-बुड्‍ड़ै रा मन बाल-बच्चै री कनारी फेरना अतै अणमन्ना जो धर्मी साईं समझ दिणिआ, ताकि प्रभु तांई अक्क खरी प्रजा तैयार भुच्‍ची सका।” "
LUK,1,18,"ता जकरिया स्वर्गदूता थऊँ पुछणा लगू, “ऐह अऊँ कियां मन्‍नी लैऊ? क्ओकि अऊँ अतै मेरी घरावाळी ता बुढढै भुच्‍ची गच्छुरै।” "
LUK,1,19,"स्वर्गदूतै जवाव दिता, “मेरा नां जिब्राएल हा, अऊँ प्रमात्मैं रै सामणै खडी रैहन्दा, मिन्जो प्रमात्मैं तिजो बलै ऐह सुसमाचार हुणाणा भैजुरा हा। "
LUK,1,20,"अबै हुण, जैहणै तिकर ऐह गल्ला पूरी ना भुच्‍ची गाहली, तैहणै तिकर गूंगै भूच्ची गाणा। ऐह ठेरैतांये भूणा कि तैंई मेरी गल्ला पुर विस्वास ना करू जैड़ी कि अपणै टैमां पुर पूरी भुणीआ।” "
LUK,1,21,"बाहर मणु जकरिया री भाळा मन्ज खडुरै थियै। सो सोचणा लगै कि, जकरिया जो मन्दरा मन्ज ऐतनी देर कजो लगी भुल्‍ली? "
LUK,1,22,"जैहणै सो बाहरा जो आ, ता सो तियां जो सिनका लाणा लगु, क्ओकि तसेरी जवान ना चल्‍लु करदी थी। ता बाहर खडुरै मणु सब जाणी गै कि मन्दरा अन्दर जरुर ऐसिओ कसकी रै दर्शन भुऐ हिन। "
LUK,1,23,"जैहणै तसेरी सेवा करनै रै दिन पूरै भुच्‍ची गै, ता सो अपणै घरा जो चली गो। "
LUK,1,24,"कुछ दिना बाद तसेरी घरावाळी इलीशिबा गर्भवती भूई, पर तैहै पँजा महीनै तिकर ऐह गल्ल मणु थऊँ लुक्‍काई रखी। "
LUK,1,25,"सो बल्‍दी थी कि, “मणु मन्ज मेरी बदनामी दूर करनै तांई प्रमात्मैं ईयां दिना मन्ज मिन्जो पुर ऐह दया दृष्‍टि करी हा।” "
LUK,1,26,"जैहणै इलीशिबा जो छिठा महीना लगु, ता प्रमात्मैं जिब्राएल स्वर्गदूता जो, गलील नां रै जिलै रै नासरत परदेसा मन्ज, मरीयम नां री अक्की कुँवारी कुल्ळी वल्लै भैजु। "
LUK,1,27,तसारी मंगणी यूसुफ नां रै मणु सितै भच्छुरी थी जैडा कि राजा दाऊद रै वंशा रा थू। 
LUK,1,28,"स्वर्गदूतै तैहा वल्लै इच्ची करी बल्लू, “मरीयम तेरी जय भोआ! तिजो पुर प्रमात्मैं री दया भूई हा अतै प्रमात्मां तिजो सोगी हा।।” "
LUK,1,29,"स्वर्गदूता री ऐसा गल्ला हुणी करी मरियम ड़री गई, अतै सोचणा लगी कि “ऐसा गल्ला रा कै मतलब भोल्ला”? "
LUK,1,30,"स्वर्गदूतै तैसा जो बल्लू, “हे मरियम, डरैं मत! कि प्रमात्मां तिजो पुर दयावान भुआ। "
LUK,1,31,"तुद गर्भवती भूणा, अतै अक्क पुत्र जमणा। तू तसेरा नां यीशु रखैं। "
LUK,1,32,"सो महान अतै परमप्रमात्मैं रा पुत्र भूणा। प्रभु प्रमात्मैं तैसिओ तसेरै पूर्वज राजा दाऊद सांईयै राजा बनाणा, मतलब अपणै मणु पुर राज करनै रा अधिकार। "
LUK,1,33,"तैस याकूब रै घरानै यानी की इस्त्राएली मणु पुर सदा राज्य करना, अतै तसेरै राज्य रा कदी अन्त ना भूणा।” "
LUK,1,34,"ता मरियमें स्वर्गदूता थऊँ पुछु, “ऐ कियां भुच्‍ची सकदा अऊँ ता कुँवारी हा।” "
LUK,1,35,"ता स्वर्गदूतै जवाव दिता, “पवित्र आत्मा अतै परमप्रमात्मैं री सामर्थ तिजो पुर बणी रैहणी हा। ऐत तांई सो जैडा कि तिजो थऊँ पैदा भूणै बाळा सो पवित्र पुत्र भूणा, अतै प्रमात्मैं रा पुत्र भूणा।” "
LUK,1,36,"होर कै बल्लू, तेरी रिस्तेदार इलीशिबा, जेहा जो मणु बाँझ बलदै थियै, गर्भवती हा, अतै तैहओ छिठा महीना लगुरा। "
LUK,1,37,क्ओकि प्रमात्मैं तांई सब कम आसान हिन। 
LUK,1,38,"ता मरियमें बल्लू, “हेर, अऊँ ता प्रभु री दासी हा। जियां सो चाहन्दा तियां ही भोआ।” फिरी स्वर्गदूत तैठी थऊँ चल्ली गो। "
LUK,1,39,थोड़ै दिन बाद मरियम झटफट तैयार भुच्‍ची करी पहाड़ी ईलाकै रै यहूदा परदेसा रै अक्की शहरा जो गई। 
LUK,1,40,तैसै जकरिया रै घरै पुजीकरी इलीशिबा सितै पैरी करी। 
LUK,1,41,"जियां ही सो पैरी करू करदी थी ता, तियां ही इलीशिबा रै पेटा मन्ज बच्चा उटकु अतै इलीशिबा पवित्र आत्मा सितै भरी गई। "
LUK,1,42,"सो जोरा सितै बलणा लगी, “मरियम तू सभी जनानी मन्ज धन्य हा! अतै धन्य हा तेरै पेटा रा फळ।” "
LUK,1,43,ऐह मेरै तांयें बड़ै सौभाग्य री गल्ला हा कि मेरै प्रभु री मां मिन्जो वलै आई हा? 
LUK,1,44,हेर जियां ही तैंई मिन्जो सितै पैरी करी तियां ही मेरा बच्चा पेटा मन्ज खुशी सितै ऊटकुआ। 
LUK,1,45,"“धन्य हा तू जहै प्रमात्मां री गल्ला पुर विस्वास करू, जैड़ी भी स्वर्गदूतै तिजो सोगी बल्ली सो जरूर पूरी भूणी।” "
LUK,1,46,"ता मरीयमें बल्लू, “मेरा प्राण प्रभु री तरीफ करा। "
LUK,1,47,"मेरी आत्मा मेरा उद्धार करनै बाळै प्रमात्मैं मन्ज खुश हा, "
LUK,1,48,क्ओकि प्रमात्मैं अपणी दासी री दीनता पुर कृपादृष्‍टि करी हा अतै अजा थऊँ बाद मिन्जो जुगा-जुगा रै मणु वलणा कि धन्य हा ऐह जनानी। 
LUK,1,49,"सर्वशक्तिमान प्रमात्मैं मिन्जो तांई बड़ै-बड़ै कम करूरै, तसेरा नां पवित्र हा, "
LUK,1,50,जैड़ै तसेरा ड़र मन्दै तियां पुर तसेरी दया पीढ़ी थऊँ पीढ़ी तिकर वणी रैहन्‍दी हा। 
LUK,1,51,"जैड़ै मणु अपणै-आपाओ बड़ै समझदै थियै, तियांओ तिनी अपणी शक्ति सितै तितर-बितर करी दितुरा। "
LUK,1,52,तिनी राजा-महराजा री बादशाही जो खत्म करी दिता पर दीन मणु रै दरीद्रा जो दूर करू हा। 
LUK,1,53,तिनी भूखै भाणै जो ता खरी चीजा सितै रजेरूआ पर रजुरै पूजुरै खाली हथै कड्ड़ी लायै। 
LUK,1,54,तिनी अपणै सेवक इस्त्राएली मणु जो सम्भाळी लैऊआ कि अपणी तैहा दया जो याद करा। 
LUK,1,55,जियां तिनी ईन्दै पूर्वजा सितै बल्लुरा थू कि तैस अब्राहम अतै तसेरै वंशा पुर सदा दया करनी हा।” 
LUK,1,56,मरीयम कोई त्राई महीनै इलीशिबा बलै रैई करी अपणै घरा जो फिरी आई। 
LUK,1,57,"फिरी इलीशिबा रै लोकिणै रै धैङै पूरै भुऐ, ता तैसै अक्की पुत्रा जो जन्म दिता। "
LUK,1,58,"तहारै अड़ेही-पड़ेही अतै रिस्तेदार ऐह हुणी करी बड़ै खुश भुऐ, कि प्रभुऐ तैहा पुर दया करी हा। "
LUK,1,59,अठुऐं धैड़ै जैहणै मणु बच्चै रा खतना करना आये ता तसेरा नां भी तसेरै पितै रै नां पुर जकरिया रखणा लगै। 
LUK,1,60,"पर तसेरी मोऐ बल्लू, “ना-ना सेरा नां यूहन्‍ना रखणा।” "
LUK,1,61,"तिन्यै तैसा जो बल्लू, “तेरै खानदाना मन्ज ता ऐह नां कसी रा भी ना हा!” "
LUK,1,62,"फिरी तिन्यै सिनका लाई करी जकरिया थऊँ पूच्छु, “तू सेरा नां कै रखणा चाहन्दा?” "
LUK,1,63,जकरिया लिखणै जो पट्टी मंगाई करी तसेरा नां यूहन्‍ना लिखी दिता। ऐह हेरी करी सब हैरान भूच्ची गै। 
LUK,1,64,ता तैहणै ही तसेरी जीभ भी खुली गैई अतै सो कणैणा लगी पैऊँ अतै प्रमात्मैं रा धन्यवाद करना लगु 
LUK,1,65,ऐह सब हेरी करी तसेरै अड़ेही-पड़ेही हैरान भूच्ची करी डरना लगै अतै ऐह गल्ल पुरै यहूदिया रै पहाड़ी इलाकै मन्ज फैली गई। 
LUK,1,66,"ईयां सबी गल्ला जो हुणनै थऊँ बाद मणु अपणै-अपणै मनां मन्ज विचार करीके बलणा लगै, “ऐह बच्चा मोटि करी कै बणला”? कजो कि प्रभु री सामर्थ ऐस बच्चै सोगी थी। "
LUK,1,67,तैस बच्चै रा पिता जकरिया पवित्र आत्मा सितै भरी करी भविष्‍यवाणी करना लगु 
LUK,1,68,"“इस्त्राएल रै प्रभु प्रमात्मैं री स्‍तुती भोआ, कओकि तिनी अपणै मणु पुर दया दृष्‍टि करीआ अतै तंयारा छुटकारा करू हा। "
LUK,1,69,तिनी अपणै सेवका दाऊद रै वंशा थऊँ असु तांई अक्क सामर्थी उद्धारकर्ता पैदा करूआ। 
LUK,1,70,"जियां तिनी अपणै पवित्र भविष्‍यवक्ता रै मुँहा थऊँ बलौऊरा थू, जैड़ै कि पुराणै जमानै थऊँ भून्दै आये हिन, "
LUK,1,71,कि प्रमात्मैं असु जो ईन्दै दुश्‍मणा थऊँ अतै सबी बैरी थऊँ उद्धार करू हा। 
LUK,1,72,ताकि इन्दै पुरखा पुर दया करीके अपणै पवित्र सौगन्द जो याद करा। 
LUK,1,73,"प्रमात्मैं इन्दै कुल-पिता अब्राहम सोगी खाऊरी सौगन्द पूरी करी हा, "
LUK,1,74,"कि सो असु जो इन्दै दुश्‍मणा रै हथा थऊँ बचा, "
LUK,1,75,"ताकि अहै तसेरै सामणै पवित्र अतै धर्मी भूच्ची करी, पूरी ऊमर निडरता सितै तसेरी सेवा करदै रैहन।” "
LUK,1,76,"“हे बच्चै! तुद परमप्रमात्मैं रा भविष्‍यवक्ता बणना, क्ओकि तुद प्रभु रा रस्ता तैयार करनै तांयें तसेरै अगो-अगो चलना। "
LUK,1,77,ताकि तसेरै मणु जो उद्धार पाणै रा ज्ञान देआ जैडा कि तंयारै पापा री माफी थऊँ भून्दा हा। 
LUK,1,78,"ऐह तियां पुर ईन्दै प्रमात्मैं री तैसा बेथाह दया री बजहा थऊँ भूणा, जठेरी बजहा थऊँ असु पुर स्वर्गा थऊँ जियां कि तड़कै रा प्रगड़ा चमकणा। "
LUK,1,79,"ताकि असिओ पाप अतै अनन्त मौती रै ड़र थऊँ लौ री कनारी लैई अईआ, अतै इन्दै जिन्दगी जो शान्ती रै रस्तै पुर ठीक ठीक चला।” "
LUK,1,80,"अतै सो बच्चा यूहन्‍ना मोटीन्‍दा गो अतै आत्मा मन्ज बलवान भुन्दा गो। सो तैहणै तिकर सुनसान जगह मन्ज रैऊ, जैहणै तिकर तसेरा इस्त्राएली समाजा मन्ज प्रमात्मां रा प्रचार करनै रा टैमं ना आ। "
LUK,2,1,तियां दिन महाराजा पूरै रोमी देशा मन्ज जनगणना करनै रा हुक्म दिता। 
LUK,2,2,ऐह पैहली मणु री जनगणना तैस टैमैं भूई जैहणै किवरनियुस सीरिया परदेस रा राज्यपाल थू। 
LUK,2,3,ता सब मणु अपणा-अपणा नां लिखाणै तांई अपणै-अपणै पुरखा रै शहरा जो गै। 
LUK,2,4,"यूसुफ भी गलील परदेसा रै नासरत शहरा थऊँ यहूदिया परदेसा मन्ज दाऊद रै नगरा बैतलहम जो गो, कजो कि सो राजा दाऊद रै परिवार रा अतै वंशा रा थू। "
LUK,2,5,सो अपणी गर्भवती मंगेतर मरियम जो भी अपणै सोगी नां लिखाणै तांई लैई गो। 
LUK,2,6,तंयारै तैड़ी रैहन्दै-रैहन्दै तैसारै लौकिणै रै दिन पूरै भूच्ची गै। 
LUK,2,7,"मरियम अपणै पहलै पुत्रा जो जन्म दिता अतै फालडू मन्ज लपेटी करी गोरू री खुरली मन्ज सुलाई दिता, क्ओकि तियां जो सरांई मन्ज रैहणै जो जगह न मुळुरी थी। "
LUK,2,8,तैस इलाकै मन्ज कुछ पाहल थियै। सो अक्की बलड़ा मन्ज राती जो अपणै धणा रा पैहरा करू करदै थियै। 
LUK,2,9,"ता अचानक ही प्रभु रा अक्क स्वर्गदूत तंयारै सामणै ईच्ची खडू अतै प्रभु रा तेज तंयारी चौं कनारी चमंकु, ऐह हेरी करी सो ड़री गै। "
LUK,2,10,"पर स्वर्गदूतै बल्लू, “ड़रा मत! हुणा, अऊँ तुसिओ बड़ी खुशी रा सुसमाचार हुणान्दा जैड़ी कि सबी मणु तांई भुणीआ "
LUK,2,11,अज राजा दाऊद रै बैतलहम शहर मन्ज तुसु तांई अक्क उद्धारकर्ता पैदा भुआ अतै यही मसीहा प्रभु हा। 
LUK,2,12,तुसु तांई तसेरी ऐह पछैण हा कि तुसु अक्क बच्चा फालडू मन्ज लपेटुरा अतै खुरली मन्ज सुतुरा हेरना।” 
LUK,2,13,"ता हैरदै-हैरदै ही तैस स्वर्गदूता सोगी मतै स्वर्गदूत प्रमात्मैं रा गुणगान करदै अतै कणैदैं हूजे कि, "
LUK,2,14,"“स्वर्गा मन्ज प्रमात्मैं री महिमा भोआ, अतै धरती पुर तियां मणु जो शान्ती मूल्ळा, जियां थऊँ सो खुश हा।” "
LUK,2,15,"जैहणै स्वर्गदूत तैठी थऊँ स्वर्गा जो चली गै, ता पाअल अप्पु मन्ज बलणा लगै, “अईआ अहै बैतलहम जो चलदै अतै जैड़ी गल्ल प्रभुऐ असिओ दस्सिआ, तैसा गिच्ची करी हैरदै।” "
LUK,2,16,"ता पाहलै तैहणै ही गिच्ची करी मरियम, यूसुफ अतै खुरली मन्ज सो बच्चा सुतुरा हेरू। "
LUK,2,17,अतै सो गल्ला मणु सितै लाई जैड़ी ऐस बच्चै रै वारै मन्ज स्वर्गदूतै दसुरी थी। 
LUK,2,18,पाहला री ईयां गल्ला हुणी करी सबी मणु जो हैरानी भूई। 
LUK,2,19,पर मरियम सबी गल्ला जो अपणै मनां मन्ज सोचदी रैई। 
LUK,2,20,जिआं कि पाहला जो दसुरा थू सो तियां ही हेरी हुणी करी प्रमात्मैं री महिमा अतै गुणगान करदै अपणै धणा बलै फिरी आये। i 
LUK,2,21,"बच्चै रै जन्म थऊँ बाद अठुऐं दिन जैहणै खतना करनै रा टैमं आ ता तैस बच्चै रा नां तिऐं यीशु रखु, जैडा कि स्वर्गदूतै तसेरी मौआ रै पेटा मन्ज ईणै थऊँ पैहलै ही दसुरा थू। "
LUK,2,22,"जैहणै मूसा री व्यवस्था रै मुताबक मरियम रै शुद भूणै रै दिन पूरै भुऐ, ता यूसुफ अतै मरियम तैसिओ यरूशलेम शहरा रै मन्दरा मन्ज प्रमात्मैं रै सामणै लैई गै। "
LUK,2,23,"जियां कि प्रमात्मां री व्यवस्था मन्ज लिखुरा, “हर जठा पुत्र प्रभु तांई पवित्र ठहरला।”  "
LUK,2,24,ता प्रमात्मां री व्यवस्था रै मुताबक “घुग्‍गी रा अक्क जोड़ा या फिरी कबूतरा रै दोई बच्चै लैई करी बलिदान करन।” 
LUK,2,25,यरूशलेम मन्ज शिमौन नां रा अक्क मणु बड़ा धर्मी अतै भक्त थू। सो पवित्र आत्मा सितै भरूरा थू। सो इस्त्राएल रै मणु रा छुटकारा दिणैबाळै मसीहा जो भाळू करदा थू। 
LUK,2,26,"पवित्र आत्मा तैसिओ दसुरा थू कि, “जैहणै तिकर सो प्रमात्मैं रै मसीहा जो हेरी ना लैन्दा तऊं तिकर तसेरी मौत ना भूणी हा।” "
LUK,2,27,सो आत्मा री प्रेरणा सितै मन्दरा मन्ज आ। जैहणै माता-पिता यीशु जो मन्दरा मन्ज अन्दरा जो लैई करी आये कि व्यवस्था रै मुताबक भेंट चढ़ान। 
LUK,2,28,"ता शमौनै यीशु जो अपणी खोखा लैऊ अतै प्रमात्मैं रा धन्यवाद करीके वलणा लगु कि, "
LUK,2,29,"“हे स्वामी, अबै तेरा सेवक तेरै वचना रै मुताबक शान्ती सोगी मरी सकदा हा, "
LUK,2,30,कजो कि अबै मैंई अपणी हाख्री तेरा उद्धार हेरी लैऊआ। 
LUK,2,31,"जैसिओ तैंई सब देशा रै मणु तांयें भैजू हा, "
LUK,2,32,"कि सो यहूदी जो छड़ी करी गैर यहूदी तांई प्रमात्मैं रा ज्ञान दिणै तांई अक्क ज्योति हा, अतै तेरै अपणै मणु इस्त्राएली तांई महिमा हा।” "
LUK,2,33,यीशु रै वारै मन्ज ऐह गल्ला हुणी करी तसेरै माता पिता यूसुफ अतै मरियम हैरान भूच्ची गै। 
LUK,2,34,"ता शमौनै तियां जो अशीर्वाद दिता अतै मरियम सितै बल्लू, “हेर, ऐह बच्चा कई इस्त्राएली मणु तांई खात्‍मैं रा अतै कईआ तांई उद्धार रा चिन्ह भूणा। जसेरी बजहा थऊँ सेरै वरोधा मन्ज गल्ला भूणी। "
LUK,2,35,जैत थऊँ कईआ मणु रै दिला री गल्ला रा पता लगणा। अक्क दुख भी तलवार सांईयै तेरै प्राणा जो भी चीरदी निकळी गाणीआ।” 
LUK,2,36,"अशेरा रै गोत्रा थऊँ फनूएल नां रै अक्की मणु री कुल्ळी जसारा नां हन्ना थू, भविष्‍यवक्ता थी। सो बुढ़ी भूच्ची गछूरी थी। तैसै सता साल तिकर ही सुहाग करूरा थू। "
LUK,2,37,"अतै सो चौरासी साल थऊँ विधवा थी। सो मन्दरा मन्ज ही रैहन्‍दी थी अतै प्रमात्मां सोगी दिन रात प्रार्थना, भजन अतै व्रत करदी रैन्हदी थी "
LUK,2,38,"जैहणै शिमौन, मरियम अतै यूसुफ सोगी कणैऊ करदा थू, ता तैस टैमैं हन्ना भी तैठी आई अतै प्रभु प्रमात्मैं रा धन्यवाद करना लगी। सो तियां सबी सितै ऐस बच्चै यीशु रै बारै मन्ज बलणा लगी जैड़ै यरूशलेम मन्ज प्रमात्मैं रै मसीहा रै इणै थऊँ मिलणै बाळै छुटकारै री भाळ करु करदै थियै। "
LUK,2,39,व्यवस्था रै मुताबक सब कुछ करनै थऊँ बाद यीशु रै माता-पिता अपणै गलील परदेसा रै नासरत नगरा जो फिरी गै। 
LUK,2,40,बच्चा मोटीन्‍दा गो अतै आत्मा मन्ज बलवान भुन्दा गो। सो ज्ञानवान भूणा लगू अतै प्रमात्मैं रा अशीर्वाद तैस पुर थू। 
LUK,2,41,यीशु रै माता-पिता हर साल फसह रा त्यौहार मनाणै तांई यरूशलेम शहरा जो गान्हदै थियै। 
LUK,2,42,जैहणै यीशु बारह साला रा भुआ ता सो फिरी रीति रै मुताबक त्यौहार मनाणा यरूशलेम जो गै। 
LUK,2,43,जैहणै त्यौहार मुक्‍की गो ता सो अपणै घरा जो फिरी आये। पर यीशु यरूशलेम मन्ज ही रैई गो। ऐसा गल्ला रा तसेरै माता-पिता जो पता ना थू। 
LUK,2,44,"तियें सोचु यीशु, असु सोगी चलुरै मणु सोगी भूणा। तियें अक्की दिन रा सफर कट्‍टी दिता। जैहणै तियां जो पता लगू कि यीशु सोगी नियां ता सो तैसिओ अपणै रिशतैदारा अतै जान-पहचान बाळै मणु मन्ज तोपणा लगै। "
LUK,2,45,पर जैहणै सो ना मुळू ता सो तोपदै-तोपदै यरूशलेम जो फिरी गै। 
LUK,2,46,तोपदै-तोपदै त्रियै धैङै बाद तियें सो मन्दरा मन्ज प्रचार करनै बाळै रै मन्जै बैहुरा अतै तियां सोगी सवाल जवाव करदा हेरू। 
LUK,2,47,जैतनै मणु तसेरी गल्ला हुणु करदै थियै सो सब तसेरै सवाला जवावा थऊँ हैरान परेशान थियै। 
LUK,2,48,"ता तसेरै माता-पिता तैसिओ हेरी करी हैरान भुऐ अतै माता वलणा लगी, “हे पुत्रा तैंई असु सोगी इन्या कओ करू? अऊँ अतै तेरा पिता तिजो तोपदै-तोपदै परेशान भूच्ची गच्छुरै थियै।” "
LUK,2,49,"“औ मेरिऐ माता, तुहै मिन्जो कओ तोपू करदै थियै? कै तुसिओ पता निआ कि मिन्जो अपणै पिता रै घरा मन्ज भूणा जरूरीआ?” "
LUK,2,50,पर जैडा यीशुऐ बल्लू सो तंयारी समझा मन्ज कुछ भी ना आ। 
LUK,2,51,पर सो तियां सोगी चली गो। सो नासरत मन्ज पुजै अतै यीशु माता-पिता रा आज्ञाकारी वणी करी रैऊ। पर तसेरी माता ये सारी गल्ला अपणै दिला मन्ज रखी। 
LUK,2,52,"अतै यीशु जवान भुन्दा गो अतै ज्ञान, डील-डौल मन्ज अतै प्रमात्मैं अतै मणु रै अशीर्वाद सितै अगो बड़दा गो। "
LUK,3,1,तिबिरियुस महाराजा रै पन्द्रमें साला मन्ज पुन्‍तियुस पिलातुस यहूदा परदेस रा राज्यपाल थू। तैस ही टैमैं हेरोदेस तैस रियासत रै चौं इलाकै थऊँ गलील इलाकै रा राजा थू। तसेरा अक्क भाई फिलिप्पुस इतूरैया अतै त्रखोनितिस ईयां दूनी इलाकै रा राजा थू। अतै अबिलेने जिलै पुर लिसानियास राज्य करू करदा थू। 
LUK,3,2,तैस टैमैं हन्ना अतै कैफा यरूशलेम शहरा मन्ज महायाजक थियै। यूहन्‍ना जैडा कि जकरिया रा पुत्र थू सो बियावान जगहा मन्ज रैहन्दा थू। तैस बलै प्रमात्मैं रा संदेसा पुजु। 
LUK,3,3,"यूहन्‍ना यरदन नदी री कनारी अखै ब्रखै बसुरै परदेसा मन्ज इच्ची करी, पापा री माफी तांयें पापा थऊँ मन फेरनै रै बपतिस्मा रा प्रचार करना लगा। "
LUK,3,4,"जियां कि यशायाह नां रै भविष्‍यवक्ता रै पवित्रग्रन्था मन्ज लिखिऊरा: “उजाड़ जगहा थऊँ कोई हक्का पान्दा हुणु करदा कि, ‘प्रभु रा रस्ता तैयार करा, अतै ऐसा वत्ता जो सिदा भी करा। "
LUK,3,5,"सब फाटी भरी गाहणी, अतै सारै टिलै पलेन भूच्ची गाणै ऊबड़-खाबड़ रस्तै जो सिधा अतै जैड़ै ऊचै निचै हिन सो चौरस बणाऐ गाणै हिन। "
LUK,3,6,अतै सब मणु तैस जो हेरना जैसिओ प्रमात्मैं उद्धार करनै तांयें भैजुरा हा। ’” 
LUK,3,7,"मणु री टोली री टोली यूहन्‍नै बलै बपतिस्मा लैणा ईन्‍दी थी। सो तियां जो बलदा थू, “हे कीड़ै सांई जहरीलै मणुओ, तुसु जो कुणी दस्सी दिता कि प्रमात्मैं रै ईणैबाळै गुस्सै थऊँ नह्ही पेय्आ। "
LUK,3,8,ठेरै तांयें सबूत देय्आ कि तुहै अपणै मन पापा थऊँ फेरै। पर अपणै-अपणै मना मन्ज ऐह सोचणा छड़ी देय्आ कि अब्राहम तुन्दा पिता हा क्ओकि अऊँ तुसु सोगी सच बलदा कि प्रमात्मां ईयां पत्थरा थऊँ भी अब्राहम तांयें औलाद पैदा करी सकदा। 
LUK,3,9,"अतै अबै कुहाड़ी रूखा रै मोळा पुर रखी दितुरी हा, ठेरै तांयें जैडा भी रूख खरा फळ ना दिन्दा तैस बड्‍ड़ी करी अगी मन्ज फूकी दिन्दै।” "
LUK,3,10,"ता मणुऐ यूहन्‍नै थऊँ पुछु, “प्रमात्मैं री सजा थऊँ बचणै तांयें अहै कै करन?” "
LUK,3,11,"तिनी तियां जो जवाव दिता, “जैस बलै दुई कुरतै भून सो तैस जो अक्क कुरता दी देआ जैस बलै अक्क भी नियां, अतै जैस बलै खाणै जो भोआ ता सो भी ईयां ही करा।” "
LUK,3,12,"चुंगी लैणैं बाळै भी बपतिस्मा लैणा आये अतै पुछणा लगै, “हे गुरू अहै कै करन?” "
LUK,3,13,"ता तिनी तियां जो बल्लू, “जैडा तुसु जो चुंगी लैणै तांई सरकारै दसुरी हा तैतनी ही लेऊ करै, पर धोखा धड़ी सितै तैत थऊँ मता मत लैन्दै।” "
LUK,3,14,"फिरी सपाई भी तैस थऊँ पुछणा लगै, “अहै कै करन?” तिनी तियां जो बल्लू, “रिश्‍वत मत लैन्दै, ना ही कसी पुर झूठा मुकदमा चलान्‍दै अतै जतूणी तनखा तुसु जो मुलदीआ तैत मन्ज ही गुजारा करै।” "
LUK,3,15,जैहणै मणु मसीह री भाळा बैहुरै थियै ता यूहन्‍नै जो हेरी करी अपणै-अपणै मन मन्ज सोच विचार करना लगै कि करखी ऐह ही मसीहा ता नियां? 
LUK,3,16,"ता यूहन्‍नै तियां जो बल्लू, “अऊँ ता तुसू जो पाणी सितै बपतिस्मा दिन्दा, पर जैडा ईणैबाळा सो ता मिन्जो थऊँ भी ताकतवर हा। अऊँ ता ऐस काबल भी नियां कि तसेरै जुटै रै तस्मै भी खोली सकूँ। तैस तुसु जो पवित्र आत्मा अतै अगी रा बपतिस्मा दिणा। "
LUK,3,17,अपणा त्रोंगळा तिनी हथै पकडुरा अतै तैस अपणी बगड़ी खरी करी सोती दिणी अतै कणक-कणक अपणै पेडू मन्ज कठेरनिआ अतै भू ऐसी अगी मन्ज फुकणा जैड़ी कि कदी भी हिहणै बाळी निआं।” 
LUK,3,18,ईनी साहभै यूहन्‍ना खरी-खरी गल्ला हुणाई करी मणु जो सुसमाचार हुणान्दा रैऊ। 
LUK,3,19,"(पर जैहणै यूहन्‍नै, गलील जिलै रै राजा हेरोदेस जो अपणै ही भाई फिलिप्पुस री घरावाळी हेरोदियास जो अपणी बणाणै रै बारै मन्ज अतै तियां सबी कुर्कम रै बारै मन्ज जैड़ै तिनी करूरै थियै दसु ता, "
LUK,3,20,हेरोदेसे यूहन्‍नै जो कैदी बणाई करी अक्क होर जुल्‍म करी दिता।) 
LUK,3,21,"सबी मणु रै बपतिस्मा लैणै थऊँ बाद जैहणै यीशु भी बपतिस्मा लैई करी प्रार्थना करना लगू ता, स्वर्ग खुली गो। "
LUK,3,22,"ता पवित्र आत्मा शारीरिक रूप मन्ज कबूतरा रै रूपा मन्ज तैस पुर उतरू अतै अम्बरा थऊँ ऐह आकाशवाणी भूई, “तू मेरा प्यारा पुत्र हा अतै अऊँ तिजो थऊँ खुश हा।” "
LUK,3,23,"जैहणै यीशु प्रमात्मैं रै वचना री सेवा करना लगा ता सो लगभग कोई तिहा साला रा थू। जियां कि मणु यीशु जो यूसुफ रा पुत्र समझदै थियै ता तसेरी वंशावली ईयां हा कि, यीशु यूसुफ रा पुत्र थू अतै यूसुफ एली रा, "
LUK,3,24,"एली मत्‍तात रा, मत्‍तात लेवी रा, लेवी मलकी रा, मलकी यन्‍ना रा, यन्‍ना यूसुफ थू। "
LUK,3,25,"यूसुफ मत्तित्याह रा, अतै मत्तित्याह आमोस रा, आमोस नहूम रा, नहूम असल्‍याह रा, असल्‍याह नोगह रा, "
LUK,3,26,"नोगह मात रा, मात मत्तित्याह रा, मत्तित्याह शिमी रा, शिमी योसेख रा, योसेख योदाह रा, "
LUK,3,27,"योदाह यूहन्‍ना रा, यूहन्‍ना रेसा रा, रेसा जरूब्‍बाबिल रा, जरूब्‍बाबिल शालतियेल रा, शालतियेल नेरी रा, "
LUK,3,28,"नेरी मलकी रा, मलकी अद्दी रा, अद्दी कोसाम रा, कोसाम इलमोदाम रा, इलमोदाम एर रा, "
LUK,3,29,"एर यहोशुआ रा, यहोशुआ इलाजार रा, इलाजार योरीम रा, योरीम मत्‍तात रा, मत्‍तात लेवी रा, "
LUK,3,30,"लेवी शमौन रा, शमौन यहूदाह रा, यहूदाह यूसुफ रा, यूसुफ योनान रा, योनान इलयाकीम रा, "
LUK,3,31,"इलयाकीम मेलिया रा, मेलिया मिनाना रा, मिनाना मत्‍तात रा, मत्‍तात नातान रा, नातान दाऊद रा, "
LUK,3,32,"अतै दाऊद यिशै रा, यिशै ओबेद रा, ओबेद बोअज रा, बोअज सलमोन रा, सलमोन नहशोन रा, "
LUK,3,33,"नहशोन अम्मीनादाब रा, अम्मीनादाब अरनी रा, अरनी हिस्रोन रा, हिस्रोन फिरिस रा, फिरिस यहूदाह रा, "
LUK,3,34,"यहूदाह याकूब रा, याकूब इसहाक रा, इसहाक अब्राहम रा, अब्राहम तिरह रा, तिरह नाहोर रा, "
LUK,3,35,"नाहोर सरुग रा, सरुग रऊ रा, रऊ फिलिग रा, फिलिग एबिर रा, एबिर शिलह रा, "
LUK,3,36,"शिलह केनान रा, केनान अरफक्षद रा, अरफक्षद शेम रा, शेम नूह रा, नूह लिमिक रा, "
LUK,3,37,"लिमिक मथूशिलह रा, मथूशिलह हनोक रा, हनोक यिरिद रा, यिरिद महललेल रा, महललेल केनान रा, "
LUK,3,38,"केनान एनोश रा, एनोश शेत रा, शेत आदम रा, अतै आदम प्रमात्मैं रा थू। "
LUK,4,1,यीशु बपतिस्मा लैणै थऊँ बाद पवित्र आत्मा सितै भरी करी यरदन नदी थऊँ फिरू अतै चाळी दिन तक आत्मा रै चलाणै सितै सो बियावान मन्ज फिरदा रैऊ 
LUK,4,2,"अतै शैतान तैहा जगह तसेरी परीक्षा करदा रैऊ, चाळी दिन तक कुछ भी ना खाणै री बजहा थऊँ तैसिओ भूख लगी। "
LUK,4,3,"फिरी शैतान तैस जो बलणा लगा, “अगर तू प्रमात्मैं रा पुत्र हा ता, ऐस पत्थरा जो बल कि, रोटी बणी गा।” "
LUK,4,4,"यीशुऐ तैस जो जवाव दिता, “शास्‍त्रा मन्ज लिखुरा, ‘मणु जो जिन्दा रैहणै तांई रोटी ही जरूरी नियां।’” "
LUK,4,5,"फिरी शैतान यीशु जो लैई गो अतै संसारा रै नजारै जो दसी करी बलणा लगा, "
LUK,4,6,"“अऊँ ऐस संसारा रा पुरा हक्क अतै वैभव तिजो दी दिला, क्ओकि ऐह सब मिन्जो दितुरा, अतै अऊँ जैसियो चाऊ तैसिओ दी सकदा। "
LUK,4,7,अगर तू मिन्जो मन्ना अतै मेरी पूजा करा ता ऐह सब कुछ तेरा भूच्ची गाणा।” 
LUK,4,8,"यीशुऐ तैस जो जवाव दिता, “पवित्रग्रन्था मन्ज लिखुरा कि ‘तु प्रभु प्रमात्मैं री ही पूजा कर अतै सिर्फ तैस जो ही मन्‍नु कर।’” "
LUK,4,9,"ता शैतान यीशु जो यरूशलेम जो लैई गो अतै मन्दरा री उच्ची जिनी चून्डी पुर खडेरी दिता, अतै बल्लू, “अगर तू प्रमात्मैं रा पुत्र हा ता अपणै आपा जो एठी थऊँ फैंकी दे। "
LUK,4,10,"क्ओकि शास्‍त्र मन्ज लिखुरा कि, ‘प्रमात्मैं अपणै स्वर्गदूता जो हुक्म दिणा कि सो तिजो बचाई लैन, "
LUK,4,11,अतै तियां तिजो हत्थै हत्थ चुकी लैणा करखी ईयां ना भोआ कि तेरै पैरा मन्ज पत्थरा सितै ठोकर लगा।’” 
LUK,4,12,"यीशुऐ तैस जो जवाव दिता, “शास्‍त्रा मन्ज ईयां लिखुरा कि, ‘तू अपणै प्रमात्मैं री परीक्षा मत लैन्दा।’” "
LUK,4,13,ता जैहणै शैतान यीशु री परीक्षा लैई बैहू ता नोए मौके री भाळा मन्ज कुछ टैमां तांई तैस जो छड़ी करी चली गो। 
LUK,4,14,यीशु पवित्र आत्मा री सामर्थ सितै भरी करी अपणै गलील परदेसा जो फिरी आ अतै तसेरै ईणै री खबर चौं कनारी भूच्ची गैई 
LUK,4,15,सो यहूदी रै सभागार मन्ज प्रचार करना लगा अतै सब मणु तसेरी खराई करदै थियै। 
LUK,4,16,"यीशु नासरत ग्राँ मन्ज फिरी आ जेठी सो पळुरा थू, अतै अपणै रीति-रवाजा रै मुताबक सो विश्रामदिन यहूदी रै सभागार मन्ज गो अतै पवित्रशास्त्र जो पढ़नै तांई ऊठु। "
LUK,4,17,तैस जो भविष्‍यवक्ता यशायाह री कताब पढ़नै तांई दिती। तिनी कताबा जो खोलू अतै ऐह पढ़ी करी हुणाऊ कि 
LUK,4,18,"“प्रभु प्रमात्मैं रा आत्मा मिन्जो पुर हा, तिनी मिन्जो पुर अभिषेक करूआ कि अऊँ गरीबा जो सुसमाचार हूणाऊ, अतै तिनी मिन्जो भैजुरा कि शैतान री कैद मन्ज फसुरै मणु जो छुटकारै रा अतै अंधे जो तंयारी हाख्री खोलणै रा सुसमाचार प्रचार करू अतै मणु रै सतऊरै जो छुड़ाऊँ, "
LUK,4,19,अतै प्रभु प्रमात्मैं री कृपा अतै दया रै टैमां रा प्रचार करूं।” 
LUK,4,20,ता तूणा पढ़नै थऊँ बाद यीशुऐ कताब बन्द करीके सेवका रै हथै पकड़ाई दिती अतै बैही गो। यहूदी सभागार रै सभी मणु री नजरा तैस पुर लगुरी थी। 
LUK,4,21,"ता यीशु तियां सितै बलणा लगा, “अज तुन्दै हुणदै ही पवित्रग्रन्था रा ऐह वचन पुरा भुआ।” "
LUK,4,22,"सब मणु तैस जो सराऊ करदै थियै अतै सो तसेरै मुआँ थऊँ निकळदै वचना जो हुणी करी हैरान थियै। सो बलणा लगै, “ऐ ता यूसुफ रा पुत्र हा।” "
LUK,4,23,"यीशुऐ तियां जो बल्लू, “मिन्जो पता हा तुसू मिन्जो पुर ऐह पखैण जरूर दिणा कि, ‘औ बैईदा पैहलै अपणै आपाओ ता ठीक करी लै!’ जैडा कुछ अहै हुणुरा कि तैंई कफरनहूम नगर मन्ज कमऊरा तिनां जिन्‍ना एठी अपणै देशा मन्ज भी कम्मा।” "
LUK,4,24,"“अऊँ तुसु सितै सच बलदा कि, कोई भी भविष्‍यवक्ता अपणै देशा जो छड़ी करी बाकी सब जगह मान सम्मान पान्दा हा। "
LUK,4,25,"अतै ऐह गप्‍प भी सच हा कि, एलिय्याह भविष्‍यवक्ता रै टैमैं साढ़ै त्राई साला तिकर अम्बर बन्द रैऊ मतलब बरखा ना भूई अतै पूरै इस्त्राएल देशा मन्ज अकाल पैऊ, तैस टैमैं मती भारी विधवा तैस देशा मन्ज थी। "
LUK,4,26,पर एलिय्याह सैदा नगरा रै सारफत ग्राँ री गैर यहूदी विधवा जो छड़ी करी कसी होरी बलै ना भैजू। 
LUK,4,27,"ईयां ही एलीशा भविष्‍यवक्ता रै टैमैं भी इस्त्राएल मन्ज मतै भारी कोढ़ी थियै, पर प्रमात्मैं सीरिया देशा रै गैर यहूदी नामान कोढ़ी जो छड़ी करी होर कोई ठीक ना करू।” "
LUK,4,28,बस तूणा हुणदै ही यहूदी रै सभागार मन्ज जैतूणै भी थियै सो गुस्सै भूच्ची गै 
LUK,4,29,अतै उठी करी यीशु जो अपणै पहाड़ी शहरा थऊँ बाहर कडी करी रिड़ी री कनारी लैई गै ताकि तैठी थऊँ तैसिओ थला जो फैंकी दीन। 
LUK,4,30,पर सो तियां थऊँ निकळी करी चली गो। 
LUK,4,31,फिरी यीशु गलील परदेसा रै कफरनहूम ग्राँ मन्ज आये। सो विश्रामदिन यहूदी रै सभागार मन्ज मणु जो उपदेश दिच्छु करदा थू। 
LUK,4,32,मणु तसेरै उपदेशा जो हुणी करी हैरान भूच्ची गै कजो कि तसेरा उपदेश अधिकारा सोगी भुन्दा थू। 
LUK,4,33,"यहूदी रै सभागार मन्ज अक्क मणु थू जैस मन्ज दुष्‍टात्मा थी। सो जोरा सितै बलणा लगा, "
LUK,4,34,"“हे यीशु नासरी, असिओ तिजो सितै कै कम? कै तू असिओ खत्म करना आ? अऊँ जाणदा हा कि तू कुण हा? तू प्रमात्मैं रा पवित्र पुत्र हा।” "
LUK,4,35,"यीशुऐ तैसिओ झिड़की करी बल्लू, “चुप रैह, अतै ऐस मणु थऊँ निकळी गा।” ता तैस मणु जो दुष्‍टात्मा सभी मणु रै सामणै मरोड़ी करी थलै फैंकू अतै कोई नुकसान करूरै बगैर तैस थऊँ निकळी गैई। "
LUK,4,36,"ऐह हेरी करी सभी जो बड़ी हैरानी भूई अतै सो अप्पु मन्ज गल्ला करना लगै कि, “ऐह किन्है ताकतवर अतै सामर्थी वचन हिन? ऐह अधिकार अतै सामर्थ सोगी दुष्‍टात्मा जो हुक्म दिन्दा, अतै सो कणैणा मन्‍नी करी मणु थऊँ नकैई गान्दी!” "
LUK,4,37,यीशु रै नां री चर्चा पुरै गलील परदेसा मन्ज फैली गई। 
LUK,4,38,यीशु यहूदी रै सभागार थऊँ नकैई करी शमौन रै घरा जो गो। तैस टैमैं शमौन री हहुआ जो बुखार चढुरा थू। ता तियें तैस सितै विनती करी। 
LUK,4,39,यीशु तसारै नेड़ै गो अतै बुखारा जो फटकार लाई अतै तसारा बुखार उतरी गो। सो तैहणै ही उठी अतै तसेरी सेवा करना लगी पैई। 
LUK,4,40,संझा रै टैमैं जैस कसी रै घरै अगर कोई बमार थियै ता मणु तियां जो यीशु बलै लैई आये अतै यीशुऐ अक्की अक्की मणु पुर हथ रखी करी ठीक करू। 
LUK,4,41,"अतै दुष्‍टात्मा भी डडदी अतै ऐह बल्‍दी कि, “तू प्रमात्मैं रा पुत्र हा,” मतै मणु थऊँ निकळी गैई पर यीशु तियां जो फटकारदा थू अतै कणैणा ना दिन्दा थू, कजो कि सो जाणदी थी कि यीशु ही मसीह हा। "
LUK,4,42,जैहणै भ्याग भूई ता यीशु तैठी थऊँ नकैई करी अक्क सुनसान जगहा जो गो फिरी भी मणु री भीड़ तैस जो तोपदी तसेरै पचूँह चली आई। तैस जो ऐह बल्ली करी रोकणा लगी कि असु जो छड़ी करी मत गच्छैं। 
LUK,4,43,"पर यीशुऐ तियां सितै बल्लू, “हेरा! मिन्जो दुऐ शहरा मन्ज भी गिचीकरी प्रमात्मैं रै राज्य रा सुसमाचार हुणाणा जरूरी हा क्ओकि अऊँ ऐस कमां तांई ही भेजुरा हा।” "
LUK,4,44,इन्‍नी साहबै सो गलील परदेस रै सब यहूदी रै सभागार मन्ज प्रचार करदा रैऊ। 
LUK,5,1,"यीशु जैहणै गलील झीला रै कण्ड़ै खडुरा थू, ता मणु री बड़ी भारी भीड़ तसेरै चौं कनारी खडी करी प्रमात्मैं रा बचन हुणना लगुरी थी, ता ऐसा भुआ कि, "
LUK,5,2,यीशु री नजर तैहा झीला रै कण्ड़ै खडूरी दूँ किस्ती पुर पैई जिंआं थऊँ मच्‍छवारै ओसी करी अपणै जाला धोऊ करदै थियै। 
LUK,5,3,"ता यीशु अक्की किस्ती पुर चढ़ी गो, जैड़ी कि शमौन नां रै अक्की मणु री थी, तैसिओ वलणा लगू, “किस्ती जो कण्ड़ै थऊँ थोड़ा जिन्‍ना अगो लैई चल।” ता सो तैहा किस्ती पुर चढ़ी करी तियां मणु जो बचन हुणाणा लगू। "
LUK,5,4,जैहणै सो भीड़ा जो वचन हुणाई बैहू ता तिनी शमौना जो बल्लू “किस्ती जो डूगी आळी री कनारी लैई चल अतै मच्छी पकड़णै जो जाल फैंक।” 
LUK,5,5,"ता शमौने तैसिओ जवाव दिता, “हे मेरै गुरू अहै पूरी रात मेहनत करदै रै पर कख भी पल्लै ना पेयू, पर चलो जे तुहै बलदै ता अऊँ जाल फैंकदा” "
LUK,5,6,जैहणै तिन्यै अपणै जाल फैंकै ता मती भारी मच्छी तंयारै जाला मन्ज फसी आई अतै तंयारै जाल छकी चलै। 
LUK,5,7,ता ऐह हेरी करी तियें अपणै संगी-साथिओ जेङै होरी किस्ती पुर थियै सिनका लाई के हैदणा लगै कि इन्दी मदद करा। फिरी तंयारी दोनों किस्ती मच्छी सितै ऐतनी भरी गई कि ईयां लगा कि अबै डूवी गाणी। 
LUK,5,8,"ऐह हेरी करी शमौन जैसेरा नां पतरस भी थू, यीशु रै पैरै पैऊ अतै वलणा लगू, “हे गुरू तुहै ऐठी थऊँ चली गच्छा क्ओकि अऊँ अक्क पापी मणु हा।” "
LUK,5,9,तिनी इन्या ठेरै तांयें बल्लू क्ओकि तैसिओ अतै तसेरै साथिओ ऐतनी भारी मच्छी पकडी के बड़ी हैरानगी भूई। 
LUK,5,10,"जबदी रै पुत्रा याकूब अतै यूहन्‍ना जो जैड़ै तसेरै सोगी थियै ऐह हेरी करी हैरानगी भूई। तैहणै यीशु शमौना सितै वलणा लगू, “डर मत, हुण, मेरै पिचो चली अईआ, मूँ तुसिओ मणु जो पकडणा अतै तियां जो प्रमात्मैं पिचो चलणै बाळा बणाना।” "
LUK,5,11,ऐह सब हुणी करी तियें किस्ती कनारै पुर लैई अन्दी अतै सब कुछ छड़ी करी यीशु पिचो चली पै। 
LUK,5,12,"फिरी अक्की नगरा मन्ज यीशु री मुलाकात अक्की कोढ़ी सोगी भूई, जैसिओ बडा भारी कोढ़ थू, सो यीशु अगो घुटनै रै भारै बही करी तैस सोगी प्रार्थना करना लगू, “हे प्रभु, अगर तूहै चाहन ता मिन्जो ठीक करी सकदै।” "
LUK,5,13,"यीशुऐ तसेरै नेड़ै इच्ची करी तैसिओ छुऊँ, अतै बल्लू अऊँ चाहन्दा कि तू ठीक भूच्ची गच्छा ता सो तैहणै ही कोढ़ थऊँ ठीक भूच्ची गो। "
LUK,5,14,"तैत थऊँ बाद यीशुऐ तैसिओ बल्लू, “जैड़ा कुछ तिजो सोगी भुआ तैतिओ कसिओ मत दसदा। सीधा अपणै याजका जो गिच्ची करी दस अतै जैड़ा ठीक भूणै पुर मूसा री व्यवस्था अनुसार चढ़ावा हा तैतिओ चढ़ा, कि तियां जो तेरै ठीक भूणै रा पता लगा।” "
LUK,5,15,"पर यीशु रै कम्मा री चर्चा फैलदी गई, फिरी भीड़ा री भीड़ बीमारी थऊँ ठीक भूणै अतै तसेरी गल्ला हूणना तैस बलै ईणा लगी। "
LUK,5,16,पर यीशु तियां थऊँ दूर गिच्ची करी बणा मन्ज प्रार्थना करदा थू। 
LUK,5,17,"अक्क दिन ईयां भूआ कि यीशु मणु जो वचन हुणाणा लगूरा थू, ता तैठी फरीसी धर्मगुरू, अतै शास्त्री भी बैहुरै थियै। सो गलील अतै यहूदिया रै हर शहरा, ग्राँ अतै यरूशलेम थऊँ छुरै थियै। अतै बीमारा जो ठीक करणै री सामर्थ यीशु मन्ज थी। "
LUK,5,18,"ता तैठी कुछ मणु अक्की अधरंगी जो मन्जै पुर चुक्की करी लैई आये, सो तैसिओ यीशु वलै अन्दरा जो निणै रा पा तोपणा लगै। "
LUK,5,19,पर तैठी भीड़ ऐतनी थी कि अन्दर “तिल फैंकणै री जगह” भी ना थी ता सो मणु तैस छपरा जो चढ़ी गै अतै छपरा रै हैळा जो घेरना लगै; अतै जैहणै तियैं हैळ घेरी दितै ता सो मणु खाट समेत रस्सी पाई करी यीशु बलै थलै पुजाई दिता। 
LUK,5,20,"यीशुऐ तंयारा विस्वास हेरी करी बल्लू, “हे पुत्र मैंई तेरै पाप माफ करी दितै।” "
LUK,5,21,"ता ऐह हेरी करी फरीसी धर्मगुरू अतै शास्त्री अप्पु मन्ज कणैणा लगै कि, “ऐह कुण हा? जैडा प्रमात्मैं री बुराई करू करदा! प्रमात्मैं जो छड़ी होर कुण हा जैडा पापा जो माफ करी सकदा।” "
LUK,5,22,"यीशुऐ तंयारै मनां री जाणी लैई अतै तियां जो जवाव दिता, “तूहै अपणै मना मन्ज ऐह कजो सोचु करदै हिन? "
LUK,5,23,कै तुहै ऐह ना जाणदै कि ठीक करनै थऊँ पापा जो माफ करना आसान हा क्ओकि तैतिओ हेरी ना सकदै। पर चंगाई रै कम्मा जो हेरी सकदै हिन कि सो ठीक भूआ कि ना? 
LUK,5,24,"पर ऐह ठेरैतांये हा कि तुसिओ पता लगी गच्छा कि मणु रै पुत्रा जो पापा माफ करनै रा अधिकार हा।” तिनी तैस अधरंगी जो वलू, “अऊँ तिजो बलदा उठ अपणी खाट चुक अतै अपणै घरा जो चली गा” "
LUK,5,25,सो झट ऊठु अतै तंयारै हेरदै-हेरदै जैस मन्जै पुर सो पैऊरा थू तैसिओ चुआई करी प्रमात्मैं रा गुणगान करदा अपणै घरा जो चली गो। 
LUK,5,26,ऐह हेरी करी तैठी सव हैरान भूच्ची करी प्रमात्मैं रा गुणगान करना लगै अतै बडै डरा सोगी वलणा लगै कि अज अहै बडा चमत्कार हेरू हा 
LUK,5,27,"ऐत थऊँ वाद यीशु नगरा थऊँ बाहर चली गो ता तैठी अक्क चुंगी लैणै री चौकी थी, ता तैठी यीशुऐ अक्क लेवी नां रै चुंगी लैणैबाळै मणु जो चौकी पुर बैहुरै हेरू। यीशुऐ तैस सोगी वलू, आई मेरा चेला वणी गा। "
LUK,5,28,ता सो लेवी अपणा सव कुछ छड़ी करी यीशु पिचो चली पैऊँ। 
LUK,5,29,सो लेवी अपणै घरै अक्क वडी धाम लान्दा अतै तैड़ी चुंगी लैणैबाळै अतै होर भी खासी भीड़ मेहमाना री भून्दी हा। 
LUK,5,30,"पर शास्त्री जैड़ै फरीसी थियै, यीशु रै चेलै सोगी बुडबुड़ान्दै कि, “तुहै वेईमानी सितै चुंगी लैणैबाळै अतै पापी सोगी कजो खाऊ करदै हिन?” "
LUK,5,31,"ता यीशुऐ तियां जो जवाव दिता, बैईद भलै-चंगै तांयें ना, पर बीमारा तांयें जरूरी भून्दै। "
LUK,5,32,"अऊँ धर्मी जो ना, पर पापी जो बचाणै तांयें छुरा हा। "
LUK,5,33,"ता तैठी जैड़ै धार्मिक नेता थियै तिन्यै यीशु सोगी शिकायत करी कि, “यूहन्‍ना रै चेलै ता ब्रत रखदै, प्रार्थना करदै अतै तियां ही फरीसी रै चेलै भी करदै। पर तेरै चेलै ता हमेशा कजो खान्दै-पिन्दै रैहन्दै”? "
LUK,5,34,"यीशुऐ तियां सितै वलू, “जैहणै तक दूल्हा बराती सोगी हा, ता तूहै बराती थऊँ कियां ब्रत करवाई सकदै? "
LUK,5,35,"पर सो धैङै इणै, जैहणै दूल्हा तियां थऊँ अलग करना ता तियां धैङै मन्ज तियां ब्रत करनै।” "
LUK,5,36,"यीशुऐ अक्क होर गल्ल हुणाई करी वलू, “कोई भी मणु नोए कपडै छकी करी टल्ली पुराणै कपडै मन्ज ना लान्दा, क्ओकि नोए छकी गाणा अतै पुराणी टल्ली सितै तैस मेल ना खाणा। "
LUK,5,37,"कोई भी मणु नोआ दाखरस पुराणी खलड़ी मन्ज ना भरदा, क्ओकि नोआ दाखरस तियां खलड़ी जो फाड़ी करी नकैई गाणा, जैत थऊँ खलड़ी भी खराब भूच्ची गाणी। "
LUK,5,38,नोआ दाखरस नोई खलड़ी मन्ज ही भरना चहिन्दा। 
LUK,5,39,जैड़ा कोई भी पुराणा दाखरस पिन्दा सो नोआ दाखरस ना पिणा चाहन्दा। सो बलदै पुराणा ही खरा हा।” 
LUK,6,1,विश्रामदिन यीशु अपणै चेलै सोगी कणका री बगड़ी मितै चलुरै थियै ता चेलै कणका रै हिल्लै जो त्रोड़ी त्रोड़ी करी हथा मन्ज मळी करी खाणा लगै। 
LUK,6,2,"ता फरीसी धर्मगुरू वलणा लगै, “तुहै सो कम कजो करू करदै हिन जैडा विश्रामदिन करना ठीक निय्आ।” "
LUK,6,3,"यीशुऐ तियां जो जवाव दिता, “कै तुहै पवित्रग्रन्था मन्ज ना पढुरा कि, जैहणै राजा दाऊद अतै तसेरै साथी भूखै थियै ता तियें कै करू थू?” "
LUK,6,4,"“कै सो प्रमात्मैं रै तम्बू मन्ज ना गो अतै तैड़ी चढ़ाऊरी रोटी ना खाई लैई, हालांकि तियां रोटी जो प्रमात्मैं रै याजका जो छड़ी करी कोई होर ना खाई सकदा थू।” "
LUK,6,5,"यीशुऐ तिआंओ वलू हुणा, “अऊँ मणु रा पुत्र विश्रामदिन रा भी प्रभु हा।” "
LUK,6,6,अक्क होर विश्रामदिन बाळै दिन यीशु यहूदी रै सभागार मन्ज गिच्ची करी वचन हुणाणा लगु; ता तैड़ी अक्क मणु थु जसेरा सज्जा हत्थ डुण्ड़ा थू। 
LUK,6,7,"शास्त्री अतै फरीसी यीशु पुर दोष लाणै रा मौका तोपू करदै थियै, सो बलणा लगै, “हेरदै अज यीशु विश्रामदिन कसकि जो ठीक करदा कि ना?” "
LUK,6,8,"पर यीशु तंयारै मनां री जाणदा थू; ठेरै तांयें तिनी तैस डुन्डै मणु सोगी बल्लू, “उठ अतै सामणै इच्ची करी खड़ी गा,” सो उठु अतै तैठी खड़ड़ी गो। "
LUK,6,9,"यीशुऐ तियां थऊँ पुछु, “अबै मिन्जो तुसै ऐह दसा कि विश्रामदिन भला करना ठीक हा कि बुरा करना, कसकि रै प्राण बचाणा खरा या प्राण लैणा?” "
LUK,6,10,"ता यीशुऐ तैड़ी बैहुरै सबी मणु री कनारी हेरू अतै तैस डुण्‍डै जो वल्‍लु, “अपणै हत्था जो मेरी कनारी कर,” अतै तिनी जियां ही हथ्‍थ तसेरी कनारी करू, हथ्‍थ ठीक भूच्ची गो। "
LUK,6,11,"पर शास्त्री अतै फरीसी धर्मगुरू ऐ हेरी करी अपणै मना मन्ज ऐह योजना बणाणा लगै अतै सोचणा लगै कि, “अहै ऐस यीशु सोगी कै करन?” "
LUK,6,12,"तियां दिन मन्ज यीशु अक्की पहाड़ा पुर प्रार्थना करना गो, अतै पुरी रात प्रमात्मैं सोगी प्रार्थना करदै बताई। "
LUK,6,13,जैहणै भ्याग भूई ता तिनी अपणै सब चेलै अप्पु बलै हैदै अतै तियां थऊँ बारह चेलै जो चुणी करी अपणा खास प्रेरित बणाई दिता। 
LUK,6,14,"जयारैं नां हिन शमौन जैसेरा नां तिनी पतरस भी रखु, तसेरा भाई अन्द्रियास, याकूब, यूहन्‍ना फिलिप्पुस, बरतुल्मै, "
LUK,6,15,"मती, थोमा, हलफई रा पुत्र याकूब, शमौन जैसेरा नां जेलोतेस भी हा, "
LUK,6,16,"याकूब रा पुत्र यहूदा, अतै यहूदा इस्करियोती जिनी बाद मन्ज यीशु जो पकड़ाऊ थु। "
LUK,6,17,"यीशु अपणै चेलै सोगी पहाड़ा थऊँ ओसी आ अतै अक्क खुली जिन्‍नी जगहा मन्ज ईच्ची खडू। ता तैठी तसेरै होर चेलै अतै यहूदिया देशा रै, यरूशलेम रै, सूर अतै सैदा रै, अतै दूरा-दूरा रै समुन्द्री ईलाकै थऊँ मतै मणु किठूरै थियै। "
LUK,6,18,सो मणु तसेरै बचना हुणना अतै अपणी बीमारी थऊँ ठीक भूणै तांई छुरै थियै। तियां मणु थऊँ यीशुऐ कैई दुष्‍टात्मा कड्ड़ी करी सो मणु ठीक करै। 
LUK,6,19,"सब मणु तैसिओ छुणा चाहन्दै थियै, क्ओकि तैस थऊँ सामर्थ नकैई करी सबी जो ठीक करदी थी। "
LUK,6,20,"ता यीशुऐ अपणै चेलै री कनारी हेरी करी बल्लू, “धन्य हिन तुहै जैड़ै कि मना रै दीन हिन, क्ओकि प्रमात्मैं रा राज्य तुन्दा।” "
LUK,6,21,"“धन्य हिन तुहै जैड़ै कि ऐस टैमैं भूखै हिन, कओकि तुसिओ रजी मुळणा।” “धन्य हिन तुहै जैड़ै कि ऐस टैमैं रोऊ करदै हिन, क्ओकि तुसु हासणा।” "
LUK,6,22,"“धन्य हिन तुहै जैहणै कि मणु रै पुत्रा री वजह थऊँ, मणु तुन्दै बैरी भूणा, तुसिओ समाजा थऊँ कड़ी दिणा या तुन्दी बुराई करन, अतै तुन्दा नां बदनाम करना।” "
LUK,6,23,"जैहणै इआं तुसु सोगी भोल्ला ता तुहै बड़ै खुश भुंयैं, क्ओकि तुसु तांयें स्वर्गा मन्ज बडा इनाम हा; इन्‍ना कम करनै बाळै रै स्याणैं भी पुराणै जमानै रै भविष्‍यवक्ता सोगी भी ईयां ही कमाऊरा। "
LUK,6,24,"“पर लाणत हा तुसु पुर जैड़ै घमण्‍ड़ी अमीर हिन, क्ओकि तुहै अपणी शान्ती पाई चुकै हिन।” "
LUK,6,25,"“लाणत हा तियां पुर जैड़ै अबै रजुरै-पुजुरै हिन, क्ओकि टैमां ईणै पुर तुसु भूखै रैहणा।” “लाणत हा तियां पुर जैड़ै कि ऐस टैमैं हासदै, क्ओकि सो समा भी इन्दा जैहणै तियां शोक करणा अतै रूणा।” "
LUK,6,26,"“लाणत हा तुसु पुर जैहणै सब मणु तुसिओ खरा बलण, क्ओकि तुन्दै स्याणैं भी झूठै भविष्‍यवक्ता जो खरा समझदै थियै।” "
LUK,6,27,"“पर अऊँ तुसु सोगी बलदा, कि अपणै बैरी सोगी भी प्रेम करा; जैडा तुसु सोगी बैर रखा, तसेरा भी भला करा। "
LUK,6,28,"जैडा तुसिओ हराप दिन्दा तैसिओ अशीर्वाद देआ, अतै जैडा तुन्दी बेईज्ती करदा तसेरै तांऐ प्रमात्मां सितै प्रार्थना करा। "
LUK,6,29,"अगर पर जैडा कोई तेरै मुँहा रै सज्जै कनारी थप्पड़ मारा ता तसेरी कनारी दुआ पासा भी फेरी दे।; अगर कोई तुन्दी चादर खूसणा चाहन्दा, तैसिओ अपणा कुरता निणै थऊँ भी मत रोका। "
LUK,6,30,"जैडा कोई तुसु थऊँ मंगदा, तैसिओ देआ; अगर तुन्दा कोई कुछ रखी लैन्दा ता तैतिओ फेरी करी मत मंगा। "
LUK,6,31,"जियां तुहै चाहन्दै कि मणु तुसु सोगी करन, तियां तुहै भी मणु सोगी वैसा ही वर्ताव करा। "
LUK,6,32,"“अगर तुहै अपणै प्रेम रखणै बाळै सोगी प्रेम करन, ता ऐतमा कुण जिनी बड़ी गल्ल हा? क्ओकि पापी भी ता सिर्फ अपणै प्रेमी सोगी ही प्रेम रखदै। "
LUK,6,33,"अगर जे तुहै सिर्फ अपणा भला करनै बाळै सोगी ही भला करन, ता ऐतमा कुण जिनी बड़ी गल्ल हा? क्ओकि पापी भी ता ईयां ही करदै। "
LUK,6,34,"अगर तुहै सिर्फ ऐसै मणु जो उधार दिन जैस थऊँ फिरी पाणै री उम्मीद रखन, ता ऐत मन्ज कुण जिनी बड़ी गल्ल हा? क्ओकि पापी भी ता पापीओ उधार दिन्दा कि फेरी करी ब्याजा समेत तैसिओ पैसा मूल्ळा। "
LUK,6,35,"पर अऊँ बलदा अपणै बैरी सोगी प्रेम करा, भलाई करा, अतै फिरी करी न मुळणै री उम्मीद रखी करी उधार देआ; ऐस तरीकै तुन्दा इनाम बड़ा भूणा अतै तुसु परमप्रमात्मैं री औलाद ठहरना, क्ओकि सो तियां बुरै मणु पुर भी दयावान हा जैडा कदी भी तसेरा धन्यवाद ना करदै। "
LUK,6,36,जियां तुन्दा पिता प्रमात्मां दयावान हा तियां तुहै भी दयावान वणा। 
LUK,6,37,"“कसी पुर दोष मत ला कि तुसु पुर भी दोष ना लगाया गच्छा। माफ करलै, ता तुसिओ भी माफी मुळणीआ। "
LUK,6,38,"तुहै दिल्लै, ता तुसिओ भी मुळणा। तुन्दा हेसा नापी-तोली, जिकी-जिकी, हिलाई-हिलाई अतै रूढ लाई के तुन्दै पल्लै मन्ज पाणा, अतै ध्याना सितै हुणा। जैस नापा सितै तुसै नापदै हिन तैस ही नापा सितै तुसु तांयें भी नापया गाणा, बल्कि तुसिओ मता ही दिणा हा।” "
LUK,6,39,यीशुऐ तिआंओ अक्क उदाहरण हुणाऊ “अगर कोई अंधा अगर अंधे जो रस्ता दसणा लगा ता? कै तियां दुनीं करखी गत्ता मन्ज ना पैई गाणा? 
LUK,6,40,"चेला अपणै गुरू थऊँ बड्‍डा ना भुन्दा, पर जैडा कोई पढ़ी लिखी करि ज्ञानवान भुदां, ता सो अपणै गुरू रै बरावर भुदां। "
LUK,6,41,तु दुऐ पुर दोष लाणै थऊँ पैहलै अपणै मंजे थलै ता होठा फेरी लै। 
LUK,6,42,"जे तिजो अपणी हाख्री मन्ज पैऊरा द्रुबड़ ना हुजु करदा, ता तु अपणै भाइयो कियां वली सकदा कि, भाई; ठैहर अऊँ तेरी हाख्री रा द्रुबड़ कडी दिन्दा? हे कपटी, पैहलै अपणी हाख्री थऊँ द्रुबड़ा ता कड़ी लै, ता फिरी जैडा द्रुबड़ तिजो अपणै भाई री हाख्री मन्ज हुजदा, तैतिओ ठीक-ठाक हेरी हुणी करी कड।” "
LUK,6,43,कोई भी खरा रूख निक्कमा फल ना दिन्दा अतै ना ही कोई निक्कमा रूख खरा फल दिन्दा। 
LUK,6,44,खरै रूखा री पछैण तसेरै फळा थऊँ ही भुन्‍दीआ; क्ओकि मणु झिन्ड़ा थऊँ अंजीर ना त्रोड़दै अतै ना ही जरैड़ी थऊँ अंगुर। 
LUK,6,45,"भला मणु अपणै मना रै भलै भण्ड़ारा थऊँ भली गल्ला करदा अतै बुरा मणु अपणै मना रै बुरै भण्ड़ारा थऊँ बुरी गल्ला, क्ओकि जैडा मना मन्ज भरूरा भुन्दा सो ही मुँहा थऊँ नकैन्दा। "
LUK,6,46,"“जे तुहै मेरा कणैऊरा ही ना मन्दै ता मिन्जो ‘हे प्रभु, हे प्रभु,’ कओ बलदै? "
LUK,6,47,"जैडा कोई मिन्जो वलै ईदंआ अतै मेरी गल्ला हुणी करी मन्दा, अऊँ दसदा सो मणु कस सैईऐ? "
LUK,6,48,"सो मणु तैस बुद्धिमान मणु सैईऐ हा जिनी अपणा घर हपड़ा पुर डूगी नियूँआ पाई करी वणुऊरा, जैहणै हड़ आ ता पाणी तैस घरा पुर लगु पर तैसिओ कोई नुकसान ना भुआ; क्ओकि सो पक्का बणुरा थु "
LUK,6,49,पर जैडा कोई मेरी गल्ला हुणी करी ना मन्दा सो तैस मूर्ख मणु सैईऐ हा जिनी धरती पुर बिना नियुआं पाई घर बणाऊ अतै जैहणै हड़ आ ता सो ढैई करी सत्यनाश भूच्ची गो।” 
LUK,7,1,जैहणै यीशु मणु जो उपदेश दी बैहु ता सो कफरनहूम मन्ज आ। 
LUK,7,2,तैस शहरा मन्ज अक्क रोमी फौजा रा सुबेदार रहन्‍दा थू अतै तसेरा अक्क प्यारा जिन्‍ना नौकर बमारी सितै मरना लगुरा थू। 
LUK,7,3,"जैहणै तिनी यीशु री चर्चा हुणी ता तिनी कुछ स्याणै यहूदी मणु तैस बलै भैजै कि सो छन्‍दै मिनती करीके यीशु जो लैई ईन, ताकि सो इच्ची करी मेरै नौकरा जो ठीक करी देआ। "
LUK,7,4,"स्याणैं यहूदी यीशु बलै आये अतै बड़ी छन्‍दै मिनती करीके बलणा लगै, “यीशु जी तू सुबेदारा रै सेवका जो ठीक करनै रै काबल हा, "
LUK,7,5,कओ की सो इन्दै मणु सोगी प्‍यार करदा अतै तिनी असु यहूदी तांई अक्क सभागार भी बणऊरा।” 
LUK,7,6,"ता यीशु तियां सोगी चली गो पर जैहणै सो सुबेदारा रै घरा रै नजदीक ही थू ता, सूबेदारै अपणै कुछ मणु ऐह संदेसा लैई करी यीशु बलै भैजै कि, “हे प्रभु, मेरै घरा जो ईणै रा कष्‍ट मत करा, कजो कि अऊँ ऐस काबल निय्आ कि तुसै मेरै घरै ईन। "
LUK,7,7,"ऐस कारण मैंई अपणै आपा जो ऐस काबल ना समझू कि अऊँ तुसु वलै ईच्छुं, पर जे तूहै जेठी हिन तैठी थऊँ ही बली दिल्लै ता मेरै सेवका ठीक भुच्‍ची गाणा। "
LUK,7,8,"क्ओकि अऊँ भी कसी अफसरा थलै कम करदा अतै मेरै थलै भी कुछ सपाई कम करदै हिन। जैहणै अऊँ अक्की जो बल्‍दा कि, ‘गा,’ ता सो गाहन्‍दा अतै दूये जो बलदा कि, ‘अई,’ ता सो ईन्दा अतै अपणै दासा जो बलदा कि, ‘ऐह कम कर,’ ता सो करदा।” "
LUK,7,9,"ऐह हुणी करी यीशु बड़ा हैरान भुआ अतै अपणै पिचो चलुरी भीड़ा री कनारी हेरी करी बल्लू, “हुणा अऊँ तुसु सोगी बलदा कि मैंई तूणा विस्वास ता इस्त्राएली मणु मन्ज भी ना हेरूआ।” "
LUK,7,10,पर जैहणै भैजुरै मणु घरै फिरी करी आये ता तियें हेरू कि सो सेवक ठीक भुच्‍ची गछूरा। 
LUK,7,11,थोड़ै दिन बाद यीशु नाईन नां रै अक्की शहरा जो गो। तसेरै चेलै अतै मणु री भीड़ भी तैस सोगी थी। 
LUK,7,12,जैहणै यीशुऐ शहरा मन्ज पैर पाऊ ही थू तिनी हेरू कि मणु अक्की मुरदै जो फुक्णै तांई शहरा बाहर लैई चलुरै हिन। सो अपणी विधवा मोआ रा अक्क ही पुत्र थू। शहरा रै मतै भारी मणु ऐस मुरदै सोगी चलुरै थियै। 
LUK,7,13,"यीशु जो तैसा रून्‍दी विधवा मोआ जो हेरी करी तरस आ अतै सो बलणा लगा, “मत रो।” "
LUK,7,14,"यीशुऐ नेड़ै गिचीकरी अर्थी जो छुऊँ अतै अर्थी जो लैई चलुरै मणु रूकी गै। यीशुऐ बल्लू, “औ नौजवाना, अऊँ तिजो बल्‍दा कि, उठ।” "
LUK,7,15,ता सो मुरदा उठी बैहु अतै कणैणा लगी पैऊ। यीशुऐ तैस जो तसेरी मोआ जो संभाळी करी दी दिता। 
LUK,7,16,"ऐह हेरी करी सब मणु डरी गै अतै सो प्रमात्मैं री जय-जयकार करीके बलणा लगै, “असु मन्ज अक्क बड़ा भविष्‍यवक्ता आ अतै प्रमात्मैं अपणै मणु पुर कृपादृष्‍टि करीआ।” "
LUK,7,17,यीशु रै बारै मन्ज ऐह सब गल्ला यहूदा परदेस रै अखै-ब्रखै सब इलाकै मन्ज फैली गैई। 
LUK,7,18,यूहन्‍ना बपतिस्मा दिणैबाळै रै चेलै ईयां सबनी गल्ला रा समाचार यूहन्‍नै जो हुणाऊ। 
LUK,7,19,"ता यूहन्‍नै अपणै चेलै थऊँ दूँ चेलै जो अप्पु बलै हैदी करी यीशु बलै ऐह पुछणै तांई भैजै कि, “कै ईणैबाळा तूहै हि हिन या अहै कसकि होरी री भाळ करन?” "
LUK,7,20,"यूहन्‍नै रै दोनों चेलै यीशु बलै इच्ची करी बलणा लगै, “यूहन्‍ना बपतिस्मा दिणैबाळै असिओ तिजो बलै ऐह पुछणै तांई भैजुआ कि ईणैबाळा तू ही हा, या अहै कसी होरी री भाळ करन?” "
LUK,7,21,"तैस टैमैं यीशुऐ कईआ किस्‍मां रै बीमारा जो, पीड़ा बाळै जो अतै दुष्‍टात्मा रै सताऊरै मणु जो ठीक करू अतै कई अन्धै मणु हेरना लगै। "
LUK,7,22,"ता यीशुऐ तियां सितै बल्लू, “तुहै जैडा कुछ हेरदै अतै हुणदै हिन, सो सब गिच्ची करी यूहन्‍नै जो दसी देय्आ कि अन्धै हेरना लगै, लटै चलना लगै, कोढ़ी ठीक भुच्‍ची गै, टोणै हुणदै, मरुरै जिन्दै भून्दै अतै गरीबा जो सुसमाचार हुणाया गान्दा। "
LUK,7,23,अतै धन्य हिन सो जैड़ै मिन्जो थऊँ कदी दूर ना भून्दै अतै जैडा अऊँ करदा तैतिओ हेरदै अतै जैडा अऊँ सखांदा तैतिओ करदै।” 
LUK,7,24,"जैहणै यूहन्‍नै रै चेलै चली गै ता यीशु यूहन्‍नै रै बारै मन्ज मणु सितै बलणा लगा, “तुहै बियावान जगह मन्ज कै हेरना गच्छुरै थियै? कै हवा सितै हिलदै सरकण्ड़ैं जो? "
LUK,7,25,ता फिरी तुहै कै हेरना गच्छुरै थियै? कोमल कपड़ै लाऊरै मणु जो? हेरा कीमती भड़कीलै कपड़ै लाणै बाळा अतै सुखा-चैना अतै मौज-मस्‍ती सितै रैहणै बाळा ता राज मैहला मन्ज रैहन्दा। 
LUK,7,26,"ता तुसै फिरी कै हेरना गच्छुरै थियै? कै कसकि भविष्‍यवक्ता जो? हाँ, अऊँ तुसु जो बलदा कि, भविष्‍यवक्ता ना पर तैस थऊँ भी बड़ै जो।” "
LUK,7,27,"ऐह ता सो मणु हा जसेरै बारै मन्ज धर्म-शास्‍त्रा मन्ज लिखिऊरा “हेर अऊँ अपणै दूता जो तेरै अगो भैजू करदा, तैस तिजो थऊँ पहलै तिजो तांई वत्त सीधी करनी हा।” "
LUK,7,28,"“अऊँ तुसु सोगी बलदा कि, जैड़ै अजा तिकर जनानी थऊँ पैदा भच्छुरै, तियां सबी मन्ज यूहन्‍नै थऊँ बड़ा कोई नियां : पर प्रमात्मां रै राज्य मन्ज जैडा हल्कै थऊँ भी हल्का हा, सो यूहन्‍नै थऊँ भी बड़ा हा।” "
LUK,7,29,सभी आम मणुऐ अतै चुंगी लैणैबाळै यीशु री गल्ला हुणी करी यूहन्‍नै थऊँ बपतिस्मा लैऊ अतै प्रमात्मैं जो धर्मी मनी लैऊ। 
LUK,7,30,पर फरीसी अतै शास्त्री यूहन्‍नै थऊँ बपतिस्मा ना लैई करी प्रमात्मैं री तियां तांई कै मनसा थी तैत जो टाळी दिता। 
LUK,7,31,“ता अऊँ ऐस युगा रै मणु री तुलना कस सोगी करू? 
LUK,7,32,"सो तियां बच्चै सांईं हिन जैड़ै बजारा मन्ज बैही करी अक्की दुऐ जो बल्‍दै कि, अहै तुसू तांई बंसरी बजाई पर तुसै ना नचै, अहै रोऐ पर तुसै ना रोऐ। "
LUK,7,33,"कओकि यूहन्‍ना ना ता रोटी खान्दा, ना ही दाखरस पिन्दा अतै तुसै बल्‍दै कि ‘तैस मन्ज दुष्‍टात्मा हा?’ "
LUK,7,34,अतै ऐठी मणु रा पुत्र खान्दा-पिन्दा ता तुसै मिन्जो पुर दोष लगान्दै कि हेरा ऐह पेटू अतै पियक्कड़ हा जैडा चुंगी लैणैबाळै अतै पापी रा मित्र हा। 
LUK,7,35,पर प्रमात्मैं रा ज्ञान तसेरी पिचो चलणै बाळै सभी मणु मन्ज सचा समझिया गान्दा।” 
LUK,7,36,"फिरी अक्की फरीसीये यीशु सितै मिनत करी, कि मेरै घरै मिन्जो सोगी खाणा खा। ता ऐह हुणी करी यीशु तसेरै घरा जो गो, पर जैहणै सो खाणा खाणा बैहै ता, "
LUK,7,37,"तैस शहरा री अक्की व्यभिचारिणी जनानी जो ऐह पता लगु कि यीशु फरीसी रै घरै खाणा बैहुरा, ता तैसै संगमरमर रै अक्की भाण्ड़ै मन्ज किमती इत्र अन्दा। "
LUK,7,38,सो पिचो खड़ी करी रून्‍दी-रून्‍दी यीशु रै पैरा जो टिपळै सोगी सेड़ी करी हैरा रै बाळा सितै पुन्जणा लगी। तैसै यीशु रै पैरा पुर इत्र मळी करी पोक्कु दितै। 
LUK,7,39,"ऐह हेरी करी सो फरीसी जिन्‍नी यीशु अपणै घरा जो खाणैओ हैदुरा थू, अपणै मना मन्ज सोचणा लगा, “अगर ऐह भविष्‍यवक्ता भुन्दा ता जाणी गान्दा कि ऐह पैरा जो छुणै बाळी जनानी किनी हा अतै कुणआ, कओकि ऐह ता व्यभिचारिणी हा।” "
LUK,7,40,"तसेरै मना री जाणी करी यीशुऐ तैस फरीसी जो बल्लू, “हे शिमौन, अऊँ तिजो सितै कुछ कणैणा चाहन्दा।” सौ बलणा लगा, “हे गुरू, बल्ला।” "
LUK,7,41,"यीशुऐ अक्क उदाहरण बल्लू, “कसी महाजणा रै दुई दीणदार थियै, अक्की तसेरै पँज सौ दीनार अतै दुऐ तसेरै पजाँह दीनार दिणै थियै। "
LUK,7,42,"जैहणै तियां बल्लै दिणै जो कुछ ना रैऊ ता, महाजणै दूनी रा कर्जा माफ करी दिता। अबै तू मिन्जो दस कि तियां दूनी मन्ज कुण जिन्‍ना महाजणा सितै ज्यादा प्रेम करला?” "
LUK,7,43,"शमौन जवाव दिता, “मेरी समझा मन्ज ता तैस ही करना जसेरा ज्यादा कर्जा माफ भुआ।” यीशुऐ तैसिओ बल्लू, “तू ठीक बलदा।” "
LUK,7,44,"फिरी तैसा जनानी री कनारी फिरी करी शिमौन सितै बल्लू, “कै तू ऐसा जनानी री कनारी हेरू करदा? अऊँ तेरै घरै आ पर तैंई मेरै पैरा जो धूणै जो पाणी तक ना दिता, पर ऐसै मेरै पैर अपणै टिपळै सितै धोऐ अतै बाळा सितै पुन्जै! "
LUK,7,45,"तैंई ता कोई पोक्कु ना दिता, पर जेहणा थऊँ अऊँ एठी छूरा ऐसै जनानी मेरै पैरा जो पोक्कु दिणा ना छड्‍डै! "
LUK,7,46,"तैंई ता मेरै सिरा पुर तेल तक ना मळु, पर ऐसै मेरै पैरा जो इत्र सितै मळूआ! "
LUK,7,47,"ठेरैतांये अऊँ तिजो बलदा कि ऐसा जनानी रै पाप जैड़ै मतै थियै, माफ भुऐ, कओकि ऐसै ज्यादा प्रेम करूआ पर जसेरै थोड़ै पाप माफ भुऐ, तैस थोड़ा ही प्रेम करना।” "
LUK,7,48,"यीशुऐ तैसा जनानी जो बल्लू, “तेरै पाप माफ भुऐ।” "
LUK,7,49,"ता जैड़ै मणु यीशु सोगी खाणा बैहुरै थियै, सो अपणै मना मन्ज सोचणा लगै, “ऐह कुण हा जैडा पापा जो भी माफ करदा? पाप ता प्रमात्मां ही माफ करी सकदा।” "
LUK,7,50,"यीशुऐ जनानी सितै बल्लू, “तैंई उद्धार पाई लैऊ हा क्ओकि तैंई मिन्जो पुर विस्वास करूआ, शान्ती सोगी चली गा।” "
LUK,8,1,ऐत थऊँ बाद यीशु शहरा-शहरा अतै ग्राँ-ग्राँ मन्ज प्रमात्मैं रै राज्य रा सुसमाचार हुणाणा लगु अतै बारह चेलै भी तैस सोगी भून्दै थियै। 
LUK,8,2,"तियां सोगी कुछ ऐसी जनानी भी थी जियां थऊँ दुष्‍टात्मा नकैऊरी थी अतै कुछ बीमारी थऊँ ठीक भच्छुरी थी, जियां कि मरियम जेहा जो मगदलीनी  भी बलदै थियै। तैहा थऊँ सत दुष्‍टात्मा नकैऊरी थी। "
LUK,8,3,"अतै राजा हेरोदेस रै खजांची जसेरा नां खुजा थू तसेरी घरावाळी जसारा नां योअन्ना थू, सो भी तियां सोगी थी। फिरी सुसनाह अतै होर मति जनानी तियां सोगी थी। ऐह सब जनानी अपणी धना-दौलता सितै यीशु अतै तसेरै चेलै री सेवा करदी थी। "
LUK,8,4,जैहणै शहरा अतै ग्राँ रै मणु री बड़ी भीड़ किटठी करी यीशु बलै आई ता तिनी तियां जो ऐह उदाहरण हुणाऊ। 
LUK,8,5,“अक्क बी बाणैबाळा बी बाणा निकळू। ता बान्दै-बान्दै कुछ बी बीड़ा पुर पै अतै पैरा थलै चली गै अतै अम्बरा रै पखेरू इच्ची करी तियां जो चुगी गै। 
LUK,8,6,कुछ बी पथरीली जमीना पुर पै अतै जैड़ी तियां जो मिट्टी ना मुळणै री बजह थऊँ हुक्की गै। 
LUK,8,7,कुछ बी झिन्ड़ा मन्ज पै पर झिन्ड़ै सो मोटिणा ना दितै। 
LUK,8,8,"कुछ बी खरी जमीना पुर पै अतै जम्‍मी करी सौ गुणा फसल दिती।” ऐह हुणाई करी तिनी जोरा सितै वल्‍लु, “ऐसा गल्ला जो ध्याना सितै कन्‍ना खोली करी हुणी लेय्आ।” "
LUK,8,9,तसेरै चेलै तैस थऊँ पूच्छु कि ऐस उदाहरण रा कै मतलब हा? 
LUK,8,10,"यीशुऐ जवाव दिता, “तुसिओ प्रमात्मैं रै राज्य रै भेदा जो जाणनै री अक्ल दितुरीआ पर बाकी मणुओ ऐह भेद उदाहरण सितै समझाणा पैन्दै,” ठेरैतांये कि : “सो हेरी करी भी ना समझी पान अतै हुणी करी भी ना समझी पान।” "
LUK,8,11,"“ऐस उदाहरण रा मतलब ऐह हा कि, बी प्रमात्मैं रा वचन हा। "
LUK,8,12,"बीड़ा पुर पैऊरा बी तियां मणु सैई हा जैड़ै वचना ता हुणदै हिन, पर शैतान इच्ची करी वचना जो तंयारै मनां थऊँ कड्ड़ी दिन्दा, क्ओकि सो सोचदा करखी ईयां ना भोआ कि विस्वास करीके सो उद्धार ना पाई लैन। "
LUK,8,13,पथरीली जमीना पुर पैऊरा बी तियां मणु सैईऐ हा जैड़ै वचन जो हुणी करी खुशी सितै मनी ता लैन्दै पर जैहणै परीक्षा री घड़ी इन्दीआ ता सो प्रमात्मैं रै वचना पुर भरोसा करना छड़ी दिन्दै। 
LUK,8,14,"जैडा बी झिन्ड़ा मन्ज पैऊरा तियां मणु सांईयै हा जैड़ै वचन जो हुणदै पर संसारा री चिन्ता अतै धन-दौलत री चिन्ता, अतै जिन्दगी रै सुखा-विलास मन्ज फसी करी कदी भी विस्‍वासा मन्ज पक्कै ना भून्दै "
LUK,8,15,पर खरी जमीना पुर पेऊरा बी तियां मणु सैई हा जैड़ै भलै अतै खरै मना सितै वचना जो हुणी करी पक्कै बिस्वासी वणदै अतै खरा फळ लैईन्‍दै। 
LUK,8,16,"“कोई भी मणु दीये जो बाळी करी टोकरू थलै ढ़की करी अतै ना ता मन्जै थलै रखदा, पर उच्ची जगह पुर रखदा ताकि अन्दरा जो इणै बाळैओ लौ भोआ। "
LUK,8,17,जो कुछ लुकाऊरा अतै जो कुछ भी नैहरै मन्ज कमाऊरा सो सब सामणै ईणा। 
LUK,8,18,"क्ओकि जैड़ा मेरी शिक्षा जो हुणदै अतै समझदै हिन तियां जो होर समझ दिणिआ, पर जैड़ी ना हुणदै ता तियां बलै जैड़ी समझ हा सो भी तियां थऊँ लैई लैणीआ।” "
LUK,8,19,यीशु री माता अतै हल्का भाई तैस वलै आये पर भीड़ तूणी भारी थी कि सो यीशु सोगी मुळी ना सकै। 
LUK,8,20,"कुणकी यीशु सितै वल्‍लु, “तेरी माता अतै भाई बाहर खडुरै तिजो सोगी मुळणा चाहन्दै।” "
LUK,8,21,"ऐह हुणी करी यीशुऐ तियां जो वल्‍लु, “मेरी माता अतै मेरै भाई ता ऐह सब मणु हिन जैडा प्रमात्मैं रा वचन हुणी करी तैतिओ मन्दै।” "
LUK,8,22,"अक्क दिन यीशुऐ किस्ती पुर बैही करी अपणै चेलै जो वल्‍लु, “अईआ अहै झीला रै पारीयें कनारी चलदै।” ता सो सब किस्ती मन्ज बैही करी पारा जो चली पै। "
LUK,8,23,"पर जैहणै चेलै किस्ती चलाऊँ करदै थियै, ता यीशु सोई गो अतै हेरदै-हैरदै ही झीला मन्ज तुफान चली आ, डरोणी लैहरा आई अतै किस्ती पाणी सितै भरीणा लगी पैई, चेलै मुसकल मन्ज फसी गै। "
LUK,8,24,"ता तियें यीशु वलै गिच्ची करी सो जगाऊ अतै वलु, “स्वामी! स्वामी! अहै डुवणा लगी पै।” ता तिनी ऊठीकरी तूफाना जो अतै लैहरा जो झिड़कू अतै सो सब कुछ थमी करी शान्त भूच्ची गो। "
LUK,8,25,"ता तिनी तियां थऊँ पुछु, “तुन्दा विस्वास कड्ड़ी थु?” सो ड़री करी अप्पु मन्ज बलणा लगै, “ऐह किना मणु हा, कि जैडा तूफाना जो अतै लैहरा जो हुक्म दिन्दा अतै सो सेरी हुणदै हिन?” "
LUK,8,26,फिरी सो गिरासेनियों नां रै देशा मन्ज पुजु जैडा कि गलील नां री झीला रै सामणै हा। 
LUK,8,27,"जैहणै सो किस्ती थऊँ ओसु ता तैड़ीआ रा अक्क मणु जैस मन्ज दुष्‍टात्मा थी, तियां जो मुळू, तिनी कैईआ दिना रै घर-वार छडुरै थियै अतै नंगा भूच्ची करी कब्रिस्तान मन्ज रैहन्दा थु। "
LUK,8,28,"सो यीशु जो हेरी करी जोरा सितै बकी नकैऊ अतै तसेरै पैरा पकडी करी जोरा सितै वलणा लगा, “हे परमप्रधान प्रमात्मैं रै पुत्र यीशु! तु मिन्जो थऊँ कै चाहन्दा? मेरी तिजो सितै ऐह विनती हा कि मिन्जो तू दुख मत दिन्यै।” "
LUK,8,29,"क्ओकि यीशुऐ तैस टैमैं दुष्‍टात्मा जो तैस मणु थऊँ नकैणै रा हुक्म दिता थू, कओकि सो दुष्‍टात्मा तैसिओ घड़ी-घड़ी मरोडदी रैहन्‍दी थी। हालांकि मणु तैसिओ हँगला सितै बनी करी तसेरै पैरा मन्ज बेड़ी पाई दिन्दै थियै, फिरी भी सो इआं त्रोड़ी दिन्दा थु अतै अबै दुष्‍टात्मा तैसिओ सुनसान जगह मन्ज भटकान्दी रैहन्‍दी थी। "
LUK,8,30,"यीशुऐ तैस थऊँ पूच्छु, “तेरा नां किआ?” तिनी वलु, “सेना,” क्ओकि तैस मणु मन्ज कई दुष्‍टात्मा थी। "
LUK,8,31,तिईयें यीशु सितै ऐह विनती करी कि असिओ अथाह कुण्ड़ मन्ज गाणै रा हुक्म मत दिन्दा। 
LUK,8,32,"तैड़ी उच्चै जिन्‍नै टिलै पुर सूअंरा री गुआली चरू करदी थी, ठेरैतांये तियें तैस सोगी विनती करी कि असिओ ईयां मन्ज गाणा दे, ता यीशुऐ तिआंओ गाणा दिता। "
LUK,8,33,अतै सो दुष्‍टात्मा तैस मणु थऊँ नकैई करी सूंरा जो हच्ची गई अतै सूंर भूती करी तैठी झीला मन्ज डुब्‍बी मरै। 
LUK,8,34,"गुआलु ऐह हेरी करी नह्ही गै अतै ग्राँ अतै शहरा मन्ज गिच्ची करी ऐह गल्ला हुणाई, "
LUK,8,35,"ग्राँ अतै शहरा रै मणु ऐसा घटना जो हेरना चली आये ता तैठी तियें सो मणु जैस थऊँ दुष्‍टात्मा निकळुरी थी, यीशु रै पैरा मन्ज तैठी कपडै लाई करी शान्त बैहुरा हेरू। ऐह सब हेरी करी सो डरी गै। "
LUK,8,36,जियें सो ठीक भुन्दा हेरूरा थू तियें होरी मणु जो दस्सु कि ऐह दुष्‍टात्मा रा सताऊरा मणु कियां ठीक भुआ। 
LUK,8,37,"ता गिरासेनियों देशा रै मणुऐ यीशु सोगी विनती करी कि ऐसा जगहा छड़ी करी ऐठी थऊँ चली गा, क्ओकि सो वडै़ डरी गच्छुरै थियै। यीशु चेलै सोगी किस्ती पुर बैही करी तैठी थऊँ चली पैऊ। "
LUK,8,38,"जैस मणु थऊँ दुष्‍टात्मा नकैऊरी थी तैस सोगी विनती करना लगा कि, मिन्जो भी अप्पु सोगी इणा दे, पर यीशुऐ सो ऐह वलीकरी फेरी दिता कि, "
LUK,8,39,“अपणै घरै गिचीकरी अपणै मणु जो दस्स कि तिजो पुर दया करीके प्रमात्मैं तिजो तांये किनै कम करै हिन।” ता सो जैड़ै कम यीशुऐ तैस सितै करूरै थियै तंयारै वारै मन्ज ग्राँ अतै शहरा मन्ज गिच्ची करी दसणा लगु। 
LUK,8,40,जैहणै यीशु फिरी करी आ ता मणु तैस सोगी वड़ी खुशी सितै मुळै क्ओकि सो सब तसेरी भाळा बैहुरै थियै। 
LUK,8,41,"तैहणै ही याईर नां रा अक्क मणु जैडा यहूदी रै सभागार रा सरदार थु, यीशु रै पैरै पैई करी विनती करना लगु, कि मेरै घरा जो चला, क्ओकि तसेरी बारह साला री अक्‍को ही अक्क कुल्ळी मरनै बाळी थी। "
LUK,8,42,जैहणै यीशु तसेरै घरा जो चली पैऊ ता मणु री बड़ी भारी भीड़ धक्‍का-मुक्‍की करदी तैस पुर चढ़ी चलुरी थी। 
LUK,8,43,"तैसा भीड़ा मन्ज अक्क इन्‍नी जनानी थी जेहा जो बारह साला थऊँ खून चलणै री बीमारी थी अतै मुल्ख पैहै खर्चणै थऊँ वाद भी कोई डाक्टर, बैईद तैहाओ ठीक ना करी सकूरा थू, "
LUK,8,44,सो आई अतै तसेरै कपड़ै रै पल्लै जो छुई लैऊ ता तियां ही तसारा खून चलना बन्द भूच्ची गो। 
LUK,8,45,"यीशुऐ पूच्छु, “मेरै पलै सितै हत्थ कुणी लाऊआ?” सब मणु अक्की दुऐ जो हेरना लगै, ऐह हेरी करी चेलै बलणा लगै, “हे स्वामी, भीड़ ता तिजो ऊपरा जो चढ़ी चलुरी हा, हथ्‍थ कस लाणा?” "
LUK,8,46,"पर यीशुऐ वल्‍लु, “ठीक हा! पर फिरी भी कुणकी मेरै कपड़ै सितै हत्थ लाऊआ, क्ओकि मिन्जो महसुस भुआ कि मिन्जो थऊँ सामर्थ निकळी हा।” "
LUK,8,47,ता सो जनानी ऐह जाणी करी कि अऊँ यीशु री नजरा थऊँ ज्यादा देर न लुक्‍की सकदी ता सो ड़रदी-सैहमदी आई अतै तसेरै पैरै पैई करी सबी मणु रै सामणै यीशु जो सब हाल सच-सच दसी दिता। 
LUK,8,48,"यीशुऐ तैहा जो वलु, “पुत्री तेरै विस्वासै तिजो ठीक करू हा अतै अबै शान्ती सोगी चली गा।” "
LUK,8,49,"सो बल्लू ही करदा थु कि, यहूदी रै सभागार थऊँ अक्क मणु इच्ची करी याईर सितै बलणा लगा, “तेरी कुल्ळी मरी गई हा अतै अबै गुरू जो होर परेशान मत करै।” "
LUK,8,50,"यीशुऐ ऐह हुणी करीके जवाव दिता, “मत डर, पर जे विस्वास रखला ता सो बची सकदिआ।” "
LUK,8,51,"याईर रै घरै गिच्ची करी यीशुऐ अपणै चेलै पतरस, यूहन्‍ना, याकूब अतै कुल्ळी रै मां-बुड़ै जो छड़ी करी होर कोई भी अन्दर ना ईणा दिता। "
LUK,8,52,"सब मणु कुल्ळी तांई रूणा-पिटिणा लगुरै थियै, पर यीशुऐ वल्‍लु, “रूणा-पिटिणा बन्द करा, ऐह मरूरी निआ ऐह ता सुतुरी हा।” "
LUK,8,53,तसेरी यहा गल्ला हुणी करी सब मणु हासणा लगै क्ओकि सो जाणदै थियै कि ऐह मरी गच्छुरीआ। 
LUK,8,54,"पर तिनी तैहा कुल्ळी रा हत्थ पकडु अतै तैहा जो हक्क पाई करी वल्‍लु, “ओ कुल्ळीए ऊठी भो।” "
LUK,8,55,"ता सो जिन्दी भूच्ची करी ऊठी बैही। ता यीशुऐ हुक्म दिता, “ऐसाओ कुछ खाणैओ देआ।” "
LUK,8,56,"तहारै कुल्ळी रै मां-बुड़ै बड़ै हैरान भुऐ पर यीशुऐ तिआंओ टणकाई करी वल्‍लु, “ऐह जैडा कुछ भी भुआ हा ठेरा कसिओ पता न लगणा चहिन्दा।” "
LUK,9,1,फिरी यीशुऐ बारह प्रेरिता जो हैदी करी तियां जो दुष्‍टात्मा जो कड़णै री अतै बमारा जो ठीक करणै री सामर्थ अतै अधिकार दिता। 
LUK,9,2,तिनी सो प्रमात्मैं रै राज्य रै बारै मन्ज मणु जो हुनाणै तांयें अतै बमारा जो ठीक करणै तांयें भैजै। 
LUK,9,3,"तिनी तियां जो वल्‍लु, “सफरा तांयें अप्पु सोगी कुछ मत लैन्दै, ना ता होठी, ना ता झोल्ळू, ना ता रोटी, ना पैहा-धेला अतै ना ही दोई-दोई कुरतै "
LUK,9,4,"जैस कसी रै घरै तुहै गल्लै, तैठी ही तुहै रैहन अतै तैड़ी थऊँ ही अगो गच्छैं। "
LUK,9,5,"जैडा कोई तुन्दी गल्ला हुणी करी अणहुणा करा, ता तैसा जगहा थऊँ निकळदै टैमैं अपणै पैरा री धुड़ झाड़ी फैकैं ताकि तियां पुर ऐसा गल्ला री गवाही भोआ।” "
LUK,9,6,अतै चेलै ग्राँ शहरा मन्ज हड़न्दै-फिरदै सुसमाचार हुणादै अतै बमारा जो भी ठीक करदै गै। 
LUK,9,7,"देशा रै चोथै हिस्से रा राजै हेरोदेस भी जैहणै ऐह सब कुछ हुणु ता ड़री गो क्ओकि कुछ मणु बलदै थियै कि यूहन्‍ना मरूरै थऊँ जी भुआ, "
LUK,9,8,कुछ वलणा लगै कि एलिय्याह भविष्‍यवक्ता हुजुआ अतै कुछ होर बलणा लगै कि पुराणै जमानै रा कोई भविष्‍यवक्ता जी ऊठुआ। 
LUK,9,9,"पर हेरोदेस वलणा लगा, “यूहन्‍ना बपतिस्मा दिणैबाळै रा ता मैंई सिर कटवाऊरा थू, अबै ऐह कुण हा जसेरै वारै मन्ज अऊँ ऐह गल्ला हुणु करदा?” ता हेरोदेसा जो तैसिओ हेरनै री रूह भूई। "
LUK,9,10,सो प्रेरित जैहणैं फिरी आये ता तियें अपणै-अपणै कम्मा रै बारै मन्ज यीशु जो दस्सी दिता ता फिरी यीशु तियां जो टारा करीके बैतसैदा नां रै शहरा जो लैई गो। 
LUK,9,11,पर जैहणै मणु जो ऐह पता लगु ता सो तंयारै पिचो चली पै अतै यीशु भी बड़ी खुशी सितै तियां सोगी मुळु अतै प्रमात्मैं रै राज्य री तियां सोगी गल्ला करना अतै बमारा जो ठीक करना लगा। 
LUK,9,12,"जैहणै दिन घरही चलु ता सो बारह चेलै इच्ची करी यीशु सितै बलणा लगै, “ऐसा भीड़ा जो एठी थऊँ भेजी देय्आ ताकि ऐह ग्राँ मन्ज गिच्ची करी अपणै खाणै रा बन्‍दोबस्त करी लैन, क्ओकि ऐसा सुनसान जगहा मन्ज ता खाणै जो कुछ ना मुळनै बाळा।” "
LUK,9,13,"ता तिनी तियां जो वल्‍लु, “तुहै ही इन्या जो खाणै रा प्रबन्ध करा भला।” ता तियें वल्‍लु, “असु वलै पँजा रोटी अतै दूँ मछली छड़ी होर कुछ भी नियां पर हाँ, जे अहै खरीदी करी लैईन ता खुआई सकदै हिन,” "
LUK,9,14,"(क्ओकि तैहा भीड़ा मन्ज लगभग पँज हजार मर्द ही मर्द थियै जनानी अतै बच्चै री गिणती ना करूरी थी) ता यीशुऐ चेलै सितै वल्‍लु, “ईयां सबी मणु जो पजाँह-पजाँह री पंक्ति मन्ज बहाली देआ।” "
LUK,9,15,"तियें तसेरै कणैऊरै मुताबक कमाऊ, अतै सबी री पंक्ति लाई दिती। "
LUK,9,16,फिरी तिनी सो पँज रोटी अतै दोई मच्छी लैई अतै स्वर्गा री कनारी हेरी करी प्रमात्मैं रा धन्यवाद करू अतै रोटीयो त्रोड़ी-त्रोड़ी करी चेलै जो दिन्दा गो ताकि सो मणुओ दीन। 
LUK,9,17,सब मणु खाई करी रजी गै अतै चेलै रोटी रै बचुरै टुकड़ै री बारह टोकरी भरी। 
LUK,9,18,"जैहणै यीशु एकान्त मन्ज प्रार्थना करू करदा थू ता चेलै भी तैस सोगी थियै, ता तिनी तियां थऊँ पूच्छु, “मणु मिन्जो कै बलदै?” "
LUK,9,19,"तियें जवाव दिता, “कोई बल्‍दा यूहन्‍ना बपतिस्मा दिणैबाळा, कोई बलदा एलिय्याह अतै कोई ऐह भी बलदा कि पुराणै भविष्‍यवक्ता थऊँ कोई जी ऊठुआ।” "
LUK,9,20,"यीशुऐ तियां थऊँ पूच्छु, “पर तुहै मिन्जो कै बलदै हिन?” पतरसे जवाव दिता, “प्रमात्मैं रा मसीह।” "
LUK,9,21,"ता यीशु तियां जो टणकाई करी वल्‍लु कि, “यहा गल्ला कसी सितै मत बलदै।” "
LUK,9,22,"फिरी यीशुऐ वल्‍लु, “मणु रै पुत्रा तांयें जरूरीआ कि सो दुख भोगा अतै धर्मा री गल्ला जो जाणनै बाळै, स्याणै, प्रधान याजक अतै शास्त्री तैसिओ बुरा समझी करी मारी दीन अतै सो त्रिऐ दिन फिरी जी उठा।” "
LUK,9,23,"यीशुऐ सबीओ वल्‍लु, अगर कोई मिंजो पिचो ईणा चाहन्दा ता, सो अपणै आपा रा इन्कार करा अतै रोज अपणा क्रूस चुकी करी मिन्जो पिचो चला। "
LUK,9,24,क्ओकि जैडा कोई अपणै प्राणा जो बचाणा चाहला तैस अपणै प्राणा थऊँ हथ्‍थ धूणै पर जैस कसी मिंजो पिचो अपणै प्राण दिणै तसेरै प्राण बचाया गाणै हिन। 
LUK,9,25,अगर दुनिया रै सुखा-चैना पान्दै-पान्दै मणु रै प्राण ही चली गाहन या तसेरा कोई नुकसान ही भूच्ची गच्छा ता तैसा गल्ला रा कै फायदा? 
LUK,9,26,जैडा कोई मेरा नां लैन्दा बेईज्ती महसुस करला ता जैहणै मणु रै पुत्रा अपणै पिता अतै पवित्र स्वर्गदूता महिमा सोगी ईणा ता तैस भी तैस मणु थऊँ बेईज्ती महसुस करनी हा। 
LUK,9,27,"अऊँ तुसिओ बलदा, “कि जैड़ै ऐठी खडुरै हिन, तियां तैहणै तिकर ना मरणा जेहणा तिकर प्रमात्मैं रा राज्य ना ईन्दा।” "
LUK,9,28,"ईयां गला रै कोई अठ दिन बाद यीशु अपणै चेलै पतरस, यूहन्‍ना अतै याकूब जो सोगी लैई करी प्रार्थना करनै तांयें पहाड़ा जो गो। "
LUK,9,29,"जैहणै यीशु प्रार्थना करू करदा थु, ता तसेरै चेहरै रा रूप बदली गो अतै तसेरै कपड़ै बर्फा सैई चमकणा लगै। "
LUK,9,30,अतै भविष्‍यवक्ता मूसा अतै एलिय्याह तैठी यीशु सोगी गल्ला करू करदै थियै। 
LUK,9,31,"ऐह महिमा सोगी हुजै अतै प्रतापी भविष्‍यवक्ता यीशु रै मरणै री चर्चा करू करदै थियै, जैड़ी कि यरूशलेम मन्ज भूणैबाळी थी। "
LUK,9,32,पतरस अतै तसेरै सोगी चेलै निन्द्रा मन्ज टुलु करदै थियै अतै जैहणै सो चत्तन भुऐ ता तियें यीशु रै चेहरै पुर तेज हेरू अतै दोई मणु तसेरै व्रखै खडुरै हेरै। 
LUK,9,33,"जैहणै सो मणु यीशु रै नेड़ै थऊँ गाहणा लगै ता पतरस यीशु सितै वलणा लगु, “हे स्वामी मिन्जो लगदा इन्दा ऐठी रैहणा ही ठीक हा अतै अबै असु ऐठी त्राई झोपड़ी बनाणी, अक्क तिजो तांऐ, अक्क मूसा अतै अक्क एलिय्याह तांयें।” पर सो ना जाणदा थु कि कै कणैऊ करदा। "
LUK,9,34,"जैहणै सो ऐह कणैणा ही लगुरा थु ता अक्की बदळै सो घेरी लै, सो ऐह हेरी करी ड़री गै। "
LUK,9,35,"ता फिरी तैस बदळा थऊँ ऐह आकाशवाणी भूई, “ऐह मेरा पुत्र हा, मैंई ऐसिओ चुणुरा हा अतै तुहै सेरी हुणा।” "
LUK,9,36,"ऐसा आकाशवाणी भून्दै ही यीशु अकेला भूच्ची गो अतै चेलै भी चुप भूच्ची गै अतै तियें जे कुछ भी हेरू, तठेरी चर्चा कसी सितै ना करी। "
LUK,9,37,दुऐ दिन जैहणै यीशु अतै चेलै पहाड़ा थऊँ ओसै ता मणु री बड़ी भीड़ तैस सितै मुळी। 
LUK,9,38,"तैहा भीड़ा मन्ज अक्क मणुऐ जोरा सितै बल्लू, “हे गुरू अऊँ तिजो सितै विनती करदा मेरै गोबरू पुर दया-दृष्‍टि कर क्ओकि ऐह मेरा इकलौता ही पुत्र हा। "
LUK,9,39,अतै हेर भला दुष्‍टात्मा ऐसिओ पकड़ी करी मरोडु करदी हा अतै ऐह हेरदै-हेरदै ही वकी नकैन्दा। सेरै मुआँ थऊँ झाग नकैन्दा अतै दुष्‍टात्मा थऊँ ऐस जो छुटकारा ना मुळु करदा। 
LUK,9,40,मैंई ऐसा दुष्‍टात्मा जो कढणै तांयें तेरै चेलै वलै विनती करी पर सो इन्यारै वोलै ना नेकैई।” 
LUK,9,41,"ता यीशुऐ जवाव दिता, “ओ अविस्वासी अतै भटकुरै मणुओ, मुँ कैहणै तिकर तुसु सोगी रैई करी तुन्दी हुणदै रैहणा? अपणै गोबरू जो मिन्जो बलै लैई।” "
LUK,9,42,"ता सो जैहणै तैसिओ लैई करी आ ता दुष्‍टात्मैं सो फिरी मरोडु अतै परछाड़ी करी फैकुं, पर यीशुऐ दुष्‍टात्मा जो फटकार लाई करी तैस थऊँ नकाळी दिता अतै गोबरू जो ठीक करीके तसेरै पिता रै हवालै करी दिता। "
LUK,9,43,ता सब मणु प्रमात्मैं रै ऐस महान कम्मा जो हेरी करी हैरान भूच्ची गै। 
LUK,9,44,"पर जैहणै सो सब मणु ईयां कमां जो हेरी करी हैरान भुछु करदै थियै ता यीशुऐ अपणै चेलेओ वल्‍लु, “तुहै ईयां गल्ला री कनारी धैन देआ, मणु रै पुत्रा जो मणु ही पकड़ाणै बाळै हिन।” "
LUK,9,45,पर सो ना ता यहा गल्ला जो समंझी सके अतै ना ही ऐसा गल्ला रा भेद पाई सकै अतै यहा गल्ला जो पुच्छणै थऊँ भी डरदै थियै। 
LUK,9,46,फिरी तसेरै चेलै अप्पु मन्ज वैंसणा लगै कि असु मन्ज बड़ा कुण हा। 
LUK,9,47,पर यीशु तंयारै मना री जाणी लेई अतै अक्की दब्बु जो अपणै व्रखै खरेडी करी 
LUK,9,48,"तिआंओ वल्‍लु, “जैडा कोई मेरै नां सितै ऐस गोबरूओ ग्रहण करदा सो मिन्जो ग्रहण करदा अतै जैडा कोई मिन्जो ग्रहण करदा सो मेरै भैजणै बाळै जो ग्रहण करदा। जैडा कोई तुसु मन्ज अपणै आपा जो सबी थऊँ हल्का समझदा सो ही सबी थऊँ बड़ा।” "
LUK,9,49,"तैहणै यीशु रै चेलै यूहन्‍नै वल्‍लु, “हे स्वामी, अहै अक्की मणु जो तेरा नां लैई करी दुष्‍टात्मा जो कड़दै हेरूआ अतै अहै तैसिओ मना करीआ, क्ओकि सो इन्दा सोगी भूच्ची करी भी तेरै पिचो ना चलदा।” "
LUK,9,50,"यीशुऐ तैसिओ वल्‍लु, “तैस जो ना मत करा क्ओकि जैडा तुन्दा विरोधी निआं, तैस जो अपणा ही समझा।” "
LUK,9,51,"जैहणै यीशु रै स्वर्गा जो गाणै रै दिन पुरै भूणै बाळै थियै, ता तिनी यरूशलेम जो गाहणै रा पक्का विचार करू। "
LUK,9,52,"तिनी अपणै अगो सामरिया देशा रै हर ग्राँ मन्ज ऐसा गल्ला रा संदेसा लैई करी दूत भैजै कि, सो तैस तांयें जगह तैयार करन। "
LUK,9,53,"पर तैस देशा रै मणुऐ सो तैड़ी इणा ना दितै, क्ओकि सो तैस रस्तै मितै यरूशलेम जो चलुरा था। "
LUK,9,54,"ऐह हेरी करी तसेरै चेलै याकूब अतै यूहन्‍नै वल्‍लु, “हे प्रभु कै तु चाहन्दा कि अहै ऐह हुक्म दीन कि अम्बरा थऊँ अग बरी करी ईयां जो भस्म करी देआ?” "
LUK,9,55,"पर यीशुऐ तियां जो झिड़कु अतै वल्‍लु, “कै तुहै जाणदै कि तुहै कसा आत्मा रै हिन? "
LUK,9,56,क्ओकि मणु रा पुत्र मणु रै प्राणा जो नाश करना ना पर बचाणा छूरा।” अतै सो कसकी होरी ग्राँ मन्ज चली गै। 
LUK,9,57,"जैहणै सो वता मन्ज चलुरै थियै ता, कसकिऐ यीशु सितै वल्‍लु, “जैड़ी कड़ी तुसु गाणा, मूँ भी तुन्दै पिचो ही चलना।” "
LUK,9,58,"यीशुऐ तैस सोगी बल्लू, “लोमड़ी रै रैहणै जो कूड्‍ड भून्दै अतै अम्बरा रै पखेरू रै रैहणै तांई अल्लै भून्दै हिन, पर मणु रै पुत्रा जो रैहणै तांई अपणा कोई ठकाणा निय्आ।” "
LUK,9,59,"तिनी दूये मणु जो बल्लू, “मेरै पिचो चली आई।” तिनी वल्‍लु, “हे प्रभु, मिन्जो पैहलै घरा जो गाणा देआ, कि मेरै पिता रै मरणै थऊँ बाद तसेरा दाह संस्कार करनै थऊँ बाद तेरै पिचो चलूं” "
LUK,9,60,"यीशुऐ तैसिओ वल्‍लु, “मरूरै जो अपणै मुरदै रा दाह संस्कार करना दे, पर तु गिचीकरी प्रमात्मैं रै राज्य रा समाचार हुणा।” "
LUK,9,61,"ता अक्की होरी वल्‍लु, “हे प्रभु, अऊँ तिजो पिचो चलला पर पैहलै मिन्जो गाहणा दे कि अपणै घरावाळै थऊँ विदाई लैई करी ईच्छुं।” "
LUK,9,62,"यीशुऐ वल्‍लु, “जैडा कोई अपणा हथ्‍थ हल्ळा पुर रखी करी पचूँह हेरदा सो प्रमात्मैं रै राज्य रै काबल नियां।” "
LUK,10,1,ईयां गल्ला थऊँ बाद प्रभु यीशुऐ सत्तर होर चेलै चुणै अतै जैस-जैस नगरा अतै जगहा जो सो अप्पु गाणै बाळा थू तैस कनारी तिआंओ दोई-दोई करीके अप्पु अगो भैजै। 
LUK,10,2,"तिनी तियां जो भैजणै थऊँ पैहलै वल्‍लु, “फसल ता बड़ी पक्की गछुरिआ पर कम कमाणै बाळै मजदूर थोड़ै हिन। ठेहरै तांयें खेता रै मालका सितै ऐह विनती करा कि सो तैहा फसला री बड़ाई तांयें कम कमाणै बाळै मजूरा जो भैजा। "
LUK,10,3,"अबै गच्छा, अऊँ तुसिओ भैडा साईयें भेड़िये रै मन्जै भैजु करदा। "
LUK,10,4,"ठेरैतांये तुसै अप्पु सोगी ना पैसा, ना झोल्ळू अतै ना ता जुटै लैं अतै ना ता वता मन्ज कसिओ नमस्ते करै।” "
LUK,10,5,"जैस कसी रै घरै तुहै प्रवेश करलै, ता सबी थऊँ पैहलै बलै कि, “ऐस घरा मन्ज आशीष भोआ।” "
LUK,10,6,"जे तैठी कोई ईना मणु भुला जैड़ा शान्ती जो चाहणै बाळा भोला, ता तुसु थऊँ शान्ती तैसिओ मुळणिआ, ना ता तुसु वलै फिरी ईणिआ। "
LUK,10,7,"तुसै तैस ही घरा मन्ज रैहन अतै जैडा कुछ तियां थऊँ मुळणा तैस ही खायें-पियें, क्ओकि मजदूरा जो तसेरी मजदूरी मुळणा चहिन्दीआ। तुसै घरै-घरै मत नचदै। "
LUK,10,8,जैस भी नगरा मन्ज तुहै गाहन अतै तैठी रै मणु तुसिओ अपणै घरै इजत मान दीन अतै सो जैडा कुछ भी तुन्दै मुँहा अगो रखन तैतिओ ही खायें। 
LUK,10,9,"तैठिया रै बीमारा जो ठीक करै अतै तिआंओ वल्‍लैं, “प्रमात्मैं रा राज्य तुसु नेड़ै इच्ची रैऊआ।” "
LUK,10,10,"पर जैस नगरा मन्ज तुहै गाहन अतै तैठिया रै मणु तुन्दा इजत मान ना करन ता, बजारा मन्ज गिच्ची करी वल्‍लैं, "
LUK,10,11,"“तुदैं नगरा री धूड भी जैड़ी इन्दै पैरा मन्ज लगुरीआ, अहै तुदैं सामणै ही झाड़ी दिन्दै फिरी भी ऐह जाणी लेय्आ कि प्रमात्मैं रा राज्य तुन्दै नेड़ै इच्ची रैऊआ। "
LUK,10,12,अऊँ तुसिओ बलदा कि तैस दिन ऐस नगरा री हालत सदोम री हालत थऊँ भी ज्यादा रूणै-पिटिणै बाळी भुणीआ।” 
LUK,10,13,"“हाय खुराजीन! अतै हाय बैतसैदा! मन्ज रैहणै बाळै मणुओ जैड़ै सामर्थ रै कम तुसु मन्ज करूरै हिन, अगर सूर अतै सैदा मन्ज रैहणै बाळै तांई करदा ता, सो मणु टाट लपेटी करी, अतै धूड़ी मन्ज बैही करी, अपणै मना फेरी लैन्दै। "
LUK,10,14,पर हाँ न्याय बाळै दिन सुर अतै सैदा री दशा तुसु थऊँ खरी समझी गाणीआ। 
LUK,10,15,"अतै हे कफरनहूम रै मणुओ, कै तुसिओ स्वर्ग मुळणा? तुसु ता अधोलोक तिकर पुजणा।” "
LUK,10,16,"जैडा तुन्दी हुणदा हा, सो मेरी हुणदा अतै जैडा तुसिओ ठुकरांदा, सो मिन्जो ठुकरांदा अतै जैडा मिन्जो ठुकरांदा, सो मिन्जो ही ना पर मेरै भैजणै बाळै जो ठुकरांदा। "
LUK,10,17,"जैहणै सो सत्तर चेलै फिरी आये ता बड़ी खुशी सितै वलणा लगै, “हे प्रभु, तेरै नां सितै दुष्‍टात्मा भी ईन्दा कणैऊरा मन्दी हिन।” "
LUK,10,18,"यीशुऐ तिआंओ वल्‍लु, “ठीक हा, अऊँ शैतान जो बिजळी साईए स्वर्गा थऊँ पैंदा हेरू करदा थू। "
LUK,10,19,"हेरा, मैंई तुसिओ कीड़ै-बिच्छु जो दरड़णै रा अतै शैतान री ताकता पुर राज्य करणै रा हक्क दितुरा अतै कसी भी चिजा सितै तुसिओ कोई नुकसान ना भूणा। "
LUK,10,20,फिरी भी ऐसा गल्ला थऊँ खुश मत भोआ कि दुष्‍टात्मा तुदैं वशा मन्ज हिन पर ठेरैतांये खुश भोआ कि तुन्दै नां स्वर्गा मन्ज लिखुरै हिन।” 
LUK,10,21,"तैस ही टैमैं यीशु पवित्र आत्मा सितै भरी करी खुश भुच्‍ची करी वलणा लगु, “हे पिता, स्वर्ग अतै धरती रै मालका अऊँ तुन्दा सुकर करदा कि तुहै इआं गला जो ज्ञानी अतै समझदारा थऊँ लुकैरी रखुरा अतै बच्चै पुर प्रकट करू हा। हाँ, हे पिता, क्ओकि तुसिओ ऐह ही खरा लगदा। "
LUK,10,22,मेरै पिते मिन्जो सब कुछ दितुरा हा अतै पिते रै अलावा कोई ना जाणदा कि पुत्र कुणआ अतै पुत्रा रै अलावा कोई ना जाणदा कि पिता कुणआ अतै सो मणु जाणदा जैस पुर पुत्र प्रकट करना चाहा।” 
LUK,10,23,"ता यीशुऐ चेलै री कनारी फिरी करी सिर्फ तियां सितै वल्‍लु, “धन्य हिन सो हाख्री जियें ऐह सब कुछ हेरूआ। "
LUK,10,24,"क्ओकि अऊँ तुसिओ बलदा कि मतै भविष्‍यवक्ता अतै राजै ऐह चाँऊ कि जैड़ी गल्ला तुहै हेरी, तियां अहै भी हेरन पर हेरी ना सकै अतै जैड़ी गला तुहै हुणदै तैतिओ अहै भी हुणन पर सो ना हुणी सकै।” "
LUK,10,25,"अक्क दिन जैहणै यीशु शिक्षा दिणा लगुरा थू ता अक्क शास्त्री ऊठु अतै ऐह पुच्छी करी यीशुओ अजमाणा लगु, “हे गुरू अनन्त जिन्दगी पाणै तांयें अऊँ कै करू?” "
LUK,10,26,"ता यीशुऐ तैस थऊँ पूच्छु, “मूसा री व्यवस्था मन्ज कै लिखुरा? तु तैतिओ पढ़ी करी कै समझदा?” "
LUK,10,27,"ता तिनी जवाव दिता, “तु अपणै प्रभु अपणै प्रमात्मैं सितै अपणै पुरै मनां, आत्मा, शक्ति अतै अपणी बुद्धि सितै प्रेम कर अतै अपणै पड़ेही सोगी अप्पु सैईं प्रेम कर।” "
LUK,10,28,"यीशुऐ तैसिओ वल्‍लु, “तैंई ठीक जवाव दिता, इआं ही करदा रैह कि तु अनन्त जिन्दगी पा।” "
LUK,10,29,"पर तिनी अपणै आपाओ वड़ा धर्मी समझी करी यीशु थऊँ पूच्छु, “ता तुहै मिन्जो ऐ दस्सा मेरा पड़ेही कुण हा?” "
LUK,10,30,"यीशुऐ जवाव दिता, “हुण! अक्क मणु यरूशलेम थऊँ यरीहो नां रै शहरा जो चलुरा थु कि लुटेरै सो लुटी लेऊ, तसेरै कपड़ै खुस्सी लै अतै मारी-मारी अधमरा करीके फड़ाई गै। "
LUK,10,31,ता थोड़ी देरा बाद तैहा वता मितै अक्क यहूदी याजक आ तिनी तैसिओ हेरु अतै मूँहा फेरी करी चली गो। 
LUK,10,32,ऐस तरीकै अक्क लेवी तैहा वता मितै आ तिनी भी सो मणु हेरी करी अणहेरा करी दिता अतै चली गो। 
LUK,10,33,पर कै भुआ कि अक्क सामरिया जगह रा सामरी मणु तैहा वतै-वत आ अतै तैस अधमरै मणु जो हेरी करी तैस पुर तरस खाऊ। 
LUK,10,34,तिनी तैस वलै इच्ची करी तसेरै जख्मा जो धोई करी तेल मळु अतै दवा वूटि लगाई करी पट्टी वनी दिती अतै अपणै गदहै पुर लदी करी अक्की सरांई जो लैई गो अतै तसेरी देखभाल करी। 
LUK,10,35,"दूये दिन तिनी सरांई रै मालका जो पैहै दिकरी वल्‍लु, सेरी हेर-हुण करदा रै अतै जे ज्यादा खर्चा भूच्ची गाला ता अऊँ फिरी करी दी दिला।” "
LUK,10,36,"ता यीशुऐ तैस थऊँ पूच्छु, “अबै मिन्जो ऐह दस्स जैडा मणु लुटेरै लुटूरा थू, इआं त्रिहणी मणु मन्ज कुण जिन्‍ना तसेरा पड़ेही भोला?” "
LUK,10,37,"तिनी जवाव दिता, “तसेरा पड़ेही ता सोई भुआ जिनी तैस पुर दया दस्सी।” ता यीशुऐ वल्‍लु, “गा, तु भी इआं ही कमाऊ कर।” "
LUK,10,38,"फिरी चलदै-चलदै यीशु अतै तसेरै चेलै अक्की ग्राँ मन्ज आ, तैस ग्राँ मन्ज मार्था नां री अक्क जनानी यीशु जो अपणै घरा जो लैई गई। "
LUK,10,39,"मरियम नां री तहारी अक्क बैहण भी थी, अतै सो मरियम यीशु रै पैरा वलै बैही करी तसेरै वचना हुणना लगी। "
LUK,10,40,"पर मार्था सेवा करदी-करदी परेशान भूच्ची गई अतै यीशु बलै इच्ची करी बलणा लगी, “हे प्रभु कै तिजो मेरी कुछ भी चिन्‍द निआं कि मेरी बैहणी मिन्जो सेवा करनै तांयें अकेला छड़ी दितुरा? अबै ऐसाओ बल्ला कि मेरी मदद कर।” "
LUK,10,41,"प्रभु यीशुऐ तैहाओ जवाव दिता, “मार्था, ओ मिऐ मार्था, तु बड़ी गला री चिन्‍द करदी हा अतै परेशान भुन्‍दीआ। "
LUK,10,42,"पर अक्क गप्‍प जरुरआ कि, जैड़ी खरी गल्ला मरियमें चुणी लैऊरी तियां गल्ला ऐसा थऊँ कोई ना खुस्सी सकदा।” "
LUK,11,1,"यीशु अक्की जगह प्रार्थना करू करदा थु। जैहणै सो प्रार्थना करी बैहु ता तसेरै अक्की चेलै तैस सितै बल्लू, “हे प्रभु, जियां यूहन्‍नै अपणै चेलै जो प्रार्थना करना सखऊरी थी तियां ही तुहै असिओ भी सखा।” "
LUK,11,2,"ता यीशुऐ वल्‍लु, “जैहणै तुहै प्रार्थना करलै ता इआं करै, “हे इन्दै पिता, तू जैडा स्वर्गा मन्ज हा, तेरा नां पवित्र मनया गच्छा, तेरा राज्य अईआ। तेरी इच्छा जियां स्वर्गा मन्ज पुरी भून्दिआ, तियां ही धरती पुर भी भोआ। "
LUK,11,3,इन्दी दिन भरी री रोटी अज असिओ देआ। 
LUK,11,4,"अतै इन्दै पापा जो माफ करै, क्ओकि अहै भी तियां जो माफ करदै जैड़ै इन्दै विरोधी हिन, इन्दा कदी भी इम्तेहान मत लैंदा।” "
LUK,11,5,"ता यीशुऐ तिआंओ वल्‍लु, “सोचा तुन्दा कोई मित्र भोआ, जैस वलै तुहै अध्धी राती गिच्ची करी वलन कि, मिन्जो त्राई रोटी दे भला। "
LUK,11,6,क्ओकि अक्क मुसाफिर मित्र मिन्जो वलै आ अतै ऐस टैमैं मिन्जो वलै तैसिओ खुआणै तांयें कुछ निया।” 
LUK,11,7,"ता जरा सोचा कि सो अन्दरा थऊँ ऐह जवाव देआ कि, “मिन्जो तंग मत कर क्ओकि अऊँ दारा-भिता दिकरी अपणै टवरा सोगी सुतुरा अतै अऊँ उठी करी तिजो कुछ ना दी सकदा” "
LUK,11,8,"यीशुऐ वल्‍लु, “अऊँ तुसिओ बलदा कि भलै ही सो तसेरा मित्र भूच्ची करी भी तैसिओ उठी करी कुछ न देआ, फिरी भी वेशर्म भूच्ची करी घड़ी-घड़ी मंगणै री वजह थऊँ तैस तसेरी जरूरता रै मुताबक उठी करी दिणा।” "
LUK,11,9,"“अऊँ तुसिओ बलदा कि मंगलै, ता तुसिओ दिणा, तोपलै ता तुसिओ मुळणा अतै दारा खटखटालै ता तुसु तांयें खुलणा। "
LUK,11,10,"क्ओकि जैडा कोई मंगदा, तैसिओ दिन्दै, जैडा कोई तोपदा, सो पान्दा अतै जैडा खटखटान्दा, तैस तांयें खोलया गाणा।” "
LUK,11,11,"“तुसु मन्ज ऐसा कुण पिता भोल्ला, जैडा अपणै पुत्रा जो रोटी मंगणै पुर पत्थर देला, जे मच्छी मंगला, ता कीड़ा देला "
LUK,11,12,या अण्ड़ा मंगला ता बिच्छु देला? 
LUK,11,13,"हेरा जे, तुहै बुरै भूच्ची करी अपणी औलादा जो खरी चिजा दिणा जाणदै, ता तुन्दा स्वर्गीय पिता अपणै मंगणै बाळै जो पवित्र आत्मा कओ न देला।” "
LUK,11,14,फिरी यीशुऐ अक्क गुँन्‍गी दुष्‍टात्मा गुँन्‍गे मणु थऊँ कड़ी। जैहणै दुष्‍टात्मा निकळी गई ता गुँन्‍गा कनैणा लगी पैऊ ऐह हेरी करी मणु हैरान भूच्ची गै 
LUK,11,15,"पर तियां मणु मन्ज कुछ वलणा लगै, “ऐह ता शैतान री मदद सोगी मणु थऊँ दुष्‍टात्मा जो कड़दा।” "
LUK,11,16,कैई मणुऐ यीशु जो परखणै तांयें तैसिओ बल्लू असिओ कोई स्वर्गीय चमत्कार दस्स। 
LUK,11,17,"पर यीशुऐ तंयारै मना री गला जाणी करी तिआंओ वल्‍लु, “जैस भी देशा मन्ज फूट पैई गच्छा ता सो कियां टिकी सकदा हा? ईयां ही जैस घरा मन्ज फूट पैई गच्छा सो भी उजड़ी गान्दा। "
LUK,11,18,ता जे अगर शैतान अपणा ही वरोधी भूच्ची गल्ला ता तसेरा राज्य कियां चलना क्ओकि तुहै मेरै वारै मन्ज ता बलदै कि अऊँ शैतान री मदद सितै दुष्‍टात्मा जो कड़दा। 
LUK,11,19,भला जे अऊँ शैतान री मदद सितै दुष्‍टात्मा कडदा ता तुन्दै चेलै-जोगी कसेरी मदद सोगी दुष्‍टात्मा कड़दै हिन? ठेरै बारै मन्ज सो ही तुन्दा न्याय करलै। 
LUK,11,20,"पर जे अगर अऊँ प्रमात्मैं री सामर्थ सितै दुष्‍टात्मा जो कडदा, ता समझा प्रमात्मां रा राज्य तुसु बलै ईच्ची पुजुरा हा। "
LUK,11,21,"जैहणै तिकर ताकतवर मणु हथियारा सितै लदूरा अपणै घरा री पैहरैदारी करदा, तैहणै तिकर तसेरी जायदात बची रैहन्‍दी हा। "
LUK,11,22,"पर जैहणै कोई तैस थऊँ भी ज्यादा ताकतवर तसेरै हथियारा जो जिआं पुर सो भरोसा करदा थु, तैतिओ खुस्सी करी तैसिओ जित्ती लैन्दा अतै तसेरी जायदात भी लुटी लैन्दै। "
LUK,11,23,जैडा मिन्जो सोगी नियां सो मेरा विरोधी हा अतै जैडा मिन्जो सोगी मणु जो प्रमात्मैं री कनारी ना फेरदा सो तियां मणु जो वगाड़दा। 
LUK,11,24,"“जैहणै कोई दुष्‍टात्मा मणु थऊँ नकैई गान्दीआ ता सो सुनसान जगह मन्ज घुमदी-फिरदी आराम करनै जो जगह तोपदीआ, पर जगह न मुळणै पुर बलदिआ, ‘मुँ तैस मणु मन्ज फिरी चली गाणा जैस थऊँ अऊँ नकैऊरी थी।’ "
LUK,11,25,अतै सो इच्ची करी तैसिओ झाडूरा-झमुंरा अतै सजुरा-सजाऊरा अतै खाली हैरदीआ। 
LUK,11,26,सो फिरी करी अप्पु थऊँ भी ज्यादा बुरी सत होर दुष्‍टात्मा जो लैई इन्दीआ अतै सो तैस मन्ज वास करदी हिन अतै तैस मणु री दशा पैहली दशा थऊँ भी ज्यादा खराब भूच्ची गान्दी हा।” 
LUK,11,27,"जैहणै यीशु इआं गल्ला कणैऊ करदा थू ता भीड़ा थऊँ अक्क जनानी जोरा सितै वलणा लगी, “धन्य हा सो मां जेहै तिजो जन्म दिता अतै दुध पिआऊ।” "
LUK,11,28,"ता यीशुऐ वल्‍लु, “ऐह गल ता ठीक हा पर धन हिन सो मणु जैड़ै प्रमात्मैं रा वचन हुणदै अतै तैतिओ मन्दै।” "
LUK,11,29,"जिआं भीड़ वदणा लगी ता यीशु वलणा लगा, “ऐह बुरै मणु रा युग हा, ऐह चमत्कार हेरना चाहन्दै हिन पर योना भविष्‍यवक्ता री नशाणी जो छड़ी करी होर कोई चिन्ह तियां जो ना दसया गाणा। "
LUK,11,30,"क्ओकि जिआं योना नीनवे शहरा रै मणु तांई चिन्ह थू, तियां ही ऐस युग रै मणु तांई मणु रा पुत्र ही चिन्ह भूणा। "
LUK,11,31,"जैहणै दक्षिण दिशा री राणी न्याय बाळै दिन ऐस युगा रै मणु सोगी उठी करी, तियां जो दोषी ठहराणा क्ओकि सो धरती री दूई दिशा थऊँ राजा सुलेमान रा ज्ञान हुणनै तांयें आई अतै अबै हेरा ऐठी ता कोई सुलेमान थऊँ भी वड़ा हा। "
LUK,11,32,"नीनवे शहर रै मणु न्याय बाळै दिन ऐस युगा रै मणु सोगी उठी करी तियां जो दोषी ठहराणा, क्ओकि तियें योना रा वचना जो हुणी करी मन फिराऊरा थु। अतै ऐठी ता सो हा जैडा योना थऊँ भी वड़ा हा।” "
LUK,11,33,"कोई भी मणु दीये जो बाळी करी टोकरू थलै ढ़की ना रखदा, वल्कि उच्ची जगह पुर रखदा ताकि अन्दरा जो इणै बाळैओ लौ भोआ। "
LUK,11,34,"शरीरा रा दीया हाख्री हिन ठेरैतांये अगर तेरी हाख्री साफ हिन, ता तेरा पुरा शरीर भी उजियाला भूणा, पर जे तुन्दा हेरना बुरा ता तुन्दा पुरा शरीर हिहुरै दीये सांई हा। "
LUK,11,35,ठेरै तांयें चौकनै रेआ ताकि जैड़ी लौ तुसु मन्ज हा सो बूझी ना गच्छा। 
LUK,11,36,जे तेरा पुरा शरीर चमकदार हा अतै ठेरा कोई भी हिस्सा नैहरै नियां ता पुरै रा पुरा शरीर ईयां चमकणा चहिन्दा जियां कि बळुरा दीया अपणी चमकदार लौ तिजो पुर दिन्दा। 
LUK,11,37,"जैहणै यीशु गल्ला करू करदा थू ता, अक्की फरीसीये यीशु सितै विनती करी कि, “मेरै घरै खाण खाणा चला।” ता यीशु तसेरै घरा जो खाण खाणा गो। "
LUK,11,38,फरीसी ऐह हेरी करी हैरान भूच्ची गै कि यीशु बिना हत्थ धोऐ रोटी खाणा बैही गो हा। 
LUK,11,39,"प्रभुऐ तैसिओ वल्‍लु, “हे फरीसीयों, तुहै अप्पु जो कटोरै अतै थाली सांईं बाहरा थऊँ ता मांजदै हिन, पर तुन्दै अन्दर कपट अतै लालच भरूरा। "
LUK,11,40,"हे मुर्खो, जिनी बाहरा रा हिस्सा वणाऊरा, कै तिनी अन्दरा रा हिस्सा ना बणाऊरा? "
LUK,11,41,"पर हाँ जे तुसै अन्दरा बाळी चिजा रा दान करी दीन, ता हेरा सब कुछ तुसु तांयें शुद्ध अतै पवित्र भूच्ची गाणा।” "
LUK,11,42,"“पर हे फरीसीयों, हाय तुसु पुर! तुसै पुदीने, ब्रह्‌मी अतै कईआ किस्‍मां रै सागा सब्जी रा ता दसवां हिस्सा दान करदै हिन, पर न्याय अतै प्रमात्मैं रै प्रेमा जो टाळी दिन्दै हिन, तुसु जो ता ईयां करना चहिन्दा थू कि तुसै ईयां दुनीं कमां करदै रैहन्दै। "
LUK,11,43,"हे फरीसीयों, तुसु पुर धिक्‍कार हा! तुहै ता चाहन्दै कि यहूदी रै सभागार मन्ज मणु तुसिओ नमस्कार अतै तुन्दी जय जय करन। "
LUK,11,44,"तुसु पुर हाय! क्ओकि तुहै तियां कव्रा साईयें हिन जियां पुर मणु चलदै, पर सो ना जाणदै कि थलै कै दभिऊरा।” "
LUK,11,45,"ता अक्क शास्त्री बलणा लगा, “हे गुरू, तूहै ईयां गल्ला कणैई करी इन्दी बुराई करू करदै हिन।” "
LUK,11,46,"ता यीशुऐ वल्‍लु, “हे शास्त्री, धिक्‍कार हा तुसु पुर! तुहै ऐतना भार मणु पुर लद्‍दी दिन्दै हिन जैतियो चुकणा मुसकिल हा, पर अप्पु ता तैस भारा जो अपणी उँगळी सोगी सरकाणा भी ना चाहन्दै।” "
LUK,11,47,"“तुसु पुर हाय! तुसै प्रमात्मैं रै भविष्‍यवक्ता री कब्रा जो सँवारदै हिन, जंयारा कत्‍ल तुन्दै ही बजुर्गे करुरा थू। "
LUK,11,48,ईयां कमाई करी तुसै ऐह दसणा चाहन्दै हिन कि तुसै अपणै बजुर्गा रै कमां थऊँ सहमत हिन कओकि तियें ता तंयारा कत्‍ल ही करू पर तुसै ता इन्यारी कब्रा खोदू करदै हिन। 
LUK,11,49,"ऐत तांई प्रमात्मैं रा ज्ञान भी दसदा कि, मूँ भविष्‍यवक्ता अतै प्रेरित तियां बलै भैजणै हिन, पर कुछ जो ता तियां दुख दिणा अतै कुछ तियां मारी दिणै हिन। "
LUK,11,50,ता संसारा रै सुरू थऊँ जैतूणै भी भविष्‍यवक्ता रा खून भच्छुरा तटेरा हिसाब कताब ऐसा पीढ़ी रै मणु थऊँ लैणा। 
LUK,11,51,"यानी की हाबील रै खूना थऊँ लैई करी जकरिया री हत्या तिकर जैडा कि प्रमात्मैं रै मन्दरा मन्ज वेदी रै सामणै भूई थी। हाँ अऊँ तुसू सितै सच बल्‍दा, कि ऐसा पीढ़ी रै मणु थऊँ ही ऐसा गल्ला रा लेखा जोखा लैणा।” "
LUK,11,52,“है शास्त्री हाय हा तुसु पुर! तुसु बल्लै ज्ञान ता हा पर ऐत सितै ना ता तुहै प्रमात्मां रै राज्य मन्ज हाजर भून्दै अतै जैड़ै कि ऐत मन्ज हाजर भूणा चाहन्दै हिन तिआंओ भी तुसै भूणा ना दिन्दै तियां तांई तां तुसै रोड़ा बणी गांन्‍दै हिन।” 
LUK,11,53,"जैहणै यीशु तैठी थऊँ चली गो, ता शास्त्री अतै फरीसी तैस सितै बैर रखणा लगी पै कि यीशु तंयारै प्रश्‍ना रा जवाव देआ। "
LUK,11,54,सो ऐसा गल्ला री खोज-बीन करू करदै थियै कि कहणै जिन्‍नै यीशु रै मुँह री कोई गप्‍प पकडन अतै दोषी बणान। 
LUK,12,1,"तूणै ही टैमां मन्ज तैठी मणु री भीड़ ऐतनी भारी भूच्ची गई कि सो अक्की दुऐ पुर चढ़ी चलू करदै थियै, ता यीशु सबी थऊँ पहलै अपणै चेलै सितै बलणा लगा कि, “तुसै ईयां फरीसी री कपट रूपी सोचा थऊँ जैड़ी कि, खमीरा सांई हा, चौकस रेय्आ।” “ठेरा अर्थ ऐह हा कि तुहै तंयारी गलत शिक्षा थऊँ बची करी रेय्आ। "
LUK,12,2,"कजो कि कुछ भी ऐसा निआ जैडा छिपुरा हा अतै ना ही कुछ ऐसा जैडा छिपाई रखुरा, कि जैतियो कोई जाणी ना सका। "
LUK,12,3,"ठेरैतांये जे कुछ भी तुसु सोगी नैहरै मन्ज कणैऊरा, सो उजालै मन्ज हुणना अतै जे कुछ तुसै औवरी मन्ज कना सितै कन लगाई करी कणैऊरा, सो उच्ची जगहा थऊँ हुणाणा।” "
LUK,12,4,"“मेरै मित्रो अऊँ तुसिओ बलदा कि, जैड़ै शरीरा जो मारदै हिन पर आत्मा जो ना मारी सकदै, तियां थऊँ मत डरदै। "
LUK,12,5,"अऊँ तुसु जो दसदा कि, सिर्फ तैस प्रमात्मैं थऊँ ही डरा जैस जो मारनै थऊँ बाद नरका मन्ज फैंकणै रा भी अधिकार हा, अऊँ फिरी बलदा, तैस थऊँ ही डरा। "
LUK,12,6,कै दूँ पैसे री पँज चिड़ी ना बिकदी? फिरी भी प्रमात्मां तियां कसी जो ना भूलदा। 
LUK,12,7,"तुन्दै ता हैरा रै बाळ भी सब गीणुरै हिन। डरा मत, तुन्दी कीमत प्रमात्मैं रै सामणै मती चिड़ी री कीमत थऊँ भी ज्यादा हा। "
LUK,12,8,"“अऊँ तुसु जो बल्‍दा कि जैस कसी मिन्जो मणु सामणै मनी लैणा, सो मूँ भी प्रमात्मैं रै स्वर्गदूता रै सामणै मनी लैणा। "
LUK,12,9,पर जैस कसी मणु सामणै मेरा इन्कार करना मूँ भी सो प्रमात्मैं रै स्वर्गदूता रै सामणै नकारी दिणा। 
LUK,12,10,"“जैडा कोई मणु रै पुत्रा री निन्दा करला ता सो ता माफ भुच्‍ची गाणा, पर जैडा पवित्र आत्मा रा वरोध करला सो माफ ना भूणा। "
LUK,12,11,“जैहणै तुसिओ मणु पकड़ी करी यहूदी रै सभागार अतै राजा अतै अफसरा रै सामणै लैई गाहलै ता चिन्ता मत करदै कि तुसु के बलणा अतै कै जवाव दिणा। 
LUK,12,12,क्ओकि पवित्र आत्मा तैहणै ही तुसु जो दसि दिणा कि तुसु कै कणैणा।” 
LUK,12,13,"फिरी भीड़ा थऊँ अक्की मणुऐ यीशु सितै वल्‍लु, “हे गुरू, मेरै भाई सितै वल्ला कि सो पिते री जायदात मिन्जो सोगी बन्ड़ी लेआ।” "
LUK,12,14,"यीशुऐ तैस सितै वल्‍लु, “ओ भलेया-मणुआ मिन्जो तेरा न्याय अतै जायदात रा बंड़-बड़ारा करनै तांयें कुणी वणाऊरा?” "
LUK,12,15,"“चौकनै रेआ अतै सबी किस्‍मां रै लोभ-लालच थऊँ अपणै आपाओ बचाई करी रखा, क्ओकि जरूरता थऊँ ज्यादा जायदात भूणै पर जिन्दगी रा मतलब ऐह निआ कि तैतिओ होर कठेरा।” "
LUK,12,16,"फिरी यीशुऐ मणुओ अक्क उदाहरण हुणाऊ, “कसकी मणु री जिंमी मन्ज बड़ी पैदावार भूई। "
LUK,12,17,"ऐह हेरी करी सो अपणै मना मन्ज सोच-विचार करना लगु, अबै अऊँ कै करला? मिन्जो वलै ऐतिओ रखणै तांयें जगह निआ।” "
LUK,12,18,"तिनी वल्‍लु, “अबै मुँ ऐसा करना, कि अपणै पेडू भनी करी होर मोटै पेडू वनाणै अतै तैत मन्ज सव अनाज रखणा। "
LUK,12,19,"अतै फिरी अपणै मना जो वलणा कि ओ मेरेआ मना, तिजो तांयें कई साला तिकर अनाज कठेरी रखुआ, खा-पी अतै सुखा-चैना सितै रैह।” "
LUK,12,20,"पर प्रमात्मैं तैस सितै वलु, “ओ मुर्खा! तेरै प्राण-पखेरू ता अज राती ही उडरी गाणै अतै जैडा कुछ तैंई कठेरूरा सो कसेरा भूणा?” "
LUK,12,21,“ऐस ही तरीकै सो मणु भी हा जैडा अप्पु तांयें जायदात कठेरी करी अमीर ता बणदा पर प्रमात्मैं री नजरा मन्ज गरीब हा।” 
LUK,12,22,"फिरी तिनी अपणै खास चेलै सितै वल्‍लु, “कि अपणै प्राणा तांयें ऐह चिन्ता मत करदै कि असु कै खाणा? अतै कै पिणा? अतै न अपणै शरीरा तांयें कि कै लाणा? कै प्राण खाणै थऊँ, अतै शरीर कपड़ै थऊँ बदिकरी "
LUK,12,23,"क्ओकि प्राण खाणै थऊँ, अतै शरीर कपड़ै थऊँ बदिकरी हा। "
LUK,12,24,"काऑ री कनारी धैन देआ, ना ता सो बान्दै, ना ता सो कटदै, ना ता सो कठेरदै अतै ना ही इन्यारै पेडू हिन, फिरी भी पिता प्रमात्मां तियां जो खुआन्दा ता तुन्दी ता कीमत इआं काऑ थऊँ कई गुणा ज्यादा हा । "
LUK,12,25,तुसु मन्ज ऐसा कुणआ जैडा चिन्‍द करीके उमरा री अक्क घड़ी वधाई सका?” 
LUK,12,26,"जे तुहै छोटा जिन्‍ना कम ना करी सकदै ता, जिन्दगी री होरी गला तांयें कओ चिन्‍द-फिकर करदै? "
LUK,12,27,"“जंगली फूला री कनारी ध्यान देय्आ सो कियां फूलदै हिन। सो ना ता मेहनत करदै, ना कतदै ता भी अऊँ तुसिओ बलदा कि राजा सुलेमान भी अपणी पुरी वैभवी जिन्दगी मन्ज ईयां फूला सैईं ना सजी सकु। "
LUK,12,28,"प्रमात्मां जमीना रै घा जो, जैडा कि अज हा अतै दोतै सो अगी मन्ज फूकी दिणा, ईना छैळ सजान्दा ता हे अल्पविस्वासिओ तुसिओ ऐत थऊँ ज्यादा छैळ कजो ना सजाला? "
LUK,12,29,"ठेरैतांये चिन्ता करीके ऐह मत बलदै, कि असु कै खाणा, या कै पिणा, या कै लाणा? "
LUK,12,30,कओकि संसार ईयां चिजा री खोज मन्ज रैहन्दा पर तुन्दा पिता प्रमात्मां जाणदा कि तुसिओ ईयां चिजा री जरूरत हा। 
LUK,12,31,ठेरैतांये पैहलै तुहै तसेरै राज्य अतै धर्मा री तोप करा ता ऐह सब चिजा भी तुसिओ मुळी गाणी।” 
LUK,12,32,"“हे हल्कै झुण्ड़, मत ड़रा, क्ओकि तुन्दै पिता प्रमात्मां री ऐह इच्छा हा, कि तुहै राज्य करन। "
LUK,12,33,"अपणी जायदात बेचीकरी दान करी देआ अतै अपणै तांयें इन्‍नै बटुए बणा जैड़ै कदी भी पुराणै ना भून्दै, मेरी गला रा मतलब ऐह हा कि स्वर्गा तांयें ईनी कमाई करा जैड़ी कदी भी ना घटदी, ना चोर तैसिओ चोरी सकदा अतै ना ही कीड़ा तैसिओ खाई सकदा। "
LUK,12,34,क्ओकि जैड़ी तेरा धन हा तैड़ी ही तेरा मन भी लगी रैहणा।” 
LUK,12,35,“सेवा करनै तांई तुसै हमेशा तैयार रेय्आ अतै तुन्दै दीये सदा बळदै रैहण।” 
LUK,12,36,"यीशुऐ बल्लू, “तुसै तियां मणु सांईं बणा, जैड़ै अपणै मालका री बैह थऊँ फिरी करी ईणै री भाळ करदै हिन, कि जैहणै सो इच्ची करी दारा बजा ता सो झट खोलण। "
LUK,12,37,"धन्य हा सो नौकर जैस जो तसेरा मालक इच्ची करी जागदा हेरदा। अऊँ तुसु सितै सच बलदा कि, तैस नौकरा तसेरी सेवा तांई कमर कसी करी तैयार रैहणा अतै तैस जो खाणा खोआणा। "
LUK,12,38,"जे सो अध्धी राती या भ्यागा रै टैमैं अईआ अतै अपणै नौकरा जो जागदा हेरला, ता सो नौकर धन्य हा। "
LUK,12,39,पर तुहै ऐह गप्‍प जाणी लेय्आ कि अगर घरा रा मालका जो पता भोआ कि चोरा कैहणै चोरी करना ईणा ता तैस जागदै रैहणा अतै अपणै घरा मन्ज चोरी ना भूणा दिणी। 
LUK,12,40,तुसै भी तैयार रेय्आ क्ओकि जैस टैमां रै वारै मन्ज तुहै सोचदै भी ना हिन तैस ही टैमैं मणु रै पुत्रा ईच्ची रैहणा।” 
LUK,12,41,"ता पतरस बलणा लगा, “प्रभु जी, कै ऐह उदाहरण तुसै असु जो ही हुणाऊ करदै हिन कि सबी जो हुणाऊ करदै हिन?” "
LUK,12,42,"यीशुऐ बल्लू, “सो विस्वास लायक अतै अक्‍लमंद खजांची कुण भोला जसेरा मालक तैस जो अपणै नोकरा-चाकरा पुर चौंकीदार बणाई देआ अतै सो भी मालका जो ठीक-ठीक हिसाब दसा।” "
LUK,12,43,"धन्य हा सो दास, जैस जो तसेरा मालक इन्‍नी साभै कम करदा हेरदा। "
LUK,12,44,"अऊँ तुसु सोगी सच बलदा कि, तैस मालका सो दास अपणी पुरी जायदात पुर अधिकारी बणाई दिणा। "
LUK,12,45,"पर जे सो दास सोचणा लगा कि हल्ली तिकर ता मालका रै ईणै जो देर हा अतै सो होरी नौकरा-चाकरा जो मारा जक्का अतै खाई-पी करी मतबाळा रैहणा लगी पेआ, "
LUK,12,46,"ता तैस दासा रा मालक ऐसै टैमैं चली ईणा जैहणै तैस दासा जो मालका री भाळ ना भोआ या तैस ऐसी घड़ी ईणा जैतियो सो जाणदा भी ना भूणा, तैस टैमैं मालका दासा जो फटकार मारी करी सो अविस्वासी सोगी करी दिणा। "
LUK,12,47,"फिरी यीशु बलदा, “ऐसा नौकर जैडा कि मालका री ईच्‍छा जाणदै भी तैयार ना रैहन्दा अतै जियां मालक चाहन्दा तियां ना करदा ता तैस नौकरा जो बड़ी मार पैणीआ "
LUK,12,48,"पर जैडा नौकर जैसिओ पता ना भोआ कि मालक कै चाहन्दा, अतै ऐसा कोई कम करा जैडा मालका जो पसन्द ना भोआ, ता तैस जो थोड़ी मार पैणी हा। ठेरैतांये जैस जो ज्यादा दितुरा हा, तैस थऊँ ज्यादा हिसाब लैणा अतै जैस जो ज्यादा सम्भाळणै जो दितुरा तसेरा ज्यादा हिसाब भूणा।” "
LUK,12,49,"यीशुऐ बल्लू, “अऊँ धरती पुर अग लाणा छूरा अतै अऊँ चाहन्दा कि ऐह अग जतूणी तोऊळी भड़की सकदी हा भड़का! "
LUK,12,50,"मिन्जो अक्क बड़ा ज्यादा दुख भरा बपतिस्मा लैणा हा अतै जैहणै तिकर ऐह भुच्‍ची ना गान्दा, अऊँ परेशान हा! "
LUK,12,51,तुसै के समझदै कि अऊँ धरती पुर मेल मिलाप करवाणा छूरा? अऊँ तुसु जो बलदा कि अऊँ ता अक्की दुऐ थऊँ तुसु जो दूर कराणा छूरा। 
LUK,12,52,अजा थऊँ बाद हर घरा रा हर सदस्य अक्की दुऐ रा वरोधी भूणा। अगर घरा मन्ज पँज सदस्य हिन ता त्रीं मिन्जो पुर विस्वास करना दूँ ना करना। 
LUK,12,53,"पिता पुत्रा रा अतै पुत्रा पिता रा वरोध करना, मोआ कुल्ळी सितै अतै कुल्ळी मोआ सितै बैर रखणा, हहूआ नुहहा सितै अतै नुहहा हहूआ सितै बैर रखणा।” "
LUK,12,54,"यीशुऐ भीड़ा सितै भी बल्लू, “जैहणै तुसै घरिन्‍दी कनारी बदळा जो हेरदै हिन ता तुसै झट बलदै हिन कि बरखा भुणीआ अतै ईयां ही भुन्दा। "
LUK,12,55,जैहणै तुसै दक्षिणी हवा हेरी करी बल्‍दै हिन कि अबै लू चलणीआ अतै ईयांईं ही भुन्दा। 
LUK,12,56,"हे कपटिओ, तुसै अम्बरा अतै धरती रै रंगा जो हेरी करी तसेरै भेदा जो जाणी सकदै हिन, ता तुसै ऐस युगा रै बारै मन्ज भेद करना कजो ना जाणदै?” "
LUK,12,57,"यीशुऐ बल्लू कि, “तुसै अपणै बारै मन्ज अप्पु ही फैसला करा कि तुसु तांई कै ठीक हा? "
LUK,12,58,"जैहणै तुसै अपणै विरोधी सोगी कोर्ट कचैहरी जो मुकदमैं तांई गांदै हिन ता तैस सितै रस्तै मन्ज ही समझौता करनै री सोची लेआ, ईयां ना भोआ कि सो तिजो जजा बलै लैई गच्छा अतै जज तिजो सपाई रै हवालै दी करी तिजो जेला मन्ज पाई देआ "
LUK,12,59,अतै अऊँ तुसु सोगी सच बलदा कि जैहणै तक तू पाई पाई ना भरी देला तैहणै तक तैड़ी थऊँ ना छुटी सकदा।” 
LUK,13,1,"तैस टैमैं तैड़ी कुछ मणु मौजुद थियै तियें यीशु जो तियां मणु रै बारै मन्ज दस्सु जैड़ै गलील परदेस थऊँ यरूशलेम मन्दर मन्ज बलिदान चढ़ाणै छुरै थियै, तियां जो पिलातुसै मन्दर मन्ज ही मारी दितुरा थू। "
LUK,13,2,"ऐह हुणी करी यीशुऐ बल्लू, “कै तुहै सोचदै हिन कि ऐह गलील परदेस थऊँ छुरै मणु बाकी गलीली मणु थऊँ ज्यादा पापी हिन? जिन्यै मणुऐ ऐह दुख सैऊ, अतै जठेरी बजह थऊँ ईयां पुर ऐह मुसीबत आई?” "
LUK,13,3,पर अऊँ तुसु जो समझांदा कि गप्‍प ऐह निआ! पर जे अगर तुहै भी अपणै-अपणै मनां जो पापा थऊँ ना फेरलै ता तुन्दा भी इन्‍ना ही हाल भूणा। 
LUK,13,4,"तुहै तियां अठारह मणु रै बारै मन्ज कै समझदै हिन, जियां पुर शीलोह रा गुम्मट ढ़ैई पैऊ अतै सो दब्बी करी मरी गै। कै सो यरुशलेम मन्ज रैहणै बाळै मणु थऊँ ज्यादा पापी थियै? "
LUK,13,5,ना! पर अऊँ तुसु सितै फिरी बल्‍दा कि जे तुसै पापा थऊँ मना ना फेरलै ता तुन्दा भी इन्‍ना ही हाल भूणा। 
LUK,13,6,"फिरी यीशुऐ तियां जो अक्क उदाहरण हणाऊ तिनी बल्लू, “कसकी मणुऐ अपणै बगीचे मन्ज अक्क अंजीरा रा रूख लगऊ अतै सो फळा लगणै रै टैमैं घड़ी-घड़ी हेरदा थू कि ऐत मन्ज फळ लगै हिन कि ना, पर हर बरी सो निराश भुन्दा थू।” "
LUK,13,7,"ता तिनी माली जो बल्लू, “मिन्जो ऐस अंजीरा रै रूखा जो हेरदै-हेरदै त्राई साल भूच्ची गै हिन पर अजा तिकर ऐस रूखा मन्ज अक्क भी फळ ना लगुआ! ऐस जो बड्‍ड़ी फड़ा ताकि सेरी ठारी अहै कुछ होर लाई सकन।” "
LUK,13,8,"माली जवाव दिता, “मालिक जी, ऐस रूखा जो अक्क साल होर हैरी लैन्दै। ऐस बरी फिरी मूँ सेरी गूडाई करीके ऐस जो खाद पाणी दिणा। "
LUK,13,9,फिरी भी जे ना फळला ता बड्‍ड़ी फड़ालै।” 
LUK,13,10,विश्रामदिन जैहणै यीशु यहूदी रै सभागार मन्ज मणु जो उपदेश हणाऊ करदै थियै 
LUK,13,11,"ता तैस टैमैं यीशुऐ ईनी जनानी हैरी जैसा जो दुष्‍टात्मैं अठारह साला थऊँ कुबड़ी बणाई रखुरा थू, सो सिधी ना खड़ी सकदी थी। "
LUK,13,12,"यीशुऐ सो हैरी अतै अप्पु बल्लै हैदी करी बल्लू, “तू अपणी बमारी थऊँ ठीक भूच्ची गैई हा!” "
LUK,13,13,यीशुऐ तैसा जो पकड़ी करी सिधा करी दिता अतै सो प्रमात्मैं री जय जयकार करना लगी। 
LUK,13,14,"तैसा जनानी जो यीशुऐ विश्रामदिन ठीक करु अतै ऐह हेरी करी यहूदी रै सभागार रा सरदार नराज भूच्ची गो। तिनी मणु सितै बल्लू, “असु बल्लै हप्तै मन्ज छिया दिन भून्दै हिन जैत मन्ज असु जो कम करना चहिन्दा। ईयां दिन मन्ज ही बमारी थऊँ चंगाई लैणी चहिन्दीआ ना कि विश्रामदिन। "
LUK,13,15,"ऐह हुणी करी प्रभु यीशुऐ उतर दिता, ‘ओ पखंड़ीयो!’ कै विश्रामदिन तुसै अपणै-अपणै गोरू पैहरू जो खुन्‍डा थऊँ छड़ी करी पाणी पयाणा ना निन्दै? "
LUK,13,16,"ता कै ऐह ठीक निआं कि ऐह जनानी जैड़ी कि अब्राहम रै वंशा थऊँ हा अतै जैस जो शैतानै अठारह साला थऊँ बनी करी रखुरा हा, विश्रामदिन ठीक भोआ?” "
LUK,13,17,"जैहणै यीशुऐ ऐह गल्ला बल्ली ता तसेरै विरोधी बड़ै शर्मिन्दा भुऐ। पर सब भीड़ तियां हैरानी रै कम्मा थऊँ जैड़ै यीशु करदै थियै, खुश भूई। "
LUK,13,18,"ता यीशु बलणा लगा, “कै तुसै जाणदै कि प्रमात्मैं रा राज्य किना जिन्‍ना हा? अऊँ तुसु जो कियां दस्सु कि सो किना जिन्‍ना हा? "
LUK,13,19,पर ऐह ता अक्क राई रै दाणै रै बराबर हा जैतियो कुणकी लैऊं अतै बगड़ी मन्ज बाई दिता अतै जैहणै सो जम्‍मु ता सो एक बड़ा बड्‍डा बुटट बणी गो अतै अम्बरा रै पखेरू भी तठेरी छाई मन्ज बसेरा करू।” 
LUK,13,20,"यीशुऐ फिरी बल्लू, “अऊँ प्रमात्मैं रा राज्य रा मेल कत सितै करू? "
LUK,13,21,ऐह ता तैस खमीरा साईये हा जैसिओ अक्की जनानी तीह किलो आटै मन्ज मलाई दिता अतै फूली करी सो सब आटा खमीर भूच्ची गो।” 
LUK,13,22,"यीशु अतै तेसेरै चेलै शहरा अतै ग्राँ मितै प्रमात्मैं रा उपदेश दिन्दै, यरूशलेम री कनारी गच्छु करदै थियै। "
LUK,13,23,"ता कुणकी यीशु थऊँ पूछु, “कै उद्धार पाणै बाळै थोड़ै हि मणु हिन?” "
LUK,13,24,"यीशुऐ उतर दिता, “स्वर्गा रै भीड़ै रस्तै मितै अन्दरा जो प्रवेश करा, क्ओकि कई मणु हिन जैड़ै कि ऐस रस्तै अन्दरा जो गाहणै री हिम्मत करना चाहन्दै हिन पर ना गिची सकदै। "
LUK,13,25,"जैहणै प्रमात्मां जैड़ा घरा रा मालका हा अगर तिनी दार बन्द करी दिणा, ता बड़ी देर भूच्ची गाणीआ अतै तुसु दारा बाहर खड़ी करी रून्दै पिटिन्‍दै दारा खोलणै जो बलणा, ‘हे, प्रभु, हे प्रभु, असु तांई दारा खोल्‍लै!’ पर अन्दरा थऊँ जवाव मुळना, ‘अऊँ तुसु जो ना जाणदा।’ ” "
LUK,13,26,"तुसु बलणा, पर अहै ता तिजो सोगी खऊंरा-पिऊरा अतै तैंई इन्दै ग्राँ अतै शहरा मन्ज प्रमात्मैं रा उपदेश दितुरा। "
LUK,13,27,"पर तैस तुसु सितै बलणा कि, “अऊँ तुसिओ ना जाणदा। हे बुरै कर्म करनै बाळैओ, तुसै सब मिन्जो थऊँ दूर भूच्ची गच्छा।” "
LUK,13,28,"“जैहणै तुसु अब्राहम, इसहाक, याकूब अतै सब भविष्‍यवक्ता प्रमात्मैं रै राज्य मन्ज हेरनै हिन ता तुसु रूणा अतै अपणै दन्द पिणै हिन! अतै तुहै तैड़ी थऊँ बाहर कड़ी लाणै। "
LUK,13,29,पूर्व अतै पश्‍चिम; उत्तर अतै दक्षिण थऊँ मणु प्रमात्मैं रै राज्य मन्ज अपणी-अपणी जगहा लैणा ईणा। 
LUK,13,30,"तुसै ऐसा गल्ला पुर धैन देआ कि, जैस मणु रा ऐस संसारै तिरस्कार करुरा, तैस मणु रा तैस टैमैं बड़ा मान सम्मान भूणा अतै अज मणु जंयारा बड़ा मान सम्मान करदै हिन, तैस टैमैं तंयारा तिरस्कार भूणा।” "
LUK,13,31,"थोड़ी देरी बाद कुछ फरीसीये इच्ची करी यीशु सितै बल्लू, “जे तू जिन्दा रैहणा चाहन्दा ता ऐठी थऊँ चली गा, क्ओकि राजा हेरोदेस तिजो मारना चाहन्दा!” "
LUK,13,32,"यीशुऐ तियां जो जवाव दिता कि, “तैस गिदड़ा जो गिचीकरी दसी देआ कि मूँ अज अतै दोतै बमारा जो अतै दुष्‍टात्मा रै सताऊरै मणु जो ठीक करदै रैहणा अतै त्रियै दिन मूँ अपणै कम खत्म करनै हिन। "
LUK,13,33,"बस अज, दोतै अतै प्रोई मूँ अपणै रस्तै पुर चलदै रैहणा। क्ओकि ऐह भुच्‍ची ना सकदा कि कोई भी भविष्‍यवक्ता यरुशलेम थऊँ बाहर मरा!” "
LUK,13,34,"हे यरूशलेम रै मणुओ तूहै ऐसै हिन जिन्यै पुराणै टैमैं भविष्‍यवक्ता जो मारू अतै प्रमात्मैं रा रस्ता दसणै बाळै जो पत्थरा मारी मारी मरूवाऊ। मैंई कैतनी बरी चाऊ कि जियां कुकड़ी अपणै बच्चै जो अपणै फंगा थलै बचान्दीआ, तिआंई अऊँ भी तुसु मणुओ सम्भाळू, पर तुहै मिन्जो ईयां ना कमाणा दिता। "
LUK,13,35,"हेरा, तुन्दा घर तुसु तांयें ऊजाड़ भुच्‍ची गोआ क्ओकि अऊँ तुसु सोगी बलदा कि, जैहणै तिकर तुसै ईयां ना बल्लै कि, धन्य हिन सो जैड़ै प्रभु रै नां सितै इन्दै, तैहणै तक तुसु मिन्जो फिरी कदी भी ना हेरना। "
LUK,14,1,विश्रामदिन यीशु अक्की फरीसी सरदारा रै घरै खाण खाणा गो ता तैठी तंयारा धैन यीशु रा बुरा करनै री कनारी थू। 
LUK,14,2,तैस घरै जलोधर रा अक्क मरीज छूरा थू 
LUK,14,3,"ता यीशुऐ फरीसी अतै शास्त्री थऊँ पुछु कि, “कै तुन्दी व्यवस्था ऐह इजाजत दिन्दी हा कि विश्रामदिन मणु जो बमारी थऊँ ठीक करना चहिन्दा कि ना?” "
LUK,14,4,"पर कसीये कुछ भी ना बल्लू, ता यीशुऐ सो बीमार मणु छुई करी ठीक करीके भैजी दिता। "
LUK,14,5,"ता यीशुऐ मणु री कनारी फिरी करी तियां सतै बल्लू, “तुसु मन्ज ऐसा कुण हा, जैडा विश्रामदिन कम ना करदा? मन्ना जे तुन्दा बच्चा या कोई गोरू गत्ता मन्ज पैई गच्छा ता कै सो तुसु गिच्ची करी बाहर ना कड़णा?” "
LUK,14,6,ऐसा गल्ला रा तियां बलै कोई जवाव ना थू। 
LUK,14,7,"जैहणै यीशुऐ हेरू कि हैदुरै मणु खास खास जगह पुर गिचीकरी बैहू करदै हिन ता तिनी तियां जो अक्क उदाहरण हुणाऊ। तिनी बल्लू, "
LUK,14,8,"“जैहणै तुसु जो कोई बैह मन्ज हैददा ता तुसै खास खास जगह मत बैहन्‍दै, करकी ईयां ना भोआ कि तैठी तुसू थऊँ भी खास मोट्टै परोहणै हैदुरै भून। "
LUK,14,9,"जिनी तुसु दूनी जो हैदुरा भोआ सो तिजो बलै इच्ची करी बल्ला, ऐठी थऊँ उठी भौ ऐह जगह ईयां परोहणै री हा, ता तिजो शर्मिन्दा भूच्ची करी थलै बैहणा पैणा। "
LUK,14,10,"जैहणै कोई तुसु जो हैददा ता गिचीकरी थलै ही बैही गच्छैं, ताकि जिनी तुसु जो हैदुरा, तुसु बल्लै इच्ची करी बल्ला, ओ मित्रा अगो गिचीकरी खास जगहा पुर बैह, ता तिजो सोगी बैहुरै मणु मन्ज तेरा मान सम्मान भूणा। "
LUK,14,11,कजो कि जैडा मणु अपणै आपा जो बड़ा समझदा सो हल्का भूणा अतै जैडा अपणै आपा जो हल्का समझदा सो बड़ा भूणा।” 
LUK,14,12,"ता यीशुऐ अपणै हैदणै बाळै फरीसी जो भी बल्लू कि, “जैहणै तू दिना रा या राती रा खाण मणु जो खोआ ता अपणै मित्रा, भाई, परिवार जो अतै अमीर पड़ेही जो मत हैददा। करकी ईयां ना भोआ कि सो भी तिजो हादा दीन, अतै तिजो खाणा खुआई करी तेरा बदला चुकाई दीन।” "
LUK,14,13,"पर जे तुद खाण खुआणा ही हा ता गरीबा, डून्‍डै, अतै अन्धै मणु जो हैदै। "
LUK,14,14,ता प्रमात्मैं तिजो धर्मी मणु रै दोवारा जी ऊठणै पुर बड़ा इनाम दिणा कि तैंई इन्‍नै मणु जो हैदुरा थू जैड़ै कि तिजो फेरी ना सकदै थियै। 
LUK,14,15,"यीशु री ईयां गल्ला हुणी करी तियां सोगी खाणा खाऊ करदै अक्की मणुऐ तैस सितै बल्लू, “धन्य हा सो, जैस प्रमात्मैं रै राज्य मन्ज खाण खाणा!” "
LUK,14,16,"यीशुऐ तैस सितै बल्लू, “अक्क मणु थू तिनी मतै मणु जो खाण खोआणै तांई अक्क बड़ी बड्‍ड़ी धाम दिती।” "
LUK,14,17,अतै जैहणै खाणा बणी गो ता तिनी मणुऐ अपणै नौकर तियां नियून्दुरूरै मणु बल्लै ऐह बल्ली करी भैजु कि तियां जो बल्ला कि अबै धाम तैयार भुच्‍ची गच्छुरी हा। 
LUK,14,18,"पर सो सब बहानै बाजी करना लगै। अक्की बल्लू, “मैंई हवजु ही अक्क खेत खरीदू हा अतै अऊँ तैत जो हेरना चलुरा हा, ता अऊँ तिजो सोगी विनती करदा अऊँ ना ईच्ची सकदा।” "
LUK,14,19,"अक्की होरी बल्लू, “मैंई पँज जोड़ी दांन्‍दा री खरीदी हिन अतै मिन्जो तियां जो परखणा गाणा, ता अऊँ तिजो सोगी विनती करदा कि अऊँ ना ईच्ची सकदा।” "
LUK,14,20,"अक्की होरी बल्लू, “मेरा ता बैह भुआ अतै अऊँ नोई घरावाळी जो छड़ी करी ना ईच्ची सकदा।” "
LUK,14,21,"ता सो नौकर अपणै मालका बल्लै फिरी आ अतै जे कुछ तियें मणुऐ बल्लू रा थू सो सब तैस जो हुणाई दिता। ता मालिक गुस्सै भुच्‍ची करी बलणा लगा, “शहरा बजारा मन्ज झटफट गिचीकरी गरीबा, लंगड़ै, डून्‍डै, अतै अन्धै जैड़ै भी मुळदै हिन तियां सभी जो लैई अईआ।” "
LUK,14,22,"नौकरै बल्लू, “मालिक, जियां तुसै बल्लुरा थू तियां ही कम भुआ पर फिर भी जगहा खाली हा।” "
LUK,14,23,"मालकै फिरी नौकरा जो बल्लू, “सड़का अतै बगड़ी री कनारी गच्छा अतै मणु जो जबरदस्ती ही मेरै घरा जो हैदी लैईआ ताकि मेरा घर भरी गच्छा। "
LUK,14,24,अऊँ! तुसु सितै बलदा कि तियां हैदुरै परोणै थऊँ अक्की भी मेरी ऐह बणुरी धामा ना चखणीआ।” 
LUK,14,25,"जैहणै मणु री अक्क बड़ी बड्‍ड़ी भीड़ यीशु रै पिचो चलुरी थी ता यीशुऐ पिचो हेरी करी बल्लू, "
LUK,14,26,"“अगर कोई मिन्जो बल्लै अईआ अतै अपणै माता, पिता, घरावाळी, औलादा, भाई-बैहणी अतै अपणै प्राणा थऊँ वढीकरी मिन्जो समझा ता सो मेरा चेला भुच्‍ची सकदा हा। "
LUK,14,27,जैडा कोई अपणा क्रूस ना चुक्‍का ता सो भी मेरा चेला ना भुच्‍ची सकदा।” 
LUK,14,28,"यीशु अगो बलदा कि, “तुसु मन्ज कुण ऐसा मणु हा जैडा अपणा घर बणाणा चाहा, अतै पहलै बैही करी खर्चा ना जोड़ा, कि ऐस घरा जो अऊँ बणाई सकदा कि ना?” "
LUK,14,29,"करखि ईयां ना भोआ कि नियुआं भरनै थऊँ बाद तिजो घरा बणाणै री हिम्मत ही ना रेआ। मणु हेरी करी हासणा, तेरा मजाक उड़ाणा अतै बलणा, "
LUK,14,30,“ईनी मणुऐ घरा बणाणै रा ता कम शुरू करू पर ऐत जो पुरा ना करी सकू।” 
LUK,14,31,“कुण ऐसा राजा भोला जैडा दुऐ राजै रै विरूद्ध लड़ाई करना गान्दा अतै पैहलै सोच विचार ना करा की जैडा राजा बीह हजार फौजी जो लैई करी मिन्जो पुर हमला करना आ ता कै अऊँ तैस सितै दस हजार फौजी लैई करी तसेरा सामना करी सकदा कि ना?” 
LUK,14,32,"अतै जे सो राजा लड़ाई करनै जोगी निआं ता जैहणै तिकर सो राजा दूर ही हा, ता सो अपणै दूता जो भैजी करी तैस सितै मेल मिलाप करना चाहन्दा "
LUK,14,33,इन्‍नी साभै जैडा कोई सब कुछ त्यागी देआ ता सो ही मेरा चेला भुच्‍ची सकदा हा। 
LUK,14,34,"यीशुऐ बल्लू, “लूण ता खरा हा पर जे अगर लूणा मन्ज स्वाद ना भोआ ता फिरी कत सितै सो लूणका करना। "
LUK,14,35,सो ना ता मिट्टी रै कमै अतै ना ता खाद बणाणै रै कमै इन्दा। मणु तैस जो बाहर फैंकी दिन्दै हिन। कन्‍ना खोली करी मेरी गल्ला हुणी लेय्आ।” 
LUK,15,1,कई चुंगी लैणैबाळै अतै पापी मणु यीशु बल्लै इच्ची करी तसेरी गल्ला हुणदै थियै। 
LUK,15,2,"पर फरीसी अतै शास्त्री कुड़कुड़ाई करी बलणा लगै, “ऐह ता पापी मणु सोगी मिलदा जुलदा अतै तियां सोगी खाणा खान्दा।” "
LUK,15,3,ऐह हुणी करी यीशुऐ तियां जो ऐह उदाहरण हुणाऊ 
LUK,15,4,"“तुसु मन्ज कुण ऐसा मणु हा जैस बलै सौ भैड़ा भून, अतै तियां मन्ज अक्क गोआची गच्छा ता कै तैस तियां नड़ीनबैं भैड़ा जो छड़ी करी तैसा गोआचुरी भैड़ा जो तोपणा गाहणा। तैस सो तैहणै तक तोपणी हा जैहणै तिकर सो मुळी ना पैन्दी हा। "
LUK,15,5,अतै जैहणै जे तैसा भैड़ा जो तोपी लैन्दा ता सो तैसा जो कन्‍हा पुर रखी करी लैई इन्दा। 
LUK,15,6,"सो घरै ईदंआ अतै अपणै मित्रा जो अतै पड़ेही जो कठेरी करी तियां सितै बल्‍दा, ‘मिन्जो सितै खुशी मना, कजो कि मेरी गोआचुरी भैड़ मुळी पैई हा।’ "
LUK,15,7,"अऊँ तुसु सोगी सच बलदा कि, इन्‍नी साहभै अक्क मना फेरनै बाळै पापी रै बारै मन्ज भी स्वर्गा मन्ज तुणी ही खुशी भुन्दी हा, जतूणी कि नडिनूऐ ऐसै धर्मी मणु रै बारै मन्ज ना भुन्दी हा। जैड़ै अपणै आपा जो धर्मी समझदै हिन तियां जो मना फेरनै री जरूरत ही नियां।” "
LUK,15,8,"यीशुऐ अक्क होर उदाहरण हुणाऊ कि “कोई ऐसी जनानी भोआ जैसा बल्लै कीमती दस सिक्कै भून, अतै ईयां थऊँ अक्क गोआची गच्छा। ता सो तैतिओ तोपणै तांई दीये जाळी करी अतै झाडू लैई करी घरा जो खरा करी झाड़दी हा। अतै जैहणै तिकर सो सिक्का मुळी ना गान्दा तैहणै तिकर तोपदी रैहन्‍दी हा "
LUK,15,9,"अतै जैहणै मुळी गान्दा ता अपणी सहेली अतै पड़ेहणी जो हैदी करी बलदी हा, ‘मिन्जो सोगी खुशी मना, कजो कि मिन्जो मेरा गोआचुरा किमती सिक्का मुळी पैऊ हा।’ "
LUK,15,10,"अऊँ तुसु सितै बलदा कि, ईनी साहभै अक्क पापी मणु रै मना फेरनै सितै प्रमात्मैं रै स्वर्गदूता सामणै खुशी भुन्दी हा।” "
LUK,15,11,"फिरी यीशुऐ अक्क होर उदाहरण बल्लू, “कसी मणु रै दोई पुत्र थियै। "
LUK,15,12,"ता हैल्‍कै जिन्‍नै पुत्रै अपणै पितै सितै बल्लू, ‘पिता जी, तुन्दी जायदात रा जैडा हेस्सा मिन्जो मुळना तैतिओ मिन्जो दी देआ।’ ता पितै तियां दूनी मन्ज जायदात बंड़ी दिती।” "
LUK,15,13,"“कुछ दिन बाद, हैल्‍कै जिन्‍नै पुत्रै अपणा सारा समान बन्‍नू अतै दुर कस्‍की देशा जो चली गो। तैठी तिनी सारा पैसा लोफर लफंगी अतै बदमाशी मन्ज उड़ारी दिता। "
LUK,15,14,"जैहणै तसेरा सारा पैसा मुक्‍की गो ता, ता तैस ही टैमैं तैस देशा मन्ज भारी अकाल पैई गो, अतै सो भूखा भाणा मरना लगा। "
LUK,15,15,फिरी सो तैस देशा रै अक्की मणु बलै गिचीकरी सूंरा चारनै रा कम करना लगा। 
LUK,15,16,"सो तियां हुकुरी फळी जो भी खाणा चाहन्दा थू जैतिओ सूर खान्दै थियै, पर तैस जो कोई कुछ भी खाणै जो ना दिन्दा थू।” "
LUK,15,17,"“फिरी तैस जो होश आई अतै अपणै मना मन्ज सोचणा लगू, ‘मेरै पितै रै घरै मजूरा जो जरूरता थऊँ ज्यादा खाणै जो मुळदा! अतै अऊँ एठी भूखा भाणा मरू करदा। "
LUK,15,18,"मुँ अबै अपणै पितै बल्लै गाणा अतै बलणा, “पिता जी मैंई प्रमात्मैं अतै तुन्दै विरोधा मन्ज पाप करूरा हा।” "
LUK,15,19,"अतै अबै ऐस लाईक नियां कि कोई मिन्जो तुन्दा पुत्र बल्ली सका, मिन्जो तुसै अक्क मजदूर समझी करी अप्पु बलै रखी लेय्आ।’ ” "
LUK,15,20,"ऐह सोची करी सो उठु अतै अपणै पितै बलै चली पैऊ, “सो हल्ली तिकर दूर ही थू कि तसेरा पिता दया सितै भरी गो। तिनी दौड़ लाई करी सो हिक्का सितै लाई लैऊ अतै तैस जो बड़ा प्रेम करू।” "
LUK,15,21,"पुत्र बलणा लगा, “पिता जी मैंई ता तुन्दै अतै प्रमात्मैं रै विरोधा मन्ज बड़ा पाप करूरा हा, अतै अबै ऐस लाईक नियां कि कोई मिन्जो तुन्दा पुत्र बल्ला।” "
LUK,15,22,"पर पितै अपणै नौकरा चाकरा जो बल्लू, “झट-फट नोए जिन्‍नै कपड़ै लैईआ अतै ऐस जो लोआ। सेरै हथा मन्ज अंगुठी अतै पैरा मन्ज मोचड़ी पोआ। "
LUK,15,23,अतै खाणै पीणै रा बन्‍दोबस्त करा कि अहै खाई पी करी खुशी मनान। 
LUK,15,24,"कजो कि मेरा पुत्र जैडा मरी गच्छुरा थू सो जिन्दा भूच्ची गो हा, गोआची गच्छुरा थू अतै अज मुळी पैऊ हा।” इन्‍नी साहबै तियां खुशी मनाई। "
LUK,15,25,“तसेरा बड्‍डा जिन्‍ना पुत्र खेता मन्ज थू। जैहणै सो खेता थऊँ आ अतै घरा रै नेड़ै पुजू तैस जो गाण-बजाण हुणु। 
LUK,15,26,"ता तिनी अक्क नौकर हैदी करी पुछू, ऐह कै पुछू करदा?” "
LUK,15,27,"तिनी तैस जो जवाव दिता, तुन्दा हल्का भाई चली आ। तुन्दै पितै तसेरै ईणै री खुशी मन्ज खास खाणै पीणै रा प्रबन्ध करूरा हा, कजो कि तियें ऐह भला चंगा हैरू हा। "
LUK,15,28,"ऐह हुणी करी सो गुस्सै भूच्ची गो, अतै अन्दरा जो ना गाणा चाऊ। ता तसेरा पिता बाहर आ अतै तैस जो मनाणा लगा। "
LUK,15,29,"तिनी पितै जो उतर दिता, “हेरा, अऊँ तूणै साला थऊँ तुन्दी सेवा करू करदा हा। मैंई कदी भी तुन्दी गप्‍प ना टाळी। फिरी भी तुसै मिन्जो अक्क बकरी रा बच्चा तिकर ना दिता, कि अऊँ अपणै यारा दोस्‍ता सितै मस्‍ती मारी सकूँ। "
LUK,15,30,"पर जैहणै तुन्दा ऐह पुत्र, अपणी सारी धन दौलता जो वेश्या मन्ज उड़ारी करी घरा जो फिरी आ ता तुसै ऐस पुत्रा तांई बड़डी धाम लाई दितुरी हा?” "
LUK,15,31,"ता पितै तैसिओ समझऊ, “पुत्रा तू ता मिंया हमेशा मिन्जो सोगी थू। जैडा कुछ भी मेरा हा सो सब कुछ तेरा ही ता हा। "
LUK,15,32,"पर असु जो ता खुशी ऐसा गल्ला री मनाणा चहिन्दी कि तेरा ऐह भाई जैडा मरी गछूरा थू सो जिन्दा भूच्ची गो हा, गोआची गछूरा थू सो मुळी पैऊआ।” "
LUK,16,1,"यीशुऐ अपणै चेलै जो अक्क उदाहरण हुणाऊ, “कसी अमीर मणु रा अक्क भण्डारी थू। मणुऐ तैस भण्डारी रै सामणै ही अमीर मणु सितै तैस पुर ऐह इलजाम लऊ कि, ‘ऐह तुन्दै सारै धन दौलता जो बर्बाद करू करदा। "
LUK,16,2,"अमीर मणुऐ सो भण्डारी हैदी करी पुछू, “ऐह कै गल्ला जैड़ी अऊँ तेरै बारै मन्ज हुणु करदा?” अपणा सारा बही-खाता लैई करी मिन्जो बल्लै आई कजो कि ऐस थऊँ बाद तू नौकरी पुर ना रखणा।’ ” "
LUK,16,3,"“ता भण्डारी सोचणा लगा, अबै अऊँ कै करू? मेरा मालक ता मिंजो कड़णा लगी पैऊरा अतै मजदूरी ता मिन्जो थऊँ भूणी नियां अतै भीख मंगणै थऊँ मिन्जो शर्मा लगदी हा।” ऐह सोचणै थऊँ बाद तिनी अपणै मनां मन्ज सोचु, "
LUK,16,4,“अबै अऊँ समझी गो हा कि मिन्जो कै करना चहिन्दा ताकि जैहणै अऊँ नौकरी थऊँ नकैई भी गच्छू ता मणु मेरा अपणै घरा मन्ज इजत मान करन।” 
LUK,16,5,"तिनी अपणै मालका रै सभी कर्जदारा जो अप्पु बलै हैदी करी पुछू, “तुसु पुर मेरै मालका रा कतूणा-कतूणा कर्जा हा।” "
LUK,16,6,"ता अक्की बल्लू, “सौ मण तेल।” ता तिनी तैस सितै बल्लू, “अपणा बही-खाता लैई अतै तैत मन्ज मटाई करी पजाँह मण लिखी लै।” "
LUK,16,7,"फिरी तिनी दुऐ थऊँ पुछू, “तू दस भैई तिजो पुर कतूणा कर्जा?” तिनी बल्लू, “सौ मण कणक।” ता तिनी भण्डारी बल्लू, “अपणा बही-खाता लैई अतै अस्‍सी लिखी दै।” "
LUK,16,8,"यीशुऐ बल्लू, “तिनी मालकै तैस अधर्मी भण्डारी री सराहना करी, कजो कि तिनी बड़ी चलाकी सितै कम करू। ऐस संसार रै मणु अपणै जमानै रै मणु सोगी रीति रवाजा मन्ज यीशु सितै चलणै बाळै मणु थऊँ ज्यादा चलाक हिन।” "
LUK,16,9,"यीशुऐ बल्लू, “अऊँ तुसु सितै बलदा कि संसारा री कमाई सितै अप्पु तांई मित्र बणाई लेआ, ताकि जैहणै धन मुक्‍की गच्छा ता, ता सो अनन्त डेरै मन्ज तुन्दा स्वागत करन।” "
LUK,16,10,“जैडा थोड़ै मन्ज सचा सो मतै मन्ज भी सचा; अतै जैडा मतै मन्ज अधर्मी हा सो थोड़ै मन्ज भी अधर्मी हा। 
LUK,16,11,"जे तुसै संसारा रै धना मन्ज सचै ना रै, ता स्वर्गीय धन तुसु जो कस दिणा?” "
LUK,16,12,"फिरी यीशुऐ बल्लू, “जे तुसै पराऐ धना मन्ज सचै ना ठेहरै, ता जैडा तुन्दा सो तुसिओ कस दिणा?” "
LUK,16,13,"“कोई मणु दूँ मालका री सेवा न करी सकदा, क्ओकि तैस अक्की सोगी बैर अतै अक्की सोगी प्रेम रखणा, तैस अक्की सोगी मिली रैहणा अतै दूये जो बुरा मनणा; तुहै प्रमात्मैं अतै धना दूनी री सेवा ना करी सकदै।” "
LUK,16,14,फरीसी धना रै लोभी थियै। सो यीशु री गल्ला हुणी करी तैस पुर हासणा लगै। 
LUK,16,15,"ता यीशुऐ बल्लू, “तुसै मणु रै सामणै अपणै आपा जो बडै धर्मी समझदै हिन। पर प्रमात्मां तुन्दै मनां जो जाणदा; कजो कि जैड़ी चीज मणु री नजरा मन्ज बडी महान हा, सो प्रमात्मैं री नजरा मन्ज नक्कमा हा।” "
LUK,16,16,"यीशुऐ बल्लू, “मूसा री व्यवस्था अतै भविष्‍यवक्ता यूहन्‍नै तिकर ही रेआ। तैस टैमां थऊँ लैई करी अज तक प्रमात्मां रै राज्य रा सुसमाचार हुणाया गच्छू करदा। हर कोई ऐत मन्ज बडै जोशा सितै दाखल भुछु करदा। "
LUK,16,17,"भलै ही स्वर्ग अतै धरती खत्म भूच्ची सकदै हिन पर मूसा री व्यवस्था री अक्क-अक्क गप्‍प अटल हा। उदाहरण तांई, "
LUK,16,18,"“जैडा कोई अपणी घरावाळी जो छड़ी करी कसी होरी सितै बैह करदा ता सो व्यभिचार करदा हा, अतै जैडा ऐसी छडुरी सितै बैह करदा, सो भी व्यभिचार करदा।” "
LUK,16,19,यीशुऐ अक्क होर उदाहरण हुणाऊ कि : “अक्क अमीर मणु थू। सो जामणी रंगा रै कीमती कपडै अतै रेशम पैहन्दा अतै रोज मौज सितै रैई करी सुख भोगी मणु थू। 
LUK,16,20,अतै अक्क लाजर नां रा गरीब मणु भी थू। तसेरा सारा जिस्म फोडै सितै भरिऊरा थू। मणु लाजर जो रोज ही तैस अमीर मणु रै गेटा पुर छड़ी गान्हदै थियै। 
LUK,16,21,लाजर चाहन्दा थू कि अगर अमीर मणु रा जुठा खाणा ही मुळी गच्छा ता अऊँ पेटा भरी लैऊं। कुतर इच्ची करी तसेरै फोडै जो चटदै थियै।” 
LUK,16,22,“अक्क दिन गरीब लाजर मरी गो। स्वर्गदूतै लाजर नी करी इन्दै पूर्वज अब्राहम री गोदी मन्ज पुजाई दिता। सो अमीर मणु भी मरी गो; अतै दव्बी दिता। 
LUK,16,23,अतै सो नरका मन्ज पुजी गो। तैठी थऊँ तिनी दूर हेरू कि अब्राहम री गोदी मन्ज लाजर बैहुरा हा। 
LUK,16,24,"तिनी हक्क पाई करी बल्लू, ‘हे इन्दै पूर्वज अब्राहम, मिन्जो पुर दया कर अतै लाजर जो मिन्जो बल्लै भैज, ताकि सो अपणी उँगळी जो पाणी मन्ज डूबाई करी मेरी जीभा जो ठण्डी करी गच्छा; क्ओकि अऊँ ता नरका री ऐसा अगी मन्ज फुकू करदा।’ ” "
LUK,16,25,"ता अब्राहमे बल्लू, “हे पुत्रा, याद कर तु अपणी जिन्दगी मन्ज खरी चीजा जो भोगी चुकुरा अतै लाजर बुरी चिजा जो। पर अबै ऐस जो शान्ती मुळुरीआ अतै तू तडफू करदा। "
LUK,16,26,"ईयां सबी गल्ला रै बाद भी असु अतै तिजो मन्ज अक्क बडी भारी खाई बणुरिआ कि जैडा एठी थऊँ तिजो बलै गाहणा चाह, सो ना गिची सका, अतै ना ता कोई ओठी थऊँ असु बलै एठी इच्ची सका।” "
LUK,16,27,"अमीर मणुऐ बल्लू, “ता हे पूर्वज, अऊँ तिजो सितै विनती करदा कि तू लाजर जो मेरै पिते रै घरा जो भेजी दे। "
LUK,16,28,मेरै पँज भाई हिन अतै लाजर ईयां गल्ला री चेतावनी तियां सामणै देआ। करकी ईयां ना भोआ कि सो भी ऐसा दुखा री जगहा ईन।” 
LUK,16,29,"अब्राहमे तैस जो बल्लू, “तियां बलै ता मूसा अतै भविष्‍यवक्ता री कताबा हिन, सो तियां कताबा थऊँ हुणन।” "
LUK,16,30,"अमीर मणुऐ बल्लू, “हे पूर्वज, अब्राहम, जे कोई मरुरै थऊँ जी करी तियां बलै गच्छा, ता तियां मन फेरी लैणा।” "
LUK,16,31,"अब्राहमे तैस सितै बल्लू, “जैहणै सो मूसा अतै भविष्‍यवक्ता री ना हुणदै ता जे कोई मरी करी भी जी उठा तांभी तियां तसेरी ना हुणनी।” "
LUK,17,1,"फिरी यीशुऐ अपणै चेलै सोगी बल्लू, “ऐसा भूच्ची ना सकदा कि मणु परीक्षा मन्ज पैई करी पाप ना करन, पर हाय हा तैस पुर जसेरी बजह थऊँ तैस मणु री परीक्षा भून्दी हा! "
LUK,17,2,"जैडा इन्या हल्कै मन्ज कसकी जो परीक्षा मां पान्दा, तैस तांयें ता ऐह ठीक हा कि तसेरै गल्ळै मन्ज चक्की रा पाट लटकाई करी समुन्द्रा मन्ज फैंकी दिन्दै। "
LUK,17,3,"चौकनै रेआ; जे तेरा विस्वासी भाई तेरै विरूद्ध गुनाह करा ता तैस जो समझा, अतै जे पच्छता ता तैसिओ माफ करी दे। "
LUK,17,4,"अगर सो दिन भरी सत बरी तेरै विरूद्ध गुनाह करा ता अतै जे सत बरी इच्ची करी बल्ला, अऊँ पच्छतान्दा, ता तैसिओ माफ कर।” "
LUK,17,5,"ता प्रेरित प्रभु यीशु सितै वलणा लगै, “इन्दै विस्‍वासा जो पक्का कर।” "
LUK,17,6,"प्रभुऐ बल्लू, “जे तुसिओ राई रै दाणै जितना भी विस्वास भून्दा, ता तुहै ऐस तूत रै रूखा जो बल्‍दै कि चैंईं समेत उखडी करी समुन्द्रा मन्ज गिच्ची लग, ता तियां ही भून्दा।” "
LUK,17,7,"“तुसु मन्ज ऐसा कुण हा, जैसेरा नौकर बाण बाई या भैड़ा चारी के अईआ, ता तुहै तैस सितै बलन, हबजु ही खाणा बैही गा? "
LUK,17,8,"अतै ऐह ना बल्ला कि मेरा खाणा तैयार कर, अतै जैहणै तक अऊँ खाऊँ-पीऊँ तू मेरी सेवा करनै जो तैयार रैह; ऐत थऊँ बाद तू भी खाई लैं? "
LUK,17,9,ता तैस मालिक तैस नौकरा रा धन्यवाद ना करना कि तिनी सो ही कम करू हा जैतियो करनै रा तैसिओ तिनी हुक्म दितुरा थू?” 
LUK,17,10,"यीशुऐ बल्लू, “इन्‍नी साहभे तुसै भी, जैहणै सबी कम्मा जो करी बैहन जठेरा तुसिओ हुक्म दितुरा थू, ता ऐह बल्लै, अहै ता ऐस लायक ना हिन। जैडा असु जो करना चहिन्दा थू सो ही अहै करू हा।” "
LUK,17,11,"यीशु मसीह अतै चेलै यरूशलेम शहरा जो गाणा थू, ता सो सामरिया अतै गलील परदेस मितै भूच्ची करी चलुरै थियै। "
LUK,17,12,ता कसकी ग्राँ रै बाहर तैसिओ दस कोढ़ी मुळै। 
LUK,17,13,"ता तियें दुर खड़ी करी जोरा सितै बल्लू, “हे यीशु, हे स्वामी, असु पुर दया कर!” "
LUK,17,14,"यीशुऐ तियां जो हेरी करी बल्लू, “यरूशलेम रै मन्दरा जो गच्छा, अतै अपणै आपा जो याजका जो दस्सा ।” अतै गान्दै-गान्दै सो ठीक भूच्ची गै। "
LUK,17,15,"ता तियां मन्ज अक्क ऐह हेरी करी की अऊँ ठीक भूच्ची गो हा, जोरा सितै प्रमात्मैं री जय-जयकार करदा यीशु बलै फिरी आ; "
LUK,17,16,"सो मणु सामरी देशा रा थू, अतै यीशु रै पैरै पैई करी धन्यवाद करना लगा। "
LUK,17,17,"ऐह हेरी करी यीशुऐ बल्लू, “कै दसा रै दस मणु ठीक ना भुऐ ता सो नौ करा गै? "
LUK,17,18,कै ऐस परदेसी मणु जो छड़ी होर कोई निय्आ जैडा प्रमात्मैं री बड़ाई करा?” 
LUK,17,19,"ता यीशुऐ तैस सोगी बल्लू, “उठ चली गा; तिजो तेरै विस्वासै ठीक करूआ।” "
LUK,17,20,"अक्क दिन जैहणै फरीसी तैस थऊँ पुछणा लगै कि प्रमात्मैं रा राज्य कैहणै ईणा, ता तिनी तियां जो जवाव दिता, “प्रमात्मैं रा राज्य जो इन्दा तुहै ना हेरी सकदै। "
LUK,17,21,"ताकि मणु ऐह न वलन कि, ‘हेरा, प्रमात्मैं रा राज्य ऐठीआ ना-ना ओठीआ।’ क्ओकि हेरा, प्रमात्मैं रा राज्य तुसु मन्जै ही हा।” "
LUK,17,22,"फिरी तिनी चेलै सितै बल्लू, “ऐसा टैमं ईणा जधैड़ी तुसु तैस दिना जो हेरणा चाहणा कि तुहै मणु रै पुत्रा जो इन्दै हेरन पर तुसु हेरी ना सकणा। "
LUK,17,23,"मणु वलणा, हेरा मसीहा ऐठीआ! या हेरा ओठीआ! पर तुहै चली मत गान्दै अतै न ही तंयारी शिक्षा जो मनै। "
LUK,17,24,"क्ओकि जिंआं बिजळी अम्बरा रै अक्की कनारै थऊँ लैई करी दूये कनारै तिकर चमकदी हा अतै मणु तैतिओ हेरदै हिन, तियां ही मणु रै पुत्रा यानी मिन्जो आखरी दिन मन्ज प्रकट भून्दै हेरणा। "
LUK,17,25,"पर पैहलै जरूरी हा कि सो बड़ै दुख भोगा, अतै ऐस जुगा रै मणु तैसिओ ठुकरान।” "
LUK,17,26,"जियां नूह रै दिन भच्छुरा थू, तियां ही मणु रै पुत्रा रै टैमां मन्ज भी भूणा। "
LUK,17,27,जैस दिन तक नूह जहाजा पुर चढ़ी न गो तैहणै तक मणु खान्दै-पिन्दै अतै अप्पु मन्ज ही बैह-बेतर करदै थियै। ता जल प्रलय आ अतै सब कुछ तबाह करी दिता। 
LUK,17,28,"तैस ही तरीकै लूत रै दिना मन्ज भुआ थू, कि मणु खान्दै-पिन्दै, लैण-दिन करदै, रूख लान्दै अतै घर बणान्दै थियै; "
LUK,17,29,"पर जधैड़ी लूत सदोम थऊँ नकैऊ, तधैड़ी ही अग अतै तेजाब अम्बरा थऊँ बरी अतै तैस शहरा मन्ज रैहणै बाळै सबी मणु जो खत्म करी दिता। "
LUK,17,30,जैस दिन मणु रै पुत्र प्रकट भूणा तैहणै भी ईयां ही भूणा। 
LUK,17,31,“तदैड़ी जैडा छपरा पुर भोला अतै जे कुछ समान थलै भोला सो समाना लैणा न ओसा; अतै जैडा बगड़ी मन्ज भोला सो पचूँह फिरी करी न अईआ। 
LUK,17,32,लूत री घरावाळी सोगी कै भूआ सो याद करा! 
LUK,17,33,"जैस कसी अपणा प्राण बचाणै तैस सो खोई दिणै, पर जैस कसी अपणै प्राण गुआणै तैस जिन्दै रैहणा। "
LUK,17,34,अऊँ तुसु सोगी बलदा तैसा राती जैड़ी कड्ड़ी दोई मणु भूणै अक्क जो लेई लैणा अतै दूये जो छड़ी दिणा हा। 
LUK,17,35,"जे दोई जनानी चक्की चलाऊँ करदी भोली ता, अक्क लैई लैणी हा अतै दुई छड़ी दिणी हा। "
LUK,17,36,दोई मणु बगड़ी मन्ज भोलै ता अक्क लैई लैणा अतै दुआ छड़ी दिणा।” 
LUK,17,37,"ऐह हुणी करी तियें यीशु थऊँ पुछु, “हे प्रभु ये सब चिजा कड़ी भूणी?” तिनी तियां सितै वलू, “जैड़ी मुरदा भुन्दा तैड़ी इल्लणी किटठी गान्दी।” "
LUK,18,1,"यीशुऐ चेलै जो रोज प्रार्थना करना अतै हिम्मत न हारणा, ठेरै बारै मन्ज अक्क उदाहरण हुणाऊ : "
LUK,18,2,"“कसकी शहरा मन्ज अक्क जज रैहन्दा थू, जैडा न ता प्रमात्मैं थऊँ डरदा थू अतै न ही कसी मणु री परवाह करदा थू। "
LUK,18,3,"तैस ही शहरा मन्ज अक्क विधवा भी रैहन्‍दी थी, जैड़ी तैस बलै इच्ची करी बलदी थी ‘मेरा न्याय कर अतै मिन्जो मेरै विरोधी थऊँ बचा।’ ” "
LUK,18,4,"“सो वडै़ दिन तक तैहा जो टालदा रैऊ फिरी तिनि सोचु, ‘अऊँ न ता प्रमात्मैं थऊँ ड़रदा न ही मणु थऊँ; "
LUK,18,5,"पर ऐह विधवा रोज-रोज इच्ची करी मेरै कन खाऊ करदी हा, मूँ सारा न्याय करी दिणा ईयां न भोआ कि ऐह मिन्जो वलै इच्ची करी मेरै नक्कै धूँ दि देआ।’ ” "
LUK,18,6,"प्रभु यीशुऐ वलू, “हुणा, ऐह अधर्मी जज कै बल्लू करदा? "
LUK,18,7,"ठेरै तांयें कै प्रमात्मां अपणै चुणुरै मणु रा न्याय न करला, जैडा दिन-रात तसेरी माळा जपदै रैहन्दै? कै तियां तांयें तैस देर लाणीआ? "
LUK,18,8,"अऊँ तुसु सोगी बलदा, तैस जजा झटफट तसेरा न्याय करणा। ता जैहणै मणु रै पुत्रा ईणा, ता ऐस धरती पुर कैतनै मणु भूणै जैड़ै मिन्जो पुर विस्वास करदै हिन?” "
LUK,18,9,"जैड़ै मणु अपणै आपा जो बड़ा धर्मी मन्दै थियै अतै होरी जो बड़ा बुरा जाणदै थियै, तियां जो यीशुऐ अक्क उदाहरण हुणाऊ "
LUK,18,10,दोई मणु मन्दरा मन्ज प्रार्थना करनै तांयें गै; तियां मन्ज अक्क फरीसी अतै अक्क चुंगी लैणैवाळा थू। 
LUK,18,11,"फरीसी मणु खड़ी करी, अपणै मना मन्ज ईयांईं प्रार्थना करना लगा, “हे प्रमात्मां, अऊँ तेरा सूकर करदा कि अऊँ होरी मणु सैईये डाकू, ठग अतै व्यभिचार करनैवाळै निंआ, अतै ना ही ऐस चुंगी लैणैवाळै सैईआ। "
LUK,18,12,अऊँ हप्तै मन्ज दोई बरी ब्रत रखदा; अतै अपणी पुरी कमाई रा दसवां हिसा भी दिन्दा।” 
LUK,18,13,"पर चुंगी लैणैवाळै दुर खड़ी करी स्वर्गा री कनारी अपणी नजरा भी ना चुकी अतै अपणी हिक्का जक्की करी प्रमात्मैं सितै ऐह विनती लाई, “हे प्रमात्मां, मिन्जो पापी मणु पुर दया कर!” "
LUK,18,14,“अऊँ तुसु सोगी सच बलदा कि सो फरीसी मणु ना पर ऐह चुंगी लैणैवाळा मणु धर्मी बणु अतै अपणै घरा जो गो; क्ओकि जैस कसी अपणै आपा जो बड़ा समझदा सो हल्का भूणा; अतै जैडा अपणै आपा जो हल्का समझदा सो वड़ा करी दिणा।” 
LUK,18,15,फिरी मणु अपणै बच्चै भी तैस वलै लैईणा लगै कि सो तियां पुर हत्थ रखा; पर चेलै तियां जो झिड़कणा लगै। 
LUK,18,16,"यीशुऐ बल्लू, “बच्चेओ मिन्जो बलै ईणा देय्आ, अतै ईयां जो ना मत करा अतै जैड़ै बच्चै सांईये नम्र अतै भोळै हिन इन्‍नै मणु ही प्रमात्मैं रै राज्य मन्ज प्रवेश करना। "
LUK,18,17,"अऊँ तुसु सोगी सच बलदा कि प्रमात्मां रा राज्य असु अक्की बच्चै साईयें ही स्वीकार करना, ना ता तुहै प्रमात्मां रै राज्य मन्ज कदी भी प्रवेश ना करी सकदै।” "
LUK,18,18,"अक्क अफसर तैस थऊँ पुछणा लगा, “हे उत्तम गुरू, अऊँ अनन्त जिन्दगी पाणै तांयें कै करू?” "
LUK,18,19,"यीशुऐ वलु, “तु मिन्जो उत्तम कजो बल्लू करदा? प्रमात्मैं रै सिवाये कोई भी उत्तम निय्आ। "
LUK,18,20,"तू विधान ता जाणदा ‘व्यभिचार ना करना, कोई जानी थऊँ ना मारणा, चोरी ना करनी, झूठी गवाही ना दिणी, अतै अपणै माता पिता रा आदर-मान करना।’” "
LUK,18,21,"तिनी वलू, “अऊँ ता ईयां गल्ला बचपना थऊँ ही मन्दा आ।” "
LUK,18,22,"ऐह हूणी करी यीशुऐ वलु, “तिजो मन्ज हालि तिकर अक्की चिजा री कमी हा, अपणा सब कुछ बेचीकरी गरीबा मन्ज बन्ड़ी दे; ता तिजो स्वर्गा मन्ज धन मुळणा, अतै मेरी दसुरी वत्ता पुर चलना लगी पै।” "
LUK,18,23,"सो ऐह हूणी करी बड़ा उदास भूच्ची गो, क्ओकि सो बड़ा अमीर मणु थू। "
LUK,18,24,"यीशुऐ तैस जो हेरी करी बल्लू, “अमीर मणु रा प्रमात्मां रै राज्य मन्ज प्रवेश करना कैतना मुसकल हा। "
LUK,18,25,ऊंट सुई रै भोका मितै नकैई सकदा पर अमीर मणु प्रमात्मां रै राज्य मन्ज ना गिच्ची सकदा।” 
LUK,18,26,"ता ऐह सब हुणी करी तियें मणुऐ वलु, “ता कसेरा उद्धार भूच्ची सकदा?” "
LUK,18,27,यीशुऐ वलु “जैडा मणु थऊँ ना भूच्ची सकदा सो प्रमात्मैं थऊँ भूच्ची सकदा।” 
LUK,18,28,"पतरस वलणा लगा, “हेर, अहै ता अपणा घर-बार छड़ी करी तेरै पिचो चलना लगुरै।” "
LUK,18,29,"यीशुऐ तियां जो जवाव दिता, “अऊँ तुसु सोगी सच बलदा ऐसा कुण हा जिनी प्रमात्मां रै राज्य तांयें अपणै घर, घरावाळी, भाई, माता-पिता, या बाल बच्चै छड़ी दितुरै भोलै; "
LUK,18,30,अतै तैस ऐसा ही जिन्दगी मन्ज सौ गुणा पाणा मतलब भाई बैहणी बाल बच्चै या जमीन अतै सताव भी ता तैस परलोक मन्ज अनन्त जिन्दगी रै मालक भूणा।” 
LUK,18,31,"फिरी तिनी बारह अपणै खास चेलै जो अप्पु सोगी ले अतै तियां जो वलु, “हुणा, अहै यरूशलेम जो चलदै, ताकि जैतनी गला मणु रै पुत्रा रै वारै मन्ज भविष्‍यवक्तै लिखुरी हिन सो पुरी भून "
LUK,18,32,"तियें लिखुरा कि सो अधर्मी मणु रै हत्थै पकड़ाया गाणा, तसेरी निदया करनी हा; तसेरी बेईज्ती करनी हा अतै तैस पुर थूकणा, "
LUK,18,33,तैसिओ कोड़ै मारी मारी करी जानी थऊँ मारी दिणा; अतै तैस त्रियै दिन फिरी जी उठना।” 
LUK,18,34,"पर ऐह गला तंयारै पल्लै ही ना पैई, अतै जैडा कुछ बल्लू तठेरा सो भेद ही ना जाणी पाऐ। "
LUK,18,35,"जैहणै यीशु यरीहो नां री जगह रै नेड़ै पुजु, ता अक्क अंधा सड़का रै ब्रखै बैही करी भीख मगुँ करदा थू। "
LUK,18,36,"सो मणु री भिड़ा री चलणै री छेड़ हुणी करी पुछणा लगू, “ऐठी कै लगुरा भूणा?” "
LUK,18,37,"ता कुणकिए तैसिओ दस्सु कि, “यीशु नासरी चलुरा हा।” "
LUK,18,38,"ता तिनी जोरा सितै वलु, “हे यीशु, दाऊद रै पुत्रा, मिन्जो पुर भी दया करी गा!” "
LUK,18,39,"ता भिड़ा थऊँ मणु तैसिओ झिड़कणा लगै कि चुप रैह; पर सो होर जोरै जोरै वलणा लगा, “हे दाऊद रै पुत्रा, मिन्जो पुर दया कर!” "
LUK,18,40,"ता यीशुऐ खड़ी करी अपणै चेलै जो वलु, ऐसिओ मिन्जो वलै लैई अईआ जैहणै सो तैसिओ लैई आये ता यीशुऐ तैस थऊँ पुछु, "
LUK,18,41,"“तू कै चान्हदा कि अऊँ तिजो तांयें कै करू?” तिनी वलु, “हे प्रभु, ऐह कर कि अऊँ हेरना लगी पैंऊ।” "
LUK,18,42,"यीशुऐ तैस सोगी वलु, “हेरना लग; तेरै विस्वासै तिजो ठीक करी दिता हा।” "
LUK,18,43,ता तसेरी हाख्री तैहणै ही खुली गई अतै सो हेरणा लगी पैऊ अतै प्रमात्मैं री जय-जयकार करदा तसेरै पिचो चली पैऊ; ऐह सब हेरी करी मणु प्रमात्मैं री महिमा करणा लगै। 
LUK,19,1,"जैहणै यीशु यरीहो नगर मन्ज पुजणै बाळा ही थू, "
LUK,19,2,ता तैड़ी अक्क जक्कई नां रा मणु थू जैडा चुंगी लैणै बाळा रा अफसर थू अतै सो बड़ा अमीर थू। 
LUK,19,3,"सो यीशु जो हेरणा चाहन्दा थू कि सो कुण जिन्‍ना हा। पर सो मणु री भिड़ा री वजह थऊँ हेरी ना सकदा थू, क्ओकि सो बड़ा ही नाटा मणु थू। "
LUK,19,4,ता सो तैसिओ हेरणै तांयें खिट लाई के अगो नकैई गो अतै अक्की त्रैमळू रै रूखा पुर चढ़ी गो जैडा तैहा वत्ता मन्ज लगुरा थू जिन्ची यीशु गाणा थू। 
LUK,19,5,"जैहणै यीशु तिन्ची नकैऊ ता तैस रूखा पुर बैहुरै जक्कई री कनारी हेरी करी वलु, “हे जक्कई, झट ओसी अई; क्ओकि अज मूँ तेरै घरा जो जरूर गाणा।” "
LUK,19,6,सो झट ओसी करी खुशी सितै तैसिओ अपणै घरा जो लैई गो। 
LUK,19,7,"ऐह हेरी करी सब मणु अप्पु मन्ज बुड़बुड करणा लगै कि, “ऐह ता अक्क पापी मणु रै घरै परोणा बणी करी गो हा।” "
LUK,19,8,"अपणै घरै जक्कई खड़ी करी प्रभु सितै वलणा लगा, “हे प्रभु यीशु, हेरा, अऊँ अपणी कमाई गरीबा जो दिन्दा हा, अतै कसकी रा अगर कुछ धोखै सितै लैई लैन्दा ता तैसिओ चंऊर गुणा फेरी दिन्दा।” "
LUK,19,9,"ता यीशुऐ तैस थऊँ बल्लू, “अज ऐस घरा मन्ज रैहणै बाळै मणु पुर उद्धार आ हा, ठेरैतांये कि ऐह मणु भी पूर्वज अब्राहम रै ही वंशा थऊँ हा। "
LUK,19,10,क्ओकि मणु रा पुत्र गवाचुरै मणु जो तोपणा अतै तियां जो बचाणै तांयें छुरा हा।” 
LUK,19,11,"जैहणै सो ऐह गला हुणु करदै थियै तैहणै सो यरूशलेम रै नेड़ै थियै, अतै सोचु करदै थियै कि प्रमात्मैं रा राज्य हबजु ही प्रकट भूणै बाळा हा। ता यीशुऐ तियां जो अक्क उदाहरण हुणाऊ। "
LUK,19,12,"तिनी वलु, “अक्क अमीर मणु दूये देशा जो चलु कि राजै सांईयै अधिकार पाई करीके फिरा। "
LUK,19,13,"तिनी अपणै नौकरा थऊँ दस नौकरा जो हैदी करी तियां सबी जो दस मोहरा दिकरी बल्लू, ‘मेरै फिरी करी इन्दै तक व्यपार करदै रेय्आ।’” "
LUK,19,14,"पर जनता तैस सोगी बैर रखदी थी, तियें तसेरै पिचो ऐह संदेसा भैजु कि अहै ना चाहन्दै कि ऐह मणु असु पुर राज्य करा। "
LUK,19,15,जैहणै सो तरक्की करीके फिरू ता तिनि अपणै नौकर अप्पु बलै हैदै ताकि तैसिओ पता लगा कि कै-कै कमाऊ। 
LUK,19,16,"ता पैहलै नौकरै इच्ची करी बल्लू, “हे स्वामी, तेरी दितुरी मोहरा थऊँ मैंई दस होर मोहरा कमाई हिन।” "
LUK,19,17,"ता तिनि वलु, “धन्य हा खरै जिन्‍नै नौकरा! तु थोड़ै जिन्‍नै कम्मा मन्ज ही बड़ा विस्वासी रैऊ हा अबै दस नगरा पुर हक्क रख।” "
LUK,19,18,"दूये इच्ची करी बल्लू, “हे स्वामी, तेरी दितुरी मोहरा सितै पँज होर मोहरा मैंई कमाँऊरी।” "
LUK,19,19,"तिनी फिरी तैस सोगी बल्लू, “तु भी पँजा नगरा पुर राज्य कर।” "
LUK,19,20,"त्रिऐ इच्ची करी वलु, “हे मालका, तेरी मोहर ऐह हा, हेर, जैतियो मैंई अपणै पल्लै सितै वनी के रखुरा थू। "
LUK,19,21,"तू बड़ा ही सख्त मणु हा, ठेरैतांये अऊँ तिजो थऊँ ड़रदा थू कि; जैडा तैंई ना रखुरा तैतिओ चुक्की लैन्दा, अतै जैड़ी ना बान्दा तैड़ी थऊँ कटदा हा।” "
LUK,19,22,"तिनी मालकै वलु, “हे दुष्‍ट अतै कामचोर नौकरा, अऊँ तेरी ही गल्ला सोगी तेरा न्याय करदा, हे दुष्‍ट अतै कामचोर नौकरा, जैहणै तू ऐह जाणदा थू कि जैड़ी अऊँ ना बान्दा तैड़ी थऊँ कटदा, अतै जैड़ी अऊँ ना खलारदा तैड़ी थऊँ बिणदा। "
LUK,19,23,ता तैंई मेरी मोहरा बैंका मन्ज कजो ना रखी दिती कि जैहणै अऊँ इन्दा ता इआं मोहरा रा ब्याज भी लैई लैंदा।” 
LUK,19,24,"जैड़ै मणु तैठी खडुरै थियै तिनी तियां सोगी वलु कि, “ऐस मणु थऊँ मोहरा लैई लेय्आ अतै जैस वलै दस मोहरा हिन तैस जो दी देय्आ।” "
LUK,19,25,तिनी नौकरै वलु “हे स्वामी तैस वलै ता दस मोहरा पैहलै ही हिन।” 
LUK,19,26,"“क्ओकि जैड़ा मेरी शिक्षा जो हुणदै अतै समझदै हिन तियां जो होर समझ दिणिआ, पर जैड़ी ना हुणदै ता तियां बलै जैड़ी समझ हा सो भी तियां थऊँ लैई लैणीआ। "
LUK,19,27,अबै तियां बैरी जो मेरै सामणै लैईआ अतै तियां जो जानी थऊँ मारी देय्आ जैडा ना चाहन्दै थियै कि अऊँ तियां पुर राज्य करूं।” 
LUK,19,28,ऐह सब कणैई करी यीशु चेलै सोगी तंयारी अगै-अगै यरूशलेम जो चलु। 
LUK,19,29,जैहणै सो जैतून नां रै अक्की पहाड़ पुर बसुरै बैतफगे अतै बैतनिय्याह नगर मन्ज पुजै ता तिनी अपणै दूँ चेलै जो अगो भैजू। 
LUK,19,30,"अतै वलु, “सामणै ग्राँ मन्ज गच्छा; अतै अक्क गदही रा बच्चा जैस पुर कुणिए भी सवारी न करूरी भोली, जेठी भी वजूरा हूजला ता तैसिओ खोली लैईयेंं। "
LUK,19,31,"अगर तुसु थऊँ कोई पुछला कि कजो खोलू करदै, ता ऐह वलै कि प्रभु जो सेरी जरूरत हा।” "
LUK,19,32,जैड़ै भैजै थियै तियें तियां ही करू जिंआं दसुरा थू। 
LUK,19,33,"जैहणै सो गदहै रै बच्चै जो खोलू करदै थियै ता मालक पुछणा लगै, “ऐस बच्चै जो कओ खोलू करदै हिन?” "
LUK,19,34,"ता तियें चेलै वलु, “प्रभु जो सेरी जरूरत हा।” "
LUK,19,35,सो तैस गदहै जो यीशु वलै लैई आये अतै तैस पुर अपणै ओड़णा री काठी बणाई करी यीशु जो तैस पुर बहाली दिता। 
LUK,19,36,जैहणै सो गदहै पुर बैही करी यरूशलेम जो चलु ता मणु री भीड़ अपणै ओड़णा बत्ता मन्ज वछान्दी गैई। 
LUK,19,37,यरूशलेम रै नेड़ै जैहणै सो जैतून पहाड़ री सोआली ओसणा लगै ता तसेरै चेलै अतै सब मणु तसेरै सब चमत्कार जो जैड़ै तियें अपणी हाख्री हेरूरै थियै याद करीके जोरा जोरा सितै गान्दै-बजान्दै अतै प्रमात्मैं री जय-जयकार करना लगै 
LUK,19,38,"“धन्य हा सो राजा, जैडा प्रभु रै नां सितै इन्दा हा! स्वर्गा मन्ज शान्ती अतै अम्बरा मन्ज जय-जयकार भोआ!” "
LUK,19,39,"ता भीड़ा थऊँ कुछ फरीसी तैस सोगी वलणा लगै, “हे गुरू, अपणै चेलै जो झिड़क।” "
LUK,19,40,"ता यीशुऐ वलु, “अऊँ तुसु सोगी बलदा अगर ऐह मणु चुप भूच्ची गै ता इन्या पत्थरा वक्की नकैणा।” "
LUK,19,41,जैहणै सो यरूशलेम रै नेड़ै पुजु ता तैस नगरा जो हेरी करी सो रूणा लगु 
LUK,19,42,"अतै वलणा लगु, “कै ही भला भुन्दा कि तु, हाँ हाँ, तु ही अगर कुशलता री गल्ला जो जाणदा, पर अबै तेरी हाख्री मन्ज पर्दा पैऊरा। "
LUK,19,43,"क्ओकि ऐसै दिन इणै बाळै हिन जधैड़ी तेरै विरोधी मोर्चा वनी करी तिजो घेरी लैणा, अतै चौं तरफा थऊँ तिजो दवाणा, "
LUK,19,44,"अतै तेरै बच्चै अतै तिजो मिट्टी मन्ज मिलाई दिणा, अतै तेरै बैरी तिजो पूरै तरीकै बरबाद करी दिणा, क्ओकि तैंई तैस टैमां री किमत ना जाणी जैहणै तिजो पुर कृपा भूई थी।” "
LUK,19,45,"सो मन्दरा मन्ज गिच्ची करीके तैड़ी बैहुरै व्यपारी जो कड़णा लगा, "
LUK,19,46,"ता यीशुऐ वलु, “पवित्रग्रन्थ मन्ज लिखुरा कि, ‘मेरा घर प्रार्थना रा घर हा,’ पर तुहै ऐतिओ डाकू रा खोह बणाई दितुरा।” "
LUK,19,47,"सो रोज मन्दरा मन्ज उपदेश करना लगा; अतै प्रधान याजक, शास्त्री अतै मणु रै नेता तैसिओ मारनै री योजना बणाणा लगै। "
LUK,19,48,"पर कोई पा ना नकैऊ की कै करन, क्ओकि मणु बड़ै चा सितै तैसिओ हुणदै थियै। "
LUK,20,1,"अक्क दिन जैहणै सो मणु जो मन्दरा मन्ज उपदेश दिच्छु अतै सुसमाचार हुणाऊ करदा थू, ता प्रधान याजक, स्याणै, शास्त्री नेता मणु सोगी तसेरै नेड़ै इच्ची खड़ियै; "
LUK,20,2,"अतै वलणा लगै, “असिओ दस्स, तु इन्या कम्मा जो कसेरै हक्का सोगी करदा, अतै ऐसा कुण हा जिनी तिजो ऐह हक्क दितुरा?” "
LUK,20,3,"तिनी तियां जो जवाव दिता, “अऊँ तुसु थऊँ अक्क गल्ल पुछदा; मिन्जो दस्सा "
LUK,20,4,यूहन्‍ना रा बपतिस्मा स्वर्गा री तरफ थऊँ थू या मणु री तरफा थू?” 
LUK,20,5,"ता सो अप्पु मन्ज कणैणा लगै, “अगर अहै स्वर्गा री तरफ थऊँ दसदै, ता ऐस वलणा, ता तुहै विस्वास कजो ना करू?” "
LUK,20,6,"अतै जे अहै बलदै, “मणु री तरफा थऊँ, ता ईयां मणु ही असिओ पत्थर मारणै, क्ओकि ऐह सचमुच जाणदै हिन कि यूहन्‍ना भविष्‍यवक्ता थू।” "
LUK,20,7,"ता तियें जवाव दिता, “असिओ न पता सो कसेरी तरफा थऊँ थू।” "
LUK,20,8,"यीशुऐ तियां जो वलु, “ता मूँ भी तुसिओ ना दसणा कि ऐह कम अऊँ कसेरै हक्का सोगी करदा।” "
LUK,20,9,"ता सो मणु जो ऐह उदाहरण हुणाणा लगा “कसकी मणुऐ अंगुरा रा बगीचा लाऊ, अतै जिमीदारा जो ठेका दी करी कई दिना तिकर परदेसा जो चली गो। "
LUK,20,10,"फिरी कई दिन बाद जैहणै अंगुरा री फसला रा टैमं आ ता तिनी अपणै नौकरा जो तियां जिमीदारा बल्लै भैजु कि कुछ फळा रा हिस्सा लैई ईन, पर तियें जिमीदारै सो नौकर मारी मारी करी खाली हत्थै दड़ाई लायै "
LUK,20,11,"फिरी तिनी अक्क होर नौकर भैजु, अतै तियें तैस जो भी मारी मारी अतै बेईज्ती करीके फेरी भैजु। "
LUK,20,12,"फिरी तिनी मालकै त्रिया नौकर भैजु, ता फिरी तियें तैस जो भी मारी मारी के भैजु।” "
LUK,20,13,"“ता तिनी अंगुरा रै बगीचे रै मालकै सोचु, अऊँ कै करू? मूँ अपणै प्यारे जिन्‍नै पुत्रा जो भैजणा, भूच्ची सकदा सो सेरा आदर करन। "
LUK,20,14,"जैहणै जिमीदारै तसेरै पुत्रा जो इन्दै हेरू ता अप्पु मन्ज बल्लू, ऐह ता वारिस हा; ऐसिओ मारी दीन ता ऐह सब मीरास इन्दी भूच्ची गाणी हा। "
LUK,20,15,"ता तियें जिमीदारै तैसिओ बगीचे थऊँ बाहर नी करी मारी दिता।” ता यीशुऐ पुछु, “मिन्जो दस्सा जैहणै तैस मालका जो पता लगणा ता तैस ईयां जिमीदारा सोगी कै करणा?” "
LUK,20,16,"“कै तैस इच्ची करी तियां सबी जो मारी ना दिणा, अतै तैस अंगुरा रा बगीचा कसकी होरी जो ना दि दिणा।” ता हुणनैबाळै वलणा लगै। “प्रमात्मां करा ऐसा ना भोआ।” "
LUK,20,17,"यीशुऐ तआंरी कनारी हेरू अतै वलु, “कै तुहै जाणदै पवित्र शास्‍त्रा मन्ज कै लिखुरा ‘जैस पत्थर जो मिस्त्रिये बेकार ठहराऊ थू, सो पत्थर ही कोणै रा सिरा बणु।’” "
LUK,20,18,"“जैस कसी तैस पत्थर पुर पैणा तैस चकनाचूर भूच्ची गाणा, या जे सो पत्थर कसकी पुर पैला ता भी तैस सो पिह दिणा।” "
LUK,20,19,"तैस टैमैं ही शास्त्री अतै प्रधान याजक तैसिओ पकड़ना चाहन्दै थियै, क्ओकि सो समझी गै ऐह गल्ल तिनी तियां जो ही कणैई थी, पर सो तसेरै सोगी चलुरै मणु थऊँ ड़री गै। "
LUK,20,20,"तसेरी कोई गलती या कमजोरी पकड़नै तांयें तियें अपणै कुछ मणु तसेरै चेलै रै भेषा मन्ज तैसा भीड़ा मन्ज भैजै कि सो तसेरी खबर तियां जो दिन्दै रैहन, अतै सो रोमी राज्यपाल वलै तसेरी शिकायत करी सकन। "
LUK,20,21,"ता तियें मणुऐ तैस थऊँ पुछु, “हे गुरू, अहै जाणदै तु ठीक बलदा अतै सखांदा भी हा, अतै कसी रा पक्ष भी ना लैन्दा, पर प्रमात्मैं रा रस्ता सच्चाई सितै दसदा। "
LUK,20,22,"अहै पुछणा चाहन्दै, कै कैसर जो कर दिणा ठीक हा या ना?” "
LUK,20,23,"सो तंयारी चलाकी जो जाणी करी, अतै तियां जो वलु, “अक्क रोमी सिक्का मिन्जो दसा। "
LUK,20,24,"ऐत मन्ज कसेरा नां अतै छाप लगुरी हा?” तियें वलु, “कैसर रा।” "
LUK,20,25,"ता यीशुऐ तियां जो वलु, “जैडा कैसर रा हा सो कैसर जो देआ; अतै जैडा प्रमात्मैं रा हा सो प्रमात्मैं जो देआ।” "
LUK,20,26,"सो तसेरै जवाव हुणी करी हैरान भूच्ची करी चुप रैह, अतै तैसिओ फसाई ना सकै "
LUK,20,27,"तैहणै कुछ सदूकि जैड़ै बलदै थियै कि मरनै थऊँ वाद दोवारा जी उठणा हा कि ना, सामणै इच्ची करी तैस थऊँ पुछणा लगै, "
LUK,20,28,"“हे गुरू, मूसा रै विधान मन्ज असु तांयें ऐह लिखुरा, ‘अगर कोई मरी गच्छा, अतै तसेरी घरावाळी जिन्दा भोआ पर कोई औलाद ना भोआ, ता तैस मणु रा भाई तैहा विधवा सितै वैह करीके अपणै भाई तांयें वंश पैदा करा।’ "
LUK,20,29,"मना कोई सत भाई थियै, पैहला भाई वैह करीके बिना औलाद रा मरी गो। "
LUK,20,30,फिरी दूये अतै त्रियै भी तैहा ही जनानी सितै वैह करी लैऊ 
LUK,20,31,ईयां ही सो सब सत बिना बच्चै रै मरी गै। 
LUK,20,32,आखिर मन्ज सो जनानी भी मरी गई। 
LUK,20,33,"ठेरैतांये दोवारा जीणै थऊँ बाद सो जनानी तियां मन्ज कसेरी भूणी हा, क्ओकि सो ता सबी री घरावाळी थी।” "
LUK,20,34,"यीशुऐ तियां सोगी वलु, “बैह ता धरती पुर मणु तांयें हा। "
LUK,20,35,"पर मरनै थऊँ बाद स्वर्गा मन्ज ईयां कुछ ना भूणा। तैड़ी ना बैह भूणै, अतै ना ही बैह तांयें कसकी जो दिणा "
LUK,20,36,"तियां कदी भी ना मरना, सो स्वर्गदूता सैई भूणै अतै दोवारा जी भूणै री वजह थऊँ प्रमात्मां री औलाद भूणै। "
LUK,20,37,"पर मरूरै जीणा या ना? मुसा भी ऐह गल्ल सावित करी गच्छुरा, जैहणै तिनी झिन्ड़ा री कथा रै बारै मन्ज लिखुरा। मूसा प्रभु जो अब्राहम, इसहाक, अतै याकूब रा प्रमात्मां भी बलदा हा "
LUK,20,38,प्रमात्मां मुरदै रा ना पर जिन्दै रा प्रमात्मां हा; ठेरा मतलब ऐह हा कि ऐह सब आत्मिक रूप थऊँ प्रमात्मैं सामणै जिन्दा हिन।” 
LUK,20,39,"ऐह हुणी करी कुछ शास्त्री मणु वलणा लगै, “हे गुरू तैंई बड़ा छैळ बल्लू हा।” "
LUK,20,40,फिरी तियां जो यीशु थऊँ पुछणै री होर हिम्मत ना भूई। 
LUK,20,41,"फिरी यीशुऐ तियां थऊँ पुछु, “मसीह जो दाऊद री औलाद कियां बलदै हिन? "
LUK,20,42,"दाऊद भजन संहिता री कताबा मन्ज अप्पु ही बलदा ‘प्रभुऐ मेरै प्रभु सितै वलु, "
LUK,20,43,"मेरै सज्जी कनारी बैह, जैहणै तक अऊँ तेरै बैरी जो तेरै पैरा थलै ना करी दिछुं।’” "
LUK,20,44,“दाऊद ता तैसिओ प्रभु बल्लू करदा; ता फिरी सो तसेरी औलाद कियां हा?” 
LUK,20,45,"जैहणै मणु तसेरी गल्ला हुणु करदै थियै ता तिनी अपणै चेलै सितै बल्लू, "
LUK,20,46,"“झूठै शास्त्री थऊँ चौकनै रेआ, जियां जो लम्बै-लम्बै चोळै लाणा अतै बजारा मन्ज मणु थऊँ नमस्कार हुणना अतै यहूदी रै सभागार मन्ज या धाम-दाबता मन्ज उच्चै जिन्‍नै सिंहासना पुर बैहणा खरा लगन्दा हा। "
LUK,20,47,"ऐह मणु जो दसणै लम्बी लम्बी प्रार्थना करदै हिन पर ऐह विधवा रै घरा बार जो हड़प करी गान्दै हिन, ईयां जो बड़ा भारी दण्ड़ मुळणा।” "
LUK,21,1,"जैहणै यीशु यहूदी रै सभागार मन्ज थू, ता तिनी तैड़ी कई धनवाना जो दान पात्रा मन्ज अपणा-अपणा दान पान्दै हेरू। "
LUK,21,2,तिनी तैड़ी अक्क गरीबण विधवा दान पात्रा मन्ज दोई पैसै चढ़ान्दै हेरी। 
LUK,21,3,"ता यीशुऐ वलु, “अऊँ तुसू सोगी सच बलदा कि ऐहै गरीब विधवै सबी थऊँ ज्यादा दान दिता हा। "
LUK,21,4,"क्ओकि बाकी सबीये अपणी-अपणी कमाई री बढ़ोतरी थऊँ दान पाऊ हा, पर ऐहै अपणी कमी थऊँ मतलब अपणी सब कमाई पाई दिती हा।” "
LUK,21,5,"जैहणै कुछ मणु मन्दरा रै वारै मन्ज बल्लू करदै थियै कि ऐह किन्है छैळ पत्थरा अतै दान करूरै समाना सितै सजाऊरा, ता तियां जो यीशुऐ वलु, "
LUK,21,6,"“ऐसा टैमं ईणैबाळा हा, जधैड़ी इआं पत्थरा पुर पत्थर ना रैहणा सब कुछ बरबाद भूच्ची गाणा।” "
LUK,21,7,"तियां मन्ज कुछ मणु यीशु थऊँ पुछणा लगै, “हे गुरू, ऐह गल्ला कैहणै भूणी? जैहणै ईयां गल्ला पुरी भूणैबाळी भूणा तैहणा री कै नशाणी भूणी?” "
LUK,21,8,"तिनी वलु, “चौकनै रेय्आ कि कोई तुसिओ भटका ना, क्ओकि मतै मेरै नां लैई करी बलणा, ‘अऊँ सो ही हा,’ अतै ऐह भी बलणा कि, ‘अन्त समा चली आ।’ तुहै तियां पिचो मत चली पैन्दै। "
LUK,21,9,"जैहणै तुहै लड़ाई झगड़ै री खबर हुणन ता डरदै मत, क्ओकि ईयां भूणा जरूरी हा; पर तैहणै भी अन्त ना भूणा।” "
LUK,21,10,"ता यीशुऐ वलु, “जाति पुर जाति अतै राज्य पुर राज्य चढ़ाई करनी हा, "
LUK,21,11,"बड़ै-बड़ै हिल्‍लण भूणै, अतै जगह-जगह अकाल अतै महामारी पैणी, अतै अम्बरा मन्ज डरावणी गल्ला अतै चिन्ह प्रकट भूणै हिन। "
LUK,21,12,"पर ईयां सबी गल्ला थऊँ पैहलै तियां मेरै नां लैई-लैई करी तुसिओ पकड़ाणा, दुख दिणा अतै तुसिओ यहूदी रै सभागार मन्ज घसिटणा, अतै राजा या प्रधाना रै सामणै तुसिओ लैईणा अतै जेला मन्ज पाणा "
LUK,21,13,मेरै बारै मन्ज दसणै रा तुसु बलै ऐह ही मौका भूणा। 
LUK,21,14,ठेरैतांये पैहलै थऊँ ऐह चिन्ता मत करदै कि असु कै वलणा अतै कै जवाव दिणा। 
LUK,21,15,क्ओकि तैहणै मूँ तुसिओ ऐसै बोल अतै ज्ञान दिणा कि तुन्दै कसी भी विरोधी तुन्दा सामना या खण्डन ना करी सकणा। 
LUK,21,16,"तुन्दै माता-पिता, भाई, रिशतैदारा, अतै यारा कारा भी तुहै पकड़ाई दिणै; ऐठी तक की तुहै मरवाई भी दिणै। "
LUK,21,17,मेरै नां री बजहा थऊँ कई मणु तूसु थऊँ नफरत करनी हा। 
LUK,21,18,पर तुन्दा अक्क भी बाल बांका तियां ना करी सकणा। 
LUK,21,19,अपणै धीरजा सोगी तुसु अपणै प्राणा जो बचाई रखणा। 
LUK,21,20,“जैहणै तुहै यरूशलेम जो सेना रै घेरै मन्ज हेरलै ता जाणी लै कि तैस पक्का उजड़ी गाणा। 
LUK,21,21,ता तैस टैमैं जैड़ै यहूदिया रै परदेसा मन्ज भून सो पहाड़ा जो नह्ही गान; अतै जैड़ै यरूशलेम मन्ज भोलै सो बाहर निकळी गच्छैं; अतै जैड़ै ग्राँ मन्ज भोलै सो तैड़ी थऊँ बाहर मत गान्दै। 
LUK,21,22,"क्ओकि ऐह बदला लैणैं रै दिन भूणै हिन, जैत मन्ज प्रमात्मां री लिखुरी गला पुरी भूच्ची गाणी। "
LUK,21,23,तियां दिन मन्ज जैड़ी गर्भवती भूणी अतै जैड़ी दुध पयाणै बाळी माता भोली तियां पुर हाय! क्ओकि ईयां तांयें बड़ै बुरै दिन भूणै हिन। 
LUK,21,24,"तियां सबी जो बड़ी बेरहमी सितै मारी दिणा, अतै गुलाम बणाई करी कई होरी देशा मन्ज भैजी दिणै। अतै जैहणै तिकर गैर यहूदी रा टैमं पुरा ना भूच्ची गला तैहणै तिकर यरूशलेम गैर यहूदी पैरा थलै रोंदणा हा। "
LUK,21,25,"“सुरज, चाँद, अतै तारै मन्ज होर जिन्‍नै चमत्कार हुजणै हिन; अतै धरती मन्ज हर मणु पुर विपदा भूणी हा। क्ओकि तियां समुंद्र रा गड़गड़ात अतै लैहरा री छेड़ा थऊँ ड़री गाणा। "
LUK,21,26,"ड़रा री वजह थऊँ दुनिया मन्ज ईणैबाळी विपदा जो हेरदै-हेरदै मणु री जानी मन्ज जान ना रैहणी, क्ओकि अम्बरा री शक्ति हिलाई गाणी हिन। "
LUK,21,27,तैहणै तियां मणु रै पुत्रा जो सामर्थ अतै बड़ी महिमा सितै बदळा मन्ज ईन्दै हेरणा। 
LUK,21,28,"जैहणै ईयां भूणा लगला ता, सिधै भूच्ची करी अपणै मुन्डा ऊपर चूकैं; क्ओकि तुन्दा छुटकारा नेड़ै भूणा।” "
LUK,21,29,यीशुऐ तियां जो अक्क उदाहरण हुणाऊ “अंजीर रै रूखा अतै सब रूखा जो हेरा। 
LUK,21,30,"जियां जियां तैत मन्ज लून्गा नकैन्दी, ता तुसिओ पता लगी गान्दा कि तोन्दी लगी पैई हा। "
LUK,21,31,"ऐस तरीकै जैहणै तुहै ईयां गल्ला जो हेरन, ता ऐह जाणी लेय्आ कि प्रमात्मैं रा राज्य यानी कि यीशु रा दुआ आगमन नजदीक हा। "
LUK,21,32,अऊँ तूसु सोगी सच बलदा कि जैहणै तक ऐह गल्ला भूच्ची ना गाहली तैहणै तिकर ऐस युगा रा अन्त ना भूणा। 
LUK,21,33,"अम्बर अतै धरती अपणी जगह थऊँ बदली सकदै हिन, पर मेरी गल्ला कदी भी ना टलणी। "
LUK,21,34,"“ठेरैतांये सावधान रेआ, ईयां ना भोआ कि तुन्दै मन लापरवाह, शराबी अतै ऐसा जिन्दगी री चिन्ता मन्ज सुस्त भूच्ची गान, अतै आखरी दिन तूसु पुर अक्क फंदै सैईऐ ईच्ची पेआ। "
LUK,21,35,क्ओकि सो पुरी धरती पुर सब रैहणैवाळै पुर ऐस तरीकै ही ईच्ची रैहणा। 
LUK,21,36,ठेरैतांये जागदै रेआ अतै हर टैमैं प्रार्थना करदै रेआ कि तुहै ईयां सब ईणैबाळी घटना थऊँ बचणै अतै मणु रै पुत्रा रै सामणै खड़णी रै काबल वणा।” 
LUK,21,37,"सो दिनै मन्दरा मन्ज उपदेश करदा थू, अतै राती बाहर गिच्ची करी जैतून नां रै पहाड़ा पुर रैहन्दा थू; "
LUK,21,38,अतै भ्यागा तड़कै-तड़कै ही तैस शहरा रै कई मणु तसेरी गल्ला हुणनै तांयें मन्दरा मन्ज तैस बल्लै इन्दै थियै। 
LUK,22,1,"बिना अखमीरी रोटी रा त्यौहार भूणैवाळा थू, जैतियो फसह रा त्यौहार भी बलदै थियै; "
LUK,22,2,"प्रधान याजक अतै शास्त्री ऐस सोच-विचार मन्ज रैहन्दै थियै कि यीशु जो कियां जानी थऊँ मारन, पर सो मणु थऊँ डरदै थियै। "
LUK,22,3,फिरी शैताने यीशु रा यहूदा इस्करियोती नां रा अक्क चेला भटकाऊँ। 
LUK,22,4,यहूदै प्रधान याजक अतै तंयारै नेता सोगी सोच-विचार करू कि सो यीशु जो कियां पकड़ाई सकदा। 
LUK,22,5,तियें बड़ै खुश भूच्ची करी यहूदा जो वचन दिता कि जे तू यीशु जो पकड़ाई दिला ता अहै तिजो पैसे दिल्लै। 
LUK,22,6,यहूदा मन्‍नी गो अतै यीशुओ पकड़ाणै रा मौका तोपणा लगा कि जैहणै भीड़ ना भोली तैहणै यीशु तंयारै हत्थै पकड़ाई दिणा। 
LUK,22,7,"फिरी फसह रा त्यौहार चली आ, ऐस त्यौहारा बाळै दिन मणु भेडू रा बलिदान करदै थियै। "
LUK,22,8,यीशुऐ पतरस अतै यूहन्‍ना जो ऐह बल्लू; “गच्छा सबी तांयें फसह री तैयारी करा।” 
LUK,22,9,"तियें यीशु थऊँ पुछु, “तू कड़ी चाहन्दा कि अहै तिजो तांयें फसह तैयार करन?” "
LUK,22,10,"यीशुऐ जवाव दिता, “यरूशलेम मन्ज तुन्दै पैर पान्दै हि अक्क मणु पाणी रा घडा चुकुरा तुसिओ मुळणा। जैस घरा मन्ज सो गच्छा; तुहै तसेरै पिचै चली गच्छैं। "
LUK,22,11,"ता तैस घरा रै मालका सितै बल्लैं कि ‘अहै यीशुऐ तिजो थऊँ पुछणै जो भैजै हिन कि तिजो बलै परोणै जो रैहणै रा कमरा कुण जिन्‍ना हा, जैड़ी यीशु अपणै चेलै सोगी फसह खाई सका?’ "
LUK,22,12,तैस तुसिओ बोढ़ीओ लैई गाणा जैड़ी अक्क कमरा पैहला थऊँ ही सजाई करी थैऊँरा भूणा; तुसु तांयें सो ही जगह भूणी हा अतै तैड़ी ही तुहै फसह तैयार करै।” 
LUK,22,13,"ता चेलै तैस नगरा जो गै, अतै तियें सब कुछ यीशु रै कणैणै रै मुताबक हेरू अतै फसह तैयार करू। "
LUK,22,14,"जैहणै त्यौहारा रा टैमं चली आ ता, यीशु अपणै बारह प्रेरिता सोगी खाणा बैईठा। "
LUK,22,15,"ता यीशुऐ अपणै चेलै सोगी बल्लू, “मेरी बड़ी तमन्ना थी कि अऊँ दुख भोगणै अतै मरनै थऊँ पैहलै ऐह फसह रा खाण तुसु सोगी खाऊँ। "
LUK,22,16,क्ओकि अऊँ तुसु सोगी बलदा जैहणै तक प्रमात्मैं रै राज्य मन्ज ऐस त्यौहारा रा मकसद पुरा ना भूच्ची गाला तैहणै तक ऐह फिरी कदी ना खाणा।” 
LUK,22,17,"ता यीशु दाखरस सितै भरूरा कटोरा लैऊ अतै प्रमात्मैं रा धन्यवाद करू अतै बल्लू, “ऐतिओ लेय्आ अतै अप्पु मन्ज बन्ड़ी करी पी लेआ। "
LUK,22,18,"क्ओकि अऊँ तुसु सोगी बल्‍दा कि जैहणै तिकर प्रमात्मैं रा राज्य ना चली अईआ, तैहणै तक मूँ दाखरस कदी ना पिणा।” "
LUK,22,19,"फिरी तिनी रोटी लैई, अतै प्रमात्मैं रा धन्यवाद करीके त्रोड़ी अतै चेलै जो ऐह बल्ली करी दिती कि, “ऐह मेरा शरीर हा जैडा कि तुसु तांयें दितुरा मिन्जो याद रखणै तांयें ऐस कमां करू करै।” "
LUK,22,20,"इन्‍नी साहभे यीशुऐ खाणै थऊँ बाद कटोरै जो भी ऐह बल्ली करी चेलै जो दिता कि, “ऐह दाखरस रा कटोरा मेरै तैस खूना मन्ज जैडा कि तुसु तांयें बहाऊरा, अक्क नोआ वायदा हा। "
LUK,22,21,"पर हेरा, मिन्जो पकड़ाणै बाला ता मिन्जो सोगी रोटी खाऊ करदा। "
LUK,22,22,"क्ओकि मणु रै पुत्रा सोगी ता प्रमात्मैं री इच्छा रै मुताबक ईयां ही भूणा, पर मिन्जो पकड़ाणै बाळै पुर बड़ा बुरा टैमं इणै बाळा हा!” "
LUK,22,23,ता चेलै अप्पु मन्ज अक्की दुयेओ पुछणा लगै कि असु मन्ज ऐसा कुण हा जैस ऐह कम कमाणा? 
LUK,22,24,"ता फिरी तैड़ी चेलै मन्ज बैहंस-बाजी शुरू भूच्ची गई, कि असु मन्ज मोट्आ कुण हा। "
LUK,22,25,"ता यीशुऐ चेलै सितै बल्लू, “ऐस दुनिया रै राजा अतै बड़ै-बड़ै नेता लोग अपणै मणु पुर हक्क जमांदै हिन, अतै तियां जो मणु उपकार करनै बाळै बलदै हिन। "
LUK,22,26,पर तुहै इन्या मत बणदै; अतै तुसु मन्ज जैडा मोट्आ भुला सो हल्कै साईयें अतै जैडा प्रधान भुला सो सेवक बणा। 
LUK,22,27,"क्ओकि मोट्आ कुणआ, जैडा खाणा बैहुरा सो या जैडा सेवा करू करदा सो? कै मोट्आ सो निआ जैडा खाणा बैहुरा? पर अऊँ ता तुसु मन्ज सेवक बणा। "
LUK,22,28,"तुसै सो हिन, जैड़ै मेरी परीक्षा रै टैमैं मेरी सोगी-सोगी रैह; "
LUK,22,29,"अतै जियां मेरै पिते मिन्जो तांयें अक्क राज्य दितुरा, तिआंई अऊँ भी तुसु तांयें अक्क राज्य दिन्दा, "
LUK,22,30,"ताकि तुहै मेरै राज्य मन्ज मिंजो सोगी बैही करी खान-पीण ही ना, बल्कि सिंहासना पुर बैही करी इस्त्राएल रै बारह गोत्रा रा न्याय भी करन।” "
LUK,22,31,"“शमौन, हे शमौन! हेर, शैताने तुसु मणु जो प्रमात्मैं थऊँ मँगी लैऊरा हा कि सो तुसु जो कणका सैईये फटका "
LUK,22,32,पर मैंई तेरै तांयें प्रमात्मैं सितै प्रार्थना करीआ कि तेरा विस्वास कमजोर ना भोआ; अतै जैहणै तु पच्छतावा करा ता तु अपणै विस्वासी भाई जो भी विस्वास मन्ज पक्का बणाई सका।” 
LUK,22,33,"पर पतरस वलणा लगा, “हे प्रभु, अऊँ तिजो सोगी जेला मन्ज गाणा ता छड़ पर मरनै जो भी तैयार हा।” "
LUK,22,34,"यीशुऐ बल्लू, “ओ पतरसा, अऊँ तिजो सोगी बल्‍दा कि अज कुक्कड़ा री बाँग दिणै थऊँ पैहलै तुद त्राई बरी मिन्जो ना पछैन्णा, तुद बलणा कि अऊँ तिजो ना जाणदा।” "
LUK,22,35,"फिरी यीशुऐ चेलै सितै बल्लू, “जैहणै मैंई तुसिओ बटुए, झोल्ळी, अतै बिना जुटै रा सुसमाचार करनै तांयें भैजु थू। ता कै तुसिओ कसकी चिजा री कमी भूई थी?” तियें बल्लू, “कसी भी चिजा री कोई कमी ना भूई।” "
LUK,22,36,"ता यीशुऐ फिरी चेलै सितै बल्लू, “पर अबै जैस बलै बटुए भून सो बटुए लेआ अतै जैस वलै झोल्ळी ना भोआ सो झोल्ळी लेआ, अतै जैस वलै तलवार ना भोआ सो अपणै चोळा बेचीकरी तलवार खरीदी लेआ। "
LUK,22,37,"क्ओकि अऊँ तुसु सोगी सच बलदा, कि पवित्रग्रन्था मन्ज मिन्जो तांयें लिखुरा सो पुरा भूणा चहिन्दा।” “पवित्रग्रन्था मन्ज लिखुरा कि ‘तसेरी गिणती अपराधी सोगी भुणीआ’ ऐसी गल्ला सच मन्ज पुरी भुछु करदी हिन।” "
LUK,22,38,"तियें बल्लू, “हेर प्रभु, ऐठी दोई तलवारा हिन यीशुऐ बल्लू बड़ी हिन।” "
LUK,22,39,ता फिरी यीशु तैस कमरै थऊँ नकैई करी रोजा सैईये जैतून नां रै पहाड़ा जो गो। तसेरै चेलै भी तैस सोगी चली पै। 
LUK,22,40,"तैहा जगह पुजीकरी यीशुऐ चेलै जो बल्लू, “प्रार्थना करा की तुन्दी कोई परीक्षा ना भोआ।” "
LUK,22,41,"यीशु अप्पु तियां थऊँ थोड़ी दुर गिच्ची करी पैरा रै भारै बैही करी प्रार्थना करना लगु, "
LUK,22,42,"“हे पिता, अगर तु चाह ता ऐस दुखा रै कटोरै जो मिन्जो थऊँ दुर करी लेआ, तांभी मेरी ना पर तेरी ही इच्छा पूरी भोआ।” "
LUK,22,43,ता तैहणै स्वर्गा थऊँ अक्क स्वर्गदूत सामणै आ अतै तिनी यीशु जो ताकत दिती। 
LUK,22,44,"यीशु बड़ा ही परेशान भूच्ची करी प्रार्थना करना लगा, सो ऐतना आत्मा मन्ज दुखा सितै भरी करी प्रार्थना करना लगु, अतै यीशु रा पसीना ईयां निकलणा लगा जिंआ कि खून टपकणा लगुरा भोआ। "
LUK,22,45,फिरी सो प्रार्थना थऊँ उठु अतै अपणै चेलै बलै इच्ची करी तियां जो सुसति मन्ज सून्‍दा हैरू। 
LUK,22,46,"ता यीशुऐ चेलै जो बल्लू, “तुसै सुतुरै कजो हिन? उठा, प्रार्थना करा कि तुन्दी कोई परीक्षा ना भोआ।” "
LUK,22,47,"यीशु तूणा बल्लू ही करदा थू कि, तैठी अक्क बड़ी भारी भीड़ आई अतै यीशु रै बाहरा चेलै थऊँ, जैसेरा नां यहूदा थू, तंयारी अगो-अगो चलुरा थू। सो यीशु बल्लै आ ताकि सो यीशु रा पोक्कु लैई सका। "
LUK,22,48,"पर यीशुऐ तैस सोगी बल्लू, “ओ यहूदा, कै तू पोक्कु लैई करी मणु रै पुत्रा जो पकड़ाऊ करदा?” "
LUK,22,49,"जैड़ै यीशु रै सोगी थियै तियां हैरू कि ऐठी ता कुछ होर ही भूणै बाला, ता सो बलणा लगै, “हे प्रभु कै अहै तलवार चलान?” "
LUK,22,50,पर तियां थऊँ अक्की चेलै तलवार चलाई करी महायाजक रै अक्की दासा रा कन ही कटी दिता। 
LUK,22,51,"ऐह हैरी करी यीशुऐ बल्लू, “अबै बस करा! अतै यीशुऐ तसेरा कन छुई करी ठीक करी दिता।” "
LUK,22,52,"ता यीशुऐ प्रधान याजका, मन्दरा रै पैहरैदारा रै नेता अतै स्याणै धर्मी मणु सितै, जैड़ै कि यीशु जो पकड़ना छूरै थियै, बल्लू, “कै तुसै मिन्जो डाकू समझी करी तलवारा अतै होठे लेई करी पकड़ना आये हिन? "
LUK,22,53,"जैहणै जे अऊँ मन्दरा मन्ज तुसु सोगी हर बेलै थू, तैहणै ता तुसै मिन्जो सोगी हत्थ ना लऊ। पर ऐह तुन्दा टैमं हा कि जैहणै शैतान राज्य करदा।” "
LUK,22,54,जैड़ै यीशु जो पकड़ना छूरै थियै तियें यीशु पकडु अतै लैई गै। अतै महायाजक रै घरा मन्ज आये। पतरस दूर-दूर रैई करी यीशु रै पिछै-पिछै आ। 
LUK,22,55,पर मणु जैहणै अँगणा मन्ज अगी जळाई करी तठेरी चौं कनारी बैहै ता पतरस भी तियां सोगी बैही गो। 
LUK,22,56,"अगी री लौई मन्ज अक्की नौकरैणी पतरस तैठी बैहुरा हैरू। तैसै तसेरी कनारी हैरी करी बल्लू, “ऐह मणु भी यीशु सोगी थू।” "
LUK,22,57,"पर पतरस ना करीके बलणा लगा, “ओ जनानी, अऊँ ऐस मणु जो ना जाणदा।” "
LUK,22,58,"थोड़ी देरी बाद अक्क होर मणु पतरस जो हेरी करी बलणा लगा, “तू भी ता यीशु री टोली थऊँ अक्क हा।” पर पतरसे बल्लू, “ओ भलया माणसा अऊँ सो नियां जैडा तू मिन्जो समझु करदा।” "
LUK,22,59,"कोई ज्यादा देर ना भूई थी कि अक्क होर मणु बड़ा जोर दी करी बलणा लगा, “जरूर ऐह मणु यीशु सोगी थू। क्ओकि हेरा ऐह ता गलीलवासी हा।” "
LUK,22,60,"पर पतरसे बल्लू, “ओ भलया मणुआ, अऊँ ना जाणदा तू कसेरै बारै मन्ज गप्‍प करू करदा।” सो हल्ली गप्‍प करू ही करदा थू कि तैस टैमैं कुक्कड़ै बांग दी दिती। "
LUK,22,61,"अतै यीशुऐ पतरसा री कनारी नजर लाई करी हैरू। ता पतरसा जो यीशु रा बलुरा वचन याद आ कि, “अज कुक्कड़ा रै बांग दिणै थऊँ पैहलै तुद मेरा त्राई बरी इन्कार करना।” "
LUK,22,62,तूणा याद ईन्दै सितै ही सो बाहरा जो चली गो अतै फुटी-फुटी करी रूणा लगू। 
LUK,22,63,जियां मणुऐ यीशु जो पकडुरा थू सो तसेरी वेईज्ती करीके तैसिओ मारना लगै। 
LUK,22,64,"यीशु री हाख्री पुर पट्टी बन्‍नी करी पुछणा लगै, “भविष्‍यवाणी कर कि तिजो कुणी मारूआ?” "
LUK,22,65,अतै तियें मणुऐ यीशु री निन्दा करनै तांई कई बुरी-बुरी गल्ला बल्ली। 
LUK,22,66,"जैहणैं दिन भुआ ता प्रधान याजक, धर्मशास्त्री अतै मणु रै स्याणै नेता री सभा भूई अतै सो यीशु जो अपणी सभा मन्ज लैई गै। "
LUK,22,67,"तियें पुछु, “असु जो दस कि तू मसीह हा कि कुण हा?” यीशुऐ बल्लू, “जे अऊँ तुसु जो बल्लू ता तुसु मेरा विस्वास ना करना। "
LUK,22,68,अतै जे अऊँ पुछु ता तुसु जवाव ना दिणा। 
LUK,22,69,पर अजा थऊँ बाद सर्वशक्तिमान प्रमात्मैं मणु रै पुत्र जो अपणी सज्जी कनारी बहालणा।” 
LUK,22,70,"सो सब बलणा लगै, “ता कै तू प्रमात्मैं रा पुत्र हा?” यीशुऐ बल्लू, हाँ अऊँ हा। "
LUK,22,71,"ता तियें बल्लू, “अबै असु जो कसी भी किस्‍मां रै सबूता री जरूरत नियां। अहै खुद सेरै मुऐ ऐह सब गल्ला हुणी हिन।” "
LUK,23,1,ता धर्म सभा रै सब सदस्य उठै अतै यीशु जो पिलातुस बल्लै लैई आये 
LUK,23,2,"तैठी इच्ची करी सो यीशु पुर ऐह दोष लाणा लगै कि, “ऐह यीशु मणु जो भकान्‍दा अतै ऐह महाराजा जो चुंगी दिणै जो ना करदा अतै अपणै आपा जो मसीहा बल्‍दा।” "
LUK,23,3,"पिलातुस राजै यीशु थऊँ पुछु, “कै तू यहूदी रा राजा हा?” यीशुऐ जवाव दिता, “हाँ जियां कि तू अप्पु ही बल्लू करदा।” "
LUK,23,4,"ता पिलातुसै प्रधान याजका अतै मणु जो बल्लू, “मिन्जो ता ऐस मणु मन्ज कोई दोष नजर ना ईन्दा।” "
LUK,23,5,"पर सो होर भी जोरा सितै बलणा लगै, “ईनी सारै यहूदी इलाकै मन्ज मणु जो अपणै वचना सितै भड़काई दितुरा। ईनी गलील परदेसा थऊँ सुरू करूरा थू अतै हेरा अबै ऐह ऐठी भी इच्ची पुज्‍जु हा।” "
LUK,23,6,"ऐह हुणी करी पिलातुसै पुछु, “कै ऐह मणु गलीली हा?” "
LUK,23,7,पर जैहणै तैस जो पता लगु कि ऐह ता हेरोदेस रै परदेस रा हा ता तिनी यीशु जो यरूशलेम जो भैजी दिता क्ओकि हेरोदेस तैस टैमैं यरुशलेम मन्ज थू। 
LUK,23,8,"राजा हेरोदेस यीशु जो हेरी करी बड़ा खुश भुआ, कओकि सो कईआ दिन थऊँ चाऊ करदा थू कि सो यीशु जो हेरा, तिनी यीशु रै बारै मन्ज हुणुरा थू अतै सो यीशु थऊँ कुछ हैरान करनै बाळै चमत्कार हेरनै री उम्मीद रखदा थू। "
LUK,23,9,"तिनी यीशु थऊँ कैई गल्ला पुछी, पर यीशुऐ कोई उतर ना दिता। "
LUK,23,10,"प्रधान याजक अतै शास्त्री तैठी खड़िऊरै थियै अतै सो यीशु पुर जैतूणै करी दोष लगाई सकदै थियै, लगाऊ करदै थियै। "
LUK,23,11,फिरी हेरोदेसै अतै तसेरै सपाई यीशु री बेईज्ती करी अतै मजाक उड़ाऊ। हेरोदेसै यीशु जो राजै बाळै कपड़ै लोआई करी बेईज्जती करी अतै फिरी पिलातुस बलै फेरी भैजू। 
LUK,23,12,ऐस ही दिन पिलातुस अतै हेरोदेस अपणी दुश्‍मणी जो छड़ी करी अक्की दुऐ रै सजण बणी गै। 
LUK,23,13,"पिलातुसै प्रधान याजका, अफसरा अतै मणु जो हैदी करी तियां सितै बल्लू "
LUK,23,14,"“तुसै ऐस मणु पुर मुकदमैं तांई दोष लगाई करी मिन्जो बलै लैई आये हिन कि ऐह मणु जनता जो लड़ाई झगड़ै तांऐ भकान्‍दा। हेरा मैंई तुन्दै सामणै सेरी जांच पड़ताल करी हा, पर जैड़ै मुकदमैं तांई दोष तुसै ऐस पुर लऊ करदै हिन, सो दोष ता मिन्जो ऐस मन्ज कुछ ना हुज्‍जु हा। "
LUK,23,15,हेरोदेस जो भी कोई गुनाह ना हुज्‍जु हा कजो कि तिनी भी सेरी हुणी करी ऐस जो मिन्जो बल्लै वापस भेजी दिता। हेरा ईनी कुछ भी ईना कम निंआ करूरा जैस बजहा थऊँ ऐस जो मौती री सजा दितिआ गच्छा। 
LUK,23,16,ऐत तांई मूँ ऐस जो कोड़ै मरवाणै अतै छड़ी दिणा।” 
LUK,23,17,[रीति रै मुताबक सो फसह रै त्यौहारा रै टैमैं तियां तांई अक्क कैदी कैदा थऊँ छड़ी दिन्दा थू।] 
LUK,23,18,"ता सब वक्की उठै, “ऐस जो मारी देआ अतै असु तांई बरअब्बा जो छड़ी देआ।” "
LUK,23,19,बरअब्बा कसी लड़ाई-झगड़ै री बजहा थऊँ जैडा कि शहरा मन्ज भच्छुरा थू अतै कसी कत्ला रै केस मन्ज कैद कट्‍टू करदा थू। 
LUK,23,20,पिलातुसै यीशु जो छड़णै री मनसा सितै मणु जो फिरी समझऊ। 
LUK,23,21,"पर तियें जोरा-जोरा सितै डडी करी बल्लू, “ऐस जो क्रूसा पुर टुन्गी देआ, ऐस जो क्रूसा पुर टुन्गी देआ।” "
LUK,23,22,"तिनी तियां थऊँ त्रीं बारी पुछू, “कजो, ईनी कुण जिन्‍ना गुनाह करुरा? मैंई ऐस मन्ज मौती री सजा बाळा कोई भी गुनाह ना हेरूआ ऐत तांई मूँ ऐस जो कोड़ै मरबाई करी छड़ी दिणा।” "
LUK,23,23,पर मणुऐ बड़ी हलो-हली पाई अतै सो तसेरी पिचो पैई गै कि “ऐस जो क्रूसा पुर टुन्गी देआ” इन्‍नी साभै तंयारा हल्ला पाणा होर बधी गो। 
LUK,23,24,पिलातुसै सपाई जो हुक्म दिता कि जियां मणु चाहन्दै हिन तियां ही कम्मा। 
LUK,23,25,"ता तिनी तैस मणु जो तियां मणु री इच्छा रै मुताबक जैडा कि लड़ाई-झगड़ै अतै कत्ला रै केस मन्ज सजा कट्‍टू करदा थू, छड़ी दिता अतै यीशु जो तिआंरी इच्छा री मुताबक क्रूसा पुर टुंगणै तांई सपाई जो दी दिता। "
LUK,23,26,"जैहणै सपाई यीशु जो लैई चलुरै थियै ता चलदै चलदै तियां जो रस्तै मन्ज कुरैनी नगर रा अक्क मणु मुळु जैसेरा नां शिमौन थू, तियें तैसिओ पकड़ी करी क्रूस तैस पुर लदी दिता अतै सो यीशु पिचो चली पैऊ। "
LUK,23,27,मणु री बड़ी भारी भीड़ यीशु रै पिचो चलुरी थी। ऐसा भीड़ा मन्ज मती भारी जनानी रून्‍दी पिटिन्‍दी चलुरी थी 
LUK,23,28,"यीशु तंयारी कनारी फिरी करी बलणा लगा, “ओ यरुशलेम री कुळियों मिन्जो तांई मत रोआ, पर अप्पु तांई अतै अपणै बच्चै तांई रोआ। "
LUK,23,29,"हेरा, सो दिन ईच्छु करदै हिन, जैहणै मणु बलणा, धन्य हिन सो बे औलादी जनानी! धन हा सो पेट जिन्‍नी बच्चै पैदा ना करै! धन्य हा सो छाती जठेरा दुध बच्चै ना पियू।” "
LUK,23,30,"तैस टैमैं मणु पहाड़ा सितै बलणा, “असु पुर ढैई पेआ, अतै हपड़ा सितै बलणा कि असु जो ढक्की लेआ।” "
LUK,23,31,“कजो कि जैहणै मणु सैलै रूखा सितै तूणा बुरा करी सकदै हिन ता हुक्‍कै रूखा सितै कतूणा बुरा करलै।” 
LUK,23,32,सपाई दूँ होरी अपराधी जो यीशु सोगी क्रूसा पुर मारनै तांई लैई गै। 
LUK,23,33,जैहणै सो खोपड़ी नां री जगहा पुजै ता तियें यीशु अतै तियां दूँ अपराधी जो क्रूसा पुर टुन्गी दिता। अक्क अपराधी सज्जै कनारी टुन्‍गू अतै दुआ खब्बै कनारी टुन्‍गू। 
LUK,23,34,"ता यीशुऐ बल्लू, “हे पिता, ईयां जो माफ करै, कजो कि ऐह ना जाणदै कि ऐह कै करू करदै हिन?” तियें कपड़ै तांयें चिट्ठी पाई की कसिओ कै कै मुळदा, अतै अप्पु मन्ज बन्डी लै। "
LUK,23,35,"मणु अक्क नजर करीके ऐह सब हेरू करदै थियै। यहूदी रै सभागार रै अफसर यीशु रा मजाक उड़ारी करी बल्लू करदै थियै, “ऐह ता दुऐ जो बचान्‍दा थू अबै जे ऐह प्रमात्मां रा मसीहा हा अतै तसेरा चुणुरा हा ता अपणै आपा जो बचाई करी दसा।” "
LUK,23,36,"सपाई भी यीशु रै नेड़ै आये अतै तसेरा मजाक उड़ाणा लगै। तियें यीशु जो सिरका पिआऊ, अतै बलणा लगै, "
LUK,23,37,“जे तू यहूदी रा राजा हा ता अपणै आपा जो बचा।” 
LUK,23,38,"यीशु रै क्रूसा पुर अक्की तख्ती पुर लिखीकरी लगाई दिता कि, “ऐह यहूदी रा राजा हा।” "
LUK,23,39,"जैड़ै दुई अपराधी सोगी क्रूसा पुर लटकऊरै थियै, तैत मन्ज अक्क यीशु री निन्दा करीके बलणा लगा, “कै तू मसीहा निंआ? जे तू हा ता अप्पु जो अतै असु जो भी बचा।” "
LUK,23,40,"पर दुआ तैस जो फटकारी करी बलणा लगा, “कै तू प्रमात्मैं थऊँ भी ना डरदा? तू भी मरनै बाळा। "
LUK,23,41,"असु जो ता कानून रै मुताबक सजा मुळु करदी हा। कजो कि अहै ता कम ही इन्‍ना करूरा, पर इन्‍नी ता कोई ऐसी सजा बाळा कम नियां करूरा।” "
LUK,23,42,"ता फिरी सो यीशु सितै बलणा लगा, “यीशु जी जैहणै तुसै अपणै राज्य मन्ज इल्लै ता मेरी सुध जरुर लैं।” "
LUK,23,43,"यीशुऐ तैस जो बल्लू, “अऊँ तिजो सितै सच बलदा कि, अज ही तुद मिन्जो सोगी स्वर्गलोक मन्ज भूणा।” "
LUK,23,44,कोई दिन रै त्रियै पैहरा तिकर सारै देशा मन्ज घोर नैहरा भूच्ची गो। 
LUK,23,45,अतै सुरज नैहरा भूच्ची गो। यहूदी मन्दरा मन्ज पवित्र जगह रा पर्दा मन्जा थऊँ फटी करी दुई हिस्‍सै भुच्‍ची गो। 
LUK,23,46,"यीशुऐ जोरा सितै हक्क पाई करी बल्लू, “हे पिता प्रमात्मां, अऊँ अपणी आत्मा तेरै हत्था मन्ज दिन्दा।” अतै तूणा बलदै ही प्राण निकळी गै। "
LUK,23,47,"ऐह हेरी करी फौजा रा अफसर प्रमात्मां री जय-जयकार करीके बलणा लगा, “जरूर ऐह मणु धर्मी थू।” "
LUK,23,48,"अतै जैड़ी भीड़ तैड़ी ऐह हेरनै जो किठूरै थी, सो ऐसा घटना जो हेरी करी हिक्का जकदै अतै रून्दै तैठी थऊँ अपणै-अपणै घरा जो फिरी गै। "
LUK,23,49,"पर यीशु रै सब जान-पहचान बाळै मणु, अतै जनानी जो कि गलील थऊँ यीशु सोगी छुरी थी, दूर खड़ी करी ऐह सब कुछ हेरदै रैह। "
LUK,23,50,तैस टैमैं यहूदी धर्म मण्ड़ळी रा अक्क मणु जैसेरा नां यूसुफ थू बड़ा ही धर्मी अतै सज्‍जन मणु थू। 
LUK,23,51,सो यहूदी मणु रै ऐस कम्मा अतै तंयारै विचारा थऊँ खुश ना थू। सो यहूदी मणु रै शहर अरिमतिया रा रैहणै बाळा थू। सो प्रमात्मैं रै राज्य री भाळ करू करदा थू। 
LUK,23,52,सो पिलातुस बल्लै गो अतै तैस थऊँ यीशु री लाहश मन्‍गी 
LUK,23,53,तिनी क्रूसा थऊँ यीशु री लाहश उतारी अतै मलमल री चादरा मन्ज लपेटी करी अक्की हपड़ा मन्ज कूड्‍डा सांईं कोरूरी कब्रा मन्ज रखी दिती। ऐसा कब्रा मन्ज अजा तिकर कोई भी लाहश ना रखुरी थी। 
LUK,23,54,ऐह विश्रामदिन री तैयारी रा दिन थू अतै विश्राम रा दिन सुरू भूणै बाळा थू। 
LUK,23,55,जैड़ी जनानी यीशु सोगी गलीला थऊँ छुरी थी सो भी यूसुफ रै पिचो-पिचो गैई अतै तियें भी तैसा कब्रा जो हेरू। तियें ऐह भी हेरू कि यीशु री लाहश कियां रखी हा। 
LUK,23,56,जनानी अपणै घरा जो फिरी करी आई अतै इच्ची करी तियें यीशु रै शरीरा पुर पाणै तांयें खुश्‍बुदार चिजा अतै इत्र तैयार करू। फिरी तियैं मूसा री व्यवस्था रै मुताबक विश्रामदिन मन्ज विश्राम करू। 
LUK,24,1,"हप्तै रै पैहलै दिन जनानी भ्यागा ही छैळ जिनी मुसका बाळी चीजा जो जैड़ी तियें तैयार करूरी थी, लैई करी यीशु री कब्रा पुर आई। "
LUK,24,2,तियें हेरू कि कब्रा रा पत्थर ता कब्रा पुर हाई नियां। 
LUK,24,3,तियें कब्रा अन्दर गिचीकरी हेरू ता यीशु री लाहश भी ना थी। 
LUK,24,4,"जैहणैं सो ऐसा गल्ला हेरी करी हैरान भुच्‍छु करदी थी, ता दौई मणु चमकीलै कपड़ै लऊरै तियां बल्लै इच्ची खड़ियै। "
LUK,24,5,"सो डरी गैई अतै धरती री कनारी मुँह करीके खड़ी रैई। ता तियें मणुऐ तियां जनानी सितै बल्लू, “तुसै जिन्दै यीशु जो मरुरै मन्ज कजो तोपू करदी हिन? "
LUK,24,6,सो एठी नियां पर सो ता जी उठुरा। याद करा तिनी गलील मन्ज रैहन्दै तुसु जो कै बल्लुरा थू। 
LUK,24,7,"‘ऐह जरूरी हा कि, मणु रा पुत्र पापी मणु रै हथै पकड़ाया गच्छा, अतै क्रूस पर मारेआ गच्छा, अतै त्रियै दिन मरूरै थऊँ जी उठा।’” "
LUK,24,8,ता यीशु री गल्ला तियां जो याद आई। 
LUK,24,9,"जनानी फिरी आई अतै, तियें यीशु रै ग्यारह चेलै जो, अतै होरी मणु जो भी ऐह सब गल्ला हुणाई। "
LUK,24,10,"जियें जे यीशु रै प्रेरिता सितै ऐह सब गल्ला हुणाई तियां सोगी मरियम मगदलीनी, योअन्ना, अतै याकूब री माता मरियम अतै होर भी मती जनानी थी। "
LUK,24,11,"पर तिआंरी गल्ला खास चेलै जो अतै होरी मणु जो झूठी लगी, अतै तियें ईयां जनानी रा विस्वास ना करू। "
LUK,24,12,"ता पतरस उठु अतै कब्र री कनारी खिट लाई दिती। कब्रा पुर गिचीकरी तिनी कफणा री कनारी हैरू अतै जे कुछ भच्छुरा थू, तैत पुर हैरान भूच्ची करी अपणै घरा जो फिरी आ। "
LUK,24,13,तैस दिन यीशु रै दोई चेलै इम्माऊस नां रै अक्की ग्राँ जो चलुरै थियै। ऐह ग्राँ यरूशलेम थऊँ कोई सत मील दूर थू। 
LUK,24,14,सो यीशु रै बारै मन्ज अप्पु मां कणैदैं चलुरै थियै। 
LUK,24,15,"जैहणै सो अप्पु मन्ज गल-बात करदै, सोच-विचार करदै चलुरै थियै ता तैहणै ही यीशु तियां बलै आ अतै तियां सोगी-सोगी चलना लगू। "
LUK,24,16,पर तियां चेलै री हाख्री मन्ज ऐसा पड़दा पैऊरा थू कि सो यीशु जो पछैणी ना सकै। 
LUK,24,17,"यीशुऐ तियां थऊँ पूच्छु, “तुसै चलदै-चलदै कस घटना रै बारै मन्ज गप्‍प करू करदै हिन?” "
LUK,24,18,"जैहणै तियें ऐह हुणु ता सो उदास भूच्ची करी खड़ी गै। तियां दूँ मन्ज अक्क क्‍लियुपास नां रा मणु थू तिनी बल्लू, “कै तू यरूशलेम मन्ज अक्क ऐसा परदेसी हा कि जैसियो ऐह ना पता कि ईयां दिना मन्ज यरूशलेम मन्ज कै घटना घटिआ?” "
LUK,24,19,"यीशुऐ पूच्छु, “कजो कै भुआ? किनी घटना, अऊँ ना जाणदा?” तियें बल्लू, “कै तू यीशु नासरी रै बारै मन्ज ना जाणदा सो प्रमात्मैं अतै सबी मणु री नजरा मन्ज कमां अतै वचना मन्ज ताकतवर भविष्‍यवक्ता थू। "
LUK,24,20,इन्दै प्रधान याजक अतै इन्दै सरदारै तैसिओ पकड़वाई दिता ताकि तैसिओ मौती रा हुक्म दितआ गच्छा अतै सो क्रूस पुर चढाया गच्छा। 
LUK,24,21,"पर असिओ ऐसा गल्ला री उम्मीद थी कि, ऐस ही इस्त्राएल जो रोमी राज्य थऊँ छुटकारा दिणा अतै ऐसा गल्ला जो भच्छुरै अज त्राई दिन भुऐ हिन। "
LUK,24,22,"असु सोगी कुछ जनानी भी थी जियें असिओ भी चक्करा मन्ज पाई दितुरा, जैड़ी भ्यागा हि यीशु री कब्रा पुर गच्छुरी थी। "
LUK,24,23,पर तियां जो कब्रा मन्ज यीशु री लाहश ना हुजुरीआ। अतै तियें फिरी करी असु सितै बल्लू कि अहै स्वर्गदूता रा दर्शन हेरूआ अतै स्वर्गदूतै बल्‍लूआ कि यीशु जिन्दा भूच्ची गच्छुरा। 
LUK,24,24,ता फिरी इन्दै कुछ साथी कब्रा पुर गिचीकरी हेरू कि जनानी सच कणैऊ करदी हिन।” 
LUK,24,25,"ता यीशुऐ तियां दूँ चेलै सितै बल्लू, “ओ बुदुओ! तुसै भविष्‍यवक्ता री गल्ला पुर विस्वास करनै तांई कतूणैं नासमझ हिन! "
LUK,24,26,कै ऐह जरूरी ना थू कि मसीह ऐह दुख चुक्‍कदा अतै तां फिरी अपणी महिमा मन्ज दाखल भुन्दा?” 
LUK,24,27,ता फिरी यीशुऐ अपणै बारै मन्ज मूसै थऊँ शुरू करीके सबी भविष्‍यवक्ता अतै सब पवित्रग्रन्थ मन्ज लिखुरी गल्ला रा अर्थ तियां जो समझाई दिता। 
LUK,24,28,गल्ला करदै-करदै सो तैस ग्राँ रै नेड़ै पुजी गै जैठिओ सो चलुरै थियै। पर तियां मणु जो ईयां लगु कि यीशु अगलै ग्राँ जो चलुरा हा। 
LUK,24,29,"पर तियें तैसिओ बल्लू कि सन्‍ज लगुरीआ भूणा अतै दिन भी घरही गच्छुरा ता अज असु सोगी ही रेआ, ता यीशु मन्‍नी गो अतै तियां सोगी रैहणा अन्दरा जो चली गो। "
LUK,24,30,"जैहणै यीशु तियां सोगी खाण-खाणा बैहु ता यीशुऐ रोटी लैई करी प्रमात्मैं रा धन्यवाद करू, अतै रोटी तियां जो दिणा लगू। "
LUK,24,31,"ता चेलै री हाख्री खुली गई, अतै तियें यीशु पछैणी पैऊ पर यीशु तिंआरी हाख्री थऊँ छिप्‍पी गो। "
LUK,24,32,"अतै सो चेलै अप्पु मन्ज बलणा लगै, “जैहणै जे यीशु बत्ता मन्ज असु सितै गल्ला करू करदा थू, अतै पवित्रग्रन्था रा मतलब समझाऊ करदा थू, ता इन्दै मन उत्साह अतै उम्मीद सोगी भरू करदै थियै।” "
LUK,24,33,सो तैस ही टैमैं उठी भुऐ अतै यरूशलेम जो चली गै। तैठी तियें ग्यारह चेलै जो अतै तंयारै साथिओ सोगी हैरू। 
LUK,24,34,"सो अप्पु मन्ज गल्ला करू करदै थियै कि “यीशु जी भच्छुरा, अतै पतरस जो हुजुरा।” "
LUK,24,35,ता तियें दूनी बत्ता मन्ज यीशु सितै भच्छुरी गल्ला तियां चेलै जो हुणाई। तियें ऐह भी दसु कि रोटी तोड़दै अहै यीशु जो कियां पछैणु। 
LUK,24,36,"चेलै ईयां गल्ला री चर्चा करू ही करदै थियै कि यीशु तियां मन्‍झै इच्ची खडू अतै यीशुऐ बल्लू, “तुसु जो शान्ती मुळा!” "
LUK,24,37,पर सो चकराई गै अतै डरना लगै। तियें समझु कि सो ता कसी भूता-परेता जो हैरू करदै हिन। 
LUK,24,38,यीशुऐ तियां जो बल्लू “तुसै कजो डरू करदै हिन? तुन्दै मनां मन्ज शक कजो भुछु करदा? 
LUK,24,39,"मेरै हथा पैरा हेरा अऊँ सो ही यीशु हा। मिंजो हत्थ लाई करी हेरा, आत्मा री हड्डी-मांस ना भुन्दा जियां कि तुसै मिन्जो मन्ज हेरू करदै हिन।” "
LUK,24,40,ऐह बली करी यीशुऐ तियां जो अपणै हत्थ पैर दसै। 
LUK,24,41,"पर अपणी खुशी री वजह थऊँ सो ऐसा गल्ला पुर हल्ली तिकर भी विस्वास ना करी पाऐ। सो हैरान थियै, ता यीशुऐ तियां जो बल्लू, “कै तुसु बलै कुछ खाणै जो हा?” "
LUK,24,42,चेलै यीशु जो भुज्‍जुरी मच्छी रा टुकड़ा दिता। 
LUK,24,43,यीशुऐ सो भुज्‍जुरी मच्छी लैई अतै तियां चेलै रै सामणै खाई। 
LUK,24,44,"फिरी यीशुऐ तियां सितै बल्लू, “ऐह सो गल्ला हिन जैड़ी कि मैंई तुसु सितै तैहणै बल्ली थी, जैहणै अऊँ तुसु सोगी थू। सो सारी गल्ला जैड़ी कि मेरै बारै मन्ज मूसै री व्यवस्था मन्ज भविष्‍यवक्ता अतै भजनां री कताबा मन्ज लिखुरी सो पूरी भून।” "
LUK,24,45,ता यीशुऐ पवित्रग्रन्था जो समझणै तांई तिआंरी अक्ल खोली दिती। 
LUK,24,46,"अतै बल्लू, “पवित्र शास्‍त्रा मन्ज ईयां लिखुरा कि मसीह दुख झेलना अतै मरनै थऊँ बाद त्रिऐ दिन जी भूणा। "
LUK,24,47,अतै यरुशलेम थऊँ लैई करी सारै देशा मन्ज पापा थऊँ मन फेरनै अतै पापा री माफी रा संदेश रा सुसमाचार तसेरै ही नां लैई करी हुणाया गाहणा। 
LUK,24,48,तुसै सब ईयां गल्ला रै गवाह हिन। 
LUK,24,49,"हेरा, जैसा गल्ला री सौगन्द मेरै पितै खऊरीआ, अऊँ तैतिओ तुसु जो दिन्दा। तुसै तैहणै तिकर ऐस नगरा थऊँ मत गान्दै जैहणै तिकर कि तुसै स्वर्गा थऊँ सामर्थ सितै ना भरी गाहन।” "
LUK,24,50,फिरी यीशु चेलै जो बैतनिय्याह ग्राँ तक लैई गो अतै अपणा हत्थ चुकी करी तियां जो अशीर्वाद दिता। 
LUK,24,51,यीशु अशीर्वाद दिन्दा-दिन्दा ही तियां थऊँ दूर भुच्‍ची गो अतै स्वर्गा जो चुक्की लैऊ। 
LUK,24,52,ता चेलै यीशु रा स्तुतिगान करदै अतै खुशी-खुशी यरूशलेम जो फिरी आये; 
LUK,24,53,अतै सो रोजा रा रोज मन्दरा मन्ज गिचीकरी प्रमात्मैं री भक्ति करदै रैह। 
JHN,1,1,"सवी थऊँ पैहलै वचन थू, अतै वचन प्रमात्मां सोगी थू, अतै ऐह वचन ही प्रमात्मां थू। "
JHN,1,2,ऐह वचन ही शुरू थऊँ प्रमात्मैं सोगी थू। 
JHN,1,3,"सब कुछ तैस थऊँ ही पैदा भच्छुरा, अतै जैडा कुछ भी हा सो तसेरै बगैर पैदा ना भच्छुरा "
JHN,1,4,सो ही जीवन दिणै बाळा थू अतै सो जीवन मणु री ज्योती थू। 
JHN,1,5,ज्योती नैहरै मन्ज ही चमकदी हा अतै नैहरै ज्योती जो ना अपनाऊ। 
JHN,1,6,अक्क मणु प्रमात्मैं री तरफा थऊँ आ जैसेरा ना यूहन्‍ना थू। 
JHN,1,7,"सो ठेरै तांयें छुरा थू कि, तैहा ज्योती री गवाही दी सका, ताकि सब तसेरै द्धारा विस्वास करन। "
JHN,1,8,यूहन्‍ना अप्पु ता सो ज्योती ना थू पर सो प्रमात्मैं री तैहा ज्योती री गवाही दिणा छुरा थू। 
JHN,1,9,"सो मणु जैड़ा सच्ची ज्योती थू, अतै जैड़ी हरेक मणु जो प्रकाश दिन्दा हा ऐस संसारा मन्ज ईणैबाळा थू। "
JHN,1,10,"सो ऐस संसारा मन्ज थू, ऐह संसार तैस थऊँ ही पैदा भच्छुरा अतै ऐस संसारा रै मणुऐ तैसिओ ना पच्छैणु। "
JHN,1,11,सो अपणै देशा रै मणु मन्ज आ पर तसेरै अपणै तैसिओ ना अपनाऊ। 
JHN,1,12,जैडा तैस पुर विस्वास रखदै हिन अतै जैतनै मणुऐ तैसिओ अपनाऊ तिनि तियां जो प्रमात्मैं री औलाद भूणै रा हक्क दिता। 
JHN,1,13,"सो ना ता खूना थऊँ, ना शरीरा री मर्जी थऊँ अतै ना मणु री मर्जी थऊँ पर प्रमात्मां थऊँ पैदा भच्छुरै हिन। "
JHN,1,14,"बचनै देहधारण करू; अतै तिनी कृपा अतै सच्चाई सितै भरी करी असु मन्ज डेरा करू, अतै अहै तसेरी ऐसी जय-जयकार हेरी जिंआ पिता रै इकलोतै पुत्रा री। "
JHN,1,15,"यूहन्‍नै तसेरै बारै मन्ज गवाही दिती अतै जोरा सितै बल्लू, “ऐह सो ही हा, जसेरै बारै मन्ज मैंई दसुरा थू कि सो मेरै बाद ईणा लगुरा सो मिन्जो थऊँ भी बदीकरी हा, क्ओकि सो मिन्जो थऊँ भी पैहलै रा थू।” "
JHN,1,16,क्ओकि तसेरै कृपा री भरपुरी सोगी अहै सबीये कृपा पुर कृपा पाईआ। 
JHN,1,17,क्ओकि व्यवस्था बनाणै बाळा ता मूसा थू पर प्रमात्मैं री कृपा अतै सच्चाई यीशु मसीह रै द्धारा प्रकट करी हा। 
JHN,1,18,"प्रमात्मैं जो कुणिए भी कदी भी ना हेरूरा, इकलौता पुत्र जैडा पिता री गोदी मन्ज हा, तिनी ही तैसिओ प्रकट करू हा। "
JHN,1,19,"यूहन्‍ना री गवाही ऐह हा कि जैहणै यहूदी अगुवै यरूशलेम थऊँ याजका अतै लेवी जो तैस थऊँ ऐह पुछणै तांयें भैजु कि, “तू कुण हा?” "
JHN,1,20,"ता यूहन्‍नै बिना झिझका रा ऐह मनी लेऊ कि, “अऊँ मसीह निंआ।” "
JHN,1,21,"ता तियें यूहन्‍नै थऊँ पुछु, “ता तू कुण हा? कै तू एलिय्याह भविष्‍यवक्ता हा?” ता यूहन्‍नै जवाव दिता, “ना अऊँ सो निंआ।” यहूदिये पुछु “कै तू भविष्‍यवक्ता हा?” ता तिनी जवाव दिता “ना अऊँ निय्आ।” "
JHN,1,22,"तियें तैस थऊँ पुछू “फिरी ता तू हा कुण? ताकि अहै अपणै भैजणै बाळै जो जवाव दीन, कि तू अपणै बारै मन्ज कै बलदा?” "
JHN,1,23,यूहन्‍नै बल्लू “जियां यशायाह भविष्‍यवक्तै बलुरा हा अऊँ सो आवाज हा जैडा बियावान मन्ज जोरा जोरा सितै बल्लू करदा हा प्रमात्मैं री कनारी फिरा अतै अपणै मना जो सिधै रस्तै मन्ज लैईआ।” 
JHN,1,24,ऐ सब मणु फरीसी री तरफा थऊँ भैजुरै थियै। 
JHN,1,25,"तियें मणुऐ फिरी तैस थऊँ पूछु, “अगर तु न ता मसीह हा, ना एलिय्याह हा, ना ही कोई भविष्‍यवाणी करनै बाळा ता मणु जो बपतिस्मा कजो दिन्दा?” "
JHN,1,26,"यूहन्‍नै तियां जो जवाव दिता, “अऊँ ता पाणी सितै बपतिस्मा दिन्दा पर तुसु मन्ज अक्क ऐसा मणु आ हा जैड़ा मसीहा हा, जैसियो तुहै ना जाणदै। "
JHN,1,27,"ऐह सो ही हा जैडा मेरै बाद ईणैबाळा हा, अऊँ ता तसेरै जुटै रै तस्मै खोलनै रै काबल भी नियां।” "
JHN,1,28,ऐह सब गल्ला यरदन नदी रै पार बैतनिय्याह नां रै ग्राँ मन्ज भूई जैड़ी यूहन्‍ना बपतिस्मा दिन्दा थू। 
JHN,1,29,"अगलै दिन यूहन्‍नै यीशु जो अपणी कनारी इन्दै हेरू अतै तैड़ी मणु सितै बल्लू, “हेरा, ऐह प्रमात्मैं रा मेम्ना हा जैडा ऐस संसारा रै पापा जो अप्पु पुर लेई लैन्दा। "
JHN,1,30,"ऐह सो ही हा जसेरै बारै मन्ज अऊँ बलदा थू, ‘अक्क मणु मेरै बाद ईणा जैडा मिन्जो थऊँ भी महान हा, क्ओकि सो मिन्जो थऊँ पैहलै रा थू। "
JHN,1,31,"अऊँ भी तैसिओ ना जाणदा थू कि सो मसीहा हा, पर अऊँ पाणी रा बपतिस्मा ठेरै तांयें दिन्दा आ कि इस्त्राएल रै मणु तैसिओ जाणी लैन।’” "
JHN,1,32,"फिरी यूहन्‍नै अपणी ऐह गवाही दिती, “मैंई आत्मा जो कबूतरा रै रूप मन्ज स्वर्गा थऊँ उतरदै तैस पुर बैहन्‍दै हेरू हा। "
JHN,1,33,"अऊँ भी तैसिओ मसीहा रै रूपा मन्ज ना पछैणी पाऊ, पर जिनी मिन्जो पाणी सितै बपतिस्मा दिणै तांयें भैजुरा थू तिनी मिन्जो सितै बलुरा थू, ‘तुद आत्मा जो उतरी करी जैस पुर टिकदै हेरना। ऐह सो ही मणु भूणा जैस पवित्र आत्मा सितै बपतिस्मा दिणा। "
JHN,1,34,मैंई तैसिओ हेरूरा अतै मैंई ऐह सच बल्लू हा कि ऐह ही प्रमात्मैं रा पुत्र हा।’” 
JHN,1,35,"अगलै दिन यूहन्‍ना अपणै दूँ चेलै सोगी फिरी तैहा जगहा खडुरा थू, "
JHN,1,36,"जैहणै तिनी यीशु जो तिन्ची गान्दै हेरू ता तिनी बल्लू, “हेरा, ऐह प्रमात्मैं रा मेम्ना हा।” "
JHN,1,37,जैहणै यूहन्‍ना रै दूनी चेलै सो ऐह कणैन्दा हुणु ता सो यीशु पिचो चली पै। 
JHN,1,38,"जैहणै यीशुऐ मुड़ीकरी हेरू कि सो पिचो ईणा लगुरै ता तियां जो वलू, “तुहै कसिओ तोपु करदै?” तियें जवाव दिता, “हे रब्बी, (हे गुरू) तू कड्ड़ी रैहन्दा हा?” "
JHN,1,39,"यीशुऐ तियां जो जवाव दिता, “अईआ अतै हेरी लेय्आ।” तियें तैस सोगी गिचीकरी तसेरै रैहणै री जगह हेरी, सो दिन भरी तैस सोगी रैह ऐह लगभग संझा रै चंऊर बजै रा टैमं थू। "
JHN,1,40,"सो दोई जिणै जैड़ै यूहन्‍ना री गल्ल हुणी करी यीशु पिचो गै थियै, तियां मन्ज अक्क शमौन पतरस रा भाई अन्द्रियास थू। "
JHN,1,41,"अन्द्रियास अपणै भाई शमौन सितै मुळी करी तैसिओ बल्लू, “असिओ ख्रिस्त, यानी मसीहा मुळी गो हा।” "
JHN,1,42,"फिरी अन्द्रियास शमौन जो यीशु वलै लेई आ। यीशुऐ तैसिओ हेरू अतै वलू, “तू यूहन्‍ना रा पुत्र शमौन हा अज थऊँ बाद तुद कैफा यानी पतरस कहलाणा।” "
JHN,1,43,दूये दिन यीशुऐ गलील परदेस गाणै रा फैसला करू। यीशु फिलिप्युस नां रै मणु जो मुळू अतै तैस जो वलू “मेरै पिचो चली आई।” 
JHN,1,44,फिलिप्युस भी अन्द्रियास अतै पतरस रै नगरा बैतसैदा रा रैहणै बाळा थू। 
JHN,1,45,"फिलिप्युस नतनेल नां रै अक्की मणु सोगी मुळू अतै तैस सोगी बल्लू कि, “जसेरै वारै मन्ज मूसा रै व्यवस्था अतै भविष्‍यवक्तै बलदै हिन, सो मुळी गो हा; सो यूसुफ रा पुत्र यीशु नासरी हा।” "
JHN,1,46,"नतनेले तैस सोगी बल्लू, “कै कोई खरी चिज भी नासरत थऊँ निकळी सकदी हा?” फिलिप्युस वलणा लगा, “चली के हेरी लै।” "
JHN,1,47,"यीशुऐ नतनेल जो अपणी कनारी इन्दै हेरी करी तसेरै वारै मन्ज बल्लू, “हेरा, ऐह सच मन्ज ही इस्त्राएली हा; ऐस मन्ज कोई कपट निया।” "
JHN,1,48,"नतनेले यीशु सोगी बल्लू, “तू मिन्जो कियां जाणदा?” यीशुऐ तैस जो जवाव दिता; “तिजो फिलिप्युस रै हैदणै थऊँ पैहलै ही मैंई तिजो अंजीरा रै रूखा थलै हेरू थू।” "
JHN,1,49,"नतनेले यीशु जो बलै कि “हे रब्बी, (हे गुरू) तू प्रमात्मैं रा पुत्र हा; तू इस्त्राएल रा महाराजा हा।” "
JHN,1,50,"यीशुऐ नतनेल जो जवाव दिता; “मैंई जैडा तिजो सोगी बल्लू हा, कि मैंई तिजो अंजीरा रै रूखा थलै हेरू हा, कै तू ठेरै तांयें विस्वास करदा? तुद ऐस थऊँ भी बड़ै-बड़ै कम हेरणै हिन।” "
JHN,1,51,"फिरी यीशुऐ तैस सोगी बल्ळू, “अऊँ तुसू सोगी सच बलदा कि तुसू स्वर्गा जो खुलदै अतै प्रमात्मैं रै स्वर्गदूता जो मणु रै पुत्र बलै ओसदै कुऐंदैं हेरणा।”  "
JHN,2,1,फिरी त्रियै दिनै गलील जिलै रै काना नां रै ग्राँ मन्ज कसकी रा बैह थू। यीशु री माँ भी तैठी ही थी। 
JHN,2,2,यीशु अतै तसेरै चेलै भी तैस बैह मन्ज हैदुरै थियै। 
JHN,2,3,"तैड़ी जैहणै दाखरस मुक्‍की गो ता यीशु री मां बलणा लगी, “ईयां बलै अबै होर दाखरस नियां।” "
JHN,2,4,"यीशुऐ तैहा जो बल्लू, “ओ जनानी तू मिन्जो कजो बल्लू करदी हा? हल्ली तिकर मेरा ऐह दसणै रा टैमं ना आ कि अऊँ कुण हा।” "
JHN,2,5,"फिरी तसेरी मां नौकरा सोगी बलणा लगी, “जैडा ऐ बलदा तियां ही कम्मा।” "
JHN,2,6,"तैड़ी यहूदी रै शुद्धी करण करनै री रवाजा अनुसार पत्थर रै छिया घड़ै रखुरै थियै, जियां मन्ज दोई-दोई त्राई-त्राई मण इन्दा थू। "
JHN,2,7,"यीशुऐ तियां जो बल्लू, “घड़ै मन्ज पाणी भरी देआ।” अतै तियें घड़ै जो पुरा भरी दिता। "
JHN,2,8,"तैहणै यीशुऐ नौकरा जो बल्लू, “अबै ऐतिओ कड़ी करी बोटी वलै लेई गच्छा।” अतै सो लैई गै। "
JHN,2,9,"जैहणै बोटिऐ सो पाणी चक्खू ता सो दाखरस बणी गच्छुरा थू, तैसिओ पता ही ना चलु कि सो दाखरस कठी थऊँ आ (पर तियां नौकरा जो पता थू, जियें पाणी कड्‍डूरा थू) फिरी बोटिऐ घरावाळै जो हैदी करी तैस सोगी बल्लू, "
JHN,2,10,"“सब मणु पैहलै खरा दाखरस दिन्दै अतै जैहणै परोणै पी करी मतवाळै भूच्ची गान्दै ता मध्यम दाखरस, पर तूहै ता खरा जिन्‍ना दाखरस हलि तिकर बचाई रखुरा।” "
JHN,2,11,यीशुऐ गलीला जिलै रै काना ग्राँ मन्ज अपणा ऐह पैहला चमत्कार दसी करी अपणी जय-जयकार करवाई अतै तसेरै चेलै तैस पुर विस्वास करु। 
JHN,2,12,"ऐत थऊँ बाद यीशु, तसेरी माँ, तसेरै भाई अतै तसेरै चेलै कफरनहूम शहर जो गै अतै तैड़ी सो थोड़ै दिन रैह। "
JHN,2,13,यहूदी मणु रा फसह रा त्यौहार नेड़ै थू अतै यीशु यरुशलेम शहर जो गो 
JHN,2,14,"तिनी तैड़ी मन्दरा मन्ज बाल्द, भैडा अतै कबूतरा बेचणै बाळै पैसै बदलणै बाळै वैपारियो बैहुरै हेरु। "
JHN,2,15,"ता तिनी जोडै रा कोडा बणाई करी, सभी भैडा अतै बाल्दा जो मन्दरा थऊँ कडी दिता, अतै व्यपारी रै सब पैसै रगांडी दितै अतै तंयारै बैहणै बाळै पटडै जो फैंकी दिता, "
JHN,2,16,"अतै कबूतरा बेचणै बाळै सितै बल्लू, “ईयांईं जो ऐठीआ थऊँ लेई गच्छा। मेरै पिता रै घरा जो बजार मत बणा।” "
JHN,2,17,"तैहणै तसेरै चेलै जो हेत आई कि पवित्रग्रन्था मन्ज लिखूरा हा, “तेरै घरा री लगन मिन्जो खाई गाणा।” "
JHN,2,18,"ऐह हेरी करी यहूदी धर्मगुरू तैसिओ बळणा लगै, “तू जैडा ऐ करदा ता ऐत थऊँ असिओ कुण जिन्‍ना चमत्कार दसदा?” "
JHN,2,19,"यीशुऐ जवाव दिता, “ऐस मन्दरा जो ढ़ाई देआ, अऊँ ऐसिओ त्राई दिना मन्ज बणाई दिला।” "
JHN,2,20,"यहूदी अधिकारी बल्लू, “ऐस मन्दरा जो बणाणै तांयें छताळी साल लगै, अतै कै तू ऐसिओ त्राई दिन मन्ज बणाई सकदा?” "
JHN,2,21,पर यीशु अपणै शरीरा रै मन्दरा रै बारै मन्ज बल्लू थू। 
JHN,2,22,"अतै जैहणै सो मरी करी जी भूआ तैहणै तसेरै चेलै जो ऐह गल्ल याद आई, अतै तियें तैस पवित्रग्रन्थ रै वचना अतै यीशु मसीह री कणैऊरी गल्ला रा विस्वास करू। "
JHN,2,23,"जैहणै यीशु यरूशलेम शहर मन्ज फसह रा त्यौहार मन्ज थू, ता मतै मणुऐ तियां चमत्कार जो हेरी करी जैडा सो दसदा थू ता तैस पुर विस्वास करू। "
JHN,2,24,"पर यीशुऐ अपणै आपा जो संसारा रै भरोसै ना छडु, क्ओकि सो सबी जो जाणदा थू; "
JHN,2,25,"अतै तैसिओ जरूरत ना थी कि मणु रै बारै मन्ज कोई गवाही देआ, क्ओकि सो अप्पु ही जाणदा थू कि मणु रै मना मन्ज कै हा? "
JHN,3,1,"फरीसी धर्मगुरू मन्ज नीकुदेमुस नां रा अक्क मणु थू, सो यहूदी रा सरदार थू। "
JHN,3,2,"सो राती यीशु वलै इच्ची करी वलणा लगा, “हे गुरू अहै जाणदै कि तुहै प्रमात्मैं री कनारी थऊँ भैजुरै गुरू हिन, क्ओकि जैड़ै चमत्कार तूहै करदै, अगर तुहै प्रमात्मैं री कनारी थऊँ ना भून्दै ता न करी सकदै थियै।” "
JHN,3,3,"यीशुऐ तैसिओ जवाव दिता, “अऊँ तिजो सोगी सच बलदा, अगर कोई नोए तरीकै सितै ना जन्म लेआ ता सो प्रमात्मैं रै राज्य जो ना हेरी सकदा।” "
JHN,3,4,"नीकुदेमुस तैस सोगी वलू, “मणु जैहणै स्याणा भूच्ची गान्दा ता कियां जन्म लैई सकदा? कै सो अपणी मोआ रै पेटा मन्ज फिरी गिचीकरी पैदा भूच्ची सकदा हा?” "
JHN,3,5,"यीशुऐ जवाव दिता, “अऊँ तिजो सितै सच-सच बलदा हा, जैहणै तक कोई मणु पाणी अतै आत्मा थऊँ ना पैदा भोआ ता सो प्रमात्मैं रै राज्य मन्ज ना ईच्ची सकदा। "
JHN,3,6,"क्ओकि जैडा शरीरा थऊँ जमूरा हा, सो शरीर हा, अतै जैडा आत्मा थऊँ जमूरा, सो आत्मा हा। "
JHN,3,7,"हैरान मत भो कि मैंई तिजो सितै बलूरा, कि ‘तुसिओ नौआ जन्म लैणा जरूरी हा।’ "
JHN,3,8,"हवा जैस कनारी चाहन्दी हा तैरा चलदी हा, अतै तू तठेरी छेड़ हुणदा, पर जाणदा नियां कि सो करा थऊँ इन्दी अतै करा गान्दी हा? जैडा पवित्र आत्मा मन्ज पैदा भून्दा सो इन्‍ना हि हा।” "
JHN,3,9,"नीकुदेमुस तैसिओ जवाव दिता, “ऐह गल्ला कियां भूच्ची सकदी हिन?” "
JHN,3,10,"ऐह हुणी करी यीशुऐ तैसिओ वलू, “तू इस्त्राएली रा गुरू भूच्ची करी भी कै ईयां गल्ला जो ना जाणदा?” "
JHN,3,11,"यीशुऐ वलू “अऊँ तुसू सितै सच बलदा कि अहै जैडा जाणदै, सो बलदै हिन, जैडा अहै हेरूरा तठेरी गवाही दिन्दै, अतै तूहै इन्दी गवाही रा विस्वास ना करदै। "
JHN,3,12,"जैहणै मैंई तुसू सोगी धरती री गल्ला करी, तुहै विस्वास ना करू, अतै अगर अऊँ तुसू सोगी स्वर्गा री गल्ला करू ता तुहै कियां विस्वास करलै? "
JHN,3,13,अऊँ ही मणु रा पुत्र सिर्फ स्वर्गा जो गो अतै स्वर्गा थऊँ आ। 
JHN,3,14,जैस तरीकै मूसै रेगीस्तान मन्ज पितळी रै बणुरै कीड़ै जो डंडै रै सहारै उँचाई पुर लटकऊरा थू ताकि जैडा कोई तैसिओ हेरा सो चंगा भूच्ची गच्छा। तैस तरीकै ही जरूरी हा कि मणु रै पुत्रा जो भी उँचाई पुर लटकाया गच्छा। 
JHN,3,15,ताकि जैडा कोई तैस पुर विस्वास करा सो अनन्त जिन्दगी पा।” 
JHN,3,16,"“क्ओकि प्रमात्मैं ऐस संसार रै मणु सोगी ऐसा प्रेम रखु कि तिनी अपणा इकलौता पुत्र दि दिता, ताकि जैडा कोई तैस पुर विस्वास करा सो नाश ना भोआ पर अनन्त जिन्दगी पा। "
JHN,3,17,प्रमात्मैं अपणै पुत्रा जो ऐस संसारा मन्ज ठेरै तांयें ना भैजू कि ऐस संसारा जो सजा रा हुक्म देआ पर ठेरै तांयें कि ऐह संसार तसेरै द्धारा उद्धार पा। 
JHN,3,18,"जैडा तैस पुर विस्वास करदा, तैस पुर सजा रा हुक्म ना भून्दा, पर जैडा तैस पुर वसबास ना करदा, सो गुनागार हा; ठेरैतांये कि तिनी प्रमात्मैं रै इकलोतै पुत्रा रै नां पुर वसबास न करू। "
JHN,3,19,"पर सजा रै हुक्मा री बजह ऐह हा कि ज्योती ऐस संसारा मन्ज आई, अतै मणु जो नैहरा ऐसा ज्योती थऊँ ज्यादा पैरा लगू क्ओकि तंयारै कम बुरै थियै। "
JHN,3,20,"क्ओकि जैडा कोई बुरा करदा, सो ज्योती थऊँ बैर रखदा, अतै ज्योती रै नेड़ै ना इन्दा क्ओकि ज्योती मन्ज तसेरै कम सबी सामणै चली ईणै। "
JHN,3,21,"पर जैडा सच्चाई पुर चलदा, सो ज्योती रै नेड़ै इन्दा, ताकि तसेरै कम्मा थऊँ पता लगा कि सो प्रमात्मैं री कनारी थऊँ करै गै हिन।” "
JHN,3,22,ऐत थऊँ बाद यीशु अतै तसेरै चेलै यहूदिया देशा मन्ज आये; अतै सो तैठी तियां सोगी रैई करी बपतिस्मा दिणा लगु। 
JHN,3,23,"अतै यूहन्‍ना भी ऐनोन ग्राँ जैड़ा सामरिया परदेस मन्ज हा बपतिस्मा दिन्दा थू। क्ओकि तैठी बडा भारी पाणी थू, अतै मणु तैठी इच्ची करी बपतिस्मा लैन्दै थियै। "
JHN,3,24,यूहन्‍ना तैस टैमां तक जेलखाने मन्ज ना पाऊरा थू। 
JHN,3,25,तैठी यूहन्‍नै रै चेलै रा कसकी यहूदी धर्मगुरू सोगी शुद्धी रै बारै मन्ज बैहंस बाजी भूई। 
JHN,3,26,"फिरी यूहन्‍नै रै चेलै तैस बलै इच्ची करी यूहन्‍ना सोगी वलू, “हे गुरू, जैडा मणु यरदन रै पार तिजो सोगी थू, अतै जसेरी तैंई गवाही दिती हा, हेर सो भी बपतिस्मा दिन्दा अतै सब तैस बलै इन्दै हिन।” "
JHN,3,27,"यूहन्‍नै जवाव दिता, “जैहणै तक मणु जो स्वर्गा थऊँ ना दितिआ गच्छा सो कुछ भी ना पाई सकदा। "
JHN,3,28,"तुहै ता अप्पु ही हुणी चुकुरै हिन, मैंई वलू अऊँ मसीह निंआ पर तसेरै अगो भैजूरा हा। "
JHN,3,29,"जसेरी दुल्हन हा, सो ही दूल्हा हा पर दूल्है रा जैडा मित्र सोगी खडूरा सो दूल्है रै बोल हुणी करी बडा खुश भून्दा। अबै मेरी ऐह खुशी पुरी भुईआ। "
JHN,3,30,जरूरी हा कि सो बढ़ा अतै अऊँ घटूं।” 
JHN,3,31,"“जैडा स्वर्गा थऊँ इन्दा सो सबी थऊँ बदिआ हा, जैडा धरती थऊँ ईन्दा सो धरती रा हा, अतै धरती ही री गल्ला करदा; जैडा स्वर्गा थऊँ ईन्दा सो सबी थऊँ ऊपर हा। "
JHN,3,32,"जैडा कुछ तिनी हेरूआ अतै हूणुआ, तठेरी ही गवाही दिन्दा; अतै बडै थोड़ै मणु तसेरा विस्वास करदै अतै तैसिओ ग्रहण करदै। "
JHN,3,33,पर जिनी तसेरी कणैऊरी गल्ला पुर विस्वास करी लैऊआ तिनी ऐसा गल्ला पुर मोहर लाई दिती हा कि प्रमात्मां ही सचा हा। 
JHN,3,34,"क्ओकि जैसियो प्रमात्मैं भैजुरा, सो ही प्रमात्मैं री गल्ला करदा; क्ओकि सो पवित्र आत्मा नापी-नापी करी ना दिन्दा। "
JHN,3,35,"पिता पुत्रा सितै प्रेम रखदा, अतै तिनी सब चिजा तसेरै हत्था मन्ज दि दितुरी। "
JHN,3,36,"जैडा प्रमात्मैं रै पुत्र पुर विस्वास करदा, अनन्त जिन्दगी तसेरी हा; पर जैडा पुत्र री ना मन्दा तैस जिन्दगी ना पाणिआ, पर प्रमात्मैं रा क्रोध तैस पुर रैहन्दा।” "
JHN,4,1,फिरी जैहणै प्रभु जो पता लगू कि फरीसीये हुणु हा कि यीशु यूहन्‍ना थऊँ भी मतै चेलै बणान्दा अतै तियां जो बपतिस्मा भी दिन्दा हा। 
JHN,4,2,[असल मन्ज यीशु अप्पु ना पर तसेरै चेलै बपतिस्मा दिन्दै थियै] 
JHN,4,3,ता यीशु यहूदिया परदेस जो छड़ी करी गलील परदेस जो चली गो। 
JHN,4,4,अतै प्रमात्मैं री इच्छा थी की सो सामरिया परदेस मितै भूच्ची करी गच्छा। 
JHN,4,5,"ठेरैतांये सो सामरिया रै सूखार नां रै ग्राँ मन्ज आ, जैडा तैस जमीना रै नेड़ै हा, जैतियो याकूबे अपणै पुत्र यूसुफ जो दितुरा थू। "
JHN,4,6,अतै तैड़ी अक्क खूआ थू जैतिओ याकूबे बणाऊरा थू। यीशु रस्तै रा खिजुरा तैस खूआ पुर इआं ही बैही गो। अतै ऐह गल्ल दफारा रै टैमं री थी। 
JHN,4,7,"ऐतनै मन्ज तैठी अक्क सामरी जनानी पाणी भरना आई। यीशुऐ तैहा सोगी वलू, “मिन्जो पाणी पेय्आ।” "
JHN,4,8,क्ओकि तसेरै चेलै नगरा मन्ज खाणा खरीदणा गच्छुरै थियै। 
JHN,4,9,"सामरी जनानी तैस सितै वलू, “तू यहूदी भूच्ची करी मिन्जो थऊँ पाणी कजो मंगदा?” (क्ओकि यहूदी सामरी सोगी कोई भी व्यवहार ना रखदै थियै)। "
JHN,4,10,"यीशुऐ जवाव दिता, “अगर तू प्रमात्मैं रै वरदाना जो जाणदी, ता ऐह भी जाणदी कि अऊँ कुण हा जैडा तिजो ऐह वलू करदा, मिन्जो पाणी पेय्आ, ता तू तैस थऊँ मंगदी, अतै सो तिजो जिन्दगी रा पाणी दिन्दा।” "
JHN,4,11,"जनानी तैस सोगी वलू, “हे स्वामी, तिजो वल्लै पाणी भरनै जो ता कुछ भी निय्आ, अतै खूआ भी ढूगा; ता फिरी सो जिन्दगी रा पाणी तिजो वल्लै कठी थऊँ आ? "
JHN,4,12,"कै तू इन्दै पूर्वज याकूब थऊँ भी बड़ा हा, जिनी असिओ ऐह खूआ दितुरा अतै अप्पु भी अपणै बच्चै, गोरू-पैहरू समेत ऐस थऊँ ही पिऊरा हा?” "
JHN,4,13,"यीशुऐ तैहाओ जवाव दिता, “जैस कसी ऐह पाणी पिणा तैस फिरी त्रिहणै रैहणा, "
JHN,4,14,"पर जैडा कोई तैस पाणी थऊँ पिला जैडा मुँ तैसिओ दिणा, तैस फिरी सदा तक त्रिहणै ना रैहणा; पर तैस अक्क अनन्त जिन्दगी तांयें पाणी रा झरना वणी करी नकैन्दै रैहणा।” "
JHN,4,15,"जनानी तैस सोगी वलु, “हे प्रभु, सो पाणी मिन्जो भी दे ताकि अऊँ कदी भी त्रिहणी ना रैऊ अतै ना पाणी भरनै तांयें ऐतनी दूर इच्छु।” "
JHN,4,16,"यीशुऐ तैहा जो वलू, “गा अपणै घरवाळै जो ऐठी हैदी करी लैई।” "
JHN,4,17,"जनानी जवाव दिता, “अऊँ ता बिना घरवाळै री हा।” यीशुऐ तैहा सितै वलु, “तू ठीक बलदिआ, ‘कि अऊँ बगैर घरवाळै हा।’ "
JHN,4,18,"क्ओकि तू पँज घरवाळै करी बैहुरी हा, अतै जैस सोगी तू अबै हा सो भी तेरा घरावाळा निय्आ। ऐह तैंई सच बल्लू हा।” "
JHN,4,19,"जनानी तैस सोगी बल्लू, “हे प्रभु, मिन्जो लगदा कि तू कोई भविष्‍यवाणी करनैवाळा हा। "
JHN,4,20,"इन्दै स्याणैं ऐस ही पहाडा पुर प्रार्थना करी, अतै अबै तूहै यहूदी मणु बलदै हिन कि सो जगह यरूशलेम मन्ज हा जैड़ी असिओ भजन करना चहिन्दा।” "
JHN,4,21,"यीशुऐ तैहा सितै वलु, “ओ जनानी, मेरी गल्ला रा विस्वास कर कि सो टैमं ईणैबाळा हा कि ना ता तुसू ऐस पहाडा पुर पिता री पूजा करी सकणा ना ही यरूशलेम मन्ज। "
JHN,4,22,"तुहै सामरी मणु जैसियो ना जाणदै हिन तसेरा भजन करदै हिन, अतै अहै यहूदी जैसियो जाणदै हिन तसेरा भजन करदै हिन, क्ओकि उद्धार यहूदी थऊँ ही हा। "
JHN,4,23,"पर सो टैमं ईणैबाळा हा, वल्कि चली ही आ जैहणै सचै भक्ता पिता रा भजन आत्मा अतै सच्चाई सितै करना हा, क्ओकि परम पिता अपणै तांयें इन्‍नै ही भक्त तोपदा हा। "
JHN,4,24,"प्रमात्मां आत्मा हा, ठेरैतांये जरूरी हा कि जैड़ै तसेरी पूजा करन सो आत्मा अतै सच्चाई सितै पूजा करन।” "
JHN,4,25,"तैहै जनानी तैसिओ बल्लू, “अऊँ जाणदी हा कि मसीह जैसियो ख्रिस्त भी बलदै हिन ईणैबाळा हा; जैहणै तैस ईणा ता असिओ सब गल्ला दसी दिणी।” "
JHN,4,26,"यीशुऐ तैहा सितै बल्लू, “अऊँ सो ही हा जैडा तिजो सितै बल्लू करदा।” "
JHN,4,27,"ऐतनै मन्ज तसेरै चेलै फिरी आये, अतै तियां जो ऐह हेरी करी हैरानी भूई कि सो अक्क जनानी सितै गल्ल करू करदा थू; ता भी कसी जो ऐह हिम्मत ना भूई कि कोई तैस थऊँ पुछा, “तू कै चाहन्दा?” या “ऐसा सितै कजो गल्ला करू करदा?” "
JHN,4,28,"ता सो जनानी अपणा घडा छड़ी करी अपणै नगरा जो चली गई अतै मणु सितै वलणा लगी, "
JHN,4,29,"“अईआ, अक्की मणु जो हेरा, जिनी मेरै सब करूरै कम मिन्जो दस्सी दितै। करखी ऐह ही मसीहा ता निय्आ?” "
JHN,4,30,अतै सो मणु नगरा थऊँ नकैई करी यीशु वलै ईणा लगै। 
JHN,4,31,"इतनै मन्ज तसेरै चेलै यीशु सितै ऐह प्रार्थना करना लगै कि, “हे गुरू, कुछ खाई लै।” "
JHN,4,32,"पर तिनी अपणै चेलै सितै बल्लू, “मिन्जो बलै खाणै तांयें ऐसा खाणा हा जैतियो तुहै ना जाणदै।” "
JHN,4,33,"ता चेलै अप्पु मन्ज कणैणा लगै, “कै कुणकी ऐसिओ खाणै तांयें कुछ अन्दुरा?” "
JHN,4,34,"यीशुऐ तियां सितै बल्लू, “मेरा खाणा ऐह हा कि अऊँ अपणै भैजणै बाळै री इच्छा रै अनुसार चलुँ अतै तसेरै कम्मा जो पुरा करूं। "
JHN,4,35,"कै तुहै ना बलदै कि, ‘वढाई वड़णै जो हालि तिकर चंऊर महीनै पैऊरै हिन?’ हेरा, अऊँ तुसु सोगी बलदा, अपणी हाख्री चुकी करी बगड़ी मन्ज नजर फेरा कि फसल पक्की गच्छुरी हा। "
JHN,4,36,"फसला जो बड़णै बाळै जो धैडी मुलदी हा अतै अनन्त जिन्दगी तांयें फल पान्दा, ताकि बाणैबाळा अतै कटणैबाळा दोनो मिलीकरी मजा करन। "
JHN,4,37,"क्ओकि ऐठी ऐह गल्ल ठीक बैहन्दी हा कि, ‘बाणैबाळा होर हा अतै कटणैबाळा होर हा। ’ "
JHN,4,38,मैंई तुसिओ सो बगड़ी री फसल बडणै तांयें भैजुरा जैत मन्ज तुहै मेहनत ना करूरी; होरी मणुऐ मेहनत करी अतै तुहै तंयारै फला रै हकदार भुऐ।” 
JHN,4,39,"तैस नगरा रै बडै़ सामरी मणुऐ तैहा जनानी रै बलणै थऊँ यीशु पुर विस्वास करू; क्ओकि तैहै ऐह गवाही दिती थी कि, “जैडा कुछ मैंई करूरा ईनी सब कुछ मिन्जो दस्सी दिता।” "
JHN,4,40,ठेरैतांये जैहणै ऐह सामरी मणु यीशु बलै विनती करणा लगै कि इन्दै नगरा मन्ज रैह। ता सो तैठी दोई दिन रैऊ। 
JHN,4,41,तसेरै वचना रै कारण होर भी मतै मणुऐ विस्वास करू। 
JHN,4,42,"ता तियें मणुऐ तैहा जनानी जो बल्लू, “अबै अहै सिर्फ तेरै कणैणै पुर विस्वास ना करदै पर अबै अहै हेरी भी लेऊ हा अतै जाणी गै कि ऐह ही सच मन्ज संसारा रा उद्धारकर्ता हा।” "
JHN,4,43,"फिरी सो दूँ दिना बाद तैठी थऊँ गलील जो चली गो, "
JHN,4,44,क्ओकि यीशुऐ अप्पु ही बलुरा कि “कोई भी भविष्‍यवक्ता अपणै देशा जो छड़ी करी बाकी सब जगह मान सम्मान पान्दा हा।” 
JHN,4,45,"ऐस तरीकै जैहणै सो गलील मन्ज आ, ता गलीली मणुऐ तसेरा स्वागत करू; क्ओकि तियें सब कुछ हेरूरा थू, जैडा तिनी यरूशलेम मन्ज अक्क त्यौहारा रै दिनै करूरा थू, क्ओकि सो सब मणु भी ऐस त्यौहारा मन्ज सामल थियै। "
JHN,4,46,"सो फिरी गलील रै काना ग्राँ जो आ, जेठी तिनी पाणी रा दाखरस बणाऊरा थू। तैठी राजा रा अक्क अधिकारी थू जैसेरा पुत्र कफरनहूम मन्ज बीमार थू। "
JHN,4,47,"सो ऐह हुणी करी कि यीशु यहूदिया थऊँ गलील मन्ज आ, ता सो तैस बलै गो अतै तैस सितै विनती करना लगू कि चली करी मेरै पुत्रा जो ठीक करी दे क्ओकि सो मरना लगुरा थू। "
JHN,4,48,"यीशुऐ तैस सोगी बल्लू, “जैहणै तक तुसू चमत्कार अतै हैरानी बाळै कम ना हेरणै तैहणै तक कदी भी विस्वास ना करना।” "
JHN,4,49,"राजा रै तिनी अधिकारी यीशु सोगी बल्लू, “हे प्रभु, मेरै पुत्रा रै मरणै थऊँ पैहलै चली पै।” "
JHN,4,50,"यीशुऐ तैस सितै बल्लू, “गच्छ तेरा पुत्र जिन्दा हा।” तिनी मणुऐ यीशु री कणैऊरी गल्ला रा विस्वास करु अतै चली गो। "
JHN,4,51,"सो बता मन्ज चलुरा थू, कि तसेरै नौकर इच्ची करी मुळै अतै बलणा लगै कि, “तेरा पुत्र जिन्दा हा।” "
JHN,4,52,"तिनी अपणै नौकरा थऊँ पुछु, “कस टैमां रा सो ठीक भूणा लगुरा?” तियें जवाव दिता, “पिछलै कल दोफारा रै लगभग तसेरा बुखार उतरी गो थू।” "
JHN,4,53,"तैस बच्चै रै पिता जो ध्यान आ कि ऐह ठीक सो ही टैमं थू जैहणै यीशुऐ तैस सोगी बलुरा थू, “तेरा पुत्र जिन्दा हा,” ता सो ऐस तरीकै अपणै पुरै परिवार सोगी विस्वासी बणी गो। "
JHN,4,54,ऐह दुआ चिन्ह थू जैडा यीशुऐ यहूदिया परदेस थऊँ गलील मन्ज इच्ची करी दस्सु। 
JHN,5,1,ईयां गला थऊँ बाद यहूदिया मन्ज अक्क त्यौहार आ अतै यीशु यरूशलेम जो गो। 
JHN,5,2,"यरूशलेम मन्ज अक्क भैडा रै ओबरै रै दारा बलै अक्क कुन्ड़ थू जैतियो इब्रानी बोली मन्ज बैतहसदा बलदै हिन, अतै तियां मन्ज पँज बराण्ड़ै हिन। "
JHN,5,3,"ईयां बराण्ड़ै मन्ज बमार, अन्धै, लट्टै अतै हुकुरै अंगा बाळै (पाणी रै हिलणै री उम्मीद मन्ज) रैहन्दै थियै। "
JHN,5,4,(क्ओकि ठीक टैमां पुर प्रमात्मैं रै स्वर्गदूत कुण्ड़ा मन्ज इच्ची करी पाणी जो हिलांदै थियै पाणी हिलदै ही जैडा पैहलै उतरी गान्दा थू सो ठीक भूच्ची गान्दा थू चाहे जिनी भी बमारी कजो ना भोआ।) 
JHN,5,5,तैड़ी अक्क मणु जैडा अठत्‍ती साला रा बमारी मन्ज थू। 
JHN,5,6,"यीशुऐ तैसिओ बमार हेरी करी अतै ऐ जाणी करी की सो मतै दिना रा ऐसा हाळति मन्ज पेऊरा हा, तैस थऊँ पूच्छु, “कै तू खरा भूणा चाहन्दा हा?” "
JHN,5,7,"तिनी बमारै तैसिओ जवाव दिता, “हे प्रभु, मिन्जो बलै कोई भी मणु निंआ कि जैहणै पाणी जो हिलांदै ता तैहणै मिंजो तैस कुंडा मन्ज सोआली देआ; पर मेरै पुजणै थऊँ पैहलै दुआ मणु तैस मन्ज ओसी गान्दा हा” "
JHN,5,8,"यीशुऐ तैसिओ बल्लू, “उठ अपणी खाट चुक अतै चल फिर।” "
JHN,5,9,"सो मणु तैहणियै ठीक भूच्ची गो, अतै अपणी खाट चुकी करी चलना फिरणा लगी पैऊँ, अतै ऐह विश्रामदिन थू। "
JHN,5,10,"ठेरैतांये यहूदी अगुवै तैस मणु जो जैडा ठीक भच्छुरा थू, बलणा लगै, “अज ता विश्रामदिन हा, ता मूसा री व्यवस्था रै अनुसार तेरा खाट चुकणा ठीक निय्आ।” "
JHN,5,11,"तिनी मणुऐ तियां जो बल्लू, “जिन्‍नी मिंजो ठीक करुरा, तिनी मिंजो सितै बलूआ, ‘अपणा मन्जा चुक अतै चल फिर।’” "
JHN,5,12,"तियें यहूदी मणुऐ तैस थऊँ पूच्छु, “सो कुण मणु हा जिनी तिजो बलूआ मन्जा चुक अतै चल फिर?” "
JHN,5,13,"पर जैडा ठीक भूच्ची गो थू, सो ना जाणदा थू कि कुणी ठीक करू हा, क्ओकि यीशु तैहा जगहा थऊँ चली गच्छुरा थू। "
JHN,5,14,"ईयां गला भूणै थऊँ बाद सो यीशु जो मन्दरा मन्ज मुलू। यीशुऐ तैसिओ बल्लू, “हेर तू ठीक भूच्ची गो हा अबै फिरी पाप मत करदा, ईयां ना भोआ कि अबै तू भारी मुसिवता मन्ज फसी गच्छा।” "
JHN,5,15,तिनी मणुऐ गिचीकरी यहूदी अगुवै मणु सितै बली दिता कि जिनी मिन्जो ठीक करू हा सो यीशु हा। 
JHN,5,16,"ऐसा गल्ला थऊँ यहूदी अगुवै यीशु जो सताणा लगै, क्ओकि सो इन्‍नै कम विश्रामदिन ही करदा थू। "
JHN,5,17,"ता यीशुऐ तियां जो बल्लू, “मेरा पिता हालि तिकर कम करू करदा, अतै अऊँ भी कम करू करदा।” "
JHN,5,18,"ठेरैतांये यहूदी अगुवै यीशु जो मारनै री होर भी ज्यादा कोशिश करणा लगै, क्ओकि सो ना सिर्फ विश्रामदिन रै नियम जो तोडदा थू पर प्रमात्मैं जो अपणा पिता बली करी अपणै आपा जो प्रमात्मैं रै बराबर बणान्दा थू। "
JHN,5,19,"ईयां गल्ला पुर यीशुऐ तियां जो बल्लू, “अऊँ तुसू सोगी सच बलदा, पुत्र अपणै आपा थऊँ कुछ ना करी सकदा, सिर्फ तियां कम्मा करी सकदा जैडा सो अपणै पिते जो करदै हेरदा। "
JHN,5,20,"क्ओकि पिता अपणै पुत्रा सोगी प्रेम रखदा अतै जैडा-जैडा कम सो अप्पु करदा, अपणै पुत्रा जो दसदा; अतै पुत्रा ऐत थऊँ भी बडै बडै कम तैसिओ करीके दसणै ताकि तुहै हैरान भून। "
JHN,5,21,जियां पिता मरूरै जो ऊठाल्दा अतै जियान्दा तियां ही पुत्र भी जियां जो चाहन्दा तियां जो जियान्दा। 
JHN,5,22,"पिता कसी रा न्याय ना करदा, पर न्याय करणै रा सब कम पुत्रा जो सौंपी दितुरा, "
JHN,5,23,"ठेरैतांये कि सब मणु पुत्रा रा तियां ही आदर करन जियां पिता रा करदै हिन, जैडा पुत्रा रा आदर ना करदा, सो पितै रा भी आदर ना करदा जिनी तैसिओ भैजुरा।” "
JHN,5,24,"अऊँ तूसु सोगी सच बलदा जैडा मेरा बचन हुणी करी मेरै भैजणै बाळै पुर विस्वास करदा, अनन्त जिन्दगी तसेरी ही हा। तैसिओ कसी दण्ड रा हुक्म ना हुणाया गाणा, पर मरनै थऊँ बाद भी तैस जिन्दगी पाणी हा। "
JHN,5,25,"“अऊँ तुसू सोगी सच बलदा सो टैमं इणै बाळा, अतै अबै भी हा कि जैहणै मरूरै मणु भी प्रमात्मैं रै पुत्रा री हक्का हुणी करी जी भूणा। "
JHN,5,26,"क्ओकि जियां प्रमात्मां अपणै आपा मन्ज जिन्दगी रखदा, तैसा ही रीति सितै तिनी पुत्रा जो भी जिन्दगी रखणै रा हक्क दितुरा। "
JHN,5,27,"बल्कि तैसिओ न्याय करनै रा भी हक दितुरा, क्ओकि सो मणु रा पुत्र हा।” "
JHN,5,28,"“ईयां गल्ला हुणी करी हैरान मत भोआ, क्ओकि सो टैमं इच्छु करदा जैहणै कब्रा मन्ज दबाऊरै मणु तसेरी आवाज हुणी करी नकैई ईणा। "
JHN,5,29,"जियें खरै कर्म करूरै तियां अनन्त जिन्दगी पाणै तांयें दोवारा जी भूणा, जियें बुरै कर्म करूरै तियां दण्ड पाणै तांयें।” "
JHN,5,30,"“अऊँ अपणै आपा थऊँ कुछ न करी सकदा; जियां हुणदा तियां ही न्याय करदा, अतै मेरा न्याय सचा भून्दा, क्ओकि अऊँ अपणी ना पर अपणै भैजणै बाळै री इच्छा चाहन्दा।” "
JHN,5,31,“अऊँ अगर अपणै बारै मन्ज ही गवाही दिच्छु ता सो सच ना भूणी। 
JHN,5,32,"मेरै बारै मन्ज गवाही दिणैबाळा मेरा पिता हा, अतै जैड़ी गवाही सो मेरै बारै मन्ज दिन्दा सो ही सच हा।” "
JHN,5,33,तुहै यूहन्‍नै थऊँ भी पुच्छुवाऊ थू अतै तिनी सच री ही गवाही दिती हा। 
JHN,5,34,पर अऊँ अपणै बारै मन्ज मणु री गवाही ना चाहन्दा; पर ऐह गल्ला अऊँ ठेरैतांये कणैन्दा कि तुहै उद्धार पान। 
JHN,5,35,"सो ता बलदै अतै चमकदै दीयै सांईयै थू, अतै तुसिओ थोड़ी देरा तक तसेरी ज्योती मन्ज मगन भूणा खरा लगू। "
JHN,5,36,"पर मेरी गवाही यूहन्‍नै थऊँ बडी करी हा, क्ओकि पितै जियां कम्मा जो पुरा करनै री जिमेंबारी मिन्जो दितुरी हा। अऊँ तियां कम्मा करदा, सो कम ही मेरै गवाह हिन कि मिन्जो मेरै पितै भैजूरा हा। "
JHN,5,37,"जिनी मिन्जो भैजुरा तिनी मेरै बारै मन्ज गवाही दितुरी हा, तुहै ता ना कदी तसेरा अक्क बोल भी हुणुरा अतै ना कदी सेरा रूप हेरूरा। "
JHN,5,38,"तुहै तसेरै बचना जो ना मन्दै, क्ओकि जिनी तैसिओ भैजुरा हा तुहै तसेरा विस्वास ना करदै। "
JHN,5,39,"तुहै पवित्रग्रन्था मन्ज तोपदै हिन, अतै सोचदै हिन कि अनन्त जिन्दगी तैत मन्ज ही हा, अतै ऐह ग्रन्थ ही मेरै बारै मन्ज गवाही दिन्दा हा। "
JHN,5,40,फिरी भी तुहै मिन्जो बलै ईणा ना चाहन्दै कि तुहै अनन्त जिन्दगी पान। 
JHN,5,41,अऊँ मणु थऊँ बड़ाई पाणा ना चाहन्दा। 
JHN,5,42,पर अऊँ तुसिओ जाणदा कि तुसु मन्ज प्रमात्मैं रा प्रेम निय्आ। 
JHN,5,43,"अऊँ अपणै पितै रै अधिकार सोगी छुरा, अतै तुहै मिन्जो ना अपनांदै, पर जे कोई अपणै अधिकार सोगी तुसु बलै इन्दा ता तुसु सो अपनाई लैणा। "
JHN,5,44,"तुहै कियां विस्वास करी सकदै हालांकि तुहै अक्की दुऐ थऊँ आदर चाहन्दै, अतै सो आदर जैडा सिर्फ अक्क सचा प्रमात्मां हा तैस थऊँ ना पाणा चाहन्दै। "
JHN,5,45,"“ऐह मत सोचा कि मूँ प्रमात्मैं रै सामणै तुसू पुर दोष लाणा, तुसु पुर दोष लाणै बाळा ता मूसा हा, जैस पुर तुहै उम्मीद रखुरी हा। "
JHN,5,46,"क्ओकि अगर तुहै मूसा रा विस्वास करदै ता तुहै मेरा भी विस्वास करदै, ठेरैतांये कि तिनी मेरै बारै मन्ज लिखूरा। "
JHN,5,47,"पर जे तूहै तसेरै लिखूरै लेखा पुर विस्वास ना करदै, ता मेरै बचना पुर कियां विस्वास करना?” "
JHN,6,1,इआं गल्ला थऊँ बाद यीशु गलील री अक्क झील तिबिरियास रै पारीयें कनारै चली गो। 
JHN,6,2,"मणु री अक्क बडी भारी भीड़ तसेरै पिचो चलुरी थी, क्ओकि सो मणु तसेरै करूरै सामर्थ रै कम्मा जो हेरदै थियै, जैड़ै सो बमारा पुर करदा थू। "
JHN,6,3,ता यीशु तैठी अक्की पहाड़ी पुर चड़ी करी अपणै चेलै सोगी बैही गो। 
JHN,6,4,यहूदी रा फसह रा त्यौहार नेड़ै छूरा थू। 
JHN,6,5,"जैहणै यीशुऐ नजर दिती ता अक्क बड़ी भीड़ जो अपणी कनारी इन्दै हेरू, ता फिलिप्पुस सितै वलु, “अहै इन्यारै खाणै तांयें करा थऊँ रोटी खरीदी लैईन?” "
JHN,6,6,"सो तैसिओ परखणै तांयें ऐह बल्लू करदा थू, क्ओकि तैसिओ पता थू कि तैस कै करणा। "
JHN,6,7,"फिलिप्पुसे यीशु जो जवाव दिता, “दो सौ दीनार री रोटी भी लैई इल्लै ता ईयां तांयें पूरी ना भूणी, कि सबीओ थोड़ी थोड़ी भी मुळा।” "
JHN,6,8,"तसेरै अक्की चेलै शमौन पतरसा रै भाई अन्द्रियास तैस सोगी बल्लू, "
JHN,6,9,"“ऐठी अक्क गोबरू हा जैस बलै पँज जौआ री रोटी अतै दोई मच्छली हिन, पर ऐतनै मणु तांयें सो कै हिन?” "
JHN,6,10,"यीशुऐ वलू, “मणु जो बहाली देय्आ।” तैहा जगह बडा भारी घा थू, अतै लगभग पँज हजार मर्द ही मर्द तैठी थियै। "
JHN,6,11,"ता यीशुऐ सो रोटी लेई, अतै प्रमात्मां रा धन्यवाद करीके तियां जो जैड़ै बैहुरै थियै बन्ड़ी दिती। अतै मच्छली जो भी तियां ही बन्डी दिता। "
JHN,6,12,"जैहणै सो खाई करी रजी गै ता यीशुऐ अपणै चेलै सोगी बल्लू, “बचुरै रोटी रै टुकड़ै जो बटोरी लेआ कि कुछ बर्वाद ना भोआ।” "
JHN,6,13,ता तियें जौआ री तियां पँज रोटी रै टुकड़ै जो खाणै थऊँ बाद भी बचुरी रोटी रै टुकड़ै री बारह टोकरी भरी। 
JHN,6,14,"जैहणै मणुऐ ऐह सामर्थ भरै कम हेरै ता तियें बल्लू, “सच मन्ज ही ऐह सो ही भविष्‍यवाणी करणै बाळा हा जैडा ऐस संसारा मन्ज ईणैबाळा थू।” "
JHN,6,15,फिरी यीशु जो पता लगी गो कि ईयां सबी तैसिओ राजा बणाणै तांयें लेई गाणा ता सो फिरी अकेला पहाडा जो चली गो। 
JHN,6,16,"जैहणै सझं भूई ता यीशु रै चेलै झीला रै कनारै गै, "
JHN,6,17,अतै कफरनहूम जो गाणै तांयें तसेरै चेलै किस्ती पुर चढ़ी करी झीला पार करना लगै। नैहरा भूच्ची गच्छुरा थू अतै यीशु हालि तिकर तियां बलै ना छुरा थू। 
JHN,6,18,ता तेज हवा चलणै री बजह थऊँ झीला मन्ज लैहरा चलना लगी पैई। 
JHN,6,19,"जैहणै सो त्राई-चंऊर मील ही चलै भोलै ता तियें यीशु जो पाणी पुर चलदै किस्ती री कनारी इन्दै हेरू, अतै सो डरी गै। "
JHN,6,20,"ता यीशुऐ तियां जो बल्लू, “अऊँ हा; डरा मत।” "
JHN,6,21,ता तियें सो किस्ती पुर चढ़ाई लैऊं अतै किस्ती तैहा जगह पुजाई दिती जैठिया जो सो चलुरै थियै। 
JHN,6,22,"दूये दिन तियें मणुऐ जैड़ै झीला पार रैई गच्छुरै थियै ऐह हेरू कि अक्की किस्ती जो छड़ी करी तैठी होर किस्ती ना थी, अतै तियां जो ऐह भी पता लगु कि यीशु अपणै चेलै सोगी तैहा किस्ती पुर ना चढुरा, पर सिर्फ चेलै ही किस्ती मन्ज गच्छुरै हिन "
JHN,6,23,"ता तिबिरियास शहर री कनारी थऊँ होर हल्की हल्की किस्ती तैहा जगह जो आई, जैड़ी तियें प्रभु रा धन्यवाद दिणै थऊँ बाद रोटी खाई थी। "
JHN,6,24,"ठेरैतांये जैहणै भीड़ै हेरू कि यीशु तैड़ी निय्आ, अतै ना ही तसेरै चेलै हिन, ता सो अप्पु भी किस्ती पुर चढ़ी गै अतै यीशु जो तोपदै-तोपदै कफरनहूम ग्राँ इच्ची पुजै। "
JHN,6,25,"जैहणै तियें यीशु जो झीला रै ऐस पार हेरू, ता तैस सोगी बलणा लगै, “हे गुरू तू ऐठी कैहणै आ?” "
JHN,6,26,"यीशुऐ तियां जो जवाव दिता, “अऊँ तुसू सोगी सच बलदा, तुहै मिन्जो ठेरैतांये ना तोपु करदै कि तुहै कोई चमत्कार हेरू, पर ठेरैतांये कि तुहै रोटी खाई अतै रजी गै। "
JHN,6,27,"तैस खाणै तांयें मेहनत मत करा जैडा खत्म भूच्ची गाणा, पर तैस खाणै तांयें मेहनत करा जैडा अनन्त जिन्दगी तक वणी रैहणा, जैतियो मणु रा पुत्र तुसिओ दिन्दा, क्ओकि पिता प्रमात्मैं तैस पुर ही अपणी मोहर लाऊरी हा।” "
JHN,6,28,"ता तियें यीशु सोगी बल्लू, “प्रमात्मैं रै कम्मा करणै तांयें अहै कै करन?” "
JHN,6,29,"यीशुऐ तिंआरैं जवावा मन्ज बल्लू, “प्रमात्मैं रा कम ऐह हा कि जिनी तैसिओ भैजुरा तुहै तैस पुर विस्वास करा।” "
JHN,6,30,"ता तियें तैस सोगी बल्लू, “ता तू कुण जिन्‍ना चमत्कार दसदा कि अहै तैतिओ हेरी करी तिजो पुर विस्वास करन? तू कुण जिन्‍नै कम करदा? "
JHN,6,31,"इन्दै स्याणैं बणा मन्ज मन्ना खाऊ, जियां कि पवित्रग्रन्थ मन्ज लिखुरा, ‘तिनी तियां जो खाणै तांयें स्वर्गा थऊँ रोटी दिती’।” "
JHN,6,32,"यीशुऐ तियां सोगी बल्लू, “अऊँ तुसु सोगी सच बलदा, मूसै सो रोटी तुसिओ स्वर्गा थऊँ ना दिती, पर सो मेरा पिता ही हा जैडा स्वर्गा थऊँ तुसिओ सच्ची रोटी दिन्दा। "
JHN,6,33,"क्ओकि प्रमात्मां री रोटी सो हा जैड़ी स्वर्गा थऊँ ओसदी हा, अतै ऐस संसारा जो जिन्दगी दिन्दी हा।” "
JHN,6,34,"ता तियें यीशु सितै बल्लू, “हे प्रभु, ऐह रोटी असिओ सदा दिच्छु कर।” "
JHN,6,35,"यीशुऐ तियां सोगी बल्लू, “जिन्दगी री रोटी अऊँ हा; जैडा मिन्जो बलै इन्दा सो कदी भी भूखा ना रैहन्दा, अतै जैडा मिन्जो पुर विस्वास करदा सो कदी भी त्रिहणा ना रैहन्दा। "
JHN,6,36,पर मैंई तुसिओ बलुरा थू कि तुहै मिन्जो हेरी लैऊरा हा पर फिरी भी विस्वास ना करदै। 
JHN,6,37,"सो सब जैडा पिता मिन्जो दिन्दा मिन्जो बलै ईन्दा, अतै जैस कसी मिन्जो बलै ईणा तैस जो मूँ सदा अप्पु बलै रखणा। "
JHN,6,38,क्ओकि अऊँ अपणी ना पर अपणै भैजणै बाळै री मर्जी पूरी करनै तांयें स्वर्गा थऊँ छुरा। 
JHN,6,39,"अतै मेरै भैजणै बाळै री मर्जी ऐह हा कि जैडा कुछ तिनी मिन्जो दितुरा, तैत थऊँ कुछ भी ना गुवाऊँ, पर तैतिओ आखरी दिन मन्ज फिरी जिआऊ। "
JHN,6,40,"क्ओकि मेरै पिता री ऐह मर्जी हा कि जैडा कोई पुत्रा जो हेरला अतै तैस पुर विस्वास करला, सो अनन्त जिन्दगी पा अतै अऊँ आखरी दिन फिरी जीयाऊ।” "
JHN,6,41,"ऐह हुणी करी यहूदी बैंहसणा लगी पै क्ओकि तिनी बल्लू थू कि, “जैड़ी रोटी स्वर्गा थऊँ छुरी हा सो, अऊँ हा।” "
JHN,6,42,"अतै सो मणु कणैणा लगै “कै ऐह यूसुफ रा पुत्र यीशु निय्आ, जसेरै माता-पिता जो अहै जाणदै हिन? अबै ऐह कियां बलदा कि अऊँ स्वर्गा थऊँ छुरा?” "
JHN,6,43,"यीशुऐ तियां जो जवाव दिता, “अप्पु मन्ज मत बैंहसा। "
JHN,6,44,मिन्जो बलै मेरै पितै री मर्जी रै बगैर कोई ना इच्ची सकदा जिनी मिन्जो भैजुरा तैसिओ खिन्जी ना लेय्आ; अतै मूँ सो अन्त रै टैमैं फिरी जी उठाणा। 
JHN,6,45,"भविष्‍यवक्ता रै पवित्रग्रन्था मन्ज ऐह लिखुरा, ‘सो सब प्रमात्मैं री तरफा थऊँ सिखाऊरै भूणै।’ सो हरेक जिनी पिता थऊँ हुणुरा अतै सिखुरा सो मिन्जो बलै इन्दा हा। "
JHN,6,46,ऐह गल्ल निय्आ कि कुणकी पिते जो हेरूरा; पर जैडा प्रमात्मां री तरफा थऊँ हा सिर्फ तिनी ही पितै जो हेरूरा। 
JHN,6,47,"अऊँ तुसु सोगी सच बलदा जैडा कोई विस्वास करदा, अनन्त जिन्दगी तसेरी ही हा। "
JHN,6,48,जिन्दगी री रोटी अऊँ हा। 
JHN,6,49,तुन्दै स्याणैं बणा मन्ज मन्ना खाऊँ अतै मरी गै। 
JHN,6,50,"ऐह सो रोटी हा जैड़ी स्वर्गा थऊँ ओसुरी हा, ताकि मणु ऐत थऊँ खा अतै सो ना मरा। "
JHN,6,51,"जिन्दगी री रोटी जैड़ी स्वर्गा थऊँ ओसुरी हा, सो अऊँ हा। अगर कोई ऐसा रोटी थऊँ खान्दा, ता तैस सदा जिन्दै रैहणा; अतै जैड़ी रोटी मूँ संसारा जो जिणै तांयें दिणी हा सो मेरा मांस हा।” "
JHN,6,52,"ऐसा गल्ला पुर यहूदी अप्पु मन्ज बैंहसणा लगै कि, “ऐह मणु अपणा मांस खाणै जो कियां दि सकदा?” "
JHN,6,53,"यीशुऐ तियां जो बल्लू, “अऊँ तुसु सोगी सच-सच बलदा कि, जैहणै तक तुहै मणु रै पुत्रा रै मांस जो खान, अतै तसेरै खूना ना पिन तैहणै तक तुसु मन्ज अनन्त जिन्दगी निया। "
JHN,6,54,जैडा मेरा मांस खान्दा अतै खून पिन्दा अनन्त जिन्दगी तसेरी ही हा; अतै आखरी टैमां मन्ज मूँ तैसिओ फिरी जिन्दा करी दिणा। 
JHN,6,55,क्ओकि मेरा मांस ता सच मन्ज ही खाणा हा अतै मेरा खून सच्ची पिणै री चिज हा। 
JHN,6,56,"जैडा मेरा मांस खान्दा अतै खूना पिन्दा, सो मिन्जो मन्ज बणी रैहन्दा, अतै अऊँ तैस मन्ज। "
JHN,6,57,"जियां जिन्दै पितै मिन्जो भैजुरा, अतै अऊँ पितै री बजह थऊँ जिन्दा हा, तैस ही तरह जैडा मिन्जो खान्दा मेरी बजह थऊँ जिन्दा रैहणा। "
JHN,6,58,"ऐह ही सो रोटी हा जैड़ी स्वर्गा थऊँ ओसुरी हा, ना कि सो जैड़ी स्याणैं खाई अतै मरी गै; ऐसा रोटी जैडा खान्दा तैस सदा जिन्दै रैहणा।” "
JHN,6,59,तिनी ऐह सब गल्ला कफरनहूम रै अक्की यहूदी रै सभागार मन्ज शिक्षा दिन्दै टैमैं कणैई। 
JHN,6,60,"तसेरै चेलै मन्ज कईये जैहणै ईयां हुणु ता सो कणैणा लगै, “ऐह ता अक्क सख्त बोल हा; ईयां कुण हुणी सकदा?” "
JHN,6,61,"यीशु जो पता लगी गो कि तसेरै चेलै कहा गल्ला पुर बैंहसु करदै हिन, तियां सोगी बल्लू, “कै तुसिओ ऐह गल्ल मिन्जो पुर विस्वास करनै जो रोकदी हा? "
JHN,6,62,"अगर तुहै मणु रै पुत्रा जो स्वर्ग गान्दै हेरन जैड़ी सो पैहलै थू, ता तुहै कै करलै? "
JHN,6,63,"प्रमात्मां री आत्मा ही हा जैड़ी जिन्दगी दिन्दी हा, शरीरिक जोर थऊँ कुछ भी फायदा निय्आ। जैड़ै वचन मैंई तुसु सोगी बलै सो आत्मा अतै जिन्दगी हिन। "
JHN,6,64,"पर तुसु मन्ज कुछ ऐसै हिन जैडा विस्वास ना करदै।” क्ओकि यीशु शुरू थऊँ जाणदा थू कि विस्वास ना करनै बाळै कुण हिन, अतै सो कुण हा जैस तैसिओ पकड़वाणा भी हा। "
JHN,6,65,"यीशुऐ बल्लू, “ठेरैतांये मैंई तुसिओ बल्लू कि कोई मिन्जो बलै तैहणै तक ना इच्ची सकदा, जैहणै तक तैसिओ पितै री तरफ थऊँ वरदान ना भोआ।” "
JHN,6,66,ईयां गल्ला रा परिणाम ऐह भुआ कि तसेरै चेलै थऊँ मतै चेलै उलटै पैरै फिरी गै अतै फिरी तैस सोगी ना चलै। 
JHN,6,67,"ता यीशुऐ तियां बारह चेलै सितै बल्लू, “कै तुहै भी चली गाणा चाहन्दै?” "
JHN,6,68,"शमौन पतरसे तैसिओ जवाव दिता, “हे प्रभु अहै कस वलै गान? अनन्त जिन्दगी रै वचन ता तिजो बलै हिन। "
JHN,6,69,अहै तिजो पुर विस्वास करू हा अतै जाणी लैऊ हा कि तू ही प्रमात्मैं रा पवित्र पुत्र हा।” 
JHN,6,70,"यीशुऐ तियां जो जवाव दिता, “मैंई अप्पु ही तुसु बारह चेलै जो चुनुरा, ता फिरी भी तुसु मन्ज अक्क शैतान रै वशा मन्ज हा।” "
JHN,6,71,"तसेरा कणैणै रा मतलब शमौन इस्करियोती रै पुत्र यहूदा इस्करियोती रै बारै मन्ज थू, क्ओकि तियां बारह चेलै मन्ज अक्क सो ही तैसिओ पकड़वाणै बाळा थू। "
JHN,7,1,"ईयां गल्ला भूणै थऊँ वाद यीशु गलील परदेस मन्ज घुमदा-फिरदा रैऊ। सो यहूदिया परदेस ना गाणा चाहन्दा थू, क्ओकि यहूदी तैसिओ मारणै री स्कीमा मन्ज थियै। "
JHN,7,2,यहूदी रा अक्क झोपड़ी रा त्यौहार नेड़ै थू। 
JHN,7,3,"ठेरैतांये तसेरै भाई तैस सोगी बल्लू, “ऐठी थऊँ यहूदिया परदेस मन्ज भूणै बाळै त्यौहारा जो चली गा, कि यहूदिया मन्ज तेरै चेलै भी तियां कम्मा हेरी सकन जियां तू करदा। "
JHN,7,4,"क्ओकि ऐसा कोई निया जैडा मशहुर भूणा चाह, अतै लूकी करी कम करा। अगर तू ईयां कम्मा करदा ता अपणै आपा जो संसारा रै सामणै प्रकट कर।” "
JHN,7,5,क्ओकि तसेरै भाई भी तैस पुर विस्वास ना करदै थियै। 
JHN,7,6,"ता यीशुऐ तियां जो बल्लू, “मेरा हालि तिकर टैमं ना आ, पर तुसु तांयें हर टैमं ठीक हा। "
JHN,7,7,"संसार तुसु सितै नफरत ना करी सकदा, पर मिन्जो सितै दुश्‍मणी करदा हा, क्ओकि अऊँ ऐसा गल्ला री गवाही दिन्दा कि ऐस संसार रै कम बुरै हिन। "
JHN,7,8,"तुहै ही तैस त्यौहारा जो गच्छा, मूँ ना गाणा, क्ओकि मेरा ठीक टैमं हालि तिकर ना आ।” "
JHN,7,9,तियां सोगी ऐह गल्ला करणै थऊँ बाद सो गलील मन्ज ही रूकी गो। 
JHN,7,10,"जैहणै यीशु रै भाई त्यौहारा जो चली गै, ता सो भी तैस त्यौहारा जो गो पर चोरी छिपी करी। "
JHN,7,11,"यहूदी अगुवै तैसिओ त्यौहार मन्ज तोपू करदै थियै, अतै ऐह बल्लू करदै थियै, “सो कड़ी हा?” "
JHN,7,12,"अतै भीड़ा मन्ज तसेरी ही गल्ला थी। कुछ बल्लू करदै थियै, “सो अक्क भला मणु हा” कुछ बल्लू करदै थियै, “ना सो मणु जो ठगदा हा”। "
JHN,7,13,फिरी भी यहूदी अगुवै रै ड़रा रै कोई तसेरै बारै मन्ज खुलीकरी ना बल्लू करदा थू। 
JHN,7,14,पर जैहणै त्यौहारा रै अध्धै दिन बीती गै; ता यीशु मन्दरा मन्ज गो अतै उपदेश दिणा लगु। 
JHN,7,15,"ता यहूदी अगुवै हैरान भूच्ची करी बलणा लगै, “ऐह मणु बिना कोई विद्या पाऐ कियां ज्ञानी बणी गो?” "
JHN,7,16,"ता यीशुऐ तियां जो जवाव दिता, “मेरा उपदेश मेरा निय्आ, पर पिता रा हा जिनी मिन्जो भैजुरा हा। "
JHN,7,17,"अगर कोई मणु तसेरी इच्छा पूरी करनै जो तैयार हा, सो ही ऐसा शिक्षा रै बारै मन्ज जाणी सकदा कि ऐह प्रमात्मैं री तरफा थऊँ हा, कि अऊँ अपणी तरफा थऊँ बलदा। "
JHN,7,18,"जैडा अपणी तरफा थऊँ बलदा सो अपणी ही बढ़ाई चाहन्दा; पर जैडा अपणै भैजणै बाळै री बढ़ाई चाहन्दा सो ही सचा हा, तैस मन्ज कोई भी अधर्म ना भून्दा। "
JHN,7,19,कै मूसै तुसू तांयें व्यवस्था ना बाणाऊरी? अतै तुहै फिरी भी तियां नियमा रा पालन ना करदै। तुहै कजो मिन्जो मारनै री ताक मन्ज हिन?” 
JHN,7,20,"मणुऐ तैसिओ जवाव दिता, “तिजो मन्ज दुष्‍टात्मा हा! कुण तिजो मारनै री ताक मन्ज हा?” "
JHN,7,21,"यीशुऐ बल्लू, “मैंई अक्क कम करू अतै तुहै सब हैरानी करदै। "
JHN,7,22,"ऐसा बजहा थऊँ मूसै तुसिओ खतना री व्यवस्था दिती हा-ठेरैतांये ना कि ऐह मूसा री हा, पर बजुर्गा री तरफा थऊँ हा; अतै तुहै विश्रामदिन मणु रा खतना करदै हिन। "
JHN,7,23,"जे अगर विश्रामदिन मणु रा खतना ठेरैतांये करदै हिन कि मूसा रै व्यवस्था रा उल्लंघन ना भोआ, ता तुहै मिन्जो पुर ठेरैतांये जल्ळण करू करदै कि मैंई विश्रामदिन अक्की मणु जो बिलकुल ठीक करी दिता। "
JHN,7,24,"मुँहा हेरी न्याय मत करा, पर धर्म सितै न्याय करा।” "
JHN,7,25,"ता यरूशलेम रै कुछ मणु बलणा लगै, “कै ऐह सो ही मणु निया जैसियो अधिकारी मारनै री कोशिश करू करदै हिन? "
JHN,7,26,"पर हेरा, ऐह ता खुल्लमखुला गल्ला करू करदा हा, अतै ऐह ऐसिओ कुछ ना बल्लू करदै हिन। कै सच मन्ज अधिकारी जो पता लगी गच्छुरा कि ऐह ही मसीहा हा? "
JHN,7,27,"मगर कुछ भी भोआ, पर अहै जाणदै हिन कि ऐह मणु कठीआ रा हा; पर जैहणै मसीहा ईणा, ता कसिओ पता ना लगणा कि सो कठीआ रा हा।” "
JHN,7,28,"ता यीशुऐ मन्दरा मन्ज शिक्षा दिन्दै जोरा सितै बल्लू, “तुहै मिन्जो जाणदै अतै ऐह भी जाणदै कि अऊँ कठी थऊँ छुरा। अऊँ अप्पु ता ना छुरा पर मेरा भैजणैबाळा सचा हा, तैसिओ तुहै ना जाणदै। "
JHN,7,29,मगर अऊँ तैसिओ जाणदा; क्ओकि अऊँ तसेरी तरफा थऊँ हा अतै तिनी ही मिन्जो भैजुरा।” 
JHN,7,30,"इआं गल्ला थऊँ बाद तियें अगुवै तैसिओ पकडणा चाऊ तांभी कसिओ तैस पुर हत्थ पाणै रा हिम्मत ना भूई, क्ओकि तैसिओ पकड़णै रा टैमं हालि ना थू। "
JHN,7,31,"फिरी भी भीड़ा मन्ज मतै मणुऐ तैस पुर विस्वास करू, अतै बलणा लगै, “मसीहा जैहणै ईणा ता कै ऐस थऊँ भी बड़ै-बड़ै चमत्कार करणै जैड़ै ईनी दस्सै?” "
JHN,7,32,फरीसी तसेरै वारै मन्ज मणु जो लुक्‍की-छिप्‍पी करी गल्ला करदै हुणु; फिरी प्रधान याजकै अतै फरीसीये तैसिओ पकड़णै तांयें सपाई भैजै। 
JHN,7,33,"ता यीशुऐ बल्लू, “अऊँ थोड़ी देरा तक ही तुसु सोगी हा; फिरी अपणै भैजणै बाळै बलै चली गाणा। "
JHN,7,34,"तुसु मिन्जो तोपणा, पर मुँ ना मुलणा, अतै जैड़ी मुँ भूणा तैड़ी ना ईच्ची सकदै।” "
JHN,7,35,"ता यहूदी अगुवै अप्पु मन्ज कणैणा लगै, “ऐस करा गाणा कि दोवारा ना मूळला? कै ऐस तियां वलै गाणा जैड़ै यूनानी मणु मन्ज यहूदी ऐरा औरा रैहन्दै, अतै यूनानी जो भी उपदेश दिला? "
JHN,7,36,"ऐह कै गल्ल हा जैड़ी ईनी बल्ली हा, कि ‘तुसु मिन्जो तोपणा, पर ना मुळणा; अतै जैड़ी मूँ भूणा, तैड़ी तुहै ना ईच्ची सकदै?’ ” "
JHN,7,37,"त्यौहारा रै मुक्दै दिन, जैडा खास दिन थू, यीशु खड़ी गो अतै जोरा सितै बल्लू, “अगर कोई त्रिहणा हा ता मिन्जो वलै अईआ अतै पिय्आ। "
JHN,7,38,"जैस मिन्जो पुर विस्वास करणा, जिन्‍ना कि पवित्रग्रन्था मन्ज हा, ‘तंयारै दिला मन्ज जिन्दगी दिणैबाळै पाणी री नदी फूट्टि निकळणी हिन।’ ” "
JHN,7,39,"तिनी ऐह वचन पवित्र आत्मा रै वारै मन्ज बलै थियै, जैड़ी विस्वास करणै बाळै जो मुळणै बाळी थी; क्ओकि आत्मा हाळि तिकर ना उतुरूरा थू, क्ओकि यीशु भी हाळि तिकर अपणै महिमा तक ना पुजूरा थू। "
JHN,7,40,"ता भीड़ मन्ज कुणकी-कुणकी ऐह गल्ला हुणी करी वलु, “सच मन्ज ऐह सो भविष्‍यवाणी करणै बाळा हा।” "
JHN,7,41,"होर वलणा लगै, “ऐह मसीहा हा।” पर कुछ वलणा लगै, कजो? “कै मसीहा गलील थऊँ ईणा? "
JHN,7,42,"कै पवित्रग्रन्था मन्ज ऐह ना लिखूरा कि मसीहा दाऊद रै खानदाना थऊँ अतै बैतलहम ग्राँ थऊँ ईणा, जैड़ी दाऊद रैहन्दा थू?” "
JHN,7,43,अतै तसेरी बजह थऊँ मणु मन्ज फूट पैई गई। 
JHN,7,44,तियां मणु मन्ज कुछ तैसिओ पकड़वाणा चाहन्दै थियै पर कसीये भी तैस पुर हथ ना पाऊ। 
JHN,7,45,"ता फिरी सपाई प्रधान याजक अतै फरीसी वलै फिरी आये; तियें सो पुछु, “तुहै तैसिओ कजो ना लेई के आये?” "
JHN,7,46,"सपाईये जवाव दिता, “कुणी भी मणुऐ ईनी गल्ला ना करी।” "
JHN,7,47,"फरीसीये तियां जो वलु, “कै तुसिओ भी भकाऊ हा? "
JHN,7,48,कै सरदारा या फरीसी थऊँ कुणकी तैस पुर विस्वास करू हा? 
JHN,7,49,पर ऐह मणु जैड़ै मूसा री व्यवस्था ना जाणदै शापित हिन।” 
JHN,7,50,"नीकुदेमुस जैडा तैस वलै पैहलै आ थू अतै तंयारा ही मणु थू, तियां सोगी वलणा लगा "
JHN,7,51,"“कै इन्दै नियम, कसकी री हुणनै थऊँ पैहलै ही ऐह बलदै हिन कि ऐह दोषी हा?” "
JHN,7,52,"तियें तैस सितै वलु, “कै तू भी गलील रा हा? पवित्रशास्त्र मन्ज तोप अतै हेर कि गलील मन्ज कोई भविष्‍यवाणी करणै बाळा ना भूणा।” "
JHN,7,53,ता हर कोई अपणै अपणै घरा जो चली गै। 
JHN,8,1,[पर यीशु चेलै सोगी जैतून रै पहाडा जो गो। 
JHN,8,2,भ्यागा फिरी सो मन्दरा जो आ; सब मणु तैस वलै आये अतै सो बैही करी तियां जो उपदेश दिणा लगू। 
JHN,8,3,"ता तैस टैमैं शास्त्री अतै फरीसी अक्क जनानी जो पकड़ी करी लेई आये जैड़ी व्यभिचार करदी पकड़ी थी, अतै तैहा जो मन्जै जिन्‍नै खडेरी करी यीशु सितै वलु, "
JHN,8,4,"“हे गुरू, ऐह जनानी व्यभिचार करदै पकड़ी हा। "
JHN,8,5,मूसै री व्यवस्था मन्ज असिओ ऐह हुक्म दितुरा कि ऐसी जनानी जो पत्थर मारी के मकाई देय्आ; ता तू सारै वारै मन्ज कै बलदा?” 
JHN,8,6,तियें तैसिओ परखणै तांयें ऐह गल्ल वली ताकि तैस पुर दोष लाणै जो कोई मौका मूळी गच्छा। पर यीशु नियूँठा भूच्ची करी धरती पुर उँगळी सितै कुछ लिखणा लगू। 
JHN,8,7,"जैहणै सो तैस थऊँ पुछदै ही रैह, ता तिनी सिधै भूच्ची करी तियां जो जवाव दिता, “तुसू मन्ज जिनी पाप ना करूरा, सो ही पैहलै ऐसा जो पत्थर मारा।” "
JHN,8,8,अतै सो फिरी नियूँठा भूच्ची करी धरती पुर उँगळी सितै कुछ लिखणा लगी पैऊँ। 
JHN,8,9,"पर सो ऐसा गल्ला हुणी करी कै मोट्टै, कै हल्कै सब अक्क अक्क करीके तैड़ी थऊँ चली गै, अतै यीशु अकेला रैई गो अतै सो जनानी भी मन्जै खडूरी अकेली रैई गई। "
JHN,8,10,"यीशुऐ सिधै भूच्ची करी तैहा थऊँ पुछु, “ओ जनानी ता सो करा गै? कै कुणिए भी तिजो दण्ड़ ना दिता?” "
JHN,8,11,"तैहै वलु, “हे प्रभु, कुणिए भी ना।” यीशुऐ वलु, “अऊँ भी तिजो दण्ड़ ना दिन्दा; गच्छ अतै फिरी पाप मत करदी।] ” "
JHN,8,12,"यीशुऐ फिरी मणु सोगी वलु, “संसारा री ज्योती अऊँ हा; जैडा मेरै पिचो चलदा सो नैहरै मन्ज ना चलदा, पर जिन्दगी दिणै बाळी ज्योती पान्दा।” "
JHN,8,13,"फरीसीये तैस सोगी वलु, “तू अपणी गवाही अप्पु दिन्दा तेरी गवाही सच निय्आ।” "
JHN,8,14,"यीशुऐ तियां जो जवाव दिता, “भलै ही अऊँ अपणी गवाही अप्पु दिन्दा, फिरी भी मेरी गवाही ठीक हा, क्ओकि अऊँ जाणदा कि अऊँ करा थऊँ छुरा अतै करा जो गाणा? पर तूहै ना जाणदै कि अऊँ करा थू छुरा अतै करा जो गाणा। "
JHN,8,15,तूहै मणु रै विचार धारा रै अनुसार न्याय करदै; अऊँ कसी रा न्याय ना करदा। 
JHN,8,16,"अतै अगर जे न्याय करला भी ता मेरा न्याय सचा हा; क्ओकि अऊँ अकेला निय्आ, पर अऊँ हा अतै मेरा पिता मिन्जो सोगी हा जिनी मिन्जो भैजुरा। "
JHN,8,17,तुन्दी व्यवस्था मन्ज भी लिखुरा कि दूँ जिणै री मिलीकरी गवाही ही सच भून्दी हा; 
JHN,8,18,"अक्क ता अऊँ अप्पु ही गवाही दिन्दा, अतै दुआ पिता मेरी गवाही दिन्दा जिनी मिन्जो भैजूरा।” "
JHN,8,19,"तियें तैस सोगी वलु, “तेरा पिता कड़ी हा?” यीशुऐ जवाव दिता, “ना तूहै मिन्जो जाणदै ना ही मेरै पितै जो, अगर मिन्जो जाणदै ता मेरै पितै जो भी जाणदै।” "
JHN,8,20,"ऐह गल्ला तिनी मन्दरा मन्ज उपदेश दिन्दै भण्ड़ार घरा मन्ज वली, अतै कसीये भी तैसिओ ना पकडु, क्ओकि तसेरा टैमं हालि तिकर ना छूरा थू। "
JHN,8,21,"यीशुऐ फिरी तियां सोगी वलु, “अऊँ गान्दा हा, अतै तूसु अऊँ तोपणा पर तुसु पाप करदै करदै मरणा; जैड़ीआ जो अऊँ चलूरा, तैड़ी तूहै ना इच्ची सकदै।” "
JHN,8,22,"यहा गल्ला हुणी करी यहूदी वलणा लगै, कै ऐह अपणै आपा जो मारी देला, जैडा ऐह वलु करदा, “जैड़ी अऊँ चलुरा तैड़ी तूहै ना इच्ची सकदै?” "
JHN,8,23,"यीशुऐ तियां सोगी वलु, “तूहै संसारा रै हिन, अऊँ स्वर्गा रा हा; तूहै ऐस संसारा रै हिन अऊँ ऐस संसारा रा निय्आ। "
JHN,8,24,"ठेरैतांये मैंई तूसु सोगी वलु हा कि तुसु अपणै पापा सोगी मरणा, क्ओकि अगर तूहै विस्वास ना करलै कि अऊँ सो ही हा, ता तूसु पाप करदै करदै मरणा।” "
JHN,8,25,"यहूदी अगुवै यीशु सोगी वलु, “तू हा कुण?” यीशुऐ तियां जो वलु, “सो ही हा जैडा शुरू थऊँ तुसिओ बलदा आ। "
JHN,8,26,"तून्दै वारै मन्ज बडा कुछ कणैणा अतै फैसला लैणा हा, पर मेरा भैजणैबाळा सचा हा, अतै जैडा मैंई तैस थऊँ हुणुरा सो ही ऐस संसारा जो बलदा।” "
JHN,8,27,सो ऐह ना समझै कि असिओ पिता रै वारै मन्ज बलदा हा। 
JHN,8,28,"ता यीशुऐ वलु, “जैहणै तुसू मणु रै पुत्रा जो उँचाई पुर चढ़ाणा, तैहणै जाणना कि अऊँ सो ही हा; अऊँ अपणै आप कुछ ना करदा पर जिन्‍ना मेरै पितै मिन्जो सखाऊरा तियां ही गल्ला करदा हा। "
JHN,8,29,मेरा भैजणैबाळा मेरै सोगी हा; तिनी मिन्जो अकेला ना छडु क्ओकि अऊँ सदा सो ही कम करदा जैत थऊँ सो खुश भून्दा हा।” 
JHN,8,30,सो ऐह गल्ला करू ही करदा थू कि मतै मणुऐ तैस पुर विस्वास करू। 
JHN,8,31,"ता यीशुऐ तियां यहूदी मणु जो जियें तैस पुर विस्वास करू थू, वलु, “अगर तूहै मेरै वचना जो हुणी करी आज्ञाकारी बणळै ता तूसु मेरै चेलै कहलाणा। "
JHN,8,32,"तुसु सच्चाई जो जाणना, अतै सच्चाई ही तूहै अजाद करणै।” "
JHN,8,33,"तियें जवाव दिता, “अहै ता अब्राहम रै खानदाना थऊँ हिन, अतै कदी भी कसी रै गुलाम ना भुऐ। फिरी तू कियां बलदा कि असु अजाद भूच्ची गाणा?” "
JHN,8,34,"यीशुऐ तियां जो जवाव दिता, “अऊँ तुसु सोगी सच बलदा जैडा कोई पाप करदा सो पापा रा गुलाम हा। "
JHN,8,35,गुलाम सदा घरा मन्ज ना रैहन्दा; पुत्र सदा रैहन्दा हा। 
JHN,8,36,"ठेरैतांये अगर पुत्र तुसिओ अजाद करा, ता सच मन्ज ही तुसु अजाद भूच्ची गाणा। "
JHN,8,37,अऊँ जाणदा कि तूहै अब्राहम रै खानदाना थऊँ हिन; तांभी मेरै वचना जो तून्दै दिला मन्ज जगह निय्आ। अतै तूहै मिन्जो मारना चाहन्दै हिन। 
JHN,8,38,अऊँ सो ही करदा जैडा पितै वलै हेरूरा; अतै तूहै सो ही करदै रैहन्दै हिन जैडा अपणै पितै थऊँ हुणुरा।” 
JHN,8,39,"तियें तैसिओ जवाव दिता, “इन्दा पिता ता अब्राहम हा।” यीशुऐ तियां सोगी वलु, “अगर तूहै अब्राहम री सन्तान भून्दै ता अब्राहम सैईऐं कम करदै। "
JHN,8,40,"पर अबै तूहै मिन्जो ऐसै मणु जो मारना चाहन्दै हिन, सो सच्चाई रा वचन हुणाऊ हा जैडा तिनी प्रमात्मैं थऊँ हुणुरा; ईना कम ता अब्राहमे ना करूरा। "
JHN,8,41,"तूहै अपणै पितै साईयें कम करदै हिन।” तियें तैस सोगी वलु, “अहै व्यभिचार थऊँ ना जमुरै, इन्दा अक्क ही पिता हा मतलब प्रमात्मां।” "
JHN,8,42,"यीशुऐ तियां जो वलु, “अगर प्रमात्मां तून्दा पिता भून्दा ता, तूहै मिन्जो सोगी भी प्रेम रखदै; क्ओकि अऊँ प्रमात्मैं री कनारी थऊँ छुरा। अऊँ अप्पु ना छुरा पर तिनी मिन्जो भैजूरा हा। "
JHN,8,43,तूहै मेरी गल्ला कजो ना समझदै? ठेरैतांये कि तूहै मेरै वचना हूणी ना सकदै। 
JHN,8,44,"तूहै अपणै पितै शैतान थऊँ हिन अतै अपणै पितै री इच्छा जो पुरा करना चाहन्दै हिन। सो ता शुरू थऊँ ही हत्यारा हा अतै सच ना बलदा, क्ओकि सच तैस मन्ज हा हि ना। जैहणै सो झूठ बलदा ता अपणै स्वभाव थऊँ ही बलदा; क्ओकि सो झूठा हि ना पर झूठ रा भी पिता हा। "
JHN,8,45,"पर अऊँ जैडा सच बलदा, ठेरैतांये ही तूहै मेरा विस्वास ना करदै "
JHN,8,46,तूसु मन्ज कुण मिन्जो पापी ठहरान्दा? अगर अऊँ सच बलदा ता मेरा विस्वास कजो ना करदै? 
JHN,8,47,"जैडा प्रमात्मैं थऊँ भून्दा सो प्रमात्मैं री गल्ला हुणदा, अतै तूहै ठेरैतांये ना हुणदै कि तूहै प्रमात्मैं री तरफा थऊँ ना हिन।” "
JHN,8,48,"ऐह हूणी करी यहूदी तैस सोगी बलणा लगै, “कै अहै ठीक ना बलदै कि तू सामरी हा, अतै तिजो मन्ज दुष्‍टात्मा हा?” "
JHN,8,49,"यीशुऐ जवाव दिता, “मिन्जो मन्ज दुष्‍टात्मा निय्आ; पर अऊँ अपणै पिता रा आदर करदा, अतै तूहै मेरा निरादर करदै। "
JHN,8,50,"पर अऊँ अपणी पूजा करवाणा ना चाहन्दा; हाँ, पर अक्क हा जैडा चाहन्दा अतै न्याय भी करदा। "
JHN,8,51,"अऊँ तूसु सोगी सच बलदा कि अगर कोई मणु मेरै वचना पुर चलला, सो सदा तक ना मरला” "
JHN,8,52,"यहूदिये तैस सोगी बल्लू, “अबै असिओ पता लगी गो हा कि तिजो मन्ज दुष्‍टात्मा हा। अब्राहम मरी गो, अतै भविष्‍यवाणी करनै बाळै भी मरी गै; अतै तू बलदा, अगर कोई मेरै वचना पुर चलला ता सो कदी ना मरला। "
JHN,8,53,इन्दा पिता अब्राहम ता मरी गो। कै तू तैस थऊँ भी बड्डा हा? अतै भविष्‍यवाणी करणै बाळै भी मरी गै। ता तू अपणै आपा जो कै समझदा?” 
JHN,8,54,"यीशुऐ जवाव दिता, “अगर अऊँ अपणी जय-जयकार अप्पु ही करू ता मेरी जय-जयकार कुछ भी निय्आ; पर मेरी जय-जयकार करणै बाळा मेरा पिता हा जैसियो तूहै अपणा प्रमात्मां बलदै हिन। "
JHN,8,55,"तूहै ता तैसिओ ना जाणु पर अऊँ तैसिओ जाणदा हा। अगर अऊँ बल्लू कि अऊँ तैसिओ ना जाणदा, ता तूसु साईयें मूँ भी झूठै भूच्ची गाणा; पर अऊँ तैसिओ जाणदा अतै तसेरै वचना पुर चलदा हा। "
JHN,8,56,तून्दा पिता अब्राहम मेरै ईणै री भाळा मन्ज बड्डा मस्त थू; अतै तिनी हेरू अतै खुशी मनाई।” 
JHN,8,57,"यहूदी बलणा लगै, “तू ता हालि तिकर पजाँह साला रा भी निय्आ, फिरी भी तैंई अब्राहम जो हेरूरा?” "
JHN,8,58,"यीशुऐ तियां सोगी बल्लू, “अऊँ तुसू सोगी सच बलदा, कि अब्राहम रै पैदा भूणै थऊँ पैहलै रा अऊँ हा।” "
JHN,8,59,"ता तियें तैसिओ मारणै तांयें पत्थर चुकै, पर यीशु लुक्‍की करी मन्दरा थऊँ नकैई गो। "
JHN,9,1,यीशुऐ गान्दै टैमैं तिनी अक्की मणु जो हेरू जैडा जन्मा थऊँ ही अंधा थू। 
JHN,9,2,"तसेरै चेलै तैस थऊँ पुछु, “हे गुरू जी, कुणी पाप करुरा थू, ईनी मणुऐ या सेरै माता-पितै कि ऐह जन्मा थऊँ ही अंधा हा?” "
JHN,9,3,"यीशुऐ जवाव दिता, “ना ता ईनी पाप करूरा थू, ना ही सेरै माता-पितै, पर ऐह ठेरैतांये अंधा हा कि प्रमात्मैं रा सामर्थ ऐस मन्ज प्रकट भून। "
JHN,9,4,"जिनी मिन्जो भैजुरा, असिओ तसेरै कम दिनै-दिनै ही करना जरूरी हा; अतै रात भूणैबाळी हा जैत मन्ज कोई कम ना करी सकदा। "
JHN,9,5,"जैहणै तक अऊँ ऐस संसारा मन्ज हा, तैहणै तक संसारा री ज्योती हा।” "
JHN,9,6,"ऐह बली करी तिनी धरती पुर थूकु, अतै तैस थूका सितै जैड़ी चिक्क सिजी सो तिनी तैस अंधे री हाख्री मन्ज मळी करी, "
JHN,9,7,"तिनी बल्लू, “गच्छ अतै शीलोम रै कुण्ड़ा मन्ज धोई लै।” (शीलोम रा अर्थ हा भैजुरा) तिनी गिच्ची करी अपणी हाख्री धोई लैई अतै हेरदा हेरदा फिरी आ। "
JHN,9,8,"ता तसेरै पड़ेही अतै जियें तैसिओ पैहलै भीख मंगदै हेरू थू, बलणा लगै, “कै ऐह सो हि निय्आ जैडा भीख मंगदा थू?” "
JHN,9,9,"कुछ मणुऐ बल्लू, “ऐह ता सो हि हा,” होर बलणा लगै, “ना सो निय्आ पर तैस साईयें हा।” ता तिनी बल्लू, “अऊँ सो ही हा।” "
JHN,9,10,"ता सो तैस थऊँ पुछणा लगै, “तेरी हाख्री कियां खुली गई हिन?” "
JHN,9,11,"तिनी जवाव दिता, “यीशु नां रै अक्की मणुऐ चिक्का सेड़ी करी अतै मेरी हाख्री मन्ज मळी करी मिन्जो सितै बल्लू, ‘शीलोम रै कुण्ड़ा मन्ज गिच्ची करी धोई लै,’ अतै मैंई गिच्ची करी धोई अतै अऊँ हेरणा लगी पैंऊ।” "
JHN,9,12,"मणुऐ तैस थऊँ पुछु, “सो मणु कड़ी हा?” तिनी बल्लू, “अऊँ ना जाणदा।” "
JHN,9,13,मणु तैस मणु जो जैडा पैहलै अंधा थू फरीसी बलै लैई गै। 
JHN,9,14,"जधैड़ी यीशुऐ तसेरी हाख्री खोलूरी थी, सो विश्रामदिन थू "
JHN,9,15,"फिरी फरीसीये भी तैस थऊँ पुछु कि तसेरी हाख्री कियां खुली गई। तिनी बल्लू, “तिनी मेरी हाख्री मन्ज चिक्क लाई, फिरी मैंई धोई दिती, अतै अबै हेरणा लगी पैंऊ।” "
JHN,9,16,"ऐसा गल्ला पुर कुछ फरीसी बलणा लगै, “ऐह मणु प्रमात्मैं री कनारी थऊँ निय्आ, क्ओकि सो विश्रामदिन जो ना मन्दा।” बाकी बलणा लगै, “पापी मणु ऐसै चमत्कार कियां दसी सकदा?” ता तियां मन्ज फूट पैई गैई। "
JHN,9,17,"तियें तैस अंधे सितै फिरी बल्लू, “तिनी तेरी हाख्री खोली हिन। तू तसेरै वारै मन्ज कै बलदा?” तिनी बल्लू, “सो भविष्‍यवाणी करनै बाळा हा।” "
JHN,9,18,"पर यहूदी अगुवै जो विस्वास ना भूआ कि सो अंधा थू अतै अबै हेरना लगू हा, ता तियें तसेरै माता-पिता जो हैदी करी "
JHN,9,19,"तियां थऊँ पुछु, “कै ऐह तून्दा पुत्र हा, जैसियो तूहै बलदै थियै कि अंधा पैदा भच्छुरा हा? फिरी सो अबै कियां हेरणा लगी पैऊ हा?” "
JHN,9,20,"तसेरै माता-पिता जवाव दिता, “अहै जाणदै कि ऐह इन्दा पुत्र हा, अतै अंधा ही पैदा भच्छुरा; "
JHN,9,21,"पर अबै अहै ऐह ना जाणदै कि ऐह कियां हेरणा लगी पैंऊ हा अतै कुणी सेरी हाख्री खोली हिन। ऐह समझदार हा, ऐस थऊँ ही पुछी लेय्आ; ऐस अपणै वारै मन्ज अप्पु ही दस्सी दिणा।” "
JHN,9,22,"ऐह गल्ला तसेरै माता-पिता ठेरैतांये कणैई क्ओकि सो यहूदी अगुवै थऊँ डरदै थियै, क्ओकि यहूदी सब मिली गच्छुरै थियै कि अगर कोई बलदा कि सो मसीहा थू ता, सो मणु यहूदी रै सभागार थऊँ कड्ड़ी दिणा थू। "
JHN,9,23,"ऐसा बजहा थऊँ तसेरै माता-पिता बल्लू, “ऐह समझदार हा ऐस थऊँ ही पुछी लेय्आ।” "
JHN,9,24,"ता तियें यहूदिये तैस मणु जो जैडा अंधा थू दूई बरी हैदी करी बल्लू, “प्रमात्मैं री जय-जयकार कर। अहै ता जाणदै हिन कि सो मणु पापी हा।” "
JHN,9,25,"तिनी जवाव दिता, “अऊँ ना जाणदा कि सो पापी हा कि ना; अऊँ अक्क गल्ल जाणदा कि अऊँ अंधा थू अतै अबै हेरना लगू हा।” "
JHN,9,26,"तियें तैस सोगी फिरी बल्लू, “तिनी तिजो सोगी कै करू? अतै कियां तेरी हाख्री खोली हिन?” "
JHN,9,27,"तिनी तियां सोगी बल्लू, “अऊँ तुसिओ बली बैहुरा, अतै तूहै ना हुणु; अबै दूई बरी कजो हुणना चाहन्दै हिन? कै तूहै तसेरै चेलै बणना चाहन्दै हिन?” "
JHN,9,28,"ता सो तसेरी ही बुराई करीके बलणा लगै, “तू ही तसेरा चेला हा अहै ता मूसा रै चेलै हिन। "
JHN,9,29,अहै जाणदै हिन की प्रमात्मैं मुसा सोगी गल्ला करूरी; पर ऐस मणु जो ना जाणदै कि ऐह करा रा हा।” 
JHN,9,30,"तिनी तियां जो जवाव दिता, “ऐह ता हैरानी री गल्ल हा कि तुहै ना जाणदै कि सो करा रा हा, तांभी तिनी मेरी हाख्री खोली दिती। "
JHN,9,31,"अहै जाणदै कि प्रमात्मां पापी री ना हुणदा, पर अगर कोई प्रमात्मां रा भक्त भोआ अतै तसेरी मर्जी पुर चलदा भोआ ता सो तसेरी हुणदा हा। "
JHN,9,32,संसारा शुरू भूणै थऊँ लैई करी अज तक ऐह हुणनै मन्ज ना आ कि कुणकिए जन्मा रै अंधे री हाख्री खोली भून। 
JHN,9,33,"अगर ऐह मणु प्रमात्मैं री कनारी थऊँ ना भुन्दा ता, कुछ भी ना करी सकदा थू।” "
JHN,9,34,"तियें तैसिओ जवाव दिता, “तू ता बिलकुल पापा मन्ज जमुरा, तू असिओ कै सखांदा हा?” अतै तियें तैसिओ यहूदी रै सभागार थऊँ बाहर कड्ड़ी दिता। "
JHN,9,35,"यीशुऐ जैहणै ऐह हुणु कि तियें सो मणु बाहर कड्ड़ी दिता ता तैस सोगी मूल्ळी करी तैसिओ बल्लू, “कै तू प्रमात्मैं रै पुत्रा पुर विस्वास करदा?” "
JHN,9,36,"तिनी जवाव दिता, “हे स्वामी, सो प्रमात्मैं रा पुत्र कुण हा, कि अऊँ तैस पुर विस्वास करूं?” "
JHN,9,37,"यीशुऐ तैस सोगी बल्लू, “तैंई तैसिओ हेरूरा भी हा, जैडा तिजो सोगी गल्ला करू करदा अऊँ सो ही हा।” "
JHN,9,38,"तिनी बल्लू, “हे प्रभु अऊँ विस्वास करदा।” अतै तैसिओ प्रणाम करू। "
JHN,9,39,"ता यीशुऐ बल्लू, “अऊँ ऐस संसारा मन्ज न्याय तांयें छुरा ताकि जैड़ै ना हेरदै सो हेरन, अतै जैड़ै हेरदै हिन सो अंधे भूच्ची गान।” "
JHN,9,40,"जैड़ै फरीसी तैस सोगी थियै तियें ऐह गल्ला हुणी करी तैस सोगी बल्लू, “कै अहै भी अंधे हिन?” "
JHN,9,41,"यीशुऐ तियां जो बल्लू, “अगर तूहै अंधे भून्दै ता पापी ना भून्दै; पर अगर अबै बलदै कि अहै हेरदै हिन ता तून्दा पाप तियां माफ ना भूणा। "
JHN,10,1,“अऊँ तुसु सोगी सच बलदा कि जे कोई भैडा रै ओबरै मन्ज दारा मितै ना गान्दा पर दीवार ऊपरा मितै लन्गी गान्दा सो चोर या डाकू हा। 
JHN,10,2,पर जैडा भैडा रा पाअल हा सो दारा मितै अन्दरा जो गान्दा। 
JHN,10,3,"तैस तांयें द्धारपाल दारा खोली दिन्दा, अतै भैडा तैस पाअला री बोली हुणदी हिन, अतै सो अपणी भैडा जो नां लैई लैई के हैददा अतै बाहर लैई गान्दा। "
JHN,10,4,"जैहणै सो अपणी भैडा जो बाहर लैई गान्दा ता सो तंयारै अगो अगो चलदा, अतै भैडा तैस पिचो चलदी, क्ओकि सो तसेरी बोली पच्छैन्दी हिन। "
JHN,10,5,"पर तियां कसी पखलै पिचो ना गाणा, पर पखलै थऊँ नह्ई पैणा, क्ओकि सो पखलै री बोली ना पच्छैन्दी” "
JHN,10,6,"यीशुऐ तियां सोगी ऐह उदाहरण बल्लू, पर सो तैसा गल्ला रा मतलब ना समझी पायै कि ऐह कै गल हा जैड़ी सो असु सोगी बल्लू करदा हा। "
JHN,10,7,"ता यीशुऐ फिरी तियां सोगी बल्लू, “अऊँ तुसु सोगी सच बलदा हा, प्रमात्मैं वल्लै गाणै रा दार अऊँ हा। "
JHN,10,8,"जैतनै भी मिन्जो थऊँ पैहलै छुरै सो सब चोर अतै डाकू हिन, पर भैड़ै तंयारी ना हुणी। "
JHN,10,9,"प्रमात्मैं वल्लै गाणै रा दार अऊँ हा; अगर कोई मेरै द्धारा अन्दर गच्छा ता, तैस उद्धार पाणा, अतै अन्दर बाहर इच्ची गिच्ची सकणा अतै तैसिओ घा मुलणा। "
JHN,10,10,"चोर सिर्फ चोरी करना इन्दा, हत्या करना अतै नष्‍ट करना ही इन्दा; अऊँ ठेरैतांये छुरा कि सो जिन्दगी पान अतै मती सारी पान।” "
JHN,10,11,“खरा पाअल अऊँ हा; खरा पाअल अपणी भैडा तांयें अपणी जान दिन्दा। 
JHN,10,12,"मजदूर जैडा ना ता पाअल हा अतै ना ही भैडा रा मालक, भेड़िये जो इन्दा हेरदा ता सो भैडा जो छड़ी करी नह्ई गान्दा; अतै भेड़िये तियां भैडा पुर हमला करदै अतै ऐरा ओरा नहाई दिन्दा। "
JHN,10,13,"सो ठेरैतांये नह्ई गान्दा कि सो ता मजदूर हा, अतै तैसिओ भैडा री चिन्ता निय्आ।” "
JHN,10,14,"“खरा पाअल अऊँ हा; अऊँ अपणी भैडा जो जाणदा, अतै मेरी भैडा मिन्जो जाणदी हिन। "
JHN,10,15,जियां पिता मिन्जो जाणदा अतै अऊँ पिता जो जाणदा हा अतै अऊँ अपणी भैडा तांयें अपणी जान दिन्दा हा। 
JHN,10,16,"मेरी होर भी भैडा हिन, जैड़ी ऐस भेड़शाला री ना हिन। मिन्जो तियां जो भी लैईणा जरूरी हा। जैहणै तियां मेरा बोल हुणना, तैहणै अक्क ही झुण्ड़ अतै अक्क ही पाअल भूणा। "
JHN,10,17,पिता ठेरैतांये मिन्जो सोगी प्‍यार रखदा कि अऊँ अपणी जान दी दिन्दा कि अऊँ फिरी जिन्दा भूच्ची सकूँ। 
JHN,10,18,"कोई मेरै प्राणा जो मिन्जो थऊँ ना खुसदा, पर अऊँ अप्पु ही दिन्दा हा। मिन्जो तैसिओ दिणै रा अतै फिरी लैणै रा हक भी हा। ऐह हूक्म मेरै पिते थऊँ मिन्जो मुळुरा।” "
JHN,10,19,ईयां गला री बजह थऊँ यहूदी मणु मन्ज फिरी फूट पैई गई। 
JHN,10,20,"तियां मन्ज मतै मणु कणैणा लगै, “ऐस मन्ज दुष्‍टात्मा हा, अतै ऐह पागल हा; सेरी कजो हुणदै हिन?” "
JHN,10,21,"होर मणु बलणा लगै, “ऐह गला ईनै मणु री ना हिन जैस मन्ज दुष्‍टात्मा भोआ। कै दुष्‍टात्मा अंधे री हाख्री खोली सकदी हिन?” "
JHN,10,22,यरूशलेम मन्दरा रा प्रतिष्‍ठा रा त्यौहार मनाणा लाऊरा थू; अतै सर्दी रा मौसम थू। 
JHN,10,23,यीशु मन्दरा मन्ज सुलेमान रै बराण्ड़ै जैड़ा कि मन्दरा मन्ज थू घुमु करदा थू। 
JHN,10,24,"ता यहूदी मणुऐ तैसिओ ईच्ची के घेरी लेऊ अतै पुछु, “तू ईन्दै मना जो कैहणै तक दुविधा मन्ज रखला? अगर तू मसीह हा ता असिओ साफ साफ दसी दे।” "
JHN,10,25,"यीशुऐ तियां जो जवाव दिता, “मैंई तुसु सोगी बली दितुरा पर तुहै विस्वास करदै ही ना हिन। जैड़ै कम अऊँ पिता रै अधिकारा सितै करदा सो ही मेरै गवाह हिन, "
JHN,10,26,पर तुहै ठेरैतांये विस्वास ना करदै क्ओकि तुहै मेरी भैडा थऊँ ना हिन। 
JHN,10,27,"मेरी भैड़ा मेरा बोल हुणदी हिन; अऊँ तियां जो जाणदा हा, अतै सो मेरै पिचो पिचो चलदी हिन; "
JHN,10,28,"अतै अऊँ तियां जो अनन्त जिन्दगी दिन्दा हा। सो कदी भी नष्‍ट ना भूणी, अतै कोई भी तियां जो मेरै हथा थऊँ खुस्सी ना सकदा। "
JHN,10,29,"मेरा पिता, जिनी तियां जो मिन्जो दितुरा, सबी थऊँ बडा हा अतै कोई तियां जो पिता रै हत्था थऊँ खुस्सी ना सकदा। "
JHN,10,30,अऊँ अतै पिता अक्क ही हिन।” 
JHN,10,31,यहूदी मणुऐ तैस जो मारणै तांयें पत्थर चुकै। 
JHN,10,32,"ऐह हूणी करी यीशुऐ तियां सोगी बल्लू, “मैंई तुसिओ अपणै पितै री तरफा थऊँ मतै सारै भलै कम दस्सै; तियां मन्ज कस जिन्‍नै कम्मा तांयें तुहै मिन्जो पत्थर मारू करदै हिन?” "
JHN,10,33,"यहूदिये तैसिओ जवाव दिता, “भले कम्मा तांयें अहै तिजो पत्थर ना मारना लगुरै पर प्रमात्मैं री बुराई करनै तांयें; अतै ठेरैतांये कि तू मणु भूच्ची करी अपणै आपा जो प्रमात्मां भूणै रा दावा करदा।” "
JHN,10,34,"यीशुऐ तियां जो जवाव दिता, “कै पवित्रग्रन्था मन्ज ऐह ना लिखुरा, ‘मैंई बल्लू, तुहै ईश्‍वर हिन?’ "
JHN,10,35,"अगर तिनी तियां जो ईश्‍वर बल्लू जियां बलै प्रमात्मैं रा बचन पुजुरा (अतै पवित्रग्रन्था री गल्ल झूठ ना भूच्ची सकदी), "
JHN,10,36,"ता जैसियो पितै पवित्र बणाई करी ऐस संसारा मन्ज भैजुरा, तुहै तैस सितै बलदै, ‘तू बुराई करदा हा,’ ठेरैतांये कि मैंई बल्लू, ‘अऊँ प्रमात्मैं रा पुत्र हा?’ "
JHN,10,37,"अगर अऊँ अपणै पितै रा कम ना करदा, ता मेरा विस्वास मत करा। "
JHN,10,38,"पर अगर अऊँ करदा हा, ता चाहे मेरा विस्वास करा भी मत, पर तियां कम्मा रा ता विस्वास करा। ताकि तुहै जाणन अतै समझन कि पिता मिन्जो मन्ज हा अतै अऊँ पिता मन्ज।” "
JHN,10,39,ता तियें फिरी तैसिओ पकड़णै री कोशिश करी पर सो तंयारै हत्था थऊँ नकैई गो। 
JHN,10,40,"फिरी यीशु यरदन झीला रै पार तैसा जगहा जो चली गो, जैड़ी यूहन्‍ना पैहलै बपतिस्मा दिन्दा थू, अतै तैड़ी ही रैऊ। "
JHN,10,41,"मतै सारै मणु तैस बलै इच्ची करी बलदै थियै, “यूहन्‍नै ता कोई चमत्कार ना दसुरै, पर जैडा कुछ यूहन्‍नै सेरै बारै मन्ज बलुरा थू, सो सब सच थू।” "
JHN,10,42,अतै तैड़ी मतै मणुऐ यीशु पुर विस्वास करू। 
JHN,11,1,मरियम अतै मार्था दोई बैहणी थी। तंयारा भाई लाजर बीमार थू सो बैतनिय्याह ग्राँ मन्ज रैहन्दै थियै। 
JHN,11,2,"ऐह सो ही मरियम थी जैसे प्रभु पुर इत्र मळी करी तसेरै पैरा जो अपणै बाळा सितै पुजूंरा थू, तंयारा ही भाई लाजर बीमार थू। "
JHN,11,3,"ता तसेरी बैहणीये तैसिओ सेनेहा भैजु कि, “हे प्रभु, हेर, जैस सोगी तुहै प्‍यार करदै हिन, सो बीमार हा।” "
JHN,11,4,"ऐह हुणी करी यीशुऐ बल्लू, “ऐसा बमारी रा अन्त मौत ना भूणा; पर प्रमात्मैं री महिमा तांयें हा, कि तसेरी बजह थऊँ प्रमात्मैं रै पुत्रा री जय जयकार भोआ।” "
JHN,11,5,"यीशु मार्था, तसारी बैहणी अतै लाजर सोगी प्‍यार रखदा थू। "
JHN,11,6,"फिरी भी जैहणै यीशुऐ हुणु कि लाजर बीमार हा, ता जैसा जगह पुर सो थू, तैड़ी दोई दिन होर रूकी गो। "
JHN,11,7,"दूँ दिना बाद तिनी अपणै चेलै सोगी बल्लू, “अईआ, अहै फिरी यहूदिया परदेस रै बैतनिय्याह ग्राँ जो गान।” "
JHN,11,8,"चेलै तैस सोगी बल्लू, “हे गुरू, यहूदी अगुवै ता तिजो पुर पत्थर मारना चाहन्दै थियै, अतै कै तू फिरी तैड़ीओ गाणा चाहन्दा?” "
JHN,11,9,"यीशुऐ जवाव दिता, “कै दिना मन्ज बारह घंटै ना भून्दै? अगर कोई दिय्आ चला ता ठोकर ना लगदी, क्ओकि सो सुरजा री लौई मन्ज चलदा हा। "
JHN,11,10,"पर अगर कोई राती चला ता ठोकर लगदी ही हा, क्ओकि तैत मन्ज लौ ना भून्दी।” "
JHN,11,11,"तिनी ऐह गला करी, अतै ऐत थऊँ बाद तियां सोगी बलणा लगु, “इन्दा मित्र लाजर सोई गो हा, पर अऊँ तैसिओ जगाणा चलु हा।” "
JHN,11,12,"ता तसेरै चेलै बल्लू, “हे प्रभु, अगर सो सोई गो हा ता तैस उठी भूणा।” "
JHN,11,13,"यीशुऐ ता तसेरी मौती रै बारै मन्ज बल्लू थू, पर सो समझै कि तसेरै निन्द्रा मन्ज सुणै रै बारै मन्ज बल्लू हा। "
JHN,11,14,"ता यीशुऐ तियां सोगी साफ साफ बली दिता, “लाजर मरी गो हा; "
JHN,11,15,"अतै अऊँ तुन्दी बजह थऊँ खुश हा कि अऊँ तैड़ी ना थू जैत थऊँ तुहै विस्वास करन। पर अबै अईआ, अहै तैस बलै चलन।” "
JHN,11,16,"ता थोमा जैसियो दिदुमुस भी बलदै थियै, अपणै साथी चेलै सोगी बलणा लगु, “अईआ, अहै भी ऐस सोगी मरना चलन।” "
JHN,11,17,बैतनिय्याह ग्राँ पुजणै पुर यीशु जो ऐह पता लगु कि लाजर को कब्र मन्ज रखुरै चंऊर दिन भूच्ची गच्छुरै हिन। 
JHN,11,18,बैतनिय्याह यरूशलेम थऊँ कोई दोई मील री दूरी पुर थू। 
JHN,11,19,मतै सारै यहूदी मार्था अतै मरीयम बलै तंयारै भाई रै मरनै पुर तैहा जो तस्सली दिणा छुरै थियै। 
JHN,11,20,"जैहणै मार्था यीशु रै ईणै री खबर हुणी ता तैस सोगी मुळना गई, पर मरियम घरै ही बैही रैई। "
JHN,11,21,"मार्था यीशु सोगी बल्लू, “हे प्रभु, अगर तु ऐठी भून्दा ता मेरा भाई कदी भी ना मरदा। "
JHN,11,22,"अतै अबै अऊँ भी जाणदी हा कि जैडा कुछ तुद प्रमात्मैं थऊँ मँगणा, प्रमात्मैं सो तिजो दि दिणा।” "
JHN,11,23,"यीशुऐ तैहा सोगी बल्लू, “तेरै भाई फिरी जी भूणा।” "
JHN,11,24,"मार्था तैस सोगी बल्लू, “अऊँ जाणदी हा कि न्याय रै दिना मन्ज दोवारा जी उठणै रै टैमैं तैस जी भूणा।” "
JHN,11,25,"यीशुऐ तैहा सोगी बल्लू, “दोवारा जीणा अतै जिन्दगी अऊँ ही हा; जैडा कोई मिन्जो पुर विस्वास करदा सो अगर मरी भी गच्छा ता तैस जी भूणा, "
JHN,11,26,"अतै जैडा कोई जिन्दा हा अतै मिन्जो पुर विस्वास करदा हा, सो सदा तक ना मरणा। कै तू ऐसा गला पुर विस्वास करदी हा?” "
JHN,11,27,"तैहै तैस सोगी बल्लू, “हाँ हे प्रभु, अऊँ विस्वास करदी हा कि प्रमात्मैं रा पुत्र मसीह जैडा संसार मन्ज ईणैबाळा थू, सो तू ही हा।” "
JHN,11,28,"ऐह बली करी सो चली गई, अतै अपणी बैहणी मरियम जो हैदी करी चुपचाप बल्लू, “गुरू ऐठी ही हा अतै तिजो हैदु करदा।” "
JHN,11,29,ऐह हुणी करी सो झट उठी करी तैस बलै आई। 
JHN,11,30,यीशु हालि तिकर ग्राँ मन्ज ना पुजुरा थू पर तैसा जगह ही थू जैड़ी मार्था तैसिओ मुळूरी थी। 
JHN,11,31,"ता तैड़ी जैड़ै यहूदी तैस घरा मन्ज थियै अतै तैहा जो शान्ती दिच्छु करदै थियै। तियें ऐह हेरू कि मरियम झट उठी करी बाहर गई हा ता सो समझै कि ऐह कब्रा पुर रूणै तांयें गई हा, ता सो भी तसारै पिचो चली पै। "
JHN,11,32,"जैहणै मरियम तैड़ी पुजी जैड़ी यीशु थू, ता सो तैसिओ हेरी करी तसेरै पैरा मन्ज पैई गई अतै बलणा लगी, “हे प्रभु, अगर तू ऐठी भून्दा ता मेरा भाई ना मरदा।” "
JHN,11,33,"जैहणै यीशुऐ तैहा जो अतै तियां यहूदी जो जैड़ै तैहा सोगी आये थियै, रूंदै हेरू ता सो आत्मा मन्ज बडा उदास अतै दौक्ळी नकैऊ, "
JHN,11,34,"अतै बल्लू, “तुहै तैसिओ कड्ड़ी दफनाऊरा?” तियें तैस सोगी बल्लू, “हे प्रभु चली करी हेरी ले।” "
JHN,11,35,यीशु रोऊ। 
JHN,11,36,"ता यहूदी बलणा लगै, “हेरा, ऐह तैस सोगी कैतना प्रेम रखदा थू।” "
JHN,11,37,"पर तियां मन्ज कुछ बलणा लगै, “कै ऐह जिनी अंधे री हाख्री खोली, ऐह भी ना करी सकू कि ऐह मणु ना मरदा?” "
JHN,11,38,यीशु मना मन्ज बडा ही उदास भूच्ची करी फिरी कब्रा पुर आ। सो अक्क गुफा थी अतै अक्क पत्थर तैस पुर रखूरा थू। 
JHN,11,39,"यीशुऐ बल्लू, “पत्थरा जो घेरा।” तैस मरूरै री बैहण मरियम बलणा लगी, “हे प्रभु, ऐस मन्ज ता मुसक चलुरी भूणी हा, क्ओकि ऐसिओ मरूरै ता चंऊर दिन भूच्ची गच्छुरै हिन।” "
JHN,11,40,"यीशुऐ तैस सोगी बल्लू, “कै मैंई तिजो सोगी ना बल्लू थू कि अगर तू विस्वास करली ता प्रमात्मैं री महिमा हेरली।” "
JHN,11,41,"ता तियें तैस पत्थर जो घेरू। यीशुऐ अपणी हाख्री चुकी करी बल्लू, “हे पिता, अऊँ तेरा धन्यवाद करदा कि तैंई मेरी प्रार्थना हुणी लैई हा। "
JHN,11,42,"अऊँ जाणदा थू कि तू सदा मेरी हुणदा, पर जैड़ी भीड़ अखै ब्रखै खडूरी हा, तंयारी बजह थऊँ मैंई ईयां बल्लू हा, कि ऐह मणु विस्वास करन कि तैंई मिन्जो भैजुरा हा।” "
JHN,11,43,"ऐह बली करी तिनी जोरा सितै हक्क पाई, “हे लाजर निकळी आई!” "
JHN,11,44,"जैडा मरी गच्छुरा थू सो कफणा थऊँ हथ पैर बनुरा निकळी आ, अतै तसेरा मुँह कपड़ै सितै लपेटुरा थू। यीशुऐ तियां सोगी बल्लू, “ऐसिओ खोली देय्आ अतै गाणा देय्आ।” "
JHN,11,45,"ता जैड़ै यहूदी मरियम बलै छुरै थियै अतै तसेरा ऐह कम हेरू थू, तियां मन्ज मतै तैस पुर विस्वास करू। "
JHN,11,46,पर तियां मन्ज कुछ मणुऐ फरीसी जो गिचीकरी यीशु रै कम्मा री खबर हुणाई। 
JHN,11,47,"ऐह हुणी करी प्रधान याजकै अतै फरीसीये महासभा करी, अतै बल्लू, “अहै करदै कै हिन? ऐह मणु ता मतै चमत्कार दसदा। "
JHN,11,48,"अगर अहै ऐसिओ ईयां ही छड़ी दिन, ता सबी मणु ऐस पुर विस्वास करी लैणा, अतै रोमी इच्ची करी इन्दी जगह अतै जाति दूनी पुर हक्क जमाई लैणा।” "
JHN,11,49,"ता तियां मन्ज काइफा नां रै अक्की मणुऐ जैडा तैस साला रा महायाजक थू, तियां सितै बल्लू, “तुहै कुछ भी ना जाणदै, "
JHN,11,50,"अतै ना ऐह समझदै कि तुसु तांयें ऐह भला हा कि असु तांयें अक्क मणु मरा, अतै सब जाति नष्‍ट ना भून।” "
JHN,11,51,"ऐह गल तिनी अपणी तरफा थऊँ ना बली, पर तैस साला रै महायाजक भूच्ची करी भविष्‍यवाणी करी, कि यीशु तैहा जाति तांयें मरणा; "
JHN,11,52,"अतै ना सिर्फ तैहा जाति तांयें, पर ठेरैतांये भी कि प्रमात्मैं री तितर बितर बच्चै जो अक्क करी देय्आ। "
JHN,11,53,ता यहूदी अगुवै तैस दिन थऊँ ही तैसिओ मारनै री योजना बणाणा लगै। 
JHN,11,54,"ठेरैतांये यीशु तैस टैमां थऊँ लैई करी यहूदी रै सामणै ना आ, पर तैड़ी थऊँ बणा रै अक्की परदेसा इफ्राईम नां रै अक्की नगरा जो चली गो, अतै अपणै चेलै सोगी तैड़ी ही रैहणा लगु। "
JHN,11,55,"यहूदी रा फसह रा त्यौहार नेड़ै थू, अतै मतै भारी मणु फसह रै त्यौहारा थऊँ पैहलै पूरै देशा थऊँ यरूशलेम जो गै कि अपणै आपा जो शुद्ध करन। "
JHN,11,56,प्रधान याजकै अतै फरीसीये मन्दरा मन्ज सबी जो ऐह हूक्म दी रखूरा थू कि अगर कसकी जो पता लगी गाला कि यीशु कड़ी हा ता सो असिओ दसी देय्आ ताकि अहै तैसिओ पकड़ी सकन। 
JHN,11,57,"ता फरीसी यीशु जो तोपणा लगै अतै मन्दरा मन्ज खड़ी करी अप्पु मन्ज कणैणा लगै, “तुहै कै सोचदै हिन? कै सो त्यौहारा मन्ज ना ईला?” "
JHN,12,1,"यीशु फसह रै त्यौहार थऊँ छिया दिन पैहलै बैतनिय्याह ग्राँ मन्ज आ जैड़ी लाजर थू, जैसियो यीशुऐ मरुरै थऊँ जीयाऊ थू। "
JHN,12,2,"तैड़ी तियें यीशु तांयें धाम बणाई; अतै मार्था तसेरी सेवा लगुरी थी, अतै लाजर भी तियां सबी सोगी धाम खाणा बैहुरा थू। "
JHN,12,3,तैहणै मरीयमें अध्धा सेर किमती इत्र लैई करी यीशु रै पैरा मन्ज ड़ोळी करी मळु अतै अपणै बाळा सितै पैर पुन्जै; अतै तैस इत्र री मुसकी सितै पुरा घर खुश्‍बुदार भूच्ची गो। 
JHN,12,4,"पर तसेरै चेलै मन्ज यहूदा इस्करियोती नां रा अक्क चेला जैडा तैसिओ पकडाणै बाळा थू, बलणा लगा, "
JHN,12,5,“ऐह इत्र ता त्राई सो दीनार मन्ज बेचीकरी गरीबा जो कजो ना दिता?” 
JHN,12,6,"तिनी ऐह गल ठेरैतांये ना बली की गरीबा री चिन्‍द थी, पर ठेरैतांये की सो चोर थू, अतै तैस बलै अक्क थैली भून्दी थी अतै तैत मन्ज जैडा कुछ भी पान्दै थियै सो कड़ी लैन्दा थू। "
JHN,12,7,"यीशुऐ बल्लू, “ऐसा जो रैहणा देय्आ। ऐसै जैड़ा ऐह करू हा ऐह मेरै दफनाणै रै दिना री तैयारी पैहलै थऊँ ही करी हा। "
JHN,12,8,"क्ओकि गरीब ता तूसु सोगी सदा रैहन्दै हिन, पर मूँ तूसु सोगी सदा ना रैहणा।” "
JHN,12,9,"जैहणै यहूदी मणु री भीड़ जो पता लगू कि यीशु बैतनिय्याह ग्राँ मन्ज हा। ता सो ना सिर्फ यीशु री बजह थऊँ तैड़ी आये, पर लाजर जो भी हेरणा आये, जैसियो तिनी मरूरै थऊँ जिआऊरा थू "
JHN,12,10,ता प्रधान याजकै लाजर जो भी मारणै री योजना बणाई। 
JHN,12,11,क्ओकि तसेरी बजह थऊँ मतै सारै यहूदी मणु चली गै अतै यीशु पुर विस्वास करू। 
JHN,12,12,दूये दिन मतै मणुऐ जैड़ै तैस त्यौहारा मन्ज छुरै थियै ऐह हुणु कि यीशु यरूशलेम मन्ज ईणा लगूरा। 
JHN,12,13,"ठेरैतांये तियें खजूर री डाळी लैई अतै तैस सोगी मुळणै तांयें चली पै, अतै चिल्लाणा लगै, “जय जयकार! धन्य इस्त्राएल रा राजा, जैडा प्रभु रै नां थऊँ इन्दा हा।” "
JHN,12,14,"जैहणै यीशु जो गदहै रा अक्क बच्चा मुलू; ता सो तैस पुर बैही गो, अतै यरूशलेम शहरा जो आ। अतै जिंआ पवित्रग्रन्थ मन्ज लिखूरा हा, "
JHN,12,15,"“हे सिय्योन री बेटी, मत डर; हेर, तेरा राजा गदहै रै बच्चै पुर चढ़ी करी चली आ हा।” "
JHN,12,16,"यीशु रै चेलै पैहलै ऐह गल्ल ना समझै थियै, पर जैहणै यीशु रै चमत्कार हेरै ता तियां जो याद आई कि जैड़ी गल्ला तसेरै बारै मन्ज लिखूरी थी अतै मणुऐ भी तैस सोगी ईना ही बर्ताव करूरा। "
JHN,12,17,"ता तैहै मणु री भिड़ै तसेरी गवाही दिती, जैड़ै तैस टैमैं तैस सोगी थियै जैहणै तिनी लाजर जो क्रब थऊँ हैदी करी मरूरै थऊँ जीयाऊ थू। "
JHN,12,18,ठेरी बजह थऊँ ही मणु तैस सोगी मुळणा चली आये थियै क्ओकि तियें ऐह हुणु थू कि तिनी ऐह चमत्कार करू हा। 
JHN,12,19,"ता फरीसी अप्पु मन्ज कणैणा लगै, “सोचा असु थऊँ कुछ ना भूच्चु करदा। हेरा संसारा रै मतै मणु ऐस पिचो भूणा लगूरै।” "
JHN,12,20,जैड़ै मणु तैस त्यौहारा मन्ज भजन करना छूरै थियै तियां मन्ज कुछ यूनानी मणु भी थियै। 
JHN,12,21,"तियें गलील रै बैतसैदा रै रैहणै बाळै फिलिप्पुस बलै इच्ची करी तैस सोगी विनती करी, “श्रीमान, अहै यीशु सोगी मुलणा चाहन्दै हिन।” "
JHN,12,22,"फिलिप्पुसे इच्ची करी अन्द्रियास सोगी बल्लू, ता अन्द्रियास अतै फिलिप्पुसे गिच्ची करी यीशु सोगी बल्लू,। "
JHN,12,23,"ता यीशुऐ तियां सोगी बल्लू, “सो टैमं चली आ की मणु रै पुत्रा री जय जयकार भोआ। "
JHN,12,24,"अऊँ तुसू सोगी सच बलदा कि जैहणै तक कणका रा दाणा जमीना मन्ज पैई करी मरी ना गान्दा, सो अकेला रैहन्दा हा, पर जैहणै मरी गान्दा, ता मता फल लैईन्दा हा। "
JHN,12,25,"जैडा अपणै प्राणा जो बडा प्यारा जाणदा, सो तैस खोई दिणै; अतै जैडा ऐस संसारा मन्ज अपणै प्राणा जो प्यारा ना जाणदा, तैस अनन्त जिन्दगी तांयें तठेरी रक्षा करनी हा। "
JHN,12,26,"अगर कोई मेरी सेवा करा, ता मेरै पिचो चला, अतै जैड़ी अऊँ हा, तैड़ी मेरा दास भी भूणा। अगर कोई मेरी सेवा करा, ता पितै तसेरा आदर करणा। "
JHN,12,27,"“अबै मेरा मन बड़ा परेशान हा। ठेरैतांये अबै अऊँ कै बल्लू? ‘हे पिता, मिन्जो ऐस टैमां थऊँ बचा?’ क्ओकि अऊँ ऐस संसारा मन्ज दुख सैहणै तांयें ही छुरा। "
JHN,12,28,"हे पिता, अपणै नां री महिमा जो प्रकट कर।” तैहणै अम्बरा थऊँ ऐह आकाशवाणी भूई, “मैंई अपणी महिमा जो प्रकट करूआ, अतै होर भी करनी हा।” "
JHN,12,29,"ता जैड़ै खडुरै मणु हुणु करदै थियै ता तियें बल्लू कि बदळ गरूजू हा। होर बलणा लगै, “कोई स्वर्गदूत ऐस सोगी कणैऊ हा।” "
JHN,12,30,"ता यीशुऐ बल्लू, “ऐह बोल मेरै फायदै तांयें ना पर तुन्दै फायदै तांयें ही हा। "
JHN,12,31,"अबै ऐस संसार रा न्याय भूणा, अतै शैतान जो कड्ड़ी दिणा जैडा ऐस संसारा रा हाक्म हा; "
JHN,12,32,"अतै अगर अऊँ धरती थऊँ उच्चै पुर चढाया गाणा, ता सबी जो अप्पु बलै खिंजणा हा।” "
JHN,12,33,ऐह बली करी तिनी ऐह दस्सु कि तैस किन्‍नी मौती मरणा हा। 
JHN,12,34,"ऐह हुणी करी मणुऐ बल्लू, “अहै पवित्रग्रन्था री गल्ला हुणुरी हिन कि मसीह सदा रैहणा हा, फिरी तू कजो बलदा हा कि मणु रै पुत्रा जो ऊचै पुर चढ़ाया गाणा जरूरी हा? ऐह मणु रा पुत्र कुण हा?” "
JHN,12,35,"यीशुऐ तियां सितै बल्लू, “ज्योती अबै थोड़ी देरा तक तूसु सोगी हा। जेहणा तिकर ज्योती तूसु सोगी हा तैहणा तक चली रेय्आ, ईयां ना भोआ कि नैहरा इच्ची करी तुसिओ घेरी लेय्आ; जैडा नैहरै मन्ज चलदा सो ना जाणदा कि करा चलूरा। "
JHN,12,36,"जैहणै तक ज्योती तूसु सोगी हा, ज्योती पुर विस्वास रखा ताकि तूहै ज्योती री औलाद बनण।” ऐह गल्ला करीके यीशु चली गो अतै तियां थऊँ लूकी रैऊ। "
JHN,12,37,"यीशुऐ मणु सामणै ऐतनै चमत्कार करै, तांभी तियें तैस पुर विस्वास ना करू; "
JHN,12,38,"ऐह ठेरैतांये भूआ ताकि यशायाह भविष्‍यवक्ता रा वचन पुरा भोआ जैडा तिनी बलुरा थू “हे प्रभु, इन्दै सुसमाचार पुर कुणी विस्वास करू हा? अतै प्रभु रा जोर कुणी हेरू हा?” "
JHN,12,39,"ठेरी बजह थऊँ सो विस्वास ना करी सके, क्ओकि यशायाह ऐह भी बलुरा हा "
JHN,12,40,"“तिनी तंयारी हाख्री अंधी, अतै मन कठोर करी दितुरा हा; करखी ऐसा ना भोआ कि सो हाख्री सितै हेरन, अतै मना सितै समझन, अतै फिरन, अतै अऊँ तियां जो चंगा करूं।” "
JHN,12,41,"यशायाह ऐह गल्ला ठेरैतांये बली कि तिनी तसेरी भविष्‍य मन्ज भूणैबाळी महिमा हेरी, अतै तसेरै बारै मन्ज गल्ला करी। "
JHN,12,42,"तांभी हाकमा मन्ज भी मतै तैस पुर विस्वास करू, पर फरीसी री बजह थऊँ सामणै ना मन्दै थियै, क्ओकि सो सोचदै थियै कि ऐसा ना भोआ कि तियां जो यहूदी रै सभागार थऊँ कड्ड़ी दीन। "
JHN,12,43,क्ओकि मणु री तरफा थऊँ तारीफ तियां जो प्रमात्मैं री तारीफ थऊँ ज्यादा खरी लगदी थी। 
JHN,12,44,"यीशुऐ जोरा सितै बल्लू, “जैडा मिन्जो पुर विस्वास करदा, सो मिन्जो पुर ना मगर मेरै भैजणै बाळै पुर विस्वास करदा हा। "
JHN,12,45,"अतै जैडा मिन्जो हेरदा, सो मेरै भैजणै बाळै जो हेरदा। "
JHN,12,46,"अऊँ संसारा री ज्योती बणी करी छूरा, ताकि जैडा कोई मिन्जो पुर विस्वास करा सो नैहरै मन्ज ना रेय्आ।” "
JHN,12,47,"“अगर कोई मेरी गल्ला हूणी करी ना मना, ता अऊँ तैसिओ दोषी ना ठहरान्दा; क्ओकि अऊँ संसारा रै मणुओ दोषी ठहराणा ना छूरा, पर ईयां जो बचाणै तांयें छूरा हा। "
JHN,12,48,"जैडा मिन्जो तूछ जाणदा अतै मेरी गल्ला ग्रहण ना करदा तैसिओ दोषी ठहराणै बाळा ता अक्क ही हा; मतलब जैडा बचन मैंई बल्लू हा, तैस ही न्याय रै दिना मन्ज तैसिओ दोषी ठहराणा। "
JHN,12,49,"क्ओकि मैंई अपणी तरफा थऊँ गल्ला ना करी, पर पिता जिनी मिन्जो भैजूरा तिनी ही मिन्जो हूक्म दितुरा हा कि अऊँ कै बल्लू अतै कै कै कणैऊ? "
JHN,12,50,"अतै अऊँ जाणदा कि तसेरा हूक्म मनणै थऊँ अनन्त जिन्दगी हा। ठेरैतांये अऊँ जैडा कुछ बलदा, सो जैडा पितै मिन्जो सोगी कणैऊ तियां ही बलदा हा।” "
JHN,13,1,"फसह रै त्यौहारा थऊँ पैहलै, जैहणै यीशु जो पता लगी गो कि मेरा सो टैमं चली आ कि मिन्जो संसार छड़ी करी अपणै पिते बलै वापस फिरी गाणा। ता सो अपणै चेलै सितै जैड़ै ऐस संसारा मन्ज थियै, जैसा प्रेम सो रखदा थू, अन्त तक तिन्ना ही प्रेम करदा रैऊ। "
JHN,13,2,"ता राती रै खाणै रै टैमैं, शैतान शमौना रै पुत्र यहूदा इस्करियोती रै मना मन्ज ऐह गल्ल पाई चुकुरा थू कि तैसिओ पकडा, "
JHN,13,3,"यीशुऐ, ऐह जाणी करी कि पितै सब अधिकार मिन्जो दितुरा, अतै अऊँ प्रमात्मैं थऊँ छूरा अतै प्रमात्मैं बलै ही चलूरा हा, "
JHN,13,4,यीशुऐ खाणै थऊँ उठी करी अपणा लाऊरा उपरा रा चोळा उतारू अतै परना लैई करी अपणी कमरा मन्ज बनी लैऊँ। 
JHN,13,5,ता अक्की भान्डै मन्ज पाणी भरी करी चेलै रै पैर धूणा अतै जैडा परना कमरा मन्ज बनुरा थू तैत सोगी पून्जणा लगा। 
JHN,13,6,"जैहणै सो शमौन पतरस बलै आ ता, पतरसे तैस सोगी बल्लू, “हे प्रभु, कै तू मेरै पैर धून्धा?” "
JHN,13,7,"यीशुऐ तैसिओ जवाव दिता, “जैडा अऊँ करदा, तू तठेरा मतलब हालि ना समझदा, पर ऐस थऊँ बाद समझणा।” "
JHN,13,8,"पतरसे तैस सोगी बल्लू, “तुद मेरै पैर कदी ना धोई पाणै।” ऐह हुणी करी यीशुऐ तैस सोगी बल्लू, “अगर अऊँ तिजो धोऊ ता तुद सदा मेरै रैहणा।” "
JHN,13,9,"शमौन पतरसे तैस सोगी बल्लू, “हे प्रभु, ता तू मेरै पैरा ही ना पर, मेरै हत्था अतै मुन्डा भी धोई दे।” "
JHN,13,10,"यीशुऐ तैस सोगी बल्लू, “जैडा नैहई बैहूरा तैसिओ पैरा रै सिवा होर कुछ धूणै री जरूरत निय्आ, पर सो बिलकुल शुद्ध हा; अतै तु शुद्ध हा, पर सबी रै सब शुद्ध ना हिन।” "
JHN,13,11,"सो अपणै पकड़ाणै बाळै जो जाणदा थू ठेरैतांये तिनी बल्लू, “तुहै सबी रै सब शुद्ध ना हिन।” "
JHN,13,12,"जैहणै यीशु तंयारै पैर धोई बैईठा, अतै अपणा चोळा लाई करी फिरी बैही गो, ता तियां सितै कणैणा लगा, “कै तूहै समझी गै कि मैंई तून्दै सोगी कै करूआ? "
JHN,13,13,"तुहै मिन्जो गुरू अतै प्रभु बलदै हिन, अतै ठीक भी बलदै हिन, क्ओकि अऊँ सो ही हा। "
JHN,13,14,"अगर मैंई प्रभु अतै गुरू भूच्ची करी तून्दै पैर धोऐ, ता तुसिओ भी अक्की दूये रै पैर धूणा चहिन्‍दै। "
JHN,13,15,"क्ओकि मैंई तुसिओ तरीका दसी दिता हा कि जिंआं मैंई तूसु सोगी करू हा, तूहै भी तियां ही करू करा। "
JHN,13,16,"अऊँ तूसु सोगी सच बलदा कि दास अपणै स्वामी थऊँ बडा निय्आ, अतै ना भैजुरा प्रेरित अपणै भैजणैवाळै थऊँ। "
JHN,13,17,"तुहै ऐह गल्ला जाणदै हिन, अतै अगर इआं पुर चलदै हिन ता धन्य हिन।” "
JHN,13,18,"“अऊँ तूसु सबी रै बारै मन्ज ना बलदा; जियां जो मैंई चूणी लैऊरा, तियां जो अऊँ जाणदा हा; पर ऐह ठेरैतांये हा कि पवित्रग्रन्था रा ऐह बचन पुरा भोआ, जैडा मिन्जो सोगी रोटी खान्दा, तिनी मिन्जो सोगी दुश्‍मणा सांईये व्यवहार करू हा।” "
JHN,13,19,“अबै अऊँ ऐह पुरा भूणै थऊँ पैहलै तुसिओ दस्सी दिन्दा कि जैहणै ऐह भूच्ची गच्छा ता तूहै विस्वास करन कि अऊँ सो ही हा। 
JHN,13,20,अऊँ तूसु सोगी सच बलदा कि जैडा मेरै भैजुरै जो ग्रहण करदा सो मिन्जो ग्रहण करदा; अतै जैडा मिन्जो ग्रहण करदा सो मेरै भैजणै बाळै जो ग्रहण करदा।” 
JHN,13,21,"ऐह गल्ला बली करी यीशु आत्मा मन्ज बड़ा परेशान भूच्ची गो अतै अपणै चेलै जो बल्लू, “अऊँ तूसु सोगी सच बलदा कि तूसु मन्ज अक्की मिन्जो पकड़ाणा हा।” "
JHN,13,22,"चेलै शका सोगी, अक्की दूये री कनारी हेरना लगै कि ऐह कसेरै बारै मन्ज बल्लू करदा हा। "
JHN,13,23,"तसेरै चेलै मन्ज अक्क चेला यूहन्‍ना जैस सोगी यीशु प्रेम रखदा थू, यीशु रै बिलकुल नेड़ै बैहूरा थू। "
JHN,13,24,"शमौन पतरस तसेरी कनारी ईशारा करीके पुछु, “दस्स भला, ऐह कसेरै बारै मन्ज बल्लू करदा हा?” "
JHN,13,25,"ता तिनी तियां ही यीशु रै होर नेड़ै गिच्ची री तैस थऊँ पूच्छु, “हे प्रभु, सो कुण हा?” "
JHN,13,26,"यीशुऐ जवाव दिता, “जैसियो अऊँ ऐह रोटी रा टुकडा डुबाई करी दिला सो ही हा।” अतै तिनी सो टुकडा डुबाई करी शमौन इस्करियोती रै पुत्र यहूदा जो दिता। "
JHN,13,27,"टुकडा लैन्दै ही शैतान यहूदा इस्करियोती मन्ज समाई गो। ता यीशुऐ तैसिओ बल्लू, “जैडा तू करदा, झट कर।” "
JHN,13,28,पर बैहुरै मणु मन्ज कसी जो पता ना लगू कि तिनी ऐह गल्ल यहूदा सोगी कजो बली हा। 
JHN,13,29,"यहूदा बलै अक्क थैली रैहन्‍दी थी, ठेरैतांये कुणकी कुणकी समझू कि यीशु तैस सोगी बल्लू करदा हा कि जैडा कुछ असिओ त्यौहारा तांयें चहिन्दा सो खरीदी लै, या ऐह कि गरीबा जो कुछ दे। "
JHN,13,30,अतै यहूदा टुकडा खाई करी झट बाहर जो चली गो; अतै ऐह राती रा टैमं थू। 
JHN,13,31,"जैहणै सो बाहर चली गो ता यीशुऐ बल्लू, “अबै मणु रै पुत्रा री महिमा भूई हा, अतै प्रमात्मैं री महिमा तैस मन्ज भूई हा। "
JHN,13,32,ता प्रमात्मैं भी पुत्रा री महिमा करनी हा अतै झट करनी हा।” 
JHN,13,33,"“हे मेरै प्यारेओ, अऊँ थोड़ी देर ही तूसु सोगी हा फिरी तूसु मिन्जो तोपणा, अतै जिंआ मैंई यहूदी सोगी बलुरा, ‘जेहरा अऊँ चलूरा तैड़ी तूहै ना इच्ची सकदै,’ तियां ही अबै तूसु सोगी बलदा हा।” "
JHN,13,34,"“अऊँ तुसिओ अक्क नोआ हूक्म दिन्दा कि अक्की दूये सोगी प्‍यार रखा; जियां मैंई तूसु सोगी प्रेम रखू हा, तियां ही तूहै भी अक्की दूये सोगी प्‍यार रखा। "
JHN,13,35,"अगर अप्पु मन्ज प्‍यार रखलै, ता ऐत थऊँ ही सबी जो पता लगणा की तूहै मेरै चेलै हिन।” "
JHN,13,36,"शमौन पतरसे तैस सोगी बल्लू, “हे प्रभु, तू करा चलूरा?” यीशुऐ जवाव दिता, “जेहरा अऊँ चलूरा तैड़ी तू मेरै पिचो ना इच्ची सकदा; पर ठेरै बाद मेरै पिचो ईणा।” "
JHN,13,37,"पतरसै तैस सोगी बल्लू, “हे प्रभु, हबजु अऊँ तेरै पिचो कजो ना इच्ची सकदा? मूँ ता तिजो पिचो अपणै प्राण भी दि दिणै।” "
JHN,13,38,"यीशुऐ जवाव दिता, “कै तू मिन्जो तांयें अपणै प्राण दिला? अऊँ तिजो सितै सच बलदा कि कुक्कड़ा री बाँग दिणै थऊँ पैहलै तुद मेरा त्राई बरी मेरा इन्कार करना।” "
JHN,14,1,“तुन्दा मन परेशान ना भोआ; प्रमात्मां पुर भरोसा रखा अतै मिन्जो पुर भी विस्वास रखा। 
JHN,14,2,"मेरै पिते रै घरा मन्ज मती भारी रैहणी री जगह हा, अगर ना भूंदी ता अऊँ तूसु सोगी बली दिन्दा क्ओकि अऊँ तूसु तांयें जगह तैयार करना चलूरा हा। "
JHN,14,3,"अतै अगर अऊँ गिच्ची करी तूसु तांयें जगह तैयार करदा, ता फिरी इच्ची करी तुसिओ अपणै बलै लैई गाणा कि जैड़ी अऊँ रैऊँ तैड़ी तूहै भी रैहन। "
JHN,14,4,जेहरा अऊँ चलूरा तूहै तैठिया रा रस्ता जाणदै हिन।” 
JHN,14,5,"थोमा तैस थऊँ पुच्छणा लगु, “हे प्रभु, अहै ना जाणदै कि तू करा चलूरा; ता रस्ता किया पता भोला?” "
JHN,14,6,"यीशुऐ बल्लू, “रस्ता अतै सच्चाई अतै जिन्दगी अऊँ ही हा; बिना मेरै कोई पितै बलै ना गिच्ची सकदा। "
JHN,14,7,"अगर तूहै मिन्जो जाणदै ता, मेरै पितै जो भी जाणदै; अतै अबै तैसिओ जाणदै हिन, अतै तैसिओ हेरू भी हा।” "
JHN,14,8,"फिलिप्पुस बलणा लगा, “हे प्रभु पिता जो असिओ दस्सी दे, ऐह ही असु तांयें बडा हा।” "
JHN,14,9,"यीशुऐ तैस सोगी बल्लू, “हे फिलिप्पुस, अऊँ ऐतनै दिन थऊँ तूसु सोगी हा, अतै कै तू मिन्जो ना जाणदा? जिनी मिन्जो हेरूरा तिनी पिता जो हेरूरा। तू कजो बलदा कि पिता जो असिओ दस्स? "
JHN,14,10,"कै तू विस्वास ना करदा कि अऊँ पिता हा अतै पिता मिन्जो मन्ज हा? ऐह गला जैड़ी अऊँ तिजो सितै करदा हा, अपणी तरफा थऊँ ना बलदा, पर पिता मिन्जो मन्ज रैहीकरी अपणै कम्मा करदा हा। "
JHN,14,11,मेरा विस्वास करा कि अऊँ पिता मन्ज हा अतै पिता मिन्जो मन्ज हा; ना ता चमत्कारा री बजह थऊँ ही मेरा विस्वास करा लेय्आ। 
JHN,14,12,"अऊँ तूसु सोगी सच बलदा कि जैडा मिन्जो पुर विस्वास रखदा, ऐह कम जैडा अऊँ करदा तैस भी करणै, पर ऐत थऊँ भी बड़ै बड़ै कम करणै हिन, क्ओकि अऊँ पिता बलै चलूरा हा। "
JHN,14,13,"जैडा कुछ तूहै मेरै नां सितै मंगलै, सो ही मूँ करणा कि पुत्रा री बजह थऊँ पिता री महिमा भोआ। "
JHN,14,14,"अगर तूहै मिन्जो थऊँ मेरै नां सितै कुछ मंगलै, ता मूँ सो करणा।” "
JHN,14,15,"“अगर तुहै मिन्जो सितै प्‍यार रखदै हिन, ता मेरै हूक्म मनणै हिन। "
JHN,14,16,"मूँ पिता सोगी विनती करनी हा, अतै तुसिओ अक्क होर साथी दिणा कि सदा सो तुसु सोगी रेय्आ। "
JHN,14,17,"मतलब सच्चाई री आत्मा, जैसियो संसार ग्रहण ना करी सकदा, क्ओकि संसार ना तैसिओ हेरदा अतै ना तैसिओ जाणदा हा; तुहै तैसिओ जाणदै हिन, क्ओकि सो तुसू सोगी रैहन्दा हा, अतै सो तुसू मन्ज भूणा।” "
JHN,14,18,“मूँ तुसिओ अनाथ ना छड़णा; अऊँ तुसु बलै इन्दा हा 
JHN,14,19,"होर थोड़ी देर रैई गई हा फिरी संसारा मिन्जो ना हेरणा, पर तुसु मिन्जो हेरणा; ठेरैतांये कि अऊँ जिन्दा हा, तुसु भी जिन्दै रैहणा। "
JHN,14,20,"तैस दिन तुसिओ पता लगणा कि अऊँ अपणै पिता मन्ज हा, अतै तुहै मिन्जो मन्ज, अतै अऊँ तुसु मन्ज। "
JHN,14,21,"जैड़ा मेरी आज्ञा जो जाणदा हा अतै सो तियां जो मन्दा हा, सो ही मिन्जो सोगी प्‍यार रखदा; अतै जैडा मिन्जो सोगी प्‍यार रखदा, तैस सोगी मेरै पिते प्‍यार रखणा, अतै मूँ तैस सोगी प्‍यार रखणा अतै अपणै आपा जो तैस पुर जाहिर करणा।” "
JHN,14,22,"तिनी यहूदै जैडा इस्करियोती ना थू, तैस सोगी बल्लू, “हे प्रभु, कै भूआ कि तू अपणै आपा जो असु पुर जाहिर करणा चाहन्दा अतै संसारा पुर ना?” "
JHN,14,23,"यीशुऐ तैसिओ जवाव दिता, “अगर कोई मिन्जो सोगी प्‍यार रखला ता सो मेरै वचना जो मनला, अतै मेरै पितै तैस सोगी प्‍यार रखणा, अतै असु तैस बलै ईणा अतै तैस सोगी रैहणा। "
JHN,14,24,"जैडा मिन्जो सोगी प्‍यार ना रखदा, सो मेरै वचना जो ना मन्दा; अतै जैड़ै वचन तुहै हुणदै हिन सो मेरा ना पर पितै रा हा, जिनी मिन्जो भैजूरा हा।” "
JHN,14,25,“ऐह गल्ला मैंई तुसु सोगी रैई करी तुसु सितै करी हिन। 
JHN,14,26,"पर साथी मतलब पवित्र आत्मा जैसियो पितै मेरै अधिकारा सितै भैजणा, तैस तुसिओ सब गल्ला सखाणी, अतै जैडा कुछ मैंई तुसु सोगी बल्लू हा, सो सब तुसिओ तैस याद दुआणी हा। "
JHN,14,27,"अऊँ तुसिओ शान्ती दि चलूरा, अपणी शान्ती तुसिओ दिन्दा हा; जियां संसार दिन्दा, अऊँ तुसिओ ना दिन्दा तुन्दा मन परेशान ना भोआ अतै ना ही डरा।” "
JHN,14,28,"“तुहै हुणु कि मैंई तुसु सोगी बल्लू, ‘अऊँ चलू हा, अतै तुसु बलै फिरी ना ईणा।’ अगर तुहै मिन्जो सोगी प्‍यार रखदै, ता ऐसा गल्ला थऊँ खुश भून्दै कि अऊँ पितै बलै चलूरा, क्ओकि पिता मिन्जो थऊँ बडा हा "
JHN,14,29,"अतै मैंई अबै ईयां गल्ला रै भूणै थऊँ पैहलै तुसु सितै बली दिता, कि जैहणै ऐह भूच्ची गच्छा, ता तूहै मिन्जो पुर विस्वास करन। "
JHN,14,30,"मूँ अबै तुसु सोगी होर गल्ला ना करनी, क्ओकि ऐस संसारा रा सरदार शैतान चली आ हा। मिन्जो पुर तसेरा कोई हक्क निय्आ। "
JHN,14,31,"पर ऐह ठेरैतांये भूना लगूरा कि संसारा जो पता लगी गच्छा कि अऊँ पितै सोगी प्‍यार रखदा, अतै जियें पितै मिन्जो हूक्म दितुरा अऊँ तियां ही करदा हा।” “उठा ऐड़ी थऊँ चलन।” "
JHN,15,1,"सच्ची अंगुरा री बेल अऊँ हा, अतै मेरा पिता किसान हा। "
JHN,15,2,"जैड़ी डाली मिन्जो मन्ज हा अतै फळ ना दिन्दी, तैतिओ सो कटि दिन्दा हा; अतै जैड़ी फळदी हा, तैतिओ सो छांटदा हा ताकि सो होर फळा। "
JHN,15,3,"तुहै ता तैस वचना री वजह थऊँ जैडा मैंई तुसिओ हुणाऊ हा, शुद्ध हिन। "
JHN,15,4,"तुहै मिन्जो मन्ज डाळी सांईये बणी रेय्आ, अतै अऊँ तुसु मन्ज। जिंआं डाळी अगर रूखा मन्ज बणी ना रेय्आ ता अपणै आप ना फळी सकदी, तियां ही तुहै भी अगर मिन्जो मन्ज ना बणी रैहन्दै ता ना फळी सकदै। "
JHN,15,5,"अऊँ अंगुरा री बेल सांईये हा; अतै तुहै डाळी सांईये हिन। जैडा मिन्जो मन्ज बणी रैहन्दा अतै अऊँ तैस मन्ज सो बडा फळ फळदा, क्ओकि मिन्जो थऊँ अलग भूच्ची करी तुहै कुछ भी ना करी सकदै। "
JHN,15,6,"अगर कोई मिन्जो मन्ज बणी ना रेय्आ ता सो डाळी सांईये कटि करी फैंकी दिणा, अतै तैस हूक्की गाणा। मणु तियां डाळी जो बटोळी करी अगी मन्ज पाई करी फूकी दिन्दै। "
JHN,15,7,"अगर तुहै मिन्जो मन्ज सदा बणी रैहन अतै मेरा वचन भी तुसु मन्ज सदा बणी रेय्आ, ता जैडा भी मंगलै ता सो तुसु तांयें भूच्ची गाणा। "
JHN,15,8,"मेरै पिता री महिमा ऐत सोगी ही भून्दी हा कि तुहै मता सारा फळ लैईन, ता ही तुसु मेरै चेलै बनणा। "
JHN,15,9,"जियां पितै मिन्जो सोगी प्‍यार रखु हा तियां ही मैंई भी तुसु सोगी प्‍यार रखु हा, मेरै प्यारा मन्ज बणी रेय्आ। "
JHN,15,10,"अगर तुहै मेरै हूक्मा जो मनलै ता, मेरै प्यारा मन्ज बणी रैहणा; जियां कि मैंई अपणै पितै रै हूक्मा जो मनू हा, अतै तसेरै प्यारा मन्ज बणी रैहन्दा हा। "
JHN,15,11,"मैंई ऐह गल्ला तुसु सोगी ठेरैतांये कणैई कि, मेरी खुशी तुसु मन्ज बणी रेय्आ, अतै तुन्दी खुशी पुरी भूच्ची गच्छा। "
JHN,15,12,"“मेरा हूक्म ऐह हा, कि जियां मैंई तुसु सोगी प्‍यार रखू हा, तियां ही तुहै भी अक्की दूये सोगी प्‍यार रखा। "
JHN,15,13,ऐत थऊँ बड़ा प्‍यार कसी रा भी ना हा कि कोई अपणै मित्रा तांयें अपणै प्राण देय्आ। 
JHN,15,14,"जैडा हूक्म अऊँ तुसिओ दिन्दा, अगर तुहै तैतिओ मनन ता तुहै मेरै मित्र हिन। "
JHN,15,15,"अजा थऊँ बाद मूँ तुसिओ दास ना बलणा, क्ओकि दास ना जाणदा कि तसेरा स्वामी कै करदा हा; पर मैंई तुसिओ मित्र बल्लू हा, क्ओकि मैंई जैड़ी गल्ला अपणै पितै थऊँ हुणुरी सो सब तुसिओ दस्सी दिती हिन। "
JHN,15,16,"तुहै मिन्जो ना चुनुरा पर मैंई तुसिओ चुनुरा अतै तुसिओ नियुक्त करूरा कि तुहै गिच्ची करी फळ लैईन अतै तून्दा फळ बणी रेय्आ, कि तुहै मेरै नां सितै जैडा कुछ पिता थऊँ मंगलै तैस तुसिओ दिणा। "
JHN,15,17,ईयां गल्ला रा हूक्म अऊँ तुसिओ ठेरैतांये दिन्दा हा कि तूहै अक्की दूये सोगी प्‍यार रखन।” 
JHN,15,18,"“अगर संसार तुसु सोगी बैर रखदा, ता तुहै जाणदै हिन कि तिनी तुसु थऊँ पैहलै मिन्जो सोगी बैर रखू हा। "
JHN,15,19,"अगर तुहै संसारा रै भून्दै, ता संसार अपणै सोगी प्‍यार रखदा; पर ठेरी बजह थऊँ कि तुहै संसारा रै ना हिन, पर मैंई तुसिओ संसारा थऊँ चूनी लैऊरा हा, ठेरैतांये संसार तुसु थऊँ बैर रखदा हा। "
JHN,15,20,"जैड़ी गल्ल मैंई तुसु सोगी बली थी, ‘दास अपणै स्वामी थऊँ बड़ा ना भून्दा,’ तैतिओ याद रखा। अगर तिनी मिन्जो सताऊ, ता तुसिओ भी सताणा; अगर तियें मेरी गल्ल मनी ता तुन्दी भी मनणी हा। "
JHN,15,21,"पर ऐह सब कुछ मणु मेरै नां री बजह थऊँ तुसु सोगी करना, क्ओकि सो मेरै भैजणैवाळै जो ना जाणदै। "
JHN,15,22,अगर अऊँ ना इन्दा अतै तियां सितै गल्ला ना करदा ता सो पापी ना ठहरदै; पर अबै तियां जो तंयारै पापा तांयें कोई बहाना निय्आ। 
JHN,15,23,जैडा मिन्जो सितै बैर रखदा सो मेरै पिता सोगी भी बैर रखदा हा। 
JHN,15,24,क्ओकि मैंई तंयारै मन्जै सो चमत्कार करै जैड़ै होर कसीये ना करूरै ठेरैतांये तियां मन्ज पाप हा; पर अबै ता तियें मिन्जो अतै मेरै पिता दूनी जो हेरू अतै दूनी सितै बैर करू।” 
JHN,15,25,"ऐह ठेरैतांये भुआ कि सो वचन पुरा भोआ, जैडा पवित्रग्रन्था मन्ज लिखुरा, “तियें मिन्जो सोगी व्यर्थ बैर करू।” "
JHN,15,26,"“पर जैहणै तैस साथी ईणा, जैसियो अऊँ तुन्दै बलै पितै री तरफा थऊँ भैजणा, मतलब सच्चाई री आत्मा जैड़ी पितै री तरफा थऊँ नकैन्दी हा, ता तैस मेरी गवाही दिणी हा; "
JHN,15,27,अतै तुहै भी मेरै गवाह हिन क्ओकि तुहै शुरू थऊँ मेरै सोगी रैह हिन।” 
JHN,16,1,“ऐह गल्ला मैंई ठेरैतांये बली कि तुहै विस्वास करना ना छड़ी दीन। 
JHN,16,2,"तियां तुसिओ यहूदी रै सभागार थऊँ कड़ी दिणा, बल्कि ऐसा टैमं चली आ हा जैस कसी तुसिओ मारणा तैस समझणा कि अऊँ प्रमात्मैं री सेवा करू करदा हा। "
JHN,16,3,ऐह तियां ठेरैतांये करणा कि तियें ना ता पितै जो जाणु अतै ना मिन्जो जाणदै हिन। 
JHN,16,4,पर ऐह गल्ला मैंई ठेरैतांये तुसु सोगी बली कि जैहणै ठेरा टैमं अईआ ता तुसिओ याद चली अईआ कि मैंई तुसिओ पैहलै ही दस्सी दितुरा थू। “मैंई शुरू मन्ज तुसु सोगी ऐह गल्ला ठेरैतांये ना करी क्ओकि अऊँ तुसु सोगी थू।” 
JHN,16,5,"“पर अबै अऊँ अपणै भैजणैवाळै बलै चलूरा हा; अतै तुसु मन्ज कोई मिन्जो थऊँ ना पुच्छदा, ‘तू करा चलूरा?’ "
JHN,16,6,"पर मैंई जैड़ी ऐह गल्ला तुसु सोगी करी हिन, ठेरैतांये तुन्दा मन दुखा सितै भरी गो हा। "
JHN,16,7,"तांभी अऊँ सच बलदा कि मेरा गाणा तुसु तांयें खरा हा, क्ओकि मूँ गाणा ता सो साथी तुसु बलै ईणा; जैहणै मूँ गाणा तैहणै तैसिओ तुसु बलै भैजी दिला। "
JHN,16,8,तैस इच्ची करी संसारा जो पाप अतै धार्मिकता अतै न्याय रै बारै मन्ज दसणा। 
JHN,16,9,पाप रै बारै मन्ज ठेरैतांये कि सो मिन्जो पुर विस्वास ना करदै। 
JHN,16,10,"अतै धार्मिकता रै बारै मन्ज ठेरैतांये कि अऊँ पितै बलै चलू हा, अतै तुसु मिन्जो फिरी ना हेरना। "
JHN,16,11,न्याय रै बारै मन्ज ठेरैतांये कि संसारा रा सरदार शैतान दोषी ठहराया गच्छुरा हा।” 
JHN,16,12,"“मिन्जो तुसु सोगी होर भी मती सारी गल्ला करनी हिन, पर हालि तुहै तियां जो समझी ना सकदै। "
JHN,16,13,"पर जैहणै सो, मतलब सच्चाई री आत्मा ईणा, ता तुसिओ सब सच्चाई रा रस्ता दसणा। क्ओकि तैस अपणी तरफा थऊँ ना पर जैडा कुछ प्रमात्मैं री तरफा थऊँ हुणना सो ही दसणा हा, अतै ईणैबाळी गल्ला तुसिओ दसणी। "
JHN,16,14,"तैस मेरी महिमा करनी हा, क्ओकि तैस मेरी गल्ला थऊँ तुसिओ दसणा। "
JHN,16,15,"जैडा कुछ पिता रा हा, सो सब मेरा हा, ठेरैतांये मैंई बल्लू कि तैस मेरी गल्ला जो लैई करी तुसिओ दसणा।” "
JHN,16,16,"“थोड़ी देर मन्ज तुसु मिन्जो ना हेरणा, अतै फिरी थोड़ी देरा मन्ज हेरणा।” "
JHN,16,17,"ता तसेरै कुछ चेलै अप्पु मन्ज बलणा लगै, “ऐह कै हा जैडा ऐह असु सोगी बलदा हा, ‘थोड़ी देरा मन्ज तुसु मिन्जो ना हेरणा, अतै फिरी थोड़ी देरा मन्ज मिन्जो हेरणा?’ अतै ऐह ठेरैतांये कि अऊँ पितै बलै चलूरा?” "
JHN,16,18,"ता तियें बल्लू, “ऐह थोड़ी देर जैडा ऐह बलदा हा, कै गल्ल हा? अहै ना जाणदै कि ऐह कै बल्लू करदा हा।” "
JHN,16,19,"यीशुऐ ऐह जाणी करी कि ऐह मिन्जो थऊँ पुच्छणा चाहन्दै हिन, तिनी बल्लू, “कै तुहै अप्पु मन्ज ऐसा गल्ला पुर पुछताछ लगूरै करणा कि ‘थोड़ी देरा मन्ज मिन्जो ना हेरणा, अतै फिरी थोड़ी देरा मन्ज मिन्जो हेरणा?’ "
JHN,16,20,"अऊँ तुसु सोगी सच बलदा कि तुसु रूणा अतै विलाप करना, पर संसारा खुशी मनाणी हा; तुसिओ दुख भूणा, पर तुन्दा दुख खुशी मन्ज बदली गाणा। "
JHN,16,21,"लौकिणै रै टैमैं जनानी जो दुख भून्दा क्ओकि तैसारै दुखा रा टैमं चली ईन्दा, पर जैहणै सो बच्चै जो जन्म दि बैहन्दी हा ता ऐसा खुशी सितै कि संसारा मन्ज अक्क मणु पैदा भूआ, ता सो जनानी तैस दुखा जो भुली गान्दी हा। "
JHN,16,22,"तैस तरीकै ही तुसिओ भी हालि ता दुख भूणा, पर मूँ जैहणै तुसु सोगी फिरी मुळणा ता तुन्दै मन खुशी सितै भरी गाणै अतै तुन्दी खुशी जो कोई तुसु थऊँ ना छिनी सकदा। "
JHN,16,23,"तैस दिन तुसु मिन्जो थऊँ कुछ ना पुच्छणा। अऊँ तुसु सोगी सच बलदा, अगर तुहै मेरै नां सितै जैडा कुछ पिता थऊँ मंगलै ता तैस तुसिओ दिणा। "
JHN,16,24,हालि तिकर तुहै मेरै नां सितै कुछ ना मँगू; मंगलै ता तुसिओ मुळणा ताकि तुन्दी खुशी पुरी भोआ।” 
JHN,16,25,"“मैंई ऐह गल्ला तुसु सोगी उदाहरण मन्ज करी हिन, पर सो टैमं लगुरा ईणा कि फिरी मूँ तुसु सोगी उदाहरण मन्ज ना कणैणा, पर खुलीकरी पितै रै बारै मन्ज दसणा। "
JHN,16,26,तैस दिन तुसु मेरै नां सितै मँगणा; अतै अऊँ तुसु सोगी ऐह ना बलदा कि अऊँ तुसु तांयें पितै सोगी विनती करला; 
JHN,16,27,"क्ओकि पिता ता अप्पु ही तुसु सोगी प्‍यार रखदा, ठेरैतांये कि तुहै मिन्जो सोगी प्‍यार रखू हा, अतै ऐह भी विस्वास करू हा कि अऊँ पिता री तरफा थऊँ छूरा हा। "
JHN,16,28,अऊँ पितै री तरफा थऊँ संसार मन्ज छूरा हा; अऊँ फिरी संसारा जो छड़ी करी पितै बलै चलूरा हा।” 
JHN,16,29,"तसेरै चेलै बलणा लगै, “हेर अबै ता तू खुलीकरी बल्लू करदा हा, अतै कोई उदाहरण ना बल्लू करदा। "
JHN,16,30,"अबै अहै जाणी गै कि तू सब कुछ जाणदा हा, अतै ठेरी जरूरत निया कि कोई तिजो थऊँ कुछ पूछा; ऐत थऊँ अहै विस्वास करदै हिन कि तू प्रमात्मैं री कनारी थऊँ छूरा हा।” "
JHN,16,31,"ऐह हुणी करी यीशुऐ तियां जो बल्लू, “कै तुहै अबै विस्वास करदै हिन? "
JHN,16,32,"हेरा, सो टैमं ईणा लगूरा, बल्कि चली आ कि तुसु सबी तितर-बितर भूच्ची करी अपणै-अपणै रस्तै गाणा, अतै मिन्जो अकेला छड़ी दिणा; तांभी अऊँ अकेला निया, क्ओकि पिता मेरै सोगी हा। "
JHN,16,33,"मैंई ऐह गल्ला तुसु सोगी ठेरैतांये करी हिन कि तुसिओ शान्ती मूळा। संसारा मन्ज तुसिओ क्‍लेश भून्दा हा, पर हिम्मत रखा, मैंई संसारा जो जीती लैऊरा।” "
JHN,17,1,"यीशुऐ ऐह गल्ला करी अतै अपणी हाख्री चुकी करी अम्बरा री कनारी हेरी के बल्लू, “हे पिता, सो टैमं इच्ची रैऊ हा; अपणै पुत्रा री महिमा कर कि पुत्र भी तेरी जय जयकार करा, "
JHN,17,2,क्ओकि तैंई तैसिओ सब मणु पुर अधिकार दितुरा कि जिंआ मणु जो तैंई तैसिओ दितुरा तियां सबी जो सो अनन्त जिन्दगी देय्आ। 
JHN,17,3,अतै अनन्त जिन्दगी ऐह हा कि सो तिजो एकमात्र सचै प्रमात्मैं जो अतै यीशु मसीह जो जैसियो तैंई भैजूरा तैसिओ जाणन। 
JHN,17,4,"जैड़ै कम तैंई मिन्जो करनै जो दितुरै थियै, तैतिओ पुरा करीके मैंई धरती पुर तेरी जय जयकार करी हा। "
JHN,17,5,"अबै हे पिता, तू अपणी महिमा तैसा महिमा सोगी कर जैड़ी संसार री रचना थऊँ पैहलै मेरी तेरै सोगी थी। "
JHN,17,6,"“मैंई तेरा नां तियां मणु रै सामणै अन्दा जियां जो तैंई संसारा थऊँ मिन्जो तांयें दिता। सो तेरै थियै अतै तैंई तियां जो मिन्जो तांयें दिता, अतै तियें तेरै वचना जो मनी लैऊ हा। "
JHN,17,7,अबै सो जाणी गै हिन कि जैडा कुछ तैंई मिन्जो दितुरा सो सब कुछ तेरी कनारी थऊँ हा; 
JHN,17,8,"क्ओकि जैड़ै वचन तैंई मिन्जो दितुरै, मैंई तियां जो तियां तांयें पुजाई दितुरा; अतै तियें सो ग्रहण करै, अतै सच मनी लैऊ हा कि अऊँ तेरी कनारी थऊँ छूरा हा, अतै विस्वास करू हा कि तैंई मिन्जो भैजुरा हा। "
JHN,17,9,"अऊँ तियां तांयें विनती करदा; संसारा तांयें विनती ना करदा पर तियां तांयें जियां जो तैंई मिन्जो दितुरा हा, क्ओकि सो तेरै हिन। "
JHN,17,10,"अतै जैडा कुछ मेरा हा, सो सब तेरा हा, अतै जैडा तेरा हा सो मेरा हा, अतै ऐत थऊँ मेरी महिमा भूई हा। "
JHN,17,11,"अबै मूँ संसारा मन्ज ना रैहणा, पर ईयां संसारा मन्ज रैहणा, अतै अऊँ तिजो बलै इन्दा हा। हे पवित्र पिता, अपणै नां सितै जैडा तैंई मिन्जो दिता हा, तंयारी रक्षा कर कि सो असु सांईये अक्क भून। "
JHN,17,12,"जैहणै अऊँ तियां सोगी थू, ता मैंई तेरै तैस नां सितै, जैडा तैंई मिन्जो दितुरा हा तंयारी रक्षा करी हा। मैंई तंयारी रखवाली करी हा, अतै अक्क मणु जिनी विनाश जो चुणी लैऊ तैसिओ छड़ी करी होर कोई नष्‍ट ना भूआ, ठेरैतांये कि पवित्रग्रन्था मन्ज जैडा कणैऊरा सो पुरा भोआ। "
JHN,17,13,"अबै अऊँ तिजो बलै इन्दा हा, अतै ऐह गल्ला संसारा मन्ज बलदा हा, कि ऐह मेरी खुशी अपणै मन्ज पान। "
JHN,17,14,"मैंई तेरा वचन इन्या जो पुजाई दितुरा; अतै संसारै इन्या सोगी बैर रखू हा, क्ओकि जियां अऊँ संसारा रा निय्आ, तियां ही ऐह भी संसारा रै ना हिन। "
JHN,17,15,अऊँ ऐह विनती करदा हा कि तू ईयां जो संसारा थऊँ चूकी लै; पर ऐह भी कि तू तियां जो तैस शैतान थऊँ बचाई रख। 
JHN,17,16,"जिंआ अऊँ संसारा रा निय्आ, तियां सो भी संसारा रै ना हिन। "
JHN,17,17,सच्चाई सोगी तियां जो पवित्र कर तेरा वचन सच्चाई हा। 
JHN,17,18,"जिंआ तैंई मिन्जो संसारा मन्ज भैजूरा, तियां मैंई भी तियां जो संसारा मन्ज भैजुरा; "
JHN,17,19,"अतै तंयारै तांयें अऊँ अपणै आपा जो पवित्र करदा हा, ताकि सो भी सच्चाई सोगी पवित्र भून। "
JHN,17,20,"“अऊँ सिर्फ तियां तांयें ही विनती ना करू करदा, पर तियां तांयें भी जैड़ै इन्यारै वचना रै द्धारा मिन्जो पुर विस्वास करलै, "
JHN,17,21,"कि ऐह सब अक्क भून; जिंआ तू हे पिता मिन्जो मन्ज हा, अतै अऊँ तिजो मन्ज, तियां ही ऐह भी असु मन्ज भून, जैत थऊँ संसार विस्वास करा तैंई ही मिन्जो भैजूरा हा। "
JHN,17,22,"सो जय जयकार जैड़ी तैंई मिन्जो दिती मैंई ईयांईं जो दिती हा, कि ऐह तियां ही अक्क भून जियां कि अहै अक्क हिन, "
JHN,17,23,"अऊँ तियां मन्ज अतै तू मिन्जो मन्ज कि ऐह सिद्ध भूच्ची करी अक्क भूच्ची गान, अतै संसार जाणा कि तैंई ही मिन्जो भैजुरा, अतै जिंआ तैंई मिन्जो सोगी प्‍यार रखु तियां ही तैंई तियां सोगी प्‍यार रखु। "
JHN,17,24,"हे पिता, अऊँ चाहन्दा हा जिंआ जो तैंई मिन्जो दितुरा, जैड़ी अऊँ हा तैड़ी सो भी मेरै सोगी भून, कि सो मेरी तैसा महिमा जो हेरन जैड़ी तैंई मिन्जो दितुरी हा, क्ओकि तैंई संसार री उत्पति थऊँ पैहलै रा ही मिन्जो सोगी प्‍यार रखु। "
JHN,17,25,"हे धार्मिक पिता, संसारै मिन्जो ना जाणु, पर मैंई तिजो जाणु; अतै ईंयैं भी जाणु हा कि तैंई ही मिन्जो भैजुरा। "
JHN,17,26,"मैंई तेरा नां तियां जो दसु हा अतै दसदै रैहणा कि जैडा प्‍यार तिजो मिन्जो सोगी थू सो तियां मन्ज भी रेय्आ, अतै अऊँ तियां मन्ज रैऊ।” "
JHN,18,1,ऐह प्रार्थना करनै थऊँ बाद यीशु अपणै चेलै सोगी किद्रोन नाळा रै पारा जो गो। 
JHN,18,2,"तैसिओ पकडाणैवाळा यहूदा भी तैहा जगह जो जाणदा थू, क्ओकि यीशु अपणै चेलै सोगी तैहा जगहा जो गान्दा रैहन्दा थू। "
JHN,18,3,"तैहणै यहूदा, फौजी री अक्क टुकड़ी अतै प्रधान याजका अतै फरीसी री कनारी थऊँ सपाई सोगी, जंगणी, मशाला अतै हथियारा जो लैई करी तैड़ी आ। "
JHN,18,4,"ता यीशु, तियां सबी गल्ला जो जैड़ी तैस सोगी भूणैबाळी थी जाणी करी, निकळू अतै तियां सितै बल्लू, “कसिओ तोपू करदै हिन?” "
JHN,18,5,"तियें तैसिओ जवाव दिता, “यीशु नासरी जो।” यीशुऐ तियां सितै बल्लू, “अऊँ ही हा।” तैसिओ पकडाणैवाळा यहूदा भी तियां सोगी खडूरा थू। "
JHN,18,6,"तसेरै ऐह बलदै ही, “अऊँ ही हा,” सो पिचो घिरी गै अतै जमीना पुर पैई गै। "
JHN,18,7,"ता फिरी तिनी तियां थऊँ पूच्छु, “तुहै कसिओ तोपु करदै हिन।” सो बलणा लगै, “यीशु नासरी जो।” "
JHN,18,8,"यीशुऐ जवाव दिता, “अऊँ तुसु सितै बली बैईठा कि अऊँ ही हा, अगर मिन्जो तोपु करदै हिन ता ईयां जो गाणा देय्आ।” "
JHN,18,9,ऐह ठेरैतांये भूआ कि सो वचन पुरा भोआ जैडा तिनी बल्लू थू “जियां जो तैंई मिन्जो दिता तियां मन्ज मैंई अक्की जो भी ना खोऊ।” 
JHN,18,10,ता शमौन पतरसे अपणी तलवार कड्ड़ी करी अक्क महायाजक रै दासा पुर चलाई दिती अतै तसेरा खब्बा कन कटी दिता। तैस दासा रा नां मलखुस थू। 
JHN,18,11,"ता यीशुऐ पतरस सोगी बल्लू, “अपणी तलवारा जो म्याना मन्ज रखी लै। जैड़ा दुख रा कटोरा मिन्जो पितै पिणै जो दिणा, कै अऊँ तैत जो ना भोगू?” "
JHN,18,12,"तैहणै फौजी अतै तंयारै सूबेदारा अतै यहूदी रै सपाई यीशु जो पकड़ी करी बनी लैऊँ, "
JHN,18,13,"अतै पैहलै तैसिओ हन्ना बलै लैई गै, क्ओकि सो तैस साला रा महायाजक काइफा रा ससुर थू। "
JHN,18,14,"ऐह सो ही काइफा थू, जिनी यहूदी जो सलाह दितुरी थी कि असु तांयें अक्की मणु रा मरना खरा हा। "
JHN,18,15,"शमौन पतरस अतै अक्क होर चेला भी यीशु रै पिचो चली पै। ऐह चेला महायाजक रा जाणा-पछैणा थू, ठेरैतांये सो यीशु रै सोगी महायाजक रै अँगणा मन्ज गो, "
JHN,18,16,पर पतरस दारा मन्ज खड़ड़ी रैऊ। ता सो दुआ चेला आ जैडा महायाजक रा जाण-पछैण बाळा थू अतै दारा मन्ज खडुरै द्धारपाळणी सोगी कणैई करी पतरस जो भी अन्दर लैई आ। 
JHN,18,17,"तैहै दासीये जैड़ी द्धारपाळणी थी, पतरस सोगी बल्लू, “करखी तू ऐस मणु रै चेलै मन्ज अक्क ता निय्आ?” तिनी बल्लू, “ना अऊँ निय्आ।” "
JHN,18,18,"दास अतै सपाई सर्दी री बजह थऊँ कोयलै बाळी करी अगी सेकू करदै थियै, अतै पतरस भी तियां सोगी अग सेकणा खड़ड़ी गो। "
JHN,18,19,ता महायाजकै यीशु सोगी तसेरै चेलै रै बारै मन्ज अतै तसेरै उपदेशा रै बारै मन्ज पुछताछ करी। 
JHN,18,20,"यीशुऐ तियां जो जवाव दिता, “मैंई मणु सोगी खुलीकरी गल्ला करी; मैंई यहूदी रै सभागार मन्ज अतै मन्दरा मन्ज गिचीकरी जैड़ी सब यहूदी किठिन्दै थियै, सदा उपदेश करै अतै लूकी करी कुछ भी ना बल्लू। "
JHN,18,21,"तू मिन्जो थऊँ कजो पूच्छु करदा? हुणनैबाळै थऊँ पुछ कि मैंई तियां सोगी कै बल्लू। हेर, सो जाणदै हिन मैंई कै कै बल्लू हा।” "
JHN,18,22,"जैहणै तिनी ऐह बल्लू, ता सैनका मन्ज अक्कीयै जैडा तसेरै नेड़ै खडूरा थू, यीशु जो थप्पड़ मारी करी बल्लू, “कै तू महायाजक जो ऐस तरीकै जवाव दिन्दा हा?” "
JHN,18,23,"यीशुऐ तैसिओ जवाव दिता, “अगर मैंई बुरा बल्लू हा, ता तैहा बुराई री गवाही दे; पर अगर भला बल्लू, ता मिन्जो कजो मारदा हा?” "
JHN,18,24,हन्नै तैस जो बनुरा ही महायाजक काइफा बलै भैजी दिता। 
JHN,18,25,"शमौन पतरस खड़ी करी अग सेकू करदा थू। ता तियें तैस सोगी बल्लू, “करखी तू तसेरै चेलै मन्ज ता निय्आ?” तिनी इन्कार करीके बल्लू, “अऊँ निय्आ।” "
JHN,18,26,"महायाजक रै दास मन्ज अक्कीयै, जैडा तसेरै कुटुम्ब थऊँ थू जैसेरा कन पतरसे कटी दितुरा थू, बलणा लगा, “कै मैंई तिजो तैस सोगी बगीचे मन्ज ना हेरू थू?” "
JHN,18,27,"पतरसे फिरी ना करी, अतै तैहणै ही कुक्कड़ै बाँग दिती। "
JHN,18,28,"तैहणै सो यीशु जो काइफा महायाजक थऊँ पिलातुस रै किलै जो लैई गै, अतै भ्यागा रा टैमं थू, पर सो अप्पु किलै रै अन्दर ना गै ताकि अशुद्ध ना भून पर फसह जो खाई सकन। "
JHN,18,29,"ता पिलातुस तियां बलै बाहर निकळी के आ अतै बलणा लगा, “तुहै ऐस मणु पुर कहा गल्ला रा आरोप लगाऊ करदै हिन?” "
JHN,18,30,"तियें तैस जो जवाव दिता, “ऐह कुकर्मी हा ता अहै ऐसिओ सज्जा दिणै तांई तिजो बलै लैई आये हिन।” "
JHN,18,31,"पिलातुसै तियां सितै बल्लू, “तुहै ही ऐसिओ नी करी अपणै नियमा रै मुताबक सेरा न्याय करा।” यहूदी अगुवै तैस सोगी बल्लू, “असिओ हक्क नियां कि अहै कसकी रै प्राण लैन।” "
JHN,18,32,ऐह ठेरैतांये भुआ कि यीशु री सो गल्ल पूरी भोआ जैड़ी तिनी ऐह ईशारा करदै कणैऊरी थी कि तसेरी मौत कियां भूणी हा। 
JHN,18,33,"ता पिलातुस फिरी किलै रै अन्दर गो अतै यीशु जो हैदी करी पूच्छु, “कै तू यहूदी रा राजा हा?” "
JHN,18,34,यीशुऐ जवाव दिता “कै तू ऐह गल्ल अपणी तरफा थऊँ बल्लू करदा हा या होर मेरै बारै मन्ज ईयांईं बलदै हिन?” 
JHN,18,35,"पिलातुसै जवाव दिता, “कै अऊँ यहूदी हा? तेरी ही जाति अतै प्रधान याजकै तिजो मेरै हत्था मन्ज सौंपू हा। तैंई कै करूरा हा?” "
JHN,18,36,"यीशुऐ जवाव दिता, “मेरा राज्य ऐस संसारा रा निय्आ; अगर मेरा राज्य ऐस संसारा रा भून्दा ता मेरै सेवक लड़दै कि अऊँ यहूदी रै हत्था मन्ज ना सौंपया गान्दा पर मेरा राज्य ऐठीआ रा निय्आ।” "
JHN,18,37,"पिलातुसै तैस सोगी बल्लू, “ता कै तू राजा हा?” यीशुऐ जवाव दिता कि, “तू बलदा हा कि अऊँ राजा हा। मैंई ठेरैतांये जन्म लैऊरा अतै संसारा मन्ज छूरा कि सच्चाई री गवाही दिच्छु। जैडा कोई सच्चाई सोगी प्रेम रखदा हा, सो मेरा बोल हुणदा।” "
JHN,18,38,"पिलातुसै तैस सोगी बल्लू, “सच्चाई कै हा?” ऐह बली करी सो फिरी यहूदी अगुवै बलै चली गो अतै तियां सितै बल्लू, “अऊँ ता ऐस मन्ज कोई गुनाह ना पान्दा "
JHN,18,39,पर तुन्दी ऐह रीति हा कि अऊँ फसह मन्ज तुसु तांयें अक्क मणु छड़ी दिच्छु। ता कै तुहै चाहन्दै कि अऊँ तुसु तांयें यहूदी रै राजै जो छड़ी दिच्छु?” 
JHN,18,40,"ता तियें जोरा सितै बल्लू, “ऐसिओ ना पर असु तांयें बरअब्बा जो छड़ी दे।” बरअब्बा अक्क डाकू थू। "
JHN,19,1,ऐस पुर पिलातुसै सपाई जो हुक्म दिकरी यीशु जो कोड़ै लगवाए। 
JHN,19,2,"सपाई कण्ड़ै रा मुकुट बणाई करी तसेरै मुन्डा पुर रखु, अतै तैसिओ बैंगणी रंगा रै ओड़ण लगाये, "
JHN,19,3,"अतै तैस बलै इच्ची करी बलणा लगै, “हे यहूदी रै राजा, प्रणाम!” अतै तैसिओ थप्पड़ भी मारै। "
JHN,19,4,"ता पिलातुसै फिरी बाहर निकळी करी मणु जो बल्लू, “हेरा, अऊँ ऐसिओ तुसु बलै फिरी लैईन्दा; ताकि तुहै जाणन कि अऊँ ऐस मन्ज कोई भी दोष ना पान्दा।” "
JHN,19,5,"तैहणै यीशु कण्ड़ै रा मुकुट अतै बैंगणी रंगा रै ओड़णा लाई करी बाहर कड्‍डू; अतै पिलातुसै तैस सोगी बल्लू, “हेरा, ऐह मणु!” "
JHN,19,6,"जैहणै प्रधान याजकै अतै सपाई सो हेरू, ता जोरै जोरै बलणा लगै, “ऐसिओ क्रूस पुर चढ़ा, क्रूस पुर!” पिलातुसै तियां सोगी बल्लू, “तुहै ही ऐसिओ क्रूस पुर चढ़ा, क्ओकि अऊँ ऐस मन्ज कोई भी दोष ना पान्दा।” "
JHN,19,7,"यहूदी अगुवै जवाव दिता, “इन्दै भी नियम हिन अतै तियां नियमा अनुसार ऐह मारनै योग्य हा, क्ओकि ईनी अपणै आपा जो प्रमात्मैं रा पुत्र बणाऊँ हा।” "
JHN,19,8,"जैहणै पिलातुसै ऐह गल्ल हुणी ता सो होर भी ड़री गो, "
JHN,19,9,"अतै फिरी किलै अन्दर चली गो अतै यीशु सोगी बल्लू, “तू कड़ीया रा हा?” पर यीशुऐ तैसिओ कुछ भी जवाव ना दिता। "
JHN,19,10,"ऐस पुर पिलातुसै तैस सोगी बल्लू, “मिन्जो सोगी कजो ना बलदा? कै तू ना जाणदा कि तिजो छड़ी दिणै रा हक्क मिन्जो बलै हा, अतै तिजो क्रूस पुर भी चढ़ाणै रा हक्क भी मिन्जो हा।” "
JHN,19,11,"यीशुऐ जवाव दिता, “अगर तिजो प्रमात्मां ना दिन्दा ता तेरा मिन्जो पुर कोई हक्क ना भून्दा; ठेरैतांये जिनी मिन्जो तेरै हत्थै पकड़ाऊ हा तसेरा पाप मता हा।” "
JHN,19,12,"ऐस पुर पिलातुसै तैसिओ छड़ी दिणा चांऊ, पर यहूदी मणुऐ चिल्लाई चिल्लाई करी बल्लू, “अगर तू ऐसिओ छड़ी दिला, ता महाराजा कैसर रा मित्र निय्आ। जैडा कोई अपणै आपा जो राजा बणान्दा सो कैसर रा विरोध करदा हा।” "
JHN,19,13,"ये गल्ला हुणी करी पिलातुस यीशु जो बाहर लैईआ अतै तैहा जगह अक्क चबूतरा थू जैतियो इब्रानी मन्ज गब्बता बलदै थियै, तैड़ी न्याय आसन पुर बैही गो। "
JHN,19,14,"ऐह फसह री तैयारी रा दिन थू, अतै ऐह लगभग दफारा रा टैमं थू। तैहणै तैस सोगी यहूदिये बल्लू, “हेरा तुन्दा राजा!” "
JHN,19,15,"पर सो चिल्लाणा लगै, “लैई गा! लैई गा! ऐसिओ क्रूस पुर चढ़ा!” पिलातुसै तियां सोगी बल्लू, “कै अऊँ तुन्दै राजै जो सूली पुर चढ़ाऊ?” प्रधान याजकै जवाव दिता, “कैसर जो छड़ी करी इन्दा होर कोई राजा निय्आ।” "
JHN,19,16,तैहणै तिनी तैसिओ तंयारै हत्था मन्ज सौंपी दिता ताकि सो तैसिओ क्रूस पुर चढ़ान। 
JHN,19,17,"ता सपाई यीशु जो लैई गै, अतै तिनी अपणा क्रूस चुकुरा थू, सो तैसा जगहा तक बाहर गो, जैड़ी “खोपड़ी री जगह” या इब्रानी भाषा मन्ज जैतियो गुलगुता बलदै हिन। "
JHN,19,18,"तैड़ी तियें तैसिओ अतै तैस सोगी दोई होर मणु जो क्रूस पुर चढाए, अक्की जो ऐरा अतै दूये जो ओरा, अतै मन्जै यीशु जो। "
JHN,19,19,"पिलातुसै अक्क दोषपत्र भी तख्ती पुर लिखीकरी क्रूस पुर लगाई दिता, अतै तैत मन्ज ऐह लिखूरा थू, “नासरत रा यीशु, यहूदी रा राजा।” "
JHN,19,20,"ऐह दोषपत्र मतै सारै यहूदिये पढु, क्ओकि सो जगहा जैड़ी यीशु क्रूस पुर चढाऊरा थू नगर रै नेड़ै थू; अतै ऐह पत्र इब्रानी अतै लतीनी अतै यूनानी भाषा मन्ज लिखुरा थू। "
JHN,19,21,"तैहणै यहूदी रै प्रधान याजकै पिलातुस सोगी बल्लू, “‘यहूदी रा राजा’ मत लिखे पर ऐह लिख कि ‘तिनी बल्लू, अऊँ यहूदी रा राजा हा’।” "
JHN,19,22,"पिलातुसै जवाव दिता, “मैंई जैडा लिखी दिता, सो लिखी दिता।” "
JHN,19,23,"जैहणै सपाही यीशु जो क्रूस पुर चढ़ाई बैईठा, ता तसेरै ओड़णा लैई करी चंऊर हिस्से करै, हर सपाही तांयें अक्क हिस्सा, अतै कुरता भी लैऊँ, पर कुरता सियुरा ना थू पर ऊपरा थऊँ लैई थला तक गुड़ियूरा थू। "
JHN,19,24,"ठेरैतांये तियें अप्पु मन्ज बल्लू, “अहै ऐसिओ छकन ना पर, ऐस पुर पर्ची पान्दै कि ऐह कसेरा भोला।” ऐह ठेरैतांये भूआ कि पवित्रग्रन्था मन्ज जैडा कणैऊरा सो पुरा भोआ, “तियें मेरै औढ़ण अप्पु मन्ज बन्ड़ी लै अतै मेरै औढ़णा पुर पर्ची पाई।” अतै सपाईये ईयां ही करू। "
JHN,19,25,"यीशु रै क्रूस बलै तसेरी माता, अतै तसेरी माता री बैहण, क्लोपास री घरावाळी मरियम, अतै मरियम मगदलीनी खडूरी थी। "
JHN,19,26,"जैहणै यीशुऐ अपणी माता, अतै तैस चेलै जो जैस सोगी यीशु प्‍यार रखदा थू नेड़ै खडुरै हेरू ता अपणी माता सोगी बल्लू, “हे जनानी, हेर, ऐह तेरा पुत्र हा।” "
JHN,19,27,"ता तिनी चेलै सोगी बल्लू, “ऐह मेरी माता हा।” अतै तैस टैमां थऊँ सो चेला तैहा जो अपणै घरा जो लैई गो। "
JHN,19,28,"ऐत थऊँ बाद यीशुऐ ऐह जाणी करी कि अबै सब कुछ पुरा भूच्ची गो हा, ठेरैतांये पवित्रग्रन्था मन्ज जैडा हा सो पुरा भोआ, बल्लू, “अऊँ त्रिहणा हा।” "
JHN,19,29,"तैड़ी सिरकै रा अक्क भरूरा भान्डा रखुरा थू, ता तियें सिरकै मन्ज रूंई डुबाई करी तैहा रूंई जो जूफे रै डंडै पुर रखी करी तसेरै मूँहा मन्ज लाऊ। "
JHN,19,30,"जैहणै यीशुऐ सो सिरका लैऊ, ता बल्लू, “पुरा भुआ” अतै मुन्डा झुकाई करी तूणा बलदै ही प्राण निकळी गै। "
JHN,19,31,"ठेरैतांये कि ऐह शुक्रवार रा दिन थू अतै फसह रै त्यौहार री तैयारी चलुरी थी, यहूदिये पिलातुस सोगी विनती करी की तंयारी जंगा भनी करी सो उतारै गान, ताकि विश्रामदिन ऐह क्रूस पुर ना रैहन, सो यहूदी तांयें अक्क खास बड़ा दिन थू। "
JHN,19,32,"ता सपाईये इच्ची करी तैस पैहलै मणु री पैहलै जन्गा भनी फिरी दूये री भी, जैड़ै तैस सोगी क्रूस पुर चढाऊँरै थियै; "
JHN,19,33,"पर जैहणै यीशु बलै इच्ची करी हेरू कि सो मरी गच्छुरा हा, ता तसेरी जन्गा ना भनी। "
JHN,19,34,"पर सपाई मन्ज अक्कीयै बरछे सितै तसेरी प्रहि बिन्नि, अतै तैत मन्ज झट खून अतै पाणी निकळू। "
JHN,19,35,"जिनी ऐह हेरू, तिनी गवाही दिती हा, अतै तसेरी गवाही सच्ची हा; अतै सो जाणदा हा कि सो सच बलदा कि तुहै विस्वास करा। "
JHN,19,36,"ऐह गल्ला ठेरैतांये भूई कि पवित्रग्रन्था मन्ज जैडा बलुरा हा सो पुरा भोआ, “तसेरी कोई हड्डी ना त्रोड़णी हा।” "
JHN,19,37,"पवित्रग्रन्थ मन्ज अक्की होरी जगह ऐह लिखूरा, “जैसियो तियें बिन्‍नुरा, तैस पुर तंयारी नजरा भूणी हिन।” "
JHN,19,38,"ईयां गल्ला थऊँ बाद अरमतियाह ग्राँ रा यूसुफ जैडा यीशु मसीह रा चेला थू। पर यहूदी अगुवै रै डरा रा ऐसा गल्ला जो छुपाई रखदा थू, तिनी पिलातुस सोगी विनती करी कि, कै सो यीशु री लाशा जो नी सकदा हा। पिलातुसै तसेरी विनती हुणी अतै, सो इच्ची करी तसेरी लाशा जो लैई गो। "
JHN,19,39,"नीकुदेमुस भी, जैडा पैहलै यीशु बलै राती गो थू, लगभग 33 किलो मिलुरा गन्धरस अतै एलोवेरा लैई आ। "
JHN,19,40,"ता तियें यीशु री लाश लैई, अतै यहूदी री दवाणै री रिता रै अनुसार तैसिओ सुगन्ध द्रव्य सोगी कफणा मन्ज लपेटु। "
JHN,19,41,"तैहा जगह जैड़ी यीशु क्रूस पुर चढाऊरा थू, अक्क बगीचा थू, अतै तैस बगीचे मन्ज अक्क नोई कब्र थी जैत मन्ज कोई भी ना रखूरा थू। "
JHN,19,42,"ठेरैतांये अगला दिन यहूदी त्यौहार फसह री तैयारी रै दिन री बजह थऊँ तियें यीशु जो तैत मन्ज ही रखू, क्ओकि सो कब्र नेड़ै थी। "
JHN,20,1,"हप्ते रै पैहलै दिन मरियम मगदलीनी भ्यागा ही नैहरै मन्ज कब्र बलै आई, अतै पत्थर जो कब्रा थऊँ घिरूरा हेरू। "
JHN,20,2,"ता सो दौड़ी करी शमौन पतरस अतै तैस दूये चेलै सोगी जैडा यीशु रा प्यारा थू, इच्ची करी बल्लू, “सो प्रभु रै शरीरा जो कब्रा थऊँ कड्ड़ी लैई गै हिन, अतै असिओ ना पता कि तैसिओ कड्ड़ी रखी दिता हा।” "
JHN,20,3,ता पतरस अतै दुआ चेला कब्रा री कनारी चलै। 
JHN,20,4,"सो सोगी सोगी दौडू करदै थियै, पर दुआ चेला पतरस थऊँ अगो चली करी कब्रा मन्ज पैहलै पुजु; "
JHN,20,5,"अतै टेकीकरी कफणा री कनारी हैरू, तांभी सो अन्दर ना गो। "
JHN,20,6,"ता शमौन पतरस तसेरै पिचो पिचो पुजु ता, कब्रा मन्ज अन्दरा जो गो अतै तिनी औढ़ण पैऊरै हेरै; "
JHN,20,7,"अतै सो परना जैडा तसेरै मुन्डा सोगी बनुरा थू, औढ़णा सोगी ना पर अलग जगह लपेटी के थैऊँरा हेरू। "
JHN,20,8,"ता दुआ चेला भी जैडा कब्रा पुर पैहलै पुजुरा थू, अन्दर गो अतै हेरी करी विस्वास करू। "
JHN,20,9,ऐह ता हालि तिकर पवित्रग्रन्था री गल्ल ना समझै थियै कि तैसिओ मरी के जी भूणा भोला। 
JHN,20,10,ता ऐह चेलै अपणै घरा जो फिरी गै। 
JHN,20,11,"पर मरियम रूंदी कब्रा रै नेड़ै ही बाहर खड़ी रैई, अतै रूंदै रूंदै कब्रा री कनारी टेकीकरी हेरू, "
JHN,20,12,"ता दोई स्वर्गदूत चमकदै औढ़ण लाऊरै अक्की जो सराणै अतै दूये जो पैरा री कनारी बैहुरै हेरू, जैड़ी यीशु री लाश रखुरी थी। "
JHN,20,13,"तियें तैहा जो बल्लू, “ओ जनानी, तू कजो रोऊ करदी हा?” तैहै तियां सितै बल्लू, “सो मेरै प्रभु जो चुक्की लैई गै हिन अतै अऊँ ना जाणदी कि तैसिओ कड्ड़ी रखूरा हा।” "
JHN,20,14,"ऐह बली करी सो पचूँह मुड़ी अतै तैहै यीशु जो खडुरै हेरू, पर पच्छैणी ना पाई की यीशु हा। "
JHN,20,15,"यीशुऐ तैहा जो बल्लू, “ओ जनानी, तू कजो रूंदी हा? कसिओ तोपदी हा?” तैहै माली समझी करी तैस सोगी बल्लू, “हे स्वामी, अगर तैंई तसेरै शरीरा जो चुक्की लैऊरा हा ता मिन्जो दस्सी दे कि तैसिओ कड्ड़ी रखुरा हा, अतै मूँ सो लैई गाणा।” "
JHN,20,16,"यीशुऐ तैहा सोगी बल्लू, “मरियम!” तैहै पिचो मुड़ीकरी तैस सोगी इब्रानी बोली मन्ज बल्लू, “रब्बूनी” मतलब “हे गुरू”। "
JHN,20,17,"यीशुऐ तैहा सोगी बल्लू, “मिन्जो पकड़ी मत रख, क्ओकि अऊँ हालि तिकर पिता बलै ऊपर ना गच्छुरा हा, पर मेरै भाई बलै गिचीकरी तियां सितै बली दे, कि अऊँ अपणै पिता अतै तुन्दै पिता, अपणै प्रमात्मैं अतै तून्दै प्रमात्मैं बलै ऊपर चलुरा हा।” "
JHN,20,18,"मरियम मगदलीनी गिच्ची करी चेलै जो दस्सु, “मैंई प्रभु जो हेरू हा, अतै तिनी मिन्जो सोगी ऐह गल्ला करी।” "
JHN,20,19,"तैस दिन ही जैडा हप्तै रा पैहला दिन थू, सझां रै टैमैं जैड़ी चेलै थियै तियें तैड़ीआ रै दार यहूदी रै डरा रै बन्द करूरै थियै, तैहणै यीशु तियां मन्‍झै इच्ची खडू अतै तियां सितै बल्लू, “तुसिओ शान्ती मुळा।” "
JHN,20,20,ऐह बली करी अपणा हत्थ अतै अपणी प्रहि तियां जो दस्सी। ता चेलै प्रभु जो हेरी करी खुश भूच्ची गै। 
JHN,20,21,"यीशुऐ फिरी तियां सोगी बल्लू, “तुसिओ शान्ती मुळा; जियां पितै मिन्जो भैजुरा, तियां ही अऊँ भी तुसिओ भैजदा।” "
JHN,20,22,"ऐह बली करी तिनी तियां पुर फूक मारी अतै तियां सितै बल्लू, “पवित्र आत्मा लेआ। "
JHN,20,23,"जंयारै पाप तुहै माफ करलै, सो तियां तांयें माफ भूच्ची गै; जसेरै तुहै रखै, सो रखी गै हिन।” "
JHN,20,24,"पर बारह मन्ज अक्क, मतलब थोमा जैसियो दिदुमुस बलदै थियै, जैहणै यीशु आ थू ता सो तियां सोगी ना थू। "
JHN,20,25,"जैहणै होर चेलै तैस सोगी बलणा लगै “अहै प्रभु जो हेरू हा,” ता तिनी तियां सितै बल्लू, “जैहणै तक अऊँ तसेरै हत्था मन्ज मेखा रै भोक्क ना हेरी लैऊँ, अतै तियां मेखा रै भोक्का मन्ज अपणी उँगळी ना पाई लैऊँ, अतै तसेरी प्रही मन्ज अपणा हत्थ ना पाई लैऊँ, तैहणै तक मूँ विस्वास ना करना।” "
JHN,20,26,"अठ दिन बाद तसेरै चेलै फिरी घरा अन्दर थियै, अतै थोमा भी तियां सोगी थू; अतै दार बन्द थियै, ता यीशु आ अतै तंयारै मन्जै खड़ी करी बल्लू, “तुसिओ शान्ती मुळा।” "
JHN,20,27,"ता तिनी थोमा सोगी बल्लू, “अपणी उँगळी ऐड़ी लैई करी मेरा हत्था जो हेर अपणा हत्थ लैई करी मेरी प्रहि मन्ज पा, अतै अविस्वासी ना पर विस्वासी बण।” "
JHN,20,28,"ऐह हुणी करी थोमे जवाव दिता, “हे मेरै प्रभु, हे मेरै प्रमात्मां!” "
JHN,20,29,"यीशुऐ तैस सोगी बल्लू, “तैंई मिन्जो हेरूरा हा, कै ठेरैतांये विस्वास करू हा? धन्य सो हिन जियें विना हेरै विस्वास करू।” "
JHN,20,30,"यीशुऐ होर भी मतै सारै चमत्कार चेलै रै सामणै दसै, जैड़ै ऐस कताबा मन्ज लिखुरै ना हिन; "
JHN,20,31,"पर ऐह ठेरैतांये लिखे हिन कि तुहै तैस पुर विस्वास करन कि यीशु मसीह ही प्रमात्मैं रा पुत्र हा, अतै तैस पुर विस्वास करीके तसेरै नां सितै जिन्दगी पान। "
JHN,21,1,"इन्या गल्ला थऊँ बाद यीशुऐ अपणै आपा जो तिबिरियास झीला रै कनारै चेलै पुर अपणै आपा जो प्रकट करू, अतै ऐस ही तरीकै सितै प्रकट करू। "
JHN,21,2,"शमौन पतरस, अतै थोमा जैसियो दिदुमुस बलदै थियै, अतै गलील रै काना नगर रा नतनएल, अतै जबदी रै पुत्र, अतै तसेरै चेलै मन्ज दोई होर जिणै किठूरै थियै। "
JHN,21,3,"शमौन पतरसे तियां सोगी बल्लू, “अऊँ मछली पकडणा चलू हा।” तियें तैस सोगी बल्लू, “अहै भी तिजो सोगी चलदै।” ता सो सब किस्ती पुर चढ़ी गै, पर तैहा राती तियां जो कुछ ना मुळू। "
JHN,21,4,भ्याग भून्दै ही यीशु कनारै पुर इच्ची खडू; ता चेलै ना पच्छैणु कि ऐह यीशु हा। 
JHN,21,5,"ता यीशुऐ तियां सोगी बल्लू, “हे मेरै प्यारेओ, कै तुसु बलै कुछ मछली हिन?” तियें जवाव दिता, “ना।” "
JHN,21,6,"तिनी तियां सोगी बल्लू, “किस्ती रै सजै कनारी जाल पा ता मुळणी हिन।” ता तियें जाल पाऊ, अतै मती मछली री बजह थऊँ जाला जो खिन्जी ना सके। "
JHN,21,7,"ता तिनी चेलै जैस सोगी यीशु प्‍यार रखदा थू, पतरसा सोगी बल्लू, “ऐह ता प्रभु हा!” शमौन पतरसे ऐह हुणी करी कि ऐह प्रभु हा, कमर मन्ज परना कसी लैऊँ, क्ओकि तिनी सिर्फ जांगिया ही लाऊरा थू, अतै झीला मन्ज छाळ लाई दिती। "
JHN,21,8,"पर होर चेलै किस्ती पुर मछली सितै भरूरा जाल खिंजदै आये, क्ओकि सो कनारै थऊँ बड़ी दुर ना थियै, पर कोई लगभग सौ मीटर दूर थियै। "
JHN,21,9,जैहणै सो कनारै पुर ओसै ता तियें कोयलै री अग अतै तैत पुर मछली रखुरी अतै रोटी हेरी। 
JHN,21,10,"यीशुऐ तियां सोगी बल्लू, “जैड़ी मछली तुहै हबजु पकड़ी हिन, तियां मन्ज कुछ लैई के अईआ।” "
JHN,21,11,"ता शमौन पतरसे किस्ती पुर चढ़ी करी अक्क सो त्रियुन्जा बड़ी मछली सितै भरूरा जाल कनारै मन्ज खिंजू, अतै ऐतनी मछली भूणै पुर भी जाल ना फटू। "
JHN,21,12,"यीशुऐ तियां सोगी बल्लू, “अईआ, खाणा खान्दै।” चेलै मन्ज कसिओ हिम्मत ना भूई कि तैस थऊँ पुछन, “तू कुण हा?” क्ओकि सो जाणदै थियै कि ऐह प्रभु ही हा। "
JHN,21,13,"यीशु आ अतै रोटी लैई करी तियां जो दिती, अतै तियां ही मछली भी। "
JHN,21,14,ऐह त्रीं बरी हा कि यीशु मरी करी जी उठणै बाद चेलै जो हुजु थू। 
JHN,21,15,"खाणै थऊँ बाद यीशुऐ शमौन पतरस सितै बल्लू, “हे शमौन, यूहन्‍ना रै पुत्र, कै तू सच मन्ज ईयां थऊँ बदिकरी मिन्जो सितै प्‍यार रखदा?” तिनी बल्लू, “हाँ, प्रभु; तू ता जाणदा हा कि अऊँ तिजो सोगी प्‍यार रखदा।” ता तिनी बल्लू, “मेरी भैड़ा जो चरा।” "
JHN,21,16,"तिनी फिरी दूई बरी बल्लू, “हे शमौन, यूहन्‍ना रै पुत्र, कै तू मिन्जो सोगी सच मन्ज प्‍यार रखदा?” तिनी तैस सोगी बल्लू, “हाँ, प्रभु; तू जाणदा हा कि अऊँ तिजो सोगी प्‍यार रखदा।” तिनी तैस सोगी बल्लू, “मेरी भैड़ा री रखवाळी कर।” "
JHN,21,17,"तिनी त्रीं बरी तैस सोगी बल्लू, “हे शमौन, यूहन्‍ना रै पुत्र, कै तू मिन्जो सोगी प्‍यार रखदा?” पतरस उदास भूच्ची गो कि तिनी त्रीं बरी ऐसा बल्लू हा, “कै तू मिन्जो सोगी प्‍यार रखदा हा?” तिनी बल्लू, “हे प्रभु, तू ता सब कुछ जाणदा हा; तू ऐह जाणदा हा कि अऊँ तिजो सोगी प्‍यार रखदा।” यीशुऐ तैस सोगी बल्लू, “मेरी भैड़ा जो चरा। "
JHN,21,18,"अऊँ तिजो सोगी सच बलदा हा, जैहणै तू जवान थू ता अपणी कमरा बनी करी जैड़ी चाहन्दा थू तैड़ी फिरदा थू; पर जैहणै तुद बुढै भूणा ता अपणै हत्थ फैलाणै हिन, अतै दूये तेरी कमरा बनी करी जैड़ी तुद ना चाहणा तैड़ी तैस लैई गाणा।” "
JHN,21,19,"तिनी ईयां गल्ला थऊँ ऐह ईशारा करू कि पतरसा किनी मौती सितै प्रमात्मैं री जय जयकार करनी हा। अतै तैहणै तिनी तैस सोगी बल्लू, “मेरै पिचो चली पे।” "
JHN,21,20,"पतरसे मुड़ीकरी तैस चेलै जो पचूँह इन्दै हेरू, जैस सोगी यीशु प्‍यार रखदा थू, अतै जिनी फसह रा खाणा खान्दै टैमैं तसेरै नेड़ै बैही करी तैस थऊँ पुछुरा थू, “हे प्रभु, तेरा पकडाणैवाळा कुण हा?” "
JHN,21,21,"तैसिओ हेरी करी पतरसे यीशु सोगी बल्लू, “हे प्रभु, सेरा कै हाल भोला?” "
JHN,21,22,"यीशुऐ तैस सोगी बल्लू, “अगर अऊँ चाँऊ कि सो मेरै फिरी करी ईणै तक रूकी रेय्आ, ता तिजो ऐत थऊँ कै? तू मेरै पिचो चली पे।” "
JHN,21,23,"ठेरैतांये सबी चलै मन्ज ऐह गल्ल फैली गई कि तैस चेलै ना मरणा; तांभी यीशुऐ तैस सोगी ऐह ना बल्लू कि तैस ना मरणा, पर ऐह कि “अगर अऊँ चाँऊ कि सो मेरै फिरी ईणै तक रूकी रेय्आ, ता तिजो ऐत थऊँ कै?” "
JHN,21,24,"ऐह सो ही चेला हा जैडा ईयां गल्ला री गवाही दिन्दा हा अतै जिनी ईयां गल्ला जो लिखु हा, अतै अहै जाणदै हिन तसेरी गवाही सच्ची हा। "
JHN,21,25,"होर भी मतै कम हिन, जैड़ै यीशुऐ करूरै; अगर सो अक्क अक्क करीके लिखिन्दै ता अऊँ समझदा कि जैड़ी कताबा लिखिन्दी सो ऐस संसारा मन्ज भी ना समांदी। "
ACT,1,1,"हे थियुफिलुस, मैंई अपणी पैहली कताब : तियां सबी गल्ला रै बारै मन्ज लिखुरीआ जैड़ी यीशु शुरू थऊँ असु मन्ज करदा अतै सखांदा रैऊ। "
ACT,1,2,"तैस दिन तक जैहणै सो र्स्वगा जो ऊपर ना उठाया गो। र्स्वगा जो गाणै थऊँ पैहलै तिनी तियां चुनुरै प्रेरिता जो पवित्र आत्मा री शक्ति सोगी तियां गल्ला जो दस्सु, जियां गल्ला जो सो सखाणा चाहन्दा थू। "
ACT,1,3,"तिनी क्रूस पुर दुख उठाणै अतै मरनै थऊँ बाद वडै़ पक्कै सबूता सोगी तियां पुर अपणै आपा जो जिन्दा प्रकट करूरा। अतै चाळी दिन तक सो तियां जो हुजदा रैऊरा, अतै प्रमात्मैं रै राज्य री गल्ला करदा रैऊरा। "
ACT,1,4,"अक्क बरी जैहणै सो इकट्ठै खाणा बैईठै ता यीशुऐ चेलै सोगी मुळी करी तियां जो आज्ञा दिती कि “यरूशलेम जो ना छड़न, पर मेरै पितै री तैहा प्रतिज्ञा रै पुरै भूणै री भाळ करदै रेय्आ, जठेरी चर्चा तुहै मिन्जो थऊँ हुणुरी हा। "
ACT,1,5,क्ओकि यूहन्‍नै ता पाणी रा बपतिस्मा दितुरा पर थोड़ै दिन बाद तुसु प्रमात्मैं थऊँ पवित्र आत्मा रा बपतिस्मा पाणा।” 
ACT,1,6,"ता चेलै इकट्ठै भूच्ची करी यीशु थऊँ पुछु, “हे प्रभु, कै तुसु हवजु ही रोम थऊँ छुटकारा दिकरी इस्त्राएल रा राज्य दोवारा स्थापित करणा?” "
ACT,1,7,"तिनी तियां सितै बल्लू, “तैस टैमां अतै काल जो जानणा, तुन्दा कम निय्आ जैडा पिते रै हत्था मन्ज हा। "
ACT,1,8,"पर जैहणै पवित्र आत्मा तुसु पुर ईणा ता तुसु सामर्थ पाणा; अतै यरूशलेम अतै पुरै यहूदिया अतै सामरिया परदेस मन्ज, अतै धरती रै अन्त तक मेरै गवाह भूणै।” "
ACT,1,9,"ऐह बलदै बलदै सो स्वर्गा री कनारी जो चुकी लैऊ, अतै बदळै सो तंयारी हाख्री थऊँ लुकाई पाऊ। "
ACT,1,10,"तसेरै गान्दै जैहणै सो अम्बरा री कनारी अक्कटक लाई करी हेरू करदै थियै, ता दोई मणु सफेद कपड़ै लाऊरै तियां बलै अचानक ईच्ची खड़ियै, "
ACT,1,11,"अतै तियां सितै बल्लू, “हे गलीली मणुओ, तुहै कजो खड़ी करी अम्बरा री कनारी अक्कटक लाई करी हेरू करदै हिन? ऐह यीशु, जैडा तुन्दै नेड़ै थऊँ स्वर्गा जो चुकी लैऊ हा, जैस तरीकै तुहै ऐह स्वर्गा जो गान्दा हेरू हा तैस तरीकै ऐस फिरी ईणा।” "
ACT,1,12,जैहणै चेलै जैतून नां रै पहाड़ा थऊँ जैडा यरूशलेम शहर रै नेड़ै थू फिरी आये। जैड़ा अक्क किलोमिटर रै लगभग थू। 
ACT,1,13,"जैहणै सो शहर मन्ज पुजै ता सो तैस घरा रै बोड़ी जो गै, जैड़ी ऐह सब चेलै पतरस, यूहन्‍ना, याकूब, अन्द्रियास, फिलिप्पुस, थोमा, बरतुल्मै, मत्ती, हलफई रा पुत्र याकूब, शमौन जेलोतेस अतै याकूब रा पुत्र यहूदा रहन्दै थियै। "
ACT,1,14,"ऐह सब चेलै यीशु रै भाई, माता अतै कई होर जनानी सोगी अक्क चित भूच्ची करी प्रार्थना मन्ज लगी रैह। "
ACT,1,15,"ता तियां ही दिना मन्ज पतरस तैड़ी लगभग अक्क सो बीह विस्वासी मणु रै मन्जै खड़ी करी बलणा लगा, "
ACT,1,16,"“हे भाईओ, जरूरी थू की पवित्रग्रन्था रा लिखुरा पुरा भोआ जैडा पवित्र आत्मा दाऊद रै मूँहा थऊँ यहूदा रै वारै मन्ज, पैहलै ही दस्सी दितुरा थु, जैडा यीशु जो पकड़ाणै बाळा रा अगुवा थु।” "
ACT,1,17,"“क्ओकि सो ता असु मन्ज ही गिणी गो हा, अतै ऐसा सेवकाई मन्ज सहभागी भी भुआ। "
ACT,1,18,"(तिनी अधर्म री कमाई सितै बगड़ी खरीदी लैई, अतै मुण्ड़ा रै भारै पैऊ हा अतै तसेरा पेट फटी गोआ अतै तसेरी सब आन्तड़ी नकैई गई हिन। "
ACT,1,19,"ऐसा गल्ला जो यरूशलेम रै सब रैहणै बाळै जाणी गै, ऐठी तक कि तैसा बगड़ी रा नां तसेरी बोली मन्ज ‘हकलदमा’ मतलब ‘खूना री बगड़ी’ पैई गो।)” "
ACT,1,20,"भजन संहिता मन्ज लिखुरा, “तसेरा घर उजड़ी गच्छा, अतै तैत मन्ज कोई ना बसा, अतै तसेरा औह्दा कोई होर लैई लेय्आ।” "
ACT,1,21,“ठेरैतांये जैतनै दिन तक प्रभु यीशु असु सोगी इन्दा गान्दा रैऊ मतलब यूहन्‍ना रै बपतिस्मा थऊँ लैई करी तैसिओ इन्दै सामणै ऊपर स्वर्गा जो चुकणै तक जैड़ै मणु बराबर असु सोगी रैह। 
ACT,1,22,ठीक ता ऐह हा कि तियां मन्ज अक्क मणु असु सोगी तसेरै दोवारा जी भूणै थऊँ बादा रा गवाह भूच्ची गच्छा।” 
ACT,1,23,"ता तिन्ये दूँ जीणा जो खड़ेरू, अक्क यूसुफ जैसिओ बरसबा भी बलदै थियै, जैसेरा दुआ नां यूसतुस हा, अतै दूँआ मत्तियाह जो, "
ACT,1,24,"अतै ऐह प्रार्थना करी, “हे प्रभु, तु जैडा सबी रै मना जो जाणदा, ऐह प्रकट कर कि इन्या दूनी मन्ज तैंई कसिओ चुणु हा, "
ACT,1,25,ताकि ऐह तैहा सेवकाई अतै प्रेरिताई री जगह लैई सकन जैतिओ यहूदा छड़ी करी तैहा जगह जो गच्छुरा हा जठेरै सो लायक थू।” 
ACT,1,26,"ता तिन्ये तंयारै बारै मन्ज चिट्ठी पाई, अतै चिट्ठी मन्ज मत्तियाह रा नां निकळू। ता सो तियां ग्यारह प्रेरिता सोगी गिणआ गो। "
ACT,2,1,"जैहणै यहूदी रा पिन्तेकुस्त रा त्यौहार आ, ता सो सब अक्की जगह इकट्ठै थियै। "
ACT,2,2,"अकदम अम्बरा थऊँ बड़ी आँधी री आवाज आई, अतै पुरा घर जैड़ी सो बैहुरै थियै, हिली गो। "
ACT,2,3,अतै तियां जो जीभा साईयें अग निकळदी हुजी अतै तियां मन्ज सबी पुर इच्ची रूकी। 
ACT,2,4,"सो सब पवित्र आत्मा मन्ज भरी गै, अतै जिंआं आत्मै तियां जो बलनै री सामर्थ दिती, सो अलग अलग बोली बलणा लगी पै। "
ACT,2,5,कई देशा रै यहूदी भक्त यरूशलेम मन्ज ऐस त्यौहार जो मनाणै तांयें छुरै थियै। 
ACT,2,6,"जैहणै तियैं ऐह जोरा रा हल्ला हुणु ता भीड़ किटठी गई अतै मणु ड़री गै, क्ओकि हर अक्क जो ऐह हुणु करदा थु कि ऐह सब इन्दी बोली बल्लू करदै हिन। "
ACT,2,7,"ऐह सब हैरान अतै परेशान भूच्ची करी बलणा लगै, “हेरा, ऐह जैडा बल्लू करदै हिन ऐह ता सब गलीली मणु हिन "
ACT,2,8,ता फिरी ऐह कजो असिओ अपणी अपणी जन्म भूमी री बोली हुणाऊ करदै? 
ACT,2,9,"अहै जैड़ै पारथी, मेदी, एलामी, मेसोपोटामिया, यहूदिया, कप्पदुकिया, पुन्तुस, आसिया, "
ACT,2,10,"फ्रूगिया, पंफूलिया, मिस्त्र अतै लीबिया देश जैड़ै कुरैने परदेस रै नेड़ै तेड़ै हिन, इन्या सबी देशा रै रैहणै बाळै अतै रोमी, प्रवासी, "
ACT,2,11,"मतलब यहूदी मत धारणैवाळै, क्रेती अतै अरबी मणु भी हिन, पर अपणी अपणी बोली मन्ज इन्या थऊँ प्रमात्मैं रै कम्मा री चर्चा हुणु करदै हिन।” "
ACT,2,12,"अतै सो सब हैरान भूए अतै ड़री करी अक्की दूये सोगी बलणा लगै, “ऐह कै लगुरा भूणा?” "
ACT,2,13,"पर होर मजाक उड़ाणा लगै, “ऐह ता शराबा रै नशे मन्ज चूर हिन।” "
ACT,2,14,"ता पतरस तियां ग्यारह चेलै सोगी खड़ी गो अतै जोरा सितै बलणा लगा, “हे यहूदी अतै हे यरूशलेम मन्ज रैहणै बाळैओ, ऐह जाणी लेय्आ, अतै कन लाई मेरी गल्ला हुणा। "
ACT,2,15,"जिंआं तुहै समझु करदै हिन कि ऐह मणु नशे मन्ज हिन, पर ना हिन, क्ओकि हालि ता भ्यागा रै नौ ही वजुरै हिन।” "
ACT,2,16,"पर ऐह सो गल्ल हा कि, जैडा योएल भविष्‍यवक्तै बलुरी थी, "
ACT,2,17,"“प्रमात्मां ईयां बलदा, कि आखरी रै दिन मन्ज ईयां भूणा कि मूँ अपणा आत्मा सबी मणु जो दिणा, अतै तुन्दै दब्बु कुल्ळी सबी भविष्‍यवाणी करनी, अतै तुन्दै जवान मणु दर्शन हेरनै, अतै तुन्दै स्याणै सुपनै हेरनै। "
ACT,2,18,बल्कि मूँ अपणै नौकरा-नौकरैणी जो भी अपणी आत्मा दिणिआ अतै तियां भी भविष्‍यवाणी करनी हा। 
ACT,2,19,"अतै मूँ ऊपर अम्बरा पुर नौखे कम अतै धरती पुर चमत्कार मतलब खून, अगी, अतै धूंऐ रै बदळ दसणै हिन। "
ACT,2,20,प्रभु रै महान अतै तेजस्वी दिन ईणै थऊँ पैहलै सुरज नैहरा अतै चद्रमां खूना साईयें भूच्ची गाणा। 
ACT,2,21,"अतै जैस कसी प्रभु रा नां लैणा, तैस उद्धार पाणा।” "
ACT,2,22,"“हे इस्त्राएलिओ, ऐह गल्ला हुणा यीशु नासरी अक्क मणु थु। जैसेरा प्रमात्मैं री तरफा थऊँ भूणै रा सवूत तियां सामर्थ रै कम्मा अतै हैरान करनै बाळै कम्मा मन्ज हुजदा, जैड़ै प्रमात्मैं तुन्दै मन्जै तसेरै जरियै करै जैतिओ तुहै अप्पु ही जाणदै हिन। "
ACT,2,23,"तैस यीशु जो, जैडा प्रमात्मैं री ठहराऊरी योजना अतै पैहलै रै ज्ञाना रै अनुसार पकड़ाऊ, तुहै अधर्मी रै हत्थै क्रूस पुर चढ़ाईकरी मारी दिता। "
ACT,2,24,पर तैसिओ ही प्रमात्मैं मौती रै बन्‍धना थऊँ छुड़ाईकरी जीयाऊ; क्ओकि ऐह अनहोना थू कि सो मौती रै वशा मन्ज रैहन्दा।” 
ACT,2,25,"क्ओकि दाऊद मसीहा रै बारै मन्ज बलदा; “अऊँ प्रभु जो सदा अपणै सामणै हेरदा रैऊ क्ओकि सो मेरै सज्जै कनारै हा, ताकि अऊँ कदी डगमगाई ना गच्छु। "
ACT,2,26,"ऐसा वजह थऊँ ही मेरा मन खुश हा, अतै मेरी जीभ मगन हा; बल्कि मेरा पुरा शरीर उम्मीद मन्ज बणी रैहणा। "
ACT,2,27,"क्ओकि तुद मेरै प्राण अधोलोक मन्ज ना छड़णै, अतै ना अपणै पवित्र पुत्र जो सड़णा दिणा। "
ACT,2,28,"तैंई मिन्जो जिन्दगी रा रस्ता दसुआ, तुद मिन्जो अपणै दर्शन रै द्धारा आनन्द सोगी भरी दिणा।” "
ACT,2,29,"“हे भाईओ, अऊँ कुलपति दाऊद रै वारै मन्ज तुसु सोगी हिम्मत सोगी बली सकदा कि सो मरी गो अतै दबाई भी दिता अतै तसेरी कब्र अज भी हा। "
ACT,2,30,"सो भविष्‍यवक्ता थू, सो जाणदा थु कि प्रमात्मैं मिन्जो सोगी सौगन्द खाऊरी हा कि मूँ तेरै खानदाना थऊँ अक्की मणु जो तेरै सिंहासना पुर बहालना। "
ACT,2,31,"तिनी भूणैबाळी गल्ला जो पैहलै ही हेरी करी मसीह रै दोवारा जीणै रै वारै मन्ज भविष्‍यवाणी करूरी थी, ना ता तसेरा प्राण अधोलोक मन्ज रैहणा ना तसेरा शरीर हड़णा। "
ACT,2,32,"ऐस ही यीशु जो प्रमात्मैं जिआऊरा, जठेरै अहै सब गवाह हिन। "
ACT,2,33,"ऐस तरीकै प्रमात्मैं रै सज्जै हत्था थऊँ सवी थऊँ उच्चा पद पाई करी, अतै पिते थऊँ सो पवित्र आत्मा पाई करी जठेरी प्रतिज्ञा करूरी थी, तिनी ऐह ड़ोळी दिता हा जैडा तुहै हेरदै अतै हुणदै हिन। "
ACT,2,34,"क्ओकि दाऊद ता स्वर्गा जो ना चढु; पर सो अप्पु बलदा,” “प्रभुऐ मेरै प्रभु सोगी बलुरा, मेरै सज्जै कनारै बैह, "
ACT,2,35,जैहणै तक कि अऊँ तेरै बैरी जो तेरै पैरा थला री चौकी ना करी दिच्छु।” 
ACT,2,36,"“ता सब इस्त्राएली मणु पक्कै तरीकै ऐह जाणी लेय्आ कि प्रमात्मैं तैस ही यीशु जो जैसिओ तुहै क्रूस पुर चढाऊरा, प्रभु भी ठहराऊरा अतै मसीह भी।” "
ACT,2,37,"ता हुणनैबाळै रै ह्रदय छिदी गै, अतै सो पतरस अतै बाकी प्रेरिता थऊँ पुछणा लगै, “हे भाईओ, अहै कै करन?” "
ACT,2,38,"पतरसे तियां सोगी बल्लू, “मन फेरा, अतै तुसु मन्ज हरेक अपणै अपणै पापा री माफी तांयें यीशु मसीह रै नां रा बपतिस्मा लेय्आ; ता तुसु पवित्र आत्मा रा दान पाणा। "
ACT,2,39,"क्ओकि प्रतिज्ञा तुहै, अतै तुन्दी औलादी, अतै तियां सब दूर-दूर रै मणु तांयें भी हा जिंआं जो प्रभु इन्दै प्रमात्मैं अप्पु बलै हैदणा।” "
ACT,2,40,पतरस होर भी मती गल्ला थऊँ गवाई दिकरी समझाऊ कि अपणै आपा जो ऐसा टेढ़ी जाति थऊँ बचा। 
ACT,2,41,ता जिन्यैं तसेरा वचन ग्रहण करू तिन्ये बपतिस्मा लैऊ; अतै तैस ही दिन त्राई हजार मणु रै लगभग तियां विस्वासी रै गुट मन्ज सामल भूच्ची गै। 
ACT,2,42,"अतै सो प्रेरिता थऊँ शिक्षा पाणा, संगति रखणा, रोटी तोड़णा, अतै प्रार्थना करनै मन्ज लगी रैह। "
ACT,2,43,"यरूशलेम मन्ज रैहणै बाळै सबी मणु पुर ड़र छाई गो, अतै मतै सारै चमत्कार प्रेरिता थऊँ प्रकट भून्दै थियै। "
ACT,2,44,"सब विस्वास करनै बाळै इकट्ठै रैहन्दै थियै, अतै अपणी सब चिजा जो मिलिजुली बन्ड़दै थियै। "
ACT,2,45,सो अपणी अपणी जायदात अतै समाना बेची-बेचीकरी जैसिओ जिंआं जरूरत भून्दी थी बण्ड़ी दिन्दै थियै। 
ACT,2,46,"सो रोज अक्क मन भूच्ची करी मन्दरा मन्ज इकट्ठै भून्दै, अतै घर-घर रोटी त्रोड़दै अतै खुशी सोगी अतै मना री सीधाई सोगी खाणा खान्दै थियै, "
ACT,2,47,"प्रमात्मैं री स्तुति करदै थियै, अतै सब मणु तियां थऊँ खुश थियै अतै जैडा उद्धार पान्दै थियै, तियां जो प्रभु रोज तियां मन्ज शामळ करी दिन्दा थू। "
ACT,3,1,पतरस अतै यूहन्‍ना दिन रै लगभग त्राई बजै प्रार्थना रै टैमैं मन्दरा जो चलुरै थियै। 
ACT,3,2,"अतै कुछ मणु अक्क जन्मा थऊँ लंगड़ै जो लैईणा लगुरै थियै, जैसिओ सो रोज मन्दरा रै तैस परोळी वलै बहालदै थियै जैस परोळी जो “सुन्दर” बलदै थियै, ताकि सो ईणै गाणै बाळै थऊँ भीख मंगदा रेय्आ। "
ACT,3,3,"जैहणै पतरस अतै यूहन्‍ना जो तिनी मन्दरा मन्ज गान्दै हेरू, ता तिनी तियां थऊँ भीख मँगी। "
ACT,3,4,"पतरस अतै यूहन्‍ना तसेरी कनारी ध्यान दी करी बल्लू, “इन्दी कनारी हेर!” "
ACT,3,5,ता सो तियां थऊँ कुछ मुळणै री उम्मीद मन्ज तंयारी कनारी हेरना लगा। 
ACT,3,6,"ता पतरसे बल्लू, “चाँदी अतै सोना ता मिन्जो बलै निय्आ, पर जैडा मिन्जो बलै हा सो तिजो दिन्दा; यीशु मसीह नासरी रै नां सितै उठ अतै चल फिर।” "
ACT,3,7,ता पतरसै तसेरा सज्जा हत्थ पकड़ी करी तैसिओ उठालु; अतै झट तसेरै पैरा अतै घुटनै मन्ज जोर चली आ। 
ACT,3,8,"सो उटकी करी खड़ी गो अतै चलना फिरना लगा; अतै चलदा अतै कूददा, अतै प्रमात्मैं री स्तुति करदा तियां सोगी मन्दरा जो गो। "
ACT,3,9,"सब मणुऐ तैसिओ चलदै फिरदै अतै प्रमात्मैं री स्तुति करदै हेरू, अतै "
ACT,3,10,पच्छैणी लैऊ कि ऐह सो हा जैडा मन्दरा रै “सुन्दर” परोळी बलै बैही करी भीख मंगदा थू; अतै ऐह गल्ला थऊँ जैड़ी तैस सोगी भूई थी सो मणु बड़ै हैरान परेशान भूए। 
ACT,3,11,"जैहणै सो पतरस अतै यूहन्‍ना जो पकडी करी चलुरा थु, ता सब मणु बड़ै हैरान भूच्ची करी तैस बराण्ड़ै तक दौड़ी आये, जैडा सुलेमान रा थू, "
ACT,3,12,"ऐह हेरी करी पतरस मणु सोगी बलणा लगा, “हे इस्त्राएलिओ, तुहै ऐस मणु जो हेरी करी कजो हैरान भूच्छु करदै हिन, अतै कजो ऐस तरीकै इन्दी कनारी हेरू करदै हिन जिंआं कि अहै अपणी सामर्थ अतै भक्ति सोगी ऐसिओ चलणै-फिरणै रै काबल बणाऊ हा। "
ACT,3,13,"अब्राहम, इसहाक अतै याकूब, अतै इन्दै पूर्वज रै प्रमात्मैं अपणै सेवक यीशु री महिमा करी हा। तुहै जैसिओ पकडाई दिता, अतै जैहणै पिलातुसै तैसिओ छड़ी दिणै रा विचार करू ता तुहै सबी रै सामणै तसेरा इन्कार करू। "
ACT,3,14,"तुहै तैस पवित्र अतै धर्मी रा इन्कार करू, अतै विनती करी की अक्की हत्यारै जो तुसु तांयें छड़ी देय्आ। "
ACT,3,15,"तुहै जिन्दगी रै कर्ता जो मारी दिता, जैसिओ प्रमात्मैं मरूरै थऊँ जीयाऊ; अतै तुहै ऐसा गल्ला जो अपणी हाख्री हेरूरा। "
ACT,3,16,"ऐस मणु जो जैसिओ तुहै रोज हेरदै अतै पछैन्दै हिन, जैसिओ तुहै हबजु हेरू करदै हिन ऐस मणु मन्ज मसीह यीशु रै नां सितै ताकत आई हा। ऐह मणु मसीह यीशु पुर विस्वास करनै रै द्धारा ठीक भूच्ची गो हा।” "
ACT,3,17,"“अबै हे भाईओ, अऊँ जाणदा कि तुन्दै अगुवै यीशु मसीह जो अज्ञानता मन्ज मारी दिता, क्ओकि तुहै ना जाणदै थियै कि सो मसीहा थू। "
ACT,3,18,"पर जिंआं गल्ला जो प्रमात्मैं भविष्‍यवक्तै रै द्धारा पैहलै ही दस्सी दितुरा थू, कि मसीह दुख उठाणा अतै मरना, अतै तिनी तियां ही पुरा करू। "
ACT,3,19,"ठेरैतांये, मन फेरा अतै फिरी अईआ कि तुन्दै पाप मिटी गान, जैत थऊँ प्रभु रै सामणै तुसु तांयें शान्ती रै दिन ईन, "
ACT,3,20,अतै प्रमात्मां यीशु जो दोवारा भैजणा जैडा तुसु तांयें पैहलै ही मसीहा ठहराऊरा हा। 
ACT,3,21,जरूरी ऐह हा कि यीशु स्वर्गा मन्ज तैस टैमां तक रेय्आ जैहणै तक इन्या सबी गल्ला रा सुधार ना करी लेय्आ जठेरी चर्चा पुराणै टैमां थऊँ प्रमात्मैं अपणै पवित्र भविष्‍यवक्ता रै द्धारा करूरी हिन। 
ACT,3,22,"जिंआं कि मूसा बलदा थू, ‘प्रभु प्रमात्मां तुन्दै भाई थऊँ तुसु तांयें मिन्जो साईयें अक्क भविष्‍यवक्ता खड़ेरना, जैडा कुछ सो तुसु सोगी बला तसेरी हुणै’। "
ACT,3,23,"पर हरेक सो मणु जैडा तैस भविष्‍यवक्ता री ना हुणला, मणु मन्ज नष्‍ट करया गाणा।” "
ACT,3,24,“शमूएल थऊँ लैई करी तसेरै बाद बाळै तक जितनै भी भविष्‍यवक्तै भूए तिन्ये सबीये इन्या दिन रा समाचार दितुरा हा। 
ACT,3,25,"तुहै सब भविष्‍यवक्ता री औलाद अतै तैसा प्रतिज्ञा रै हक्कदार हिन, जैड़ै प्रमात्मैं तुन्दै बापदादे सोगी करूरै हिन, जैहणै तिनी अब्राहम सोगी बलुरा, ‘तेरै खानदाना री वजह थऊँ धरती रै सब घरानै अशीर्वाद पाणा।’” "
ACT,3,26,"पतरसै बल्लू “प्रमात्मैं यीशु जो मसीहा रै रूपा मन्ज धरती पुर भैजु, कि पैहलै इस्त्राएली मणु जो तंयारी बुराई थऊँ फेरी करी अशीर्वाद देय्आ।” "
ACT,4,1,"जैहणै पतरस अतै यूहन्‍ना मणु सोगी ऐह कणैणा लगुरा थियै, ता याजक, मन्दरा रै सरदार अतै सदूकि तियां पुर चढ़ी आये। "
ACT,4,2,सो बड़ै गुस्सै भूच्ची गै क्ओकि सो मणु जो यीशु रै बारै मन्ज सखाणा अतै मरूरै थऊँ दोवारा जी उठणै रै प्रचार करना लगुरै थियै। 
ACT,4,3,तिन्ये सो चेलै पकड़ी पायै अतै दूये दिन तक जेला मन्ज पाई दितै क्ओकि सँझ भूच्ची गच्छुरी थी। 
ACT,4,4,"पर वचन जो हुणनैबाळै थऊँ मतै सारै मणु यीशु पुर विस्वास करू, अतै तंयारी गिनती पँज हजार मणु रै लगभग भूच्ची गई। "
ACT,4,5,"दूये दिन ऐसा भूआ कि तंयारै शास्त्री, सरदार अतै स्याणै "
ACT,4,6,"महायाजक हन्ना, कैफा, यूहन्‍ना अतै सिकन्दर अतै होर जैतनै महायाजक रै घरानै थऊँ थियै, सब यरूशलेम मन्ज इकट्ठै भुऐ। "
ACT,4,7,सो तियां जो मन्जै खडेरी करी पुछणा लगै कि तुहै ऐह कम कसेरै सामर्थ अतै कसेरै नां सोगी करूआ। 
ACT,4,8,"ता पतरसे पवित्र आत्मा सितै भरी करी तियां स्याणै सितै बल्लू, "
ACT,4,9,"“हे मणु रै सरदारो अतै स्याणेओ, ऐस लंगड़ै मणु सोगी जैड़ी भलाई करी गई हा, अगर अज ठेरै बारै मन्ज असु थऊँ पुछताछ करी गान्दीआ, कि ऐह कियां ठीक भूआ। "
ACT,4,10,"ता तुहै सब अतै इस्त्राएली मणु जाणी लेय्आ कि यीशु मसीह नासरी रै नां सितै जैसिओ तुसै क्रूस पुर चढाऊरा, अतै प्रमात्मैं मरूरै थऊँ जिआऊरा, ऐह मणु तुन्दै सामणै भला चंगा खडुरा हा।” "
ACT,4,11,“ऐह सो ही पत्थर हा जैसिओ तुहै राजमिस्त्रिये तुछ जाणुरा अतै सो कूणै रै सिरै रा पत्थर बणी गो।” 
ACT,4,12,“कसकी होरी रै द्धारा उद्धार निय्आ; स्वर्गा थऊँ थलै सिर्फ यीशु रै नां रै द्धारा ही अहै उद्धार पाई सकदै हिन।” 
ACT,4,13,"जैहणै तिन्ये पतरस अतै यूहन्‍ना री हिम्मत हेरी, अतै ऐह जाणु कि ऐह ता अनपढ़ अतै सिधै मणु हिन, ता हैरान भूए; फिरी तिन्ये सो पछैणै कि ऐह ता यीशु सोगी रैऊरै हिन। "
ACT,4,14,"तैस मणु जो जैडा ठीक भच्छुरा थू, तियां चेलै सोगी खडुरा हेरी करी, सो मणु तंयारै वरोधा मन्ज कुछ ना बली सके। "
ACT,4,15,"पर तियां जो सभा थऊँ बाहर गाणै रा हूक्म दी करी, सो अप्पु मन्ज सलाह करना लगै, "
ACT,4,16,“अहै इन्या मणु सोगी कै करन? क्ओकि यरूशलेम मन्ज रैहणै बाळै कई मणु जाणदै हिन कि इन्यै चमत्कार करूरै हिन; अतै इन्यारा इन्कार ना करी सकदै। 
ACT,4,17,"पर ठेरैतांये कि ऐह गल्ल मणु मन्ज होर ना फैली गच्छा, अहै इन्या जो धमकान्दै, कि यीशु रा नां लैई करी फिरी कसी मणु सोगी गल्ल ना करन।” "
ACT,4,18,"ता तिन्ये सो हैदै अतै चेतावनी दी करी बल्लू, “यीशु रै नां सितै कुछ भी मत बलदै अतै सखान्दै।” "
ACT,4,19,"पर पतरस अतै यूहन्‍नै तियां जो जवाव दिता, “तुहै ही न्याय करा; कै ऐह प्रमात्मैं रै नेड़ै खरा कि प्रमात्मैं री गल्ला जो छड़ी करी तुन्दी गल्ला मना। "
ACT,4,20,"क्ओकि ऐह ता असु थऊँ ना भूच्ची सकदा कि जैडा अहै हेरूरा अतै हुणुरा, सो ना कणैन।” "
ACT,4,21,"ता तिन्ये तैसिओ होर धमकाई करी छड़ी दिता, क्ओकि मणु री वजह थऊँ तियां जो दण्ड़ दिणै रा कोई दाँव ना मूळु, ठेरैतांये कि सेरै ठीक भूणै री वजह थऊँ सब मणु प्रमात्मैं री बड़ाई करू करदै थियै। "
ACT,4,22,"सो मणु जैसिओ ठीक भूणै रा चमत्कार दसुरा थू, चाळी साला री उम्रा रा थू। "
ACT,4,23,"पतरस अतै यूहन्‍ना छुटीकरी अपणै साथी बलै आये, अतै जैडा कुछ प्रधान याजकै अतै स्याणै बलुरा थु, तियां जो हुणाई दिता। "
ACT,4,24,"ऐह हुणी करी तिन्ये अक्क चित भूच्ची करी जोरा सितै प्रमात्मैं सितै बल्लू, “हे स्वामी, तू सो ही हा जिनी स्वर्ग, धरती, समुंद्र अतै जैडा कुछ ऐत मन्ज हा बणाऊरा। "
ACT,4,25,तैंई पवित्र आत्मा रै द्धारा अपणै सेवक इन्दै पूर्वज दाऊद रै द्धारा थऊँ ऐह कणैऊरा:” “अन्य जातिऐ हुल्लड़ कजो मचाऊरा? अतै देशा देशा रै मणुऐ कजो बेकार गल्ला सोची? 
ACT,4,26,"प्रभु अतै तसेरै मसीहा रै वरोधा मन्ज धरती रै राजा खड़ी गै हिन, अतै हाक्म भी किठ्ठी गै हिन।” "
ACT,4,27,"“क्ओकि सच मन्ज तेरै सेवक यीशु रै वरोधा मन्ज, जैसेरा तैंई अभिषेक करूरा, हेरोदेस अतै पुन्‍तियुस पिलातुस भी गैर यहूदी अतै इस्त्राएली सोगी ऐस नगर मन्ज इकट्ठै भच्छुरै हिन, "
ACT,4,28,"कि जैडा कुछ पैहलै थऊँ तेरी सामर्थ अतै मति थऊँ थू, सो ही करदै रेय्आ। "
ACT,4,29,अबै हे प्रभु इन्यारी धमकी जो हेर; अतै अपणै दासा जो ऐह वरदान दे तेरा वचन बड़ी हिम्मत सोगी हुणान।” 
ACT,4,30,“ठीक करनै तांयें तू अपणा हत्थ अगो कर कि चिन्ह अतै अनोखै कम तेरै पवित्र सेवक यीशु रै नां सितै होर भी करै गान।” 
ACT,4,31,"जैहणै सो प्रार्थना करी बैहै ता सो जगह जैड़ी सो किठूरै थियै हिली गो, अतै सो सब पवित्र आत्मा सितै भरी गै, अतै प्रमात्मैं रा वचन हिम्मत सोगी हुणादै रैह। "
ACT,4,32,"विस्वास करनैवाळै री मण्ड़ळी अक्क चित अतै अक्क मन री थी, ऐड़ी तक की कोई भी अपणी सम्पति जो अपणा ना बलदा थू, पर सब कुछ सांझै रा थू। "
ACT,4,33,प्रेरित बड़ी सामर्थ सोगी प्रभु यीशु रै दोवारा जी भूणै री गवाही दिन्दै रैह अतै तियां सबी पुर बड़ी कृपा थी। 
ACT,4,34,"तियां मन्ज कोई भी गरीब ना थू क्ओकि जैस बलै जिंमी या घर थियै, सो तियां बेची बेचीकरी तठेरा दाम लैईन्‍दै, अतै तैतिओ चेलै रै पैरा बलै रखदै थियै, "
ACT,4,35,"अतै जिंआं जैसिओ जरूरत भून्दी थी, तसेरै अनुसार हरेक जो बण्ड़ी दिन्दै थियै। "
ACT,4,36,यूसुफ नां साइप्रस रा अक्क लेवी थू जैसेरा नां प्रेरितै बरनबास रखुरा थू। 
ACT,4,37,"तसेरी कुछ जिंमी थी, जैतिओ तिनी बेचु, अतै दाम रै पैसे अणीकरी प्रेरिता जो दी दिन्दै थियै। "
ACT,5,1,"हनन्याह नां रा अक्क मणु थू अतै तसेरी घरावाळी रा नां सफीरा थू, तिन्ये अपणी कुछ जिंमी बेची। "
ACT,5,2,"अतै तठेरै दाम थऊँ कुछ अपणै तांई रखी लैऊ अतै ऐसा गल्ला तसेरी घरावाळी भी जाणदी थी, अतै तठेरा अक्क हेसा लैई करी प्रेरिता रै पैरा रै अगो रखी दिता। "
ACT,5,3,"पतरस बलणा लगा, “हे हनन्याह! शैताने तेरै मना मन्ज ऐह गल्ल कजो पाई हा कि तू पवित्र आत्मा सोगी झूठ बला, अतै जिंमी रै दाम थऊँ कुछ रखी लेय्आ? "
ACT,5,4,बेचणै थऊँ पैहलै कै सो जमीन तेरी ना थी? अतै जैहणै बिकी गई ता कै तठेरी कीमत तेरै हत्थै ना थी? तुन्दै मना मन्ज ऐसा बुरी गल्ला रा विचार कजो आ? तैंई मणु सोगी ना पर प्रमात्मैं सोगी झूठ बलूआ।” 
ACT,5,5,"ऐह गल्ला हुणदै ही हनन्याह धरती पुर पैई गो, अतै मरी गो, अतै सब हुणनैबाळै पुर ड़र छाई गो। "
ACT,5,6,फिरी मणुऐ अर्थी बणाई अतै बाहर नी करी सो दबी पाऊ। 
ACT,5,7,"लगभग त्रीं घंटै बाद तसेरी घरावाळी, जैडा कुछ भच्छुरा थू ना जाणदी थी, अन्दर आई। "
ACT,5,8,"ता पतरसे तैस सोगी बल्लू, “मिन्जो दस्स कै तुहै ऐह जिंमी तूणै पैसै मन्ज ही बेची थी? तैहै बल्लू, हाँ, इतनै मन्ज ही।” "
ACT,5,9,"पतरसे तैहा सोगी बल्लू, “ऐह कै गल्ल हा कि तुहै प्रभु री आत्मा री परीक्षा तांयें अक्क जिन्‍ना ही बल्लू हा? हेर, तेरै पति जो दबाणैवाळै हालि तिकर द्धारा मन्ज ही खडुरै हिन, अतै तिजो भी बाहर लैई गाणा।” "
ACT,5,10,"ता सो झट तसेरै पैरा बलै धरती पुर पैई गई अतै सो भी मरी गई; अतै जवानै अन्दर इच्ची करी तैहा जो मरूरा हेरू, अतै बाहर नी करी तैसारै पति रै ब्रखै दबी दिता। "
ACT,5,11,यरूशलेम री कलीसिया रै सब विस्वासी मन्ज ऐसा गल्ला जो हुणनैबाळै पुर बड़ा ड़र छाई गो। 
ACT,5,12,"प्रेरिता रै हत्थै मतै सारै चमत्कार अतै कम मणु रै मन्जै भूणा लगै, अतै सो मसीह रै सब विस्वासी अक्क चित भूच्ची करी सुलैमान रै बराण्ड़ै मन्ज इकट्ठा भून्दै थियै। "
ACT,5,13,पर होरी मन्ज ऐह कसी जो हिम्मत ना भून्दी थी तियां सोगी गिच्ची करी मुळन; तांभी मणु बड़ी बड़ाई करदै थियै। 
ACT,5,14,विस्वास करनैवाळै मतै सारै मणु अतै जनानी प्रभु री कलीसिया मन्ज बड़ी संख्या मन्ज मिलणा लगै। 
ACT,5,15,"ऐड़ी तक कि मणु बीमारा जो सड़का मन्ज अणी अणीकरी, खाट अतै खटोळै मन्ज लम्बै पाई दिन्दै थियै कि जैहणै पतरस अईआ, ता तसेरी परछाई ही कसकी पुर पैई गच्छा। "
ACT,5,16,"यरूशलेम रै अखै-ब्रखै नगरा थऊँ मतै सारै मणु बीमारा अतै दुष्‍टात्मा रै सताऊरै जो प्रेरिता बलै अणी अणीकरी इकट्ठै भून्दै थियै, अतै सब खरै करै गान्दै थियै। "
ACT,5,17,"ता महायाजक अतै तसेरै सब साथी जैड़ै सदूकि रै दल रै थियै, डाह सोगी भरी गै। "
ACT,5,18,अतै प्रेरिता जो पकड़ी करी जेला मन्ज पाई दिता। 
ACT,5,19,"पर राती प्रभु रै अक्की स्वर्गदूतै जेला रै द्धारा खोली करी तियां जो बाहर अणीकरी बल्लू, "
ACT,5,20,"“गच्छा, मन्दरा मन्ज खड़ी करी ऐसा नोई अनन्त जिन्दगी री सब गल्ला मणु जो हुणा।” "
ACT,5,21,सो ऐह हुणी करी भ्याग भून्दै ही मन्दरा मन्ज गिच्ची करी उपदेश दिणा लगै। ता महायाजक अतै तसेरै साथियै इच्ची करी महासभा जो अतै इस्त्राएली रै सब स्याणै जो इकट्ठा करू अतै जेला मन्ज संदेसा भैजू जे तियां जो लैई अईआ। 
ACT,5,22,"पर सैनक जेला मन्ज गिच्ची करी तियां जो ना पाऊ, अतै इच्ची करी संदेसा दिता, "
ACT,5,23,"“अहै जेला जो बड़ी चौकसी सोगी बन्द करूरा थू, अतै पैहरैदार बाहर द्धारा मन्ज खडुरै थियै; पर जैहणै जेल खोली ता, अन्दर कोई ना मूळु।” "
ACT,5,24,"जैहणै मन्दरा रै सरदार अतै प्रधान याजकै ऐह गल्ला हुणी, ता तंयारै बारै मन्ज भारी चिन्ता मन्ज पैई गै कि तंयारा कै भूआ भोला! "
ACT,5,25,"ऐतनै मन्ज कुणकी इच्ची करी तियां जो बल्लू, “हेरा, जिंआं जो तुहै जेला मन्ज बन्द रखुरा थू, सो मणु मन्दरा मन्ज खडी करी उपदेश दिच्छु करदै हिन।” "
ACT,5,26,"ता सरदार, सैनका सोगी गिच्ची करी तियां जो लैई आये, पर जोरा जबरदस्ती सितै ना क्ओकि सो मणु थऊँ डरदै थियै कि ऐह असु पुर पत्थर ना मारन। "
ACT,5,27,"तिन्ये चेलै जो अणीकरी महासभा रै सामणै खडेरी दिता; ता महायाजकै तियां थऊँ पुछु, "
ACT,5,28,"“कै अहै तुसिओ टणकाई करी हूक्म ना दितुरा थू कि तूहै ऐस नां सोगी उपदेश मत करदै? तांभी हेरा, तुहै पुरै यरूशलेम जो अपणै उपदेश सोगी भरी दितुरा हा अतै तैस मणु रा खून इन्दै हैरै अणना चाहन्दै हिन।” "
ACT,5,29,"ता पतरस अतै होर प्रेरित बलणा लगै, “मणु रै हूक्मा थऊँ बदीकरी प्रमात्मैं रै हूक्मा रा पालन करना ही इन्दा फर्ज हा। "
ACT,5,30,"इन्दै पूर्वजा रै प्रमात्मैं यीशु जो मरूरै थऊँ जिआऊरा, जैसिओ तुहै मणुऐ क्रूस पुर लटकाई करी मारी दितुरा। "
ACT,5,31,"तैसिओ ही प्रमात्मैं प्रभु अतै उद्धारकर्ता ठहराई करी, अक्क ऐसा आदर अतै अधिकार दिता कि अहै इस्त्राएल रै मणु अपणै पापी स्वभाव थऊँ प्रमात्मैं री कनारी फिरन अतै इन्दै पाप तसेरै द्धारा माफ करै गान। "
ACT,5,32,"अहै इन्या गल्ला रै गवाह हिन अतै तियां ही पवित्र आत्मा भी, जैसिओ प्रमात्मैं तियां जो दितुरा जैड़ी तसेरै हूक्मा जो मन्दै हिन।” "
ACT,5,33,"ऐह हुणी करी महासभा रै अगुवै जळी नकैऐ, अतै प्रेरिता जो मारी दिणा लगै। "
ACT,5,34,"पर गमलीएल नां रा अक्क फरीसी जैडा शास्त्री अतै सब मणु मन्ज माननीय थू, कचैहरी मन्ज खड़ी करी चेलै जो बाहर गाणै रा हूक्म दिता। "
ACT,5,35,"ता तिनी महासभा रै अगुवै जो बल्लू, “हे इस्त्राएलिओ, तुहै जैड़ै कुछ ईयां मणु सितै करना चाहन्दै हिन, सोची समझी के करै। "
ACT,5,36,"क्ओकि ईयां दिन थऊँ पैहलै थियूदास ऐह दावा करदा थू कि अऊँ भी कुछ हा; अतै कोई चंऊर सो मणु तैस सोगी भूच्ची गै, पर सो मारी दिता अतै जैतनै मणु तैसिओ मन्दै थियै सब तितर-बितर भूच्ची गै। "
ACT,5,37,"तैत थऊँ बाद जनगणना रै टैमैं गलीलवासी यहूदा भी ऐह दावा करदा थू, कि अऊँ भी कुछ हा; अतै कुछ मणु तिनी अपणी तरफा जो करी लै; सो भी नष्‍ट भूच्ची गो अतै जैतनै मणु तैसिओ मन्दै थियै सब तितर-बितर भूच्ची गै।” "
ACT,5,38,"“ठेरैतांये अबै अऊँ तुसु सोगी बलदा, ईयां मणु जो दुख मत देय्आ अतै छड़ी देय्आ क्ओकि अगर ऐह कम धर्म या मणु री तरफा थऊँ भोला ता मिटी गाणा; "
ACT,5,39,"पर अगर प्रमात्मैं री तरफा थऊँ हा, ता तुहै ऐतिओ कदी भी ना मिटाई सकदै। करखी ऐसा ना भोआ कि तुहै प्रमात्मैं रै खिलाफ लड़नैवालै ठहरन।” "
ACT,5,40,ता तिन्ये तसेरी गल्ल मनी लैई; अतै यूहन्‍ना अतै पतरस जो हैदी करी पिटवाऊ; अतै ऐह हूक्म दी करी छड़ी दिता कि यीशु रै नां सितै कोई गल्ल मत करदै। 
ACT,5,41,"सो ऐसा गल्ला थऊँ खुश भूच्ची करी महासभा रै सामणै थऊँ चली गै, कि अहै यीशु नां तांयें अपमानित भूणै रै योग्य ता ठहरै। "
ACT,5,42,सो रोज मन्दरा मन्ज अतै घर-घर गिच्ची करी ऐसा गल्ला जो सखादैं अतै ऐह सुसमाचार हुणनै थऊँ ना रूकै कि यीशु ही मसीहा हा। 
ACT,6,1,"तियां दिन जैहणै चेलै री गिणती ज्यादा बदणा लगी, ता यूनानी भाषा बलणैवाळै यहूदी चेलै इब्रानी भाषा बलणैवाळै यहूदी चेलै पुर कुडकुडाणा लगै, कि रोजा री सेवकाई मन्ज इन्दी विधवा री सुधि ना लैन्दै। "
ACT,6,2,"ता तिन्ये बारह चेलै यरूशलेम रै बाकी विस्वासी री मण्ड़ळी जो हैदी करी बल्लू, “ऐह ठीक निय्आ कि अहै प्रमात्मैं रै वचना रै प्रचार अतै शिक्षा जो छड़ी करी खुआणै-पिआणै री सेवा मन्ज रैहन। "
ACT,6,3,"ठेरैतांये हे भाईओ, अप्पु मन्ज सत सुनाम मणु जैड़ै पवित्र आत्मा सितै भरूरै अतै पवित्र आत्मा अनुसार अक्लमन्द भून चुनी लेय्आ, कि अहै तियां जो ऐह कम दीन। "
ACT,6,4,पर असु ता प्रार्थना मन्ज अतै वचन री सेवा मन्ज लगी रैहणा।” 
ACT,6,5,"ऐह गल्ल पुरी मण्ड़ळी जो खरी लगी, अतै तिन्ये स्तिफनुस नां रा अक्क मणु जैडा विस्‍वासा अतै पवित्र आत्मा सितै भरूरा थू, अतै फिलिप्पुस, प्रुखुरूस, नीकानोर, तीमोन, परमिनास, अतै अन्ताकिया वासी नीकुलाऊस जो जैडा यहूदी मत मन्ज चली छुरा थू, चुनी लैऊ। "
ACT,6,6,तियां जो प्रेरिता सामणै खडेरू अतै प्रेरितै प्रार्थना करीके तियां पुर हत्थ रखै। 
ACT,6,7,प्रमात्मैं रा वचन फैलदा गो अतै यरूशलेम मन्ज चेलै री गिनती बड़ी बददी गई; अतै कई यहूदी याजका रा अक्क बड़ा समाज ऐस मत जो मनणै बाळा भूच्ची गो। 
ACT,6,8,स्तिफनुस कृपा अतै सामर्थ सोगी भरी करी मणु जो बड़े-बड़े हैरानी बाळै कम अतै चमत्कार दसणा लगा। 
ACT,6,9,"ता तैसा यहूदी रै सभागार थऊँ जैड़ी आजाद मणु री कहलांदी थी तैड़ी थऊँ यहूदी, कुरैनी अतै सिकन्दरिया शहरा रै अतै किलिकिया अतै एशिया परदेस रै कुछ मणु इच्ची करी स्तिफनुस सोगी बैंहसवाजी करना लगै। "
ACT,6,10,"पर तैस ज्ञान अतै आत्मा रा जैत थऊँ स्तिफनुस गल्ला करदा थू, सो सामना ना करी सके। "
ACT,6,11,"ता आजाद मणुऐ कई मणु जो स्तिफनुस रै विरोधा मन्ज उकसाऊ जैड़ै बलणा लगै, “अहै ऐसिओ मूसा अतै प्रमात्मैं रै वरोधा मन्ज निन्दा करदै हुणुरा।” "
ACT,6,12,"अतै मणु जो, सेवका जो, अतै शास्त्री जो भड़काई करी चढ़ी आये अतै तैसिओ पकड़ी करी महासभा जो लैई आये। "
ACT,6,13,"अतै झूठै गवाह खडेरै, जिन्यैं बल्लू, “ऐह मणु ऐसा पवित्र जगह अतै व्यवस्था री निन्दा ना छड़दा। "
ACT,6,14,"क्ओकि अहै ऐसिओ ऐह कणैदैं हुणुरा कि ऐस ही यीशु नासरी ऐस मन्दरा जो ढ़ाई दिणा, अतै तियां नियमा जो बदली दिणा जैड़ै मूसै असिओ सोंपुरै हिन।” "
ACT,6,15,"ता सबी मणुऐ जैड़ै सभा मन्ज बैहुरै थियै, तसेरी कनारी नजर लगाई ता तसेरा मूँह तियां जो स्वर्गदूता रै मूँहा सांईये चमकदार हुजु। "
ACT,7,1,"ता महायाजकै पूच्छु, “कै ऐह आरोप सच हिन?” "
ACT,7,2,"स्तिफनुस बलणा लगा, “हे भाईओ, अतै स्याणेओ हुणा। इन्दा पूर्वज अब्राहम हारान नगर मन्ज बसणै थऊँ पैहलै जैहणै मेसोपोटामिया परदेस मन्ज थू; ता महिमामय प्रमात्मैं तैसिओ दर्शन दितै, "
ACT,7,3,"अतै तैस सोगी बल्लू, ‘तू अपणै देशा अतै अपणै कुटुम्ब थऊँ नकैई करी तैस देशा जो गा, जैसिओ मूँ तिजो दसणा’।” "
ACT,7,4,"“ता सो मेसोपोटामिया परदेस थऊँ नकैई करी हारान नगर मन्ज गिच्ची बसु। तसेरै पिते री मौती थऊँ बाद प्रमात्मैं तैसिओ तैड़ी थऊँ अणीकरी ऐस देशा मन्ज बसाऊँ जैत मन्ज अबै अहै बसदै हिन, "
ACT,7,5,"अतै तैसिओ कुछ भी मिरास बल्कि पैर रखणै रै भी जगह ना दिती, पर फिरी भी प्रमात्मैं प्रतिज्ञा करी की अऊँ ऐह देश तेरै अतै तेरै बाद तेरै वंश रै हत्थै करी दिला; बल्कि तैस टैमैं तैस बलै कोई औलाद भी ना थी। "
ACT,7,6,"प्रमात्मैं ईयां जो ऐह भी बल्लू, ‘तेरी औलादी रै मणु पराऐ देशा मन्ज परदेसी भोलै, अतै तैड़ी रै मणु तियां सो दास बनाणा, अतै चंऊर सौ साला तक दुख दिणा।’ "
ACT,7,7,"फिरी प्रमात्मैं बल्लू, जैसा जाति रै सो दास भूणै, तियां जो मूँ दण्ड़ दिणा, अतै ऐत थऊँ बाद तियां जो तैस देशा थऊँ निकळी करी ऐस देशा मन्ज ही मेरी पूजा करनी हा। "
ACT,7,8,"अतै प्रमात्मैं अब्राहम सोगी खतना करनै री प्रतिज्ञा करी; अतै ऐसी हालति मन्ज इसहाक पैदा भूआ अतै अठुऐं दिन तसेरा खतना करू, इसहाक थऊँ याकूब अतै याकूब थऊँ बारह कुलपति पैदा भुऐ।” "
ACT,7,9,"यूसुफ रै बड़ै भाईये तैस सोगी बैर रखी करी तैसिओ मिस्त्र देशा जो गाणैवाळै रै हत्थै गुलाम बनणै तांये बेची दिता। पर प्रमात्मां तैस सोगी थू, "
ACT,7,10,"प्रमात्मैं यूसुफ रै सब क्‍लेशा जो छुड़ाईकरी मिस्त्र रै राजा फिरौन री नजरा मन्ज खरा ठहराऊ अतै अक्ल दिती, राजा फिरौनै तैसिओ पुरै मिस्त्र देश पर अतै अपणै घरानै रा हाक्म बणाई दिता। "
ACT,7,11,"जैहणै यूसुफ राज्यपाल थू ता पूरै मिस्त्र अतै कनान देशा पुर अकाल पैऊ जैत थऊँ भारी क्‍लेश भूआ, अतै इन्दै पूर्वजा जो अंन ना मुळदा थू। "
ACT,7,12,पर याकूबे ऐह हुणी करी की मिस्त्र मन्ज अनाज हा ता यूसुफ रै बड़ै भाई जो पैहली बरी भैजु। 
ACT,7,13,"दूई बरी जैहणै सो फिरी अंन लैणा गै ता, अप्पु ही यूसुफ अपणै भाई जो अपणै बारै मन्ज दस्सु अतै यूसुफ रै परिवार रै बारै मन्ज फिरौन जो पता लगी गो। "
ACT,7,14,"ता यूसुफ अपणै पिते याकूब अतै अपणै पुरै कुटुम्ब जो जैड़ै पच्हत्तर मणु थियै, हैदी भैजु। "
ACT,7,15,ता याकूब मिस्त्र मन्ज गो अतै तैड़ी रैह ता सो अतै इन्दै पूर्वज मरी गै। 
ACT,7,16,"तंयारी लाशा शकेम शहर मन्ज पुजाई करी तैहा कब्र मन्ज रखी, जैतिओ अब्राहमे चाँदी दिकरी शकेम मन्ज हमोर री औलादी थऊँ खरीदी लैऊरा थू। "
ACT,7,17,"पर जैहणै तैसा प्रतिज्ञा रै पुरै भूणै रा टैमं आ जैड़ी प्रमात्मैं अब्राहम सोगी करूरी थी, ता मिस्त्र मन्ज सो मणु बदी गै अतै मतै सारै भूच्ची गै। "
ACT,7,18,ता मिस्त्र मन्ज दूँआ राजा भूआ जैडा यूसुफ जो ना जाणदा थू। 
ACT,7,19,तिनी इन्दी जाति सितै चलाकी सितै ईना व्यवहार करू कि माता पिता जो अपणै दब्बु जो फैंकी दिणा पैऊँ कि सो जिन्दै न रैहन। 
ACT,7,20,तैस टैमैं मूसा पैदा भूआ। सो प्रमात्मैं री नजरा मन्ज बड़ा ही छैळ थू। सो त्राई महीनै तक अपणै पिते रै घरा मन्ज पळू। 
ACT,7,21,"जैहणै फैंकी दिता ता फिरौन री कूल्ळिये तैसिओ चुकु, अतै अपणा पुत्र करीके पाळू। "
ACT,7,22,"मूसा जो मिस्त्र देशा री पुरी विद्या पढ़ाई गई, अतै ऐह गल्ल बात करनै अतै कर्मा दूनी मन्ज ही सामर्थी थू। "
ACT,7,23,"जैहणै मूसा चाळी साला रा भुआ, ता तसेरै मना मन्ज आ कि अपणै इस्त्राएली भाई सोगी मुलाकात करू। "
ACT,7,24,"तिनी अक्की इस्त्राएली मणु पुर अन्याय भुन्दा हेरी करी तैसिओ बचाऊ, अतै तैस मिस्त्री मणु जो मारी करी बदला लैऊ। "
ACT,7,25,"तिनी सोचु की तसेरै भाई समझणा कि प्रमात्मैं तसेरै हत्था सितै मिस्त्र री गुलामी थऊँ तंयारा उद्धार करणा, पर सो ना समझै। "
ACT,7,26,"दूये दिन जैहणै सो अप्पु मन्ज लड़णा लगुरै थियै, ता सो तैड़ी आ ता सो ऐह बली करी तंयारा मेल कराणा लगा, “हे मणुओ, तुहै ता भाई भाई हिन, अक्की दूये पुर कजो अन्याय करदै हिन?” "
ACT,7,27,"पर जैडा अपणै पड़ेही पुर अन्याय करू करदा तिनी तैसिओ ऐह बली करी फेरी दिता, “तिजो कुणी असु पुर हाक्म अतै न्याय करनै बाळा बणाऊँ हा? "
ACT,7,28,कै जिंआं तैंई मिस्त्री जो मारूआ मिन्जो भी मारी दिणा चाहन्दा?” 
ACT,7,29,"ऐह गल्ल हुणी करी मूसा नह्ही गो अतै मिद्दान देशा मन्ज परदेसी बणी करी रैहणा लगा, अतै ऐड़ी तसेरै दाई पुत्र पैदा भुऐ। "
ACT,7,30,"जैहणै पुरै चाळी साल बीती गै, ता अक्क स्वर्गदूतै सीनै पहाड़ा रै बियावान मन्ज जळदै-जळदै झिन्ड़ा मन्ज तैसिओ दर्शन दितै। "
ACT,7,31,"मूसा ऐस दर्शना हेरी करी हैरान भूआ, अतै जैहणै सो तैस झिन्ड़ा जो हेरनै तांयें सो नेड़ै गो, ता प्रभु रा ऐह शब्द हुणु, "
ACT,7,32,"“अऊँ तेरै पूर्वज, अब्राहम, इसहाक अतै याकूब रा प्रमात्मां हा,” तैहणै मूसा कम्मी नकैऊ, ऐड़ी तक कि तैसिओ हेरनै री भी हिम्मत ना रैई। "
ACT,7,33,"ता प्रभुऐ तैसिओ बल्लू, “अपणै पैरा री जुटै जो उतारी दे, क्ओकि जेहा जगह तू खडुरा, सो पवित्र जगह हा। "
ACT,7,34,"मैंई सच मन्ज अपणै मणु री जैड़ै मिस्त्र मन्ज हिन, बुरी दशा हेरी हा; तंयारी आह अतै तंयारा रूणा हुणआ ठेरैतांये तियां जो छुड़ानै तांयें ओसी आ। अबै अई तिजो मूँ मिस्त्र मन्ज भैजणा।” "
ACT,7,35,"जैस मूसा जो तिन्ये ऐह बली करी नकारूरा थू, “तिजो कुणी असु पुर हाक्म अतै न्याय करनै बाळा बणाऊरा?” तैस जो ही प्रमात्मैं हाक्म अतै छुड़ाणैवाळा बणाऊरा, तैस स्वर्गदूता रै द्धारा जिनी तैसिओ झाड़ी मन्ज दर्शन दितुरा थू। "
ACT,7,36,ऐह मणु मिस्त्र अतै लाल समुंद्र मन्ज अतै बणा मन्ज चाळी साला तक चमत्कार अतै सामर्थ रै कम दस्सी दस्सी करी तियां जो कड़ी लैई आ। 
ACT,7,37,"ऐह सो ही मूसा हा, जैसिओ इस्त्राएली बल्लू, “प्रमात्मैं तुन्दै भाई थऊँ तुसु तांयें मिन्जो सांईये अक्क भविष्‍यवक्ता उठाणा।” "
ACT,7,38,"ऐह सो ही मूसा हा जैड़ा इन्दै पूर्वजा सोगी बियावान मन्ज अक अगुवा थू अतै सो बणा मन्ज पूर्वजा सोगी इकट्ठै थियै, तैसिओ ही सिनै पहाड़ा पुर जिन्दै वचन मुळै अतै तिनी असु तिकर पुजायै। "
ACT,7,39,"पर इन्दै पूर्वजै तसेरी ना मनी, बल्कि तैसिओ हटाईकरी अपणै मना जो मिस्त्र री कनारी ही फेरू, "
ACT,7,40,"अतै मूसा रै भाई हारून सोगी बल्लू, “असु तांयें अक्क देवता बणा, जैडा इन्दै अगो अगो चला, क्ओकि ऐह मूसा जैडा असिओ मिस्त्र थऊँ कड़ी के लैईआ, अहै ना जाणदै तैसिओ कै भूआ?” "
ACT,7,41,"तियां दिना मन्ज तियें अक्क बछड़ै री मूर्ति बणाई करी बलि चढ़ाई, अतै अपणै हत्था रै कम्मा मन्ज मगन भूणा लगै। "
ACT,7,42,"ता प्रमात्मैं तियां थऊँ मूँह मोडु अतै छड़ी दिता, कि सो अम्बरा रै सुरज, चाँद अतै तारै री पूजा करन, जिंआं कि भविष्‍यवक्ता री कताबा मन्ज लिखुरा, “हे इस्त्राएल रै मणुओ, कै तुहै बियावान मन्ज चाळी साला तिकर पशु री बलि या अन्नबलि मिन्जो चढ़ान्दै हिन”? "
ACT,7,43,"“तुहै मोलेक देवता री मूर्ति तम्बू मन्ज अतै रिफान देवता रै तारै जो लैई फिरदै हिन, मतलब तियां मूर्ति जो जैड़ी तुहै पूजा करनै जो बणाऊरी थी। ठेरैतांये मूँ तुसिओ बेबीलोन थऊँ पार नी करी बसाणा।” "
ACT,7,44,"“प्रमात्मैं री हजुरी रा तम्बू बियावान मन्ज इन्दै पूर्वजा रै मन्जै थू, जिंआं प्रमात्मैं ठहराऊरा अतै मूसा सोगी बलुरा, ‘जैडा इच्ची करी तैंई हेरूरा, तठेरै अनुसार ऐतिओ बणा’।” "
ACT,7,45,"कुछ टैमां थऊँ बाद तैस तम्बू जो इन्दै पूर्वज पुराणै टैमां मन्ज पाई करी यहोशु सोगी ऐड़ी जो लैई आये; जैस टैमैं तिन्ये तियां गैर यहूदी पुर अधिकार पाऊ, जिंआं जो प्रमात्मैं इन्दै पूर्वजा रै सामणै थऊँ कड़ी दिता, अतै सो तम्बू राजा दाऊद रै टैमां तक रैऊ। "
ACT,7,46,"दाऊद पुर प्रमात्मैं कृपा करी, दाऊदे प्रमात्मैं सोगी विनती करी कि सो प्रमात्मैं तांये अक्क डेरा बणाई सका, जैड़ी सब इस्त्राएली मणु प्रमात्मैं री आराधना करी सकन। "
ACT,7,47,पर प्रमात्मैं दाऊद रै पुत्र सुलेमान जो मन्दर बणाणै तांई बल्लू कि सो मणु प्रमात्मैं री आराधना करन। 
ACT,7,48,"पर परमप्रमात्मां हत्था रै बणाऊरै मन्दर मन्ज ना रैहन्दा, जिंआं कि यशायाह भविष्‍यवक्तै बलुरा, "
ACT,7,49,"“ ‘प्रभु बलदा, स्वर्ग मेरा सिंहासन अतै धरती मेरै पैरा री चौकी हा, मिन्जो तांयें तुसु कस तरीकै रा मन्दर बणाणा? अतै मेरै आराम री कुण जिनी जगह भुणीआ? "
ACT,7,50,कै ऐह सब चिजा मेरै हत्था री बणाऊरी ना हिन?’ ” 
ACT,7,51,"“हे हठिलै, अतै मना थऊँ अणमन मणुओ, तुहै सदा पवित्र आत्मा रा विरोध करदै हिन। जिंआं तुन्दै पूर्वज करदै थियै, तियां ही तुहै भी करदै हिन। "
ACT,7,52,भविष्‍यवक्ता मन्ज कस जो तुन्दै स्याणै ना सताऊरा? तिन्ये तैस धर्मी रै ईणै रा अर्थात यीशु रै संदेश दिणैबाळै जो पुराणै टैमां मन्ज ही मारी दिता; अतै अबै तुहै भी तैसिओ पकड़ाणैवाळै अतै मरवाई दिणैबाळै भूए हिन। 
ACT,7,53,"तुहै स्वर्गदूता द्धारा ठहराऊरी व्यवस्था ता पाई, पर तठेरा पालन ना करू।” "
ACT,7,54,ऐह सब गल्ला हुणी करि सो यहूदी अगुवै जळी नकैऐ अतै दन्दा पिणा लगै। 
ACT,7,55,पर तिनी पवित्र आत्मा सितै भरी करी स्वर्गा री कनारी हेरू अतै प्रमात्मैं रा तेज अतै यीशु जो प्रमात्मैं री सज्जी कनारी खडुरा हेरी करी 
ACT,7,56,"बल्लू, “हेरा, अऊँ स्वर्गा जो खुलुरा अतै मणु रै पुत्रा जो प्रमात्मैं री सज्जी कनारी खडुरा हेरू करदा।” "
ACT,7,57,"ता तिन्ये जोरा सितै बक्की करी अपणै कन बन्द करी लै कि तसेरी ना हुणन, अतै अक्क सोगी तैस पुर झपटी पै; "
ACT,7,58,अतै तैसिओ यरूशलेम नगरा थऊँ बाहर कड़ी करी तैस जो पत्थर मारना लगै। गवाहै तसेरा लाऊरा चोळा शाऊल नां रै अक्की जवाना रै पैरा बलै उतारी करी रखी दिता। 
ACT,7,59,"सो स्तिफनुस पुर पत्थर मारना लगै, अतै सो ऐह बली करी प्रार्थना करू करदा थू, “हे प्रभु यीशु, मेरी आत्मा जो ग्रहण कर।” "
ACT,7,60,"फिरी घुटनै टेकीकरी जोरा सितै बल्लू, “हे प्रभु, इन्या जो ऐस पापा री सजा मत दिन्दा।” अतै ऐह बली करी सो मरी गो। "
ACT,8,1,शाऊल स्तिफनुस रै कत्ला थऊँ सहमत थू। तैस दिन ही यरूशलेम री कलीसिया मन्ज बड़ा उपद्रव शुरू भूच्ची गो अतै प्रेरिता जो छड़ी करि बाकी काफी संख्या मन्ज मणु यहूदिया अतै सामरिया परदेस जो तितर-बितर भूच्ची गै। 
ACT,8,2,कुछ भक्तै स्तिफनुस जो कब्र मन्ज रखु अतै तैस तांयें बड़ा विलाप करू। 
ACT,8,3,"शाऊल कलीसिया जो उजाडु करदा थु, अतै घरा-घरा मन्ज गिच्ची करी मर्दा अतै जनानी जो घसीटी घसीटी के जेला मन्ज पाऊ करदा थु। "
ACT,8,4,"जैड़ै विस्वासी तितर-बितर भच्छुरै थियै, सो सुसमाचार हुणादै फिरना लगै, "
ACT,8,5,फिलिप्पुस सामरिया मन्ज गिच्ची करी मणु जो मसीह रा प्रचार करना लगा। 
ACT,8,6,"जैड़ी गल्ला फिलिप्पुसे बलुरी थी तियां मणुऐ हुणी करी जैड़ै चमत्कार सो दसदा थू तियां जो हेरी करी, अक्क चित भूच्ची करी मन लाऊ। "
ACT,8,7,क्ओकि मती सारी दुष्‍टात्मा जोरा जोरा सितै ऐह बलदी निकळी गई अतै मतै सारै हद्रगीं अतै लंगड़ै ठीक भूच्ची गै 
ACT,8,8,अतै तैस नगरा रै मणु मन्ज बड़ी खुशी छाई गई। 
ACT,8,9,"ऐत थऊँ पैहलै तैस नगरा मन्ज शमौन नां रा अक्क मणु थू, जैडा जादू-टोणा करीके सामरिया रै मणु जो हैरान करदा अतै अपणै आपा जो अक्क बड़ा मणु दसदा थू। "
ACT,8,10,"हल्के थऊँ लैई करी मोटै तक तैस शहरा रै कई सामरी मणु तसेरा आदर करदै अतै बलदै थियै, “ऐह प्रमात्मैं री सो सामर्थ हा जैड़ी महान कहलान्दी हा।” "
ACT,8,11,"तिनी मतै दिन थऊँ तियां जो अपणै जादू रै कम्मा थऊँ हैरान करी रखुरा थू, ठेरैतांये तैसिओ बड़ा मन्दै थियै। "
ACT,8,12,"पर जैहणै तिन्ये फिलिप्पुस पुर विस्वास करू जैडा प्रमात्मैं रै राज्य अतै यीशु मसीह रै नां रा सुसमाचार हुणान्दा थू, ता कै मर्द कै जनानी सब बपतिस्मा लैणा लगै। "
ACT,8,13,ता शमौने भी ऐह सब सुसमाचार हुणी करी विस्वास करू अतै बपतिस्मा लैई करी फिलिप्पुस सोगी रैहणा लगा। ऐह चमत्कार अतै बड़े-बड़े हैरानी भरै कम्मा जो हेरी करी हैरान भून्दा थू। 
ACT,8,14,जैहणै यरूशलेम मन्ज रैहणै बाळै प्रेरितै ऐह हुणु कि सामरिया रै मणुऐ प्रमात्मैं रै वचन जो मनी लैऊआ। ता पतरस अतै यूहन्‍ना जो तियां वलै भैजु। 
ACT,8,15,तिन्ये गिच्ची करी तियां तांयें प्रार्थना करी कि सो पवित्र आत्मा पान। 
ACT,8,16,क्ओकि हालि तिकर पवित्र आत्मा तियां मन्ज कसीये भी ना पाऊरा थू तिन्ये ता सिर्फ प्रभु यीशु मसीह रै नां रा बपतिस्मा लैऊरा थू। 
ACT,8,17,ता प्रेरितै तियां पुर हत्थ रखै अतै तिन्ये पवित्र आत्मा पाऊ। 
ACT,8,18,"जैहणै शमौने ऐह हेरू कि प्रेरिता रै हत्थ रखणै थऊँ पवित्र आत्मा मुळी गान्दीआ, ता तियां जो पैसे दिकरी बलणा लगा, "
ACT,8,19,"“ऐह अधिकार मिन्जो भी देय्आ, कि जैस कसी पुर हत्थ रखूँ सो पवित्र आत्मा पा।” "
ACT,8,20,"पतरसे तैस सोगी बल्लू, “तेरै पैसे तिजो सोगी नष्‍ट भून, क्ओकि तैंई प्रमात्मैं रा दान पैसे सोगी खरिदणै रा विचार करूआ। "
ACT,8,21,ऐसा सेवा मन्ज तेरा कोई हेस्सा निय्आ; क्ओकि तेरा मन प्रमात्मैं री कनारी सचा निय्आ। 
ACT,8,22,"ठेरैतांये अपणी ऐसा बुराई थऊँ मन फेरी करी प्रभु सितै प्रार्थना कर, भूच्ची सकदा कि तेरै मना रै बुरै विचार माफ करै गान। "
ACT,8,23,क्ओकि अऊँ हेरदा कि तू पित्त सांईये कड़वाहट अतै अधर्म रै बन्धन मन्ज पैऊरा हा।” 
ACT,8,24,"शमौने जवाव दिता, “तुहै मिन्जो तांयें प्रभु सितै प्रार्थना करा कि जैड़ी गल्ला तुहै बली हिन, तियां थऊँ कोई भी मिन्जो पुर ना ईच्ची पेय्आ।” "
ACT,8,25,"अतै ऐह गवाही दिकरी अतै प्रभु रै वचन हुणाई करी यरूशलेम जो फिरी गै, अतै सामरिया रै मतै सारै ग्राँ मन्ज सुसमाचार हुणादै गै। "
ACT,8,26,"फिरी प्रभु रै अक्की स्वर्गदूतै फिलिप्पुस सोगी बल्लू, “उठ अतै दक्षिण री कनारी तैस रस्तै पुर गा, जैडा यरूशलेम थऊँ गाजा शहर जो गान्दा।” ऐह रेगिस्तानी रस्ता हा। "
ACT,8,27,"सो उठी करी चली पैऊ, अतै कूश देशा रा अक्क मणु इच्छु करदा थू जैडा किन्‍नर थू अतै कूशियों री राणी कन्दाके रा मंत्री अतै खजांची थू। सो भजन करनै जो यरूशलेम छुरा थू। "
ACT,8,28,"सो अपणै रथा पुर बैहुरा थू, अतै यशायाह भविष्‍यवक्ता री कताबा पढ़दा पढ़दा वापस फिरना लगुरा थू। "
ACT,8,29,"ता पवित्र आत्मै फिलिप्पुस सोगी बल्लू, “नेड़ै गिच्ची करी ऐस रथा सोगी सोगी चल।” "
ACT,8,30,"फिलिप्पुस तसेरी कनारी दौडू, अतै तैसिओ यशायाह भविष्‍यवक्ता री कताब पढ़दै हुणु अतै तैस थऊँ पुछु, “तू जैडा पढ़णा लगुरा कै ऐतिओ समझदा भी हा?” "
ACT,8,31,"तिनी बल्लू, “जैहणै तक कोई मिन्जो ना समझा ता मूँ कियां समझणा?” तिनी फिलिप्पुस सोगी विनती करी कि सो रथा पुर चढ़ी करी तैस सोगी बैहा। "
ACT,8,32,"पवित्रग्रन्था रा जैडा पाठ सो पढ़णा लगुरा थू सो ऐह थू; “सो भैड़ा सांईये बलि भूणै तांयें पजाई गो, अतै जिंआं मेम्ना भैडा मुनणैवाळै रै सामणै चुपचाप रैहन्दा, तियां ही तिनी भी अपणा मूँह ना खोलू। "
ACT,8,33,तसेरी दीनता मन्ज तसेरा न्याय ना भूच्ची सकु। तसेरै टैमां रै मणु रा वर्णन कस करना? क्ओकि धरती थऊँ तसेरै प्राण चुकी लैऊरै हिन।” 
ACT,8,34,"ता किन्‍नर फिलिप्पुस थऊँ पुछणा लगा, “अऊँ तिजो सितै विनती करदा मिन्जो दस कि भविष्‍यवक्ता कसेरै बारै मन्ज बल्लू करदा, अपणै या कसकि होरी रै बारै मन्ज?” "
ACT,8,35,ता फिलिप्पुस बलणा लगा अतै पवित्रग्रन्थ रा शुरू थऊँ यीशु रा सुसमाचार हुणाऊ। ता तिनी ऐह सब हुणी करी यीशु पुर विस्वास करू। 
ACT,8,36,"रस्तै मन्ज चलदै चलदै सो अक्की पाणी बाळी जगह पुजै। ता किन्‍नर बलणा लगा, “हेर ऐड़ी पाणी भी हा, अबै मिन्जो बपतिस्मा लैणै थऊँ कुण रोकी सकदा।” "
ACT,8,37,"फिलिप्पुसे बल्लू, “अगर तू पुरै मना सोगी विस्वास करदा ता लैई सकदा।” तिनी बल्लू “अऊँ विस्वास करदा कि यीशु मसीह प्रमात्मैं रा पुत्र हा।” "
ACT,8,38,"ता तिनी रथ खड़ा करनै रा हूक्म दिता, अतै फिलिप्पुस अतै किन्‍नर दोनो पाणी मन्ज चली गै, अतै तिनी किन्‍नर जो बपतिस्मा दिता। "
ACT,8,39,"जैहणै सो पाणी थऊँ नकैई करी बाहर आये, ता प्रभु री आत्मा फिलिप्पुस जो चुकी लैई गई, अतै किन्‍नर फिरी सो ना हेरू, अतै सो खुशी मनदां अपणै रस्तै मन्ज चली गो। "
ACT,8,40,"फिलिप्पुस अशदोद शहर मन्ज ईच्ची निकळू, अतै जैहणै तक सो कैसरिया नगर मन्ज ना पुजु, तैहणै तक नगर नगर सुसमाचार हुणान्दा गो। "
ACT,9,1,"शाऊल जैडा हालि तिकर प्रभु रै चेलै जो धमकाणै अतै मारनै री धून मन्ज थू, महायाजक बल्लै गो। "
ACT,9,2,"अतै तिनी दमिश्क शहर रै यहूदी रै सभागार रै नां पुर ऐस मतलब जो लैई करी चिट्ठी मँगी कि कै मर्द कै जनानी, जिंआं जो सो यीशु रै दसुरै पंथ पुर चलदा पाला तियां जो बनी करी यरूशलेम लेई ईला। "
ACT,9,3,"पर चलदै चलदै जैहणै शाऊल अतै तसेरै साथी दमिश्क शहर रै नेड़ै पुजु ता अकदम अम्बरा थऊँ चंऊ कनारी लौ चमकी, "
ACT,9,4,"अतै सो धरती पुर पैई गो अतै ऐह हुणु, “हे शाऊल, हे शाऊल, तू मिन्जो कजो सतांदा?” "
ACT,9,5,"तिनी पुछु, “हे प्रभु तू कुणआ?” तिनी बल्लू, “अऊँ यीशु हा, जैसिओ तू सतांदा। "
ACT,9,6,"पर अबै उठी करी नगर मन्ज गा, अतै जैडा तिजो करना सो तिजो दस्सी दिणा।” "
ACT,9,7,"जैड़ै मणु तैस सोगी थियै, सो अवाक् रैई गै; क्ओकि आवाज ता सो हुणु करदै थियै पर तियां जो हुजु कोई ना करदा थू। "
ACT,9,8,"ता शाऊल धरती थऊँ उठु, पर जैहणै हाख्री खोली ता तैसिओ कुछ भी ना हुजु, ता सो तसेरा हत्थ पकड़ी के दमिश्क नगर लैई गै। "
ACT,9,9,"सो त्राई दिन तक ना हेरी सकु, अतै ना खाऊ अतै ना पिऊ। "
ACT,9,10,"दमिश्क नगर मन्ज हनन्याह नां रा अक्क चेला थू, तैस सोगी प्रभुऐ दर्शन मन्ज बल्लू, “हे हनन्याह!” तिनी बल्लू, “हाँ प्रभु।” "
ACT,9,11,"ता प्रभुऐ तैस सोगी बल्लू, “उठी करी तैहा गळी मन्ज गा जैड़ी ‘सीधी’ कहलान्दिआ, अतै यहूदा रै घरै मन्ज शाऊल नां रा तरसुसवासी जो पुछ; क्ओकि हेर, सो प्रार्थना करू करदा। "
ACT,9,12,अतै तिनी हनन्याह नां रै अक्की मणु जो अंदर ईन्दै अतै अपणै ऊपर हत्थ रखदै हेरू; ताकि सो फिरी हेरना लगी पेय्आ।” 
ACT,9,13,"हनन्याह जवाव दिता, “हे प्रभु, अऊँ ऐस मणु रै वारै मन्ज मतै थऊँ हुणुरा कि ईनी यरूशलेम मन्ज तेरै पवित्र मणु सोगी बड़ी बड़ी बुराई करूरी हिन; "
ACT,9,14,"अतै ऐसिओ प्रधान याजका थऊँ ऐह अधिकार भी मुळुरा हा कि जैडा तेरा नां लैन्दै हिन, तियां सबी जो ऐह बन्दी बणाई लेय्आ।” "
ACT,9,15,"पर प्रभुऐ तैस सोगी बल्लू, “तु चली गा; क्ओकि सो ता गैर यहूदी जो अतै राजा अतै इस्त्राएली रै सामणै मेरा नां प्रकट करणै तांयें मेरा चुनुरा जन हा। "
ACT,9,16,अतै मूँ तैसिओ दसणा कि मेरा नां तांयें तैसिओ किन्‍ना किन्‍ना दुख चुकणा पैणा।” 
ACT,9,17,"ता हनन्याह उठी करी तैस घरा मन्ज गो जैड़ी शाऊल थू, अतै तैस पुर अपणा हत्थ रखी करी बल्लू, “हे भाई शाऊल, प्रभुऐ, अर्थात यीशुऐ, जैडा तैस रस्तै मन्ज, जेहा मित्तै तु आ तिजो हुजु थु, तिनी ही मिन्जो भैजुआ कि तु फिरी हेरना लगी पेय्आ अतै पवित्र आत्मा सितै भरी गच्छा।” "
ACT,9,18,"अतै झट तसेरी हाख्री थऊँ छिलकै जिन्‍नै पैई गै अतै सो हेरना लगी पैऊ, अतै उठी करी बपतिस्मा लैऊ; "
ACT,9,19,फिरी खाणा खाई करी ताकत आई। सो कई दिन तक तियां चेलै सोगी रैऊ जैड़ै दमिशक शहर मन्ज थियै। 
ACT,9,20,ता शाऊल झट दमिशक शहर मन्ज यहूदी रै सभागार मन्ज यीशु रा प्रचार करना लगा कि सो प्रमात्मैं रा पुत्र हा। 
ACT,9,21,"सब हुणनैबाळै हैरान भूच्ची करी बलणा लगै, “कै ऐह सो मणु निय्आ जैडा यरूशलेम मन्ज यीशु रा नां लैणैबाळै जो मारी दिन्दा थु; अतै ऐड़ी भी तैत तांयें ही छुरा थु कि तियां जो बनी करी प्रधान याजका बलै लैई गच्छा?” "
ACT,9,22,"पर शाऊल होर भी सामर्थी भुन्दा गो, अतै ऐसा गल्ला री गवाही दिकरी कि मसीह ऐह ही हा, दमिश्क मन्ज रैहणैवाळै यहूदी रा मूँह बन्द करदा रैऊ। "
ACT,9,23,जैहणै मतै दिन भूच्ची गै ता यहूदिये मिलीकरी तैसिओ मारी दिणै री योजना बणाई। 
ACT,9,24,पर तंयारी योजना शाऊल जो पता लगी गई। सो तैसिओ मारनै तांयें रात-दिन फाटका मन्ज घात लगाई खड़ी रैहन्दै थियै। 
ACT,9,25,पर राती तसेरै चेलै तैसिओ लैई करी शहरा री दीवार पुर गै अतै शाऊल जो टोकरै मन्ज बहालु अतै टोकरै जो रस्सी सोगी बनी करी दीवार रै दूई कनारी उतारी दिता। 
ACT,9,26,"यरूशलेम मन्ज पुजीकरी शाऊल चेलै सोगी मिलणै रै कोशिश करी; पर सब तैस थऊँ डरदै थियै, क्ओकि तियां जो विस्वास ना भून्दा थू, कि सो भी अक्क यीशु रा चेला बणी गो हा। "
ACT,9,27,"पर बरनबास तैसिओ अपणै सोगी प्रेरिता बलै नि करी तियां जो बल्लू कि ईनी कस तरीकै बत्ता मन्ज प्रभु जो हेरूआ, अतै ईनी तियां सोगी गल्ला करी; फिरी दमिश्क मन्ज ईनी कस तरीकै हिम्मत सोगी प्रचार करूआ। "
ACT,9,28,सो तियां सोगी यरूशलेम मन्ज इन्दा-गान्दा रैऊ 
ACT,9,29,अतै बेधड़क भूच्ची करी प्रभु रै नां रा प्रचार करदा; अतै यूनानी भाषा बलणैवाळै यहूदी सोगी गल्ल वात अतै वाद-विवाद करदा थू। पर सो तैसिओ मारनै रा पा करना लगै। 
ACT,9,30,"ऐह जाणी करी विस्वासी भाई तैसिओ कैसरिया शहर लैई आये, अतै तरसुस शहर जो भैजी दिता। "
ACT,9,31,"ऐस तरीकै पुरै यहूदिया, गलील अतै सामरिया परदेस मन्ज कलीसिया जो चैन मुळु, अतै तंयारी उन्‍नति भून्दी गई; अतै सो प्रभु रै ड़रा अतै पवित्र आत्मा री शान्ती मन्ज चलदी अतै गिनती मन्ज बददी रैई। "
ACT,9,32,"फिरी ऐसा भुआ कि पतरस हर जगह फिरदा फिरदा, तियां पवित्र मणु वलै भी पुजु जैड़ै लुद्दा ग्राँ मन्ज रैहन्दै थियै। "
ACT,9,33,"तैड़ी तैसिओ एनियास नां रा हद्रगीं मणु मुळू, जैडा अठ साला थऊँ मन्जै पुर पैऊरा थू। "
ACT,9,34,"पतरसे तैस सोगी बल्लू, “हे ऐनियास! यीशु मसीह तिजो ठीक करदा। उठ, अपणै बछाणा चुक।” सो झट खड़ी गो। "
ACT,9,35,ता लुद्दा अतै शारोन रै रैहणै बाळै कई मणु तैसिओ हेरी करी प्रभु री कनारी फिरै। 
ACT,9,36,याफा नगर मन्ज तबीता नां री अक्क विस्वासी रैहन्‍दी थी। सो बड़ै भलै भलै कम अतै गरीबा री मदद करदी थी। 
ACT,9,37,तियां दिन मन्ज सो बमार भूच्ची करी मरी गई; अतै तिन्यै तैहा जो नहलाई करी अटारी मन्ज रखी दिता। 
ACT,9,38,"ठेरैतांये कि लुद्दा याफा नगर रै नेड़ै थु, चेलै ऐह हुणी करी कि पतरस तैड़ीआ, दोई मणु भैजी करी तैस सोगी विनती करी, “असु बलै इणै री देर मत कर।” "
ACT,9,39,"ता पतरस उठी करी तियां सोगी भूच्ची गो, अतै जैहणै सो पुजु ता सो तैसिओ अटारी पुर लैई गै। सब विधवा रून्‍दी-रून्‍दी तसेरै ब्रखै खड़ी गई, अतै जैड़ै कुरतै अतै कपड़ै तैहै तियां सोगी बणाऊरै थियै, तियां जो दसणा लगी। "
ACT,9,40,"ता पतरसे सबी जो बाहर करी दिता, अतै घुटनै रै भारै प्रार्थना करी अतै लाशा री कनारी हेरी करी बल्लू, “हे तबीता उठ।” ता तैहै अपणी हाख्री खोली दिती; अतै पतरस जो हेरी करी उठी बैही। "
ACT,9,41,"तिनी बाल दिकरी तैहा जो उठालु, अतै पवित्र मणु अतै विधवा जो हैदी करी तैहा जो जिन्दा दसी दिता। "
ACT,9,42,ऐह गल्ल पुरै याफा नगर मन्ज फैली गई; अतै मतै सारै मणुऐ प्रभु पुर विस्वास करू। 
ACT,9,43,अतै पतरस याफा नगर मन्ज शमौन नां रै कसकि चमड़े रा धन्‍धा करनैवाळै रै बलै बड़ै दिन तक रैऊ। 
ACT,10,1,"कैसरिया नगर मन्ज कुरनेलियुस नां रा अक्क मणु थु, जैडा इतालियानी नां री पलटन रा सुबेदार थु। "
ACT,10,2,"सो भक्त थु, अतै अपणै पुरै घरानै सोगी प्रमात्मैं थऊँ ड़रदा थु, अतै यहूदी मणु जो बड़ा दान दिन्दा, अतै बराबर प्रमात्मां सितै प्रार्थना करदा थु। "
ACT,10,3,"अक्क दिन तिनी दिना रै लगभग त्राई बजै स्पष्ट रूपा सितै हेरू कि प्रमात्मैं रा अक्क स्वर्गदूत तैस बलै अंदर इच्ची करी बलदा, “हे कुरनेलियुस!” "
ACT,10,4,"तिनी तैसिओ ध्याना सोगी हेरू अतै ड़री करी बल्लू, “हे प्रभु, कै हा?” तिनी तैस सोगी बल्लू, “तेरी प्रार्थना अतै तेरै दान प्रमात्मैं याद करै हिन; "
ACT,10,5,"अतै अबै याफा नगर मन्ज मणु भैजी करी शमौन जैसिओ पतरस भी बलदै हिन, हैदी लै। "
ACT,10,6,"सो शमौन, चमड़े रा कम करणै बाळै रै घरै ठहरूरा हा, जैसेरा घर समुंद्र रै कण्ड़ै हा।” "
ACT,10,7,"जैहणै सो स्वर्गदूत जिनी तैस सोगी गल्ला करी थी चली गो, ता तिनी दोई सेवक, अतै जैड़ै तसेरै सामणै हाजिर रैहन्दै थियै तियां थऊँ अक्क सपाई भक्त जो हैदु, "
ACT,10,8,अतै तियां जो सब गल्ला समझाई करी याफा नगर जो पतरस जो लैईणा भैजु। 
ACT,10,9,"दूये दिन चलदै चलदै जैहणै सो मणु नगरा मन्ज पुजै, ता दोफारा रै नेड़ै पतरस कोठै पुर प्रार्थना करनै जो चढु। "
ACT,10,10,"तैसिओ भूख लगी अतै कुछ खाणा चाहन्दा थु, पर जैहणै सो खाणा बनाणै री तैयारी करू करदै थियै तैहणै सो बेहोश भूच्ची गो; "
ACT,10,11,"अतै तिनी हेरू, कि अम्बर खुली गो हा; अतै अक्क बड़ी चादर सांईये चंऊ कनारै थऊँ लटकुरा धरती री कनारी ओसु करदा। "
ACT,10,12,जैत मन्ज धरती रै सब तरह रै चौं पैरा बाळै अतै रेगणैवाळै जन्तु अतै अम्बरा रै पक्षी थियै। 
ACT,10,13,"तैसिओ ऐसा शब्द हुणु कि, “हे पतरस उठ, मार अतै खा।” "
ACT,10,14,"पर पतरसे बल्लू, “ना प्रभु, कदी भी ना; क्ओकि मैंई कोई भी अपवित्र या अशुद्ध चिज ना खाई हा।” "
ACT,10,15,"फिरी तैसिओ दूई बरी हुणु, “जैडा कुछ प्रमात्मैं शुद्ध ठहराऊरा, तैतिओ तु अशुद्ध मत बल।” "
ACT,10,16,त्राई बरी ऐसा ही भुआ; ता सो चादर झट अम्बरा री कनारी चुकी लैऊ। 
ACT,10,17,"जैहणै पतरस अपणै मना मन्ज सोचु ही करदा थु, कि ऐह दर्शन जैडा मैंई हेरूआ कै भूच्ची सकदा, ता हेरा, सो मणु जिंआं जो कुरनेलियुसे भैजुरा थु, शमौन रै घरा रा पता पुछदै तसेरै ही घरै इच्ची खड़ियै, "
ACT,10,18,"अतै हक्का पाई करी पुछणा लगै, “कै शमौन जैसिओ पतरस भी बलदै हिन, मेहमान ऐठीये ही हा?” "
ACT,10,19,"पतरस ता तैस दर्शना पुर सोचु ही करदा थु, कि पवित्र आत्मै तैस सोगी बल्लू, “हेर त्राई मणु तेरी तोपा मन्ज हिन। "
ACT,10,20,"अतै उठी करी थलै गा, अतै नि:संकोच तियां सोगी चली गा; क्ओकि मैंई ही तियां जो भैजुरा हा।” "
ACT,10,21,"ता पतरसे ओसी करी तियां मणु सोगी बल्लू, “हेरा, जैसिओ तुहै तोपु करदै हिन, सो अऊँ ही हा। तुन्दै इणै री वजह कै हा?” "
ACT,10,22,"तिन्ये बल्लू, “कुरनेलियुस सुबेदार जैडा धर्मी अतै प्रमात्मैं थऊँ डरनैवाळा अतै सब यहूदी जाति मन्ज सुनाम मणु हा, तिनी अक्क पवित्र स्वर्गदूता रा दर्शन पाऊ हा कि तिजो अपणै घरा मन्ज हैदी करी वचन हुणा।” "
ACT,10,23,"ता तिनी अंदर हैदी करी तंयारी सेवा करी। दूये दिन सो तियां सोगी गो, अतै याफा नगर रै विस्वासी भाई थऊँ कुछ तैस सोगी भूच्ची गै। "
ACT,10,24,"दूये दिन सो कैसरिया पुजै, अतै कुरनेलियुस अपणै टबरा अतै प्रेमी मित्रा जो इकट्ठा करीके तंयारी भाळ करू करदै थियै। "
ACT,10,25,"जैहणै पतरस अंदरा जो ईणा लगुरा थु, ता कुरनेलियुस तैस सोगी मुळू, अतै तसेरै पैरै पैई करी तैसिओ प्रणाम करू; "
ACT,10,26,"पर पतरसे तैसिओ चुकी करी बल्लू, “खड़ी गा, अऊँ भी ता मणु ही हा, मेरी आराधना मत कर।” "
ACT,10,27,"अतै तैस सोगी गल्ल-वात करदा अंदरा जो गो, अतै मतै सारै मणु जो इकट्ठै हेरी करी "
ACT,10,28,"पतरसै तियां सोगी बल्लू, “तुहै जाणदै हिन कि गैर यहूदी सितै संगति रखणा या तियां वलै गाणा असु यहूदी तांयें व्यवस्था रै विरूद्ध हा, पर प्रमात्मैं मिन्जो सितै दस्सु हा कि कसी भी मणु जो अपवित्र या अशुद्ध ना बल। "
ACT,10,29,ठेरैतांये जैहणै हैदु ता बिना कुछ कणैई करी अऊँ चली आ। अबै अऊँ पुछदा कि मिन्जो कस कम्मा तांयें हैदुआ?” 
ACT,10,30,"कुरनेलियुसे बल्लू, “ऐसा घड़ी पुरै चंऊर दिन भूच्ची गै हिन, अऊँ अपणै घरै दोफारा रै लगभग त्राई बजै प्रार्थना करू करदा थु; ता के हेरू कि अक्क मणु चमकीलै कपड़ै लाऊरा, मेरै सामणै ईच्ची खडु "
ACT,10,31,"अतै बलणा लगा, ‘हे कुरनेलियुस तेरी प्रार्थना हुणी लैई गई हा अतै तेरै दान भी प्रमात्मैं सामणै याद करै हिन "
ACT,10,32,"ठेरैतांये कसकि जो याफा नगर भैजी करी शमौन जैसिओ पतरस भी बलदै हिन हैदी भैज। सो समुंद्र रै कण्ड़ै शमौन, चमड़े रा कम करनैवाळै रै घरै मेहमान हा।’ जैहणै तैस इणा ता तैस प्रमात्मैं रा संदेश तुसिओ हुणाणा। "
ACT,10,33,"ता मैंई झट तिजो बलै मणु भैजै, अतै तैंई भला करू कि चली आ। अबै अहै सब प्रमात्मैं रै सामणै हिन ताकि जैडा कुछ प्रमात्मैं तिजो सोगी बलुरा तैसिओ हुणन।” "
ACT,10,34,"ता पतरसे बल्लू, “अबै मिन्जो पक्का पता लगी गो हा कि प्रमात्मां कसी रा भी पक्षपात ना करदा , "
ACT,10,35,"बल्कि हर जाति मन्ज जैडा प्रमात्मैं थऊँ डरदा अतै धर्मा रै कम्मा करदा, सो तैसिओ खरा लगदा।” "
ACT,10,36,"जैडा वचन तिनी इस्त्राएलिओ भैजुरा, जैहणै तिनी यीशु मसीह रै द्धारा (जैडा सबी रा प्रभु हा) शान्ती रा सुसमाचार हुणाऊ, "
ACT,10,37,"सो वचन तुहै जाणदै हिन, जैडा यूहन्‍ना रै बपतिस्मा रै प्रचार थऊँ बाद गलील जिलै थऊँ शुरू भूच्ची करी यहूदिया परदेस री कई जगह मन्ज फैली गो "
ACT,10,38,"प्रमात्मैं कस तरीकै सितै यीशु नासरी जो पवित्र आत्मा अतै सामर्थ सितै अभिषेक करू; सो भलाई करदा अतै सबी जो जैड़ै शैतान रै सताऊरै थियै, खरा करदा फिरू, क्ओकि प्रमात्मां तैस सोगी थु। "
ACT,10,39,"“अहै सब तियां कमां रै गवाह हिन; जैड़ै तिनी यहूदिया परदेस अतै यरूशलेम मन्ज करूरै हिन, अतै तिन्ये तैसिओ क्रूस पुर लटकाई करी मारी दिता। "
ACT,10,40,"पर तैसिओ प्रमात्मैं त्रियै दिन मरूरै थऊँ फिरी जीयाऊ, अतै प्रकट भी करी दिता; "
ACT,10,41,"सब मणु पुर ना पर तियां गवाह पुर जिंआं जो प्रमात्मैं पैहलै ही चुणी लैऊरा थु, अर्थात असु पुर जिन्यैं तसेरै मरूरै थऊँ जिणै रै बाद सोगी खाऊ-पिऊ; "
ACT,10,42,"अतै तिनी असिओ हूक्म दिता कि मणु मन्ज प्रचार करा अतै गवाही देय्आ, कि यीशु ही हा जैसिओ प्रमात्मैं जिन्दै अतै मरूरै रा न्यायी ठहराऊरा हा। "
ACT,10,43,"तसेरी सब भविष्‍यवक्ता गवाही दिन्दै हिन कि जैडा कोई तैस पुर विस्वास करला, तैसिओ यीशु रै नां रै द्धारा पापा री माफी मुळणी हा।” "
ACT,10,44,पतरस ऐह कणैऊ ही करदा थु कि पवित्र आत्मा वचन हुणनैबाळै सबी पुर उतरी आ। 
ACT,10,45,"अतै जैतनै यहूदी विस्वासी पतरस सोगी छुरै थियै, सो सब हैरान भुऐ कि गैर यहूदी पुर भी पवित्र आत्मा रा दान दिता। "
ACT,10,46,"क्ओकि तिन्ये तियां जो होर अलग अलग भाषा बलदै अतै प्रमात्मैं री बड़ाई करदै हुणु। ता पतरसे बल्लू, "
ACT,10,47,"“कै कोई पाणी जो रोकी सकदा कि ऐह बपतिस्मा ना लैन, जिन्यैं असु सांईये पवित्र आत्मा जो पाऊ?” "
ACT,10,48,अतै पतरसै हूक्म दिता कि इन्या जो यीशु मसीह रै नां सितै बपतिस्मा दिता गच्छा। ता तिन्ये तैस सोगी विनती करी कि सो कुछ दिन होर तियां सोगी रेय्आ। 
ACT,11,1,फिरी प्रेरितै अतै विस्वासी भाईये जैडा यहूदिया परदेस मन्ज हुणु कि गैर यहूदी भी प्रमात्मैं रा वचन मनी लैऊ हा। 
ACT,11,2,"ता जैहणै पतरस यरूशलेम मन्ज आ, ता खतना करूरै मणु तैस सोगी बैंहसणा लगै, "
ACT,11,3,“तैंई खतना ना करूरै मणु वलै गिच्ची करी तियां सोगी खाऊ।” 
ACT,11,4,ता पतरसे शुरू थऊँ अक्क अक्क करीके तियां जो सब कणैई हुणाऊ 
ACT,11,5,"“अऊँ याफा नगर मन्ज प्रार्थना करू करदा थु, अतै बेहोश भूच्ची करी अक्क दर्शन हेरू अक्क बड़ी चादर सांईये चौं कनारै थऊँ लटकुरा, अम्बरा थऊँ ओसी करी मेरै सामणै आ। "
ACT,11,6,"जैहणै मैंई तैत पुर ध्यान करू, ता धरती रै सब चौं पैरा बाळै, वणा रै पशु अतै रैगनेवाळै जन्तु अतै अम्बरा रै पक्षी हेरै; "
ACT,11,7,"अतै ऐह बोल हुणु, ‘हे पतरस उठ, मार अतै खा’।” "
ACT,11,8,"मैंई बल्लू, “ना प्रभु, ना; क्ओकि कोई भी अपवित्र अतै अशुद्ध चिज मेरै मूँहा मन्ज कदी भी ना गई।” "
ACT,11,9,"ता अम्बरा थऊँ ऐह दूँआ शब्द भुआ, “जैडा कुछ प्रमात्मैं शुद्ध ठहराऊरा, तैतिओ अशुद्ध मत बल।” "
ACT,11,10,त्राई बरी ऐसा ही भुआ; ता फिरी सब कुछ अम्बरा जो वापस चली गो। 
ACT,11,11,"अतै हेरा, तैहणै ही त्राई मणु जैड़ै कैसरिया नगर थऊँ मिन्जो वलै भैजुरै थियै, तैस घरा मन्ज इच्ची खड़ियै जैड़ी अऊँ थु। "
ACT,11,12,"ता पवित्र आत्मै नि:संकोच तियां सोगी गाणै जो बल्लू, अतै ऐह छिआ भाई भी मिन्जो सोगी चली पै; अतै अहै तैस मणु रै घरा जो गै। "
ACT,11,13,"तिनी असिओ दस्सु कि तिनी अक्क स्वर्गदूता जो अपणै घरै खडुरा हेरू, जिनी तैसिओ बल्लू, याफा नगर मणु भैजी करी शमौन जो जैसिओ पतरस भी बलदै हिन, हैदी लै। "
ACT,11,14,"तैस तुसु सोगी ऐसी गल्ला करनी हिन, जिंआं सितै तुद अतै तेरै घरानै उद्धार पाणा। "
ACT,11,15,जैहणै अऊँ गल्ला करना लगु ता पवित्र आत्मा तियां पुर तैस तरीकै ऊतरू जिंआं शुरू मन्ज असु पुर ऊतरू थु। 
ACT,11,16,"ता मिन्जो प्रभु रा ऐह वचन याद आ; जैडा तिनी बलुरा थु, “यूहन्‍नै ता पाणी सितै बपतिस्मा दितुरा; पर तुसु पवित्र आत्मा सितै बपतिस्मा पाणा।” "
ACT,11,17,"ता जैहणै प्रमात्मैं तियां जो भी ऐह दान दिता, जैडा असिओ प्रभु यीशु मसीह पुर विस्वास करणै थऊँ मुळुरा; ता अऊँ कुण थु जैडा प्रमात्मैं जो रोकी सकदा? "
ACT,11,18,"ऐह हुणी करी सो यहूदी विस्वासी चुप रैह, अतै प्रमात्मैं री बड़ाई करीके बलणा लगै कि “प्रमात्मैं गैर यहूदी जो भी अनन्त जिन्दगी तांयें मन फिराव रा दान दिता हा।” "
ACT,11,19,"जैड़ै मणु तैस क्‍लेशा रै मारै जैडा स्तिफनुस री वजह थऊँ पैऊरा थु, तितर-बितर भूच्ची गच्छुरै थियै, सो फिरदै फिरदै फीनीके अतै साइप्रस अतै अन्ताकिया शहर मन्ज पुजै; पर यहूदी जो छड़ी होर कसी जो सुसमाचार ना हुणादै थियै। "
ACT,11,20,"पर तियां मन्ज कुछ साइप्रसवासी अतै कुरैनी थियै, जैड़ै अन्ताकिया मन्ज इच्ची करी गैर यहूदी जो भी प्रभु यीशु रै सुसमाचार री गल्ला हुणाणा लगै। "
ACT,11,21,"प्रभु री शक्ति तियां सोगी थी, अतै मतै गैर यहूदी मणु विस्वास करीके प्रभु री कनारी फिरै। "
ACT,11,22,जैहणै तंयारी चर्चा यरूशलेम री कलीसिया रै हुणनै मन्ज आई ता तिन्ये बरनबास जो अन्ताकिया भैजु। 
ACT,11,23,"सो तैड़ी पुजीकरी अतै प्रमात्मैं री कृपा जो हेरी करी खुश भुआ, अतै सबी जो उपदेश दिता कि तन मन लगाई करी प्रभु सितै लिपटी रेय्आ। "
ACT,11,24,"सो अक्क भला मणु थु, सो पवित्र आत्मा अतै विस्वास सोगी भरूरा थु; अतै होर भी मणु प्रभु मन्ज इच्ची मिलै। "
ACT,11,25,ता बरनबास शाऊल जो तोपणै तांयें तरसुस नगर जो चली गो। 
ACT,11,26,जैहणै सो तियां सोगी मुळू ता सो तियां जो अन्ताकिया लैई आ; अतै ऐसा भुआ कि सो अक्क साल तक कलीसिया सोगी मुलदै अतै मतै सारै मणु जो उपदेश दिन्दै रैह; अतै चेलै सबी थऊँ पैहलै अन्ताकिया मन्ज ही मसीह कहलाए। 
ACT,11,27,तियां दिन मन्ज कुछ विस्वासी जैड़ै भविष्‍यवक्ता थियै यरूशलेम थऊँ अन्ताकिया आये। 
ACT,11,28,तियां मन्ज अगबुस नां रै अक्की भविष्‍यवक्तै पवित्र आत्मा री प्रेरणा सोगी खडी करी ऐह दस्सु कि पुरै रोमी साम्राज्य मन्ज अक्क बड़ा अकाल पैणा-सो अकाल सम्राट क्लौदियुस रै टैमां मन्ज पैऊ। 
ACT,11,29,ता चेलै ऐह फैसला करू कि अपणी अपणी पूंजी रै अनुसार यहूदिया मन्ज रैहणैवाळै विस्वासी भाई री मदद तांयें कुछ पैसै भैजन। 
ACT,11,30,तिन्ये ऐसा ही करू; अतै बरनबास अतै शाऊल रै हत्थै स्याणै तांयें कुछ मदद भैजी दिती। 
ACT,12,1,तैस टैमैं राजा हेरोदेस कलीसिया रै कुछ मणु जो सताऊ अतै जेला मन्ज पाई दिता। 
ACT,12,2,तिनी प्रेरित यूहन्‍ना रै भाई याकूब जो तलवार सितै मरवाई दिता। 
ACT,12,3,"जैहणै तिनी हेरू कि यहूदी मणु ऐत थऊँ खुश भूचु करदै हिन, ता तिनी पतरस जो पकड़ी लैऊ। सो अखमीरी रोटी रै दिन थियै। "
ACT,12,4,"हेरोदेसै तैसिओ पकड़ी करी जेला मन्ज बन्द करी दिता, अतै चऊर-चऊर सपाई जो चौं पैहरै मन्ज रखु; ऐह सोची करी कि फसह रै त्यौहार थऊँ बाद तैसिओ मणु रै सामणै लैईआ। "
ACT,12,5,पतरस जेला मन्ज बन्द थु; पर कलीसिया तैस तांयें पुरै दिला सोगी प्रमात्मैं सितै प्रार्थना करू करदी थी। 
ACT,12,6,"जैहणै हेरोदेस तैसिओ मणु रै सामणै लैईणै जो थु, तैहा ही राती पतरस दूँ जंजीरा सितै बनुरा दूँ सपाई रै मन्जै सोऊ करदा थु; अतै पैहरैदार द्धारा पुर जेला री रखवाली करू करदै थियै। "
ACT,12,7,"ता अचानक, प्रभु रा अक्क स्वर्गदूत इच्ची खडु अतै तैसा कोठरी मन्ज लौ चमकी, अतै तिनी पतरसा री पसली पुर हत्थ मारी के तैसिओ जगाऊ अतै बल्लू, “उठ, झट कर।” अतै तसेरै हत्था थऊँ जंजीरा खुलीकरी पैई गई। "
ACT,12,8,"ता स्वर्गदूतै तैस सोगी बल्लू, “कमर कस, अतै अपणै जुटै पा।” तिनी तियां ही करू। फिरी तिनी तैस सोगी बल्लू, “अपणा चोळा लाई करी मेरै पिचो चली पै।” "
ACT,12,9,"पतरस निकळी करी तसेरै पिचो चली पैऊ; पर ऐह ना जाणदा थु कि जैडा कुछ स्वर्गदूत करू करदा ऐह सच हा, बल्कि ऐह सोचु कि अऊँ सुपना हेरू करदा। "
ACT,12,10,"ता सो पैहलै अतै दूये पैहरै थऊँ नकैई करी तैस लोहे रै फाटका बलै पुजै, जैडा नगरा री कनारी थु। सो तियां तांयें अपणै आप खुली गो, अतै सो निकळी करी अक्क गळी मितै चली गै, अतै तैहणै ही स्वर्गदूत तैसिओ छड़ी करी चली गो। "
ACT,12,11,"ता पतरस होश मन्ज आ अतै बल्लू, “अबै मैंई सच जाणी लैऊआ कि प्रभुऐ अपणा स्वर्गदूत भैजी करी मिन्जो हेरोदेस रै हत्था थऊँ छुड़ाई लैऊआ, अतै यहूदी अगुवै री सब उम्मीद त्रोड़ी दिती हिन।” "
ACT,12,12,"ऐह जाणी करी सो तैस यूहन्‍ना री माता मरियम रै घरा जो गो, जैसिओ मरकुस भी बलदै थियै। तैड़ी मणु इकट्ठै भूच्ची करी प्रार्थना करू करदै थियै। "
ACT,12,13,"जैहणै तिनी दारा री खिड़की खटखटाई, ता रूंदै नां री अक्क दासी हेरना आई। "
ACT,12,14,"अतै पतरसा री आवाज जो पछैणी करी तैसै खुशी सितै दरवाजा ना खोलू पर दौड़ी करी अन्दर गई, अतै सबी सोगी वलु की पतरस दारा पुर खडुरा। "
ACT,12,15,"तिन्ये तैसा सोगी बल्लू, “तु पागल हा।” पर सो पक्का करीके बलणा लगी कि पतरस ही हा। ता तिन्ये बल्लू, “तसेरा स्वर्गदूत भूणा।” "
ACT,12,16,"पर पतरस खटखटान्दा रैऊ ता तिन्ये खिड़की खोली, अतै तैसिओ हेरी करी हैरान रैई गै। "
ACT,12,17,"ता तिनी तियां जो सिनक लाई कि चुप रैहन; अतै तियां जो दस्सु कि प्रभु कस तरीकै सितै तैसिओ जेला थऊँ कड़ी लैई आ। फिरी बल्लू, “याकूब अतै मसीह पिचो चलणै बाळै विस्वासी जो ऐह गल्ल दस्सी दिन्यै।” ता सो निकळी करी दूई जगह जो चली गो। "
ACT,12,18,भ्यागा सपाई मन्ज बड़ी हलचल मची गई कि पतरस करा गो। 
ACT,12,19,"जैहणै हेरोदेसे तसेरी तोप पाई अतै सो ना मुळू, ता पैहरैदारै री जाँच करी अतै हूक्म दिता कि सो मारी दितै गान; अतै सो यहूदिया जो छड़ी करी कैसरिया मन्ज रैहणा लगु। "
ACT,12,20,"हेरोदेस सूर अतै सैदा शहर रै मणु थऊँ वड़ा नाखुश थु। ठेरैतांये सूर अतै सैदा शहरा रै प्रमुख मणु अक्क मन भूच्ची करी तैस वलै आये, अतै बलास्तुस जो जैडा राजा रा अक्क कर्मचारी थु, मनाई करी मेल कराणा चाहन्दा थू; क्ओकि राजा रै देशा थऊँ तिआंरै देशा रा पालन पोषण भुन्दा थु। "
ACT,12,21,"ठहराऊरै दिन हेरोदेस राजवस्त्र पैहनी करी सिंहासन पुर बैहु, अतै तियां जो व्याख्यान दिणा लगु। "
ACT,12,22,"ता मणु वक्की नकैऐ, “ऐह ता मणु रा ना पर प्रमात्मैं रा बोल हा।” "
ACT,12,23,"तैस ही टैमैं प्रभु रै अक्की स्वर्गदूतै तैसिओ मारी दिता, क्ओकि तिनी प्रमात्मैं जो महिमा ना करी; अतै तैसिओ कीड़ै पै अतै सो मरी गो। "
ACT,12,24,पर प्रमात्मैं रा वचन बड़दा अतै फैलदा गो। 
ACT,12,25,जैहणै बरनबास अतै शाऊल अपणी सेवा पुरी करी बैहै ता यूहन्‍ना जो जैडा मरकुस कहलान्दा थु सोगी लैई करी यरूशलेम जो फिरी आये। 
ACT,13,1,"अन्ताकिया शहर री कलीसिया मन्ज कई भविष्‍यवक्ता अतै उपदेशक थियै; जियां बरनबास शमौन जैसिओ नीगर भी बलदै थियै; अतै लूकियुस कुरेनी, देशा रै चौथै हेस्सै रै राजा रा दूधभाई मनाहे, अतै शाऊल। "
ACT,13,2,"जैहणै सो ब्रत रखी करी प्रभु री पूजा करू करदै थियै, ता पवित्र आत्मा बल्लू, “मेरै तांयें बरनबास अतै शाऊल जो तैस कम्मा तांयें अलग करा जैत तांयें मैंई तियां जो हैदुरा हा।” "
ACT,13,3,ता तिन्ये ब्रत रखी करी प्रार्थना करी अतै तियां पुर हत्थ रखी करी तियां जो विदा करू। 
ACT,13,4,ता सो पवित्र आत्मा रै भैजुरै सिलूकिया शहर जो चली गै; अतै तैड़ी जहाजा पुर चढ़ी करी साइप्रस टापू जो चलै; 
ACT,13,5,"अतै सलमीस शहर मन्ज पुजीकरी, प्रमात्मैं रा वचन यहूदी रै सभागार मन्ज हुणाऊ। यूहन्‍ना तंयारा सेवक थु। "
ACT,13,6,सो तियां सबी टापू मितै भून्दै पाफुस शहर मन्ज पुजै। तैड़ी तियां जो अक्क यहूदी जादूगर अतै झूठा भविष्‍यवक्ता मुळू जसेरा नां बारयसु थु। 
ACT,13,7,"सो हाकिम सिरगियुस पौलुस सोगी थु, जैडा बुद्धिमान मणु थु। तिनी बरनबास अतै शाऊल जो अप्पु बलै हैदी करी तियां थऊँ प्रमात्मैं रा वचन हुणना चाऊ। "
ACT,13,8,"पर इलीमास जादूगर, (क्ओकि ऐह तसेरै नां रा अर्थ हा) तंयारा वरोध करीके हाकिम जो विस्वास करनै थऊँ रोकणा चाऊ। "
ACT,13,9,"ता शाऊल जैसेरा नां पौलुस भी हा, पवित्र आत्मा सितै भरी करी इलीमास री कनारी टकटकी लगाई करी हेरू अतै बल्लू, "
ACT,13,10,"“हे सब कपट अतै सब चतुराई सितै भरूरै शैताना री औलाद, सकल धर्मा रै बैरी, कै तुद प्रभु रै सिधै रस्तै जो टेढ़ा करना ना छड़णा? "
ACT,13,11,"अबै हेर प्रभु तिजो सजा दिणी हा अतै तुद कुछ टैमां तांयें अंधे रैहणा अतै सुरजा जो ना हेरी सकणा।” ता तैस पुर तैहणै ही धुन्धलापन अतै नैहरा छाई गो, अतै सो ऐरा-औरा टटोलणा लगी पैऊ ताकि कोई तसेरा हत्थ पकड़ी लैई चला। "
ACT,13,12,ता हाक्मे जैडा भच्छुरा थु तैसिओ हेरी करी अतै प्रभु रै उपदेशा सितै हैरान भूच्ची करी यीशु पुर विस्वास करू। 
ACT,13,13,पौलुस अतै तसेरै साथी पाफुस नगर थऊँ जहाज मन्ज पंफूलिया रै पिरगा शहर मन्ज आये; अतै यूहन्‍ना तियां जो छड़ी करी यरूशलेम जो फिरी गो। 
ACT,13,14,पिरगा शहर थऊँ अगो नकैई करी सो पिसिदिया जिलै रै अन्ताकिया शहर मन्ज पुजै; अतै विश्रामदिन यहूदी रै सभागार मन्ज गिच्ची करी बैही गै। 
ACT,13,15,"मूसा री व्यवस्था अतै भविष्‍यवक्ता री कताबा जो पढ़नै थऊँ बाद यहूदी रै सभागार रै सरदारै तियां जो संदेसा भैजु कि, “हे भाईओ, अगर मणु रै उपदेश तांयें तुन्दै मना मन्ज कोई गल्ल भोआ ता बलें।” "
ACT,13,16,"ता पौलुस खड़ी करी अतै हत्था सितै सिनका लाई के कणैणा लगा, “हे इस्त्राएलिओ, अतै प्रमात्मैं थऊँ डरनै वाळेओ गैर यहूदी मणुओ हुणा "
ACT,13,17,"ईयां इस्त्राएली मणु रै प्रमात्मैं इन्दै पूर्वजा जो चुणी लैऊरा, अतै जैहणै ऐह मणु मिस्त्र देशा मन्ज परदेसी भूच्ची करी रैहन्दै थियै, ता तंयारी उन्‍नति करी; अतै अदभुत शक्ति सोगी कड़ी अन्दै। "
ACT,13,18,"सो कोई चाळी साल तक बियावान मन्ज तंयारा कुडकुडाणा सैहन्दा रैऊ, "
ACT,13,19,अतै कनान देशा मन्ज सत जाति रा नाश करीके तंयारा देश कोई साढ़ै चंऊर सौ साला तक इन्या जो मीरास मन्ज दि दिता। 
ACT,13,20,"ऐह लगभग साढ़ै चऊर सौ साल तक भून्दा रैऊ”, ऐत थऊँ बाद प्रमात्मैं शमूएल भविष्‍यवक्ता तक तियां मन्ज न्यायी ठहराये। "
ACT,13,21,ऐत थऊँ बाद तिन्ये अक्क राजा मँगू; ता प्रमात्मैं चाळी साला तक बिन्यामीन रै गोत्रा थऊँ अक्क मणु; अर्थात कीश रै पुत्रा शाऊल जो तियां पुर राजा ठहराऊ। 
ACT,13,22,"फिरी शाऊल थऊँ बाद दाऊद जो राजा बणाऊ; जसेरै बारै मन्ज तिनी गवाही दिती, “मिन्जो अक्क मणु, यिशै रा पुत्र दाऊद, मेरै मना अनुसार मुळी गो हा; तैस ही मेरी सब इच्छा पुरी करनी हिन।” "
ACT,13,23,"ऐस ही वंशा मन्ज प्रमात्मैं अपणी प्रतिज्ञा अनुसार इस्त्राएल वलै अक्क उद्धारकर्ता, अर्थात यीशु जो भैजु। "
ACT,13,24,जसेरै ईणै थऊँ पैहलै यूहन्‍नै सब इस्त्राएली मन्ज मन फिराव रै बपतिस्मा रा प्रचार करू। 
ACT,13,25,"जैहणै यूहन्‍ना अपणी सेवा पुरी करनै पुर थु, ता तिनी बल्लू, “तुहै मिन्जो कै समझदै हिन? अऊँ मसीहा निय्आ! बल्कि हेरा, मिन्जो बाद मसीहा इणैवाळा, अऊँ तसेरै पैरा रै जुटै रै तस्मै खोलणै रै भी काबल अऊँ निय्आ।” "
ACT,13,26,"“हे भाईओ, तुहै जैड़ै अब्राहम री औलाद हिन; अतै तुहै जैड़ै प्रमात्मैं थऊँ डरदै हिन, तुसु वलै ऐस उद्धार रा वचन भैजुरा हा। "
ACT,13,27,"क्ओकि यरूशलेम मन्ज रैहणैवाळै अतै तंयारै सरदारै ना यीशु जो पछैणु अतै न भविष्‍यवक्ता री गल्ला समझी, जैड़ी हर विश्रामदिन पढ़ी गान्दी हिन, ठेरैतांये यीशु जो दोषी ठहराई करी तियां भविष्‍यवाणी जो पुरा करू। "
ACT,13,28,"तिन्ये यीशु जो मारी दिणै तांयें भी कोई दोष ना पाऊ, तांभी पिलातुस सोगी विनती करी की ऐसिओ मारी देय्आ। "
ACT,13,29,जैहणै तिन्ये तसेरै बारै मन्ज पवित्रग्रन्था मन्ज लिखुरी सब गल्ला जो पुरा करू ता तैसिओ क्रूस थऊँ ओसाली करी कब्रा मन्ज रखु। 
ACT,13,30,"पर प्रमात्मैं तैसिओ मरूरै थऊँ जीयाऊ, "
ACT,13,31,"अतै सो तियां चेलै अतै साथी जो जैड़ै तैस सोगी गलील थऊँ यरूशलेम जो छुरै थियै, मतै दिन तक तियां जो हुजदा रैऊ; ऐह मणु ही अबै तसेरै गवाह हिन।” "
ACT,13,32,"अहै तुसिओ तैहा प्रतिज्ञा रै बारै मन्ज जैड़ी बापदादे सोगी करूरी थी, ऐह सुसमाचार हुणादै हिन, "
ACT,13,33,"कि प्रमात्मैं यीशु जो मरूरै थऊँ जियाई करी सो ही प्रतिज्ञा इन्दी सन्ताना तांयें पुरी करी हा; जिंआं मसीहा रै बारै मन्ज भजना संहिता मन्ज लिखुरा हा, “तू मेरा पुत्र हा; अज मैंई ही तिजो पैदा करूआ ”। "
ACT,13,34,"अतै तसेरै ऐस तरीकै मरूरै थऊँ जियाणै रै बारै मन्ज भी सो कदी ना हड़ा, प्रमात्मैं ऐह भी बल्लू, “अऊँ दाऊद पुर करूरी पवित्र अतै अटल आशीष तिजो पुर भी करला”। "
ACT,13,35,ठेरैतांये तिनी भजन संहिता मन्ज फिरी बल्लू “तुद अपणै पवित्र पुत्र जो सडणा ना दिणा”। 
ACT,13,36,"क्ओकि दाऊद ता प्रमात्मैं री इच्छा रै अनुसार अपणै टैमां री सेवा करीके मरी गो, अतै अपणै पूर्वजा मन्ज गिच्ची करी मिली गो, अतै हड़ी भी गो। "
ACT,13,37,"पर जैसिओ प्रमात्मैं मरूरै थऊँ जिआऊरा, सो ना हडु। "
ACT,13,38,"ठेरैतांये हे भाईओ, तुहै जाणी लेय्आ कि सेरै ही द्धारा पापा री माफी रा समाचार तुसिओ दिता हा; "
ACT,13,39,"अतै जिंआं गल्ला मन्ज तुहै मुसा री व्यवस्था रै द्धारा निर्दोष ना ठहरी सकदै थियै, तियां सबी मन्ज यीशु पुर विस्वास करनैवाळा हरेक निर्दोष ठहरदा। "
ACT,13,40,"ठेरैतांये चौकनै रेय्आ, ऐसा ना भोआ कि जैडा भविष्‍यवक्ता री कताबा मन्ज आ हा, तुसु पुर भी ईच्ची पेय्आ; "
ACT,13,41,"“हे निन्दा करनैवाळैओ, हेरा, अतै हैरान भोआ, अतै मिटी गच्छा; क्ओकि अऊँ तुन्दै दिन मन्ज अक्क कम करदा हा, ऐसा कम कि अगर कोई तुसु सोगी तसेरी चर्चा करा, ता तुसु भी विस्वास ना करणा”। "
ACT,13,42,पौलुस अतै बरनबास रै बाहर नकैन्दै टैमैं मणु तैस सोगी विनती करना लगै कि अगलै विश्रामदिन असिओ ऐह गल्ला फिरी हुणा। 
ACT,13,43,जैहणै यहूदी रै सभागार थऊँ मणु उठी गै ता यहूदी अतै यहूदी मत बाळै मतै सारै भक्त पौलुस अतै बरनबास रै पिचो चली पै; अतै तिन्ये तैड़ी मणु सोगी गल्ला करीके समझाऊ कि प्रमात्मैं री कृपा मन्ज बणी रेय्आ। 
ACT,13,44,अगलै विश्रामदिन नगरा मन्ज कई मणु प्रमात्मैं रा वचन हुणनै जो इकट्ठा भूच्ची गै। 
ACT,13,45,"पर यहूदी अगुवै भीड़ा जो हेरी करी डाह सितै भरी गै, अतै बुराई करीके पौलुस री गल्ला रै वरोधा मन्ज बलणा लगै। "
ACT,13,46,"ता पौलुस अतै बरनबास निड़र भूच्ची करी बलणा लगा, “जरूरी थु कि प्रमात्मैं रा वचन पैहलै तुसिओ हुणाया गान्दा; पर जैहणै तुहै तैतिओ ठुकरान्दै हिन, ता अपणै आपा जो अनन्त जिन्दगी रै योग्य ना बणान्दै, ता हेरा, अहै ता गैर यहूदी री कनारी फिरदै हिन।” "
ACT,13,47,"क्ओकि प्रमात्मैं असिओ ऐह हूक्म दितुरा, “मैंई तुसिओ गैर यहूदी तांयें लौ ठहराऊरा हा ताकि तुहै धरती रै छोर तक उद्धार रा कारण भून ”। "
ACT,13,48,"ऐह हुणी करी गैर यहूदी खुश भुऐ, अतै प्रमात्मैं रै वचन री बड़ाई करना लगै; अतै जैतनै अनन्त जिन्दगी तांयें ठहराऊरै हिन तिन्ये विस्वास करू। "
ACT,13,49,ता प्रभु रा वचन तैस पुरै देशा मन्ज फैलना लगा। 
ACT,13,50,"पर यहूदी अगुवै भक्त अतै कुलीन जनानी अतै नगरा रै प्रमुख मणु जो उकसाऊ, अतै पौलुस अतै बरनबास रै विरूद्ध उपद्रव करीके तियां जो अपणी सीमा थऊँ बाहर कड़ी दिता। "
ACT,13,51,ता चेलै तियां सामणै अपणै पैरा री धूड झाड़ी दिती कि अहै अबै जिम्मेदार ना हिन क्ओकि प्रमात्मैं जो तुसै नकारी दिता अतै सो ही तुसिओ सजा देय्आ। अतै सो चेलै इकुनियुम शहर जो चली गै। 
ACT,13,52,अतै अन्ताकिया शहरा रै चेलै खुशी अतै पवित्र आत्मा सितै भरिन्दै गै। 
ACT,14,1,इकुनियुम शहर मन्ज ऐसा भुआ कि सो यहूदी रै सभागार मन्ज सोगी सोगी गै अतै ऐस तरीकै री गल्ला करी की यहूदी अतै गैर यहूदी दूनी मन्ज बड़ै मणुऐ विस्वास करू। 
ACT,14,2,पर विस्वास ना करनैवाळै यहूदिये गैर यहूदी रै मन विस्वासी भाई रै वरोधा मन्ज भड़काए अतै कटुता पैदा करी दिती। 
ACT,14,3,"पौलुस अतै बरनबास बड़ै दिन तक तैड़ी रैह, अतै प्रभु रै भरोसै पुर हिम्मत सोगी गल्ला करदै थियै; अतै सो तंयारै हत्थै चमत्कार अतै हैरानी बाळै कम करवाई करी अपणी कृपा रै वचन थऊँ गवाही दिन्दा थु। "
ACT,14,4,"पर नगरा रै मणु मन्ज फूट पैई गच्छुरी थी, ऐत थऊँ कई यहूदी री कनारी अतै कई प्रेरिता री कनारी भूच्ची गै। "
ACT,14,5,"पर जैहणै गैर यहूदी अतै यहूदी तंयारा अपमान अतै तियां पुर पथराव करनै तांयें अपणै सरदारा समेत तियां पुर दौड़ै, "
ACT,14,6,"ता सो ऐसा गल्ला जो जाणी गै, अतै लुकाउनिया जिलै रै लुस्त्रा अतै दिरबे शहरा मन्ज, अतै अखै-बख्रै रै शहरा जो नह्ही गै। "
ACT,14,7,अतै तैड़ी सुसमाचार हुणाणा लगै। 
ACT,14,8,"लुस्त्रा शहर मन्ज अक्क मणु बैहुरा थु, जैडा पैरा रा कमजोर थु। सो जन्मा थऊँ ही लंगड़ा थु अतै कदी भी ना चलुरा थु। "
ACT,14,9,"सो पौलुस जो कणैन्दा हुणु करदा थु। पौलुसै तसेरी कनारी टकटकी लगाई करी हेरू कि तैसिओ ठीक भूच्ची गाणै रा विस्वास हा, "
ACT,14,10,"अतै जोरा सितै बल्लू, “अपणै पैरा रै भारै खड़ी गा।” ता सो उटकी करी चलना फिरणा लगी पैऊ। "
ACT,14,11,"मणुऐ पौलुस रा ऐह कम हेरी करी लुकाउनिया री भाषा मन्ज उच्चै शब्दा मन्ज बल्लू, “देवता मणु रै रूपा मन्ज असु बलै उतरी आये हिन।” "
ACT,14,12,"तिन्ये बरनबास जो ज्यूस, अतै पौलुस जो हिरमेस देवता बल्लू क्ओकि सो गल्ला करनै बाळै मन्ज मुख्य थु। "
ACT,14,13,"ज्यूस देवता रै मन्दरा रा पुजारी जैडा तैस नगरा रै सामणै थु, बैल अतै फूला रै हार फाटका पुर लगाई करी मणु सोगी बलिदान करना चाहन्दा थु। "
ACT,14,14,"पर बरनबास अतै पौलुस प्रेरितै जैहणै ऐह हुणु ता बड़ै दुखी भुच्‍ची करी अपणै कपड़ै फाड़ै अतै भीड़ा मन्ज गिच्ची करी जोरा सितै बलणा लगै, "
ACT,14,15,"“हे मणुओ, तुहै कै करदै हिन? अहै भी ता तुसु सांईये दुख-सुख भोगणै बाळै मणु हिन। अहै तुसिओ सुसमाचार हुणादै हिन कि तुहै इन्या वेकार चिजा थऊँ अलग भूच्ची करी जिन्दै प्रमात्मैं री कनारी फिरन, जिनी स्वर्गा अतै धरती अतै समुंद्र अतै जैडा कुछ तैत मन्ज हा बणाऊरा। "
ACT,14,16,तिनी बीतै टैमां मन्ज सब जाति जो अपणै अपणै रस्तै चलना दितुरा। 
ACT,14,17,"तांभी तिनी अपणै आपा जो असु तांये गवाह छडुरा कि सो हा; अतै सो भलाई करदा रैऊ, अम्बरा थऊँ बरखा, फलबन्त मौसम दिकरी तुन्दै मना जो खाणै अतै खुशी सितै भरदा रैऊ।” "
ACT,14,18,ऐह बली करी भी तिन्ये मणु जो बड़ी मुसकल थऊँ रोकू कि सो तियां तांयें बलिदान ना करन। 
ACT,14,19,"पर कुछ यहूदिये अन्ताकिया अतै इकुनियुम शहरा मन्ज इच्ची करी मणु जो अपणी कनारी करी लैऊ, अतै पौलुस पुर पथराव करू, अतै मरूरा समझी करी तैसिओ नगरा रै बाहर घसीटी करी लैई गै। "
ACT,14,20,"पर जैहणै चेलै तसेरै चंऊ कनारै इच्ची खड़ियै, ता सो उठी करी नगरा मन्ज गो अतै दूये दिन बरनबास सोगी दिरबे शहर जो चली गो। "
ACT,14,21,"पौलुस अतै बरनबास तैस नगरा रै मणु जो सुसमाचार हुणाई करी, अतै मतै सारै चेलै बणाई करी, लुस्त्रा अतै इकुनियुम अतै अन्ताकिया शहरा जो फिरी आये, "
ACT,14,22,"अतै चेलै रै मना जो स्थिर करदै रैह अतै ऐह उपदेश दिन्दै थियै कि विस्‍वासा मन्ज बणी रेय्आ; अतै ऐह बलदै थियै कि, “असिओ बड़े क्‍लेश भोगी करी प्रमात्मैं रै राज्य मन्ज प्रवेश करना पैणा।” "
ACT,14,23,"अतै तिन्ये हरेक कलीसिया मन्ज तियां तांयें स्याणै ठहराये, अतै ब्रता सोगी प्रार्थना करीके प्रभु रै हत्था मन्ज सौंपी दिता जैस पुर तिन्ये विस्वास करूरा थु। "
ACT,14,24,ता पिसिदिया जिलै मितै भून्दै सो पंफूलिया जिलै पुजै; 
ACT,14,25,"फिरी पिरगा शहर मन्ज वचन हुणाई करी अत्तलिया शहर मन्ज आये, "
ACT,14,26,"अतै तैड़ी थऊँ सो जहाजा पुर अन्ताकिया शहरा फिरी आये, जैड़ी सो तैस कम तांयें जैडा तिन्ये पुरा करू थु प्रमात्मैं री कृपा मन्ज सोंपुरै थियै। "
ACT,14,27,"अन्ताकिया पुजीकरी तिन्ये कलीसिया इकट्ठी करी अतै बल्लू कि प्रमात्मैं तियां सोगी भूच्ची करी किनै बड़ै बड़ै कम करै, अतै गैर यहूदी तांयें विस्‍वासा रै द्धार खोली दितै। "
ACT,14,28,अतै सो चेलै सोगी बड़ै दिन तक रैह। 
ACT,15,1,फिरी कुछ यहूदी विस्वासी यहूदिया परदेस थऊँ इच्ची करी अन्ताकिया री विस्वासी मण्ड़ळी जो सखाणा लगै “अगर मूसा री दितुरी व्यवस्था रै अनुसार तुन्दा खतना ना भोआ ता तुहै उद्धार ना पाई सकदै हिन।” 
ACT,15,2,जैहणै पौलुस अतै बरनबास रा बड़ा झगड़ा अतै वाद-विवाद भुआ ता ऐह फैसला करू कि पौलुस अतै बरनबास अतै तियां मन्ज कुछ मणु इन्या गल्ला रै बारै मन्ज प्रेरिता अतै स्याणै वलै यरूशलेम जो गान। 
ACT,15,3,"ता तैहा कलीसिया रै विस्वासी मणु तियां जो जरूरता अनुसार खाणा पिणा अतै पैसै दिकरी कुछ दूरी तक पुजाई आये। सो फीनीके अतै सामरिया परदेस मितै भून्दै गैर यहूदी रै मन फेराणै रा सुसमाचार हुणादै गै, अतै सब विस्वासी भाई बड़ै खुश भुए। "
ACT,15,4,"जैहणै सो यरूशलेम पुजै, ता कलीसिया अतै प्रेरित अतै स्याणै तियां सोगी बड़ी खुशी सोगी मुळै, अतै तिन्ये बल्लू कि प्रमात्मैं तियां सोगी भूच्ची करी किनै-किनै कम करूरै थियै। "
ACT,15,5,"पर फरीसी रै दल थऊँ जिन्यैं विस्वास करूरा थु, तियां मन्ज कुछ बलणा लगै, “गैर यहूदी जो खतना कराणै अतै मूसा री व्यवस्था जो मनणै रा हूक्म दिणा चहिन्दा।” "
ACT,15,6,ता प्रेरित अतै स्याणै ऐसा गल्ला रै बारै मन्ज सलाह करणै तांयें इकट्ठा भुऐ। 
ACT,15,7,"ता पतरसे बड़ी बैहंस-बाजी भूच्ची गाणै थऊँ बाद खड़ी करी तियां सितै बल्लू, “हे भाईओ, तुहै जाणदै हिन कि बड़ै दिन भुऐ प्रमात्मैं मिन्जो चुणी लैऊरा कि मेरै मूँहा थऊँ गैर यहूदी भी सुसमाचार रा वचन हुणी करी विस्वास करन। "
ACT,15,8,मना जो जाँचनै बाळै प्रमात्मैं भी गैर यहूदी जो असु साईये पवित्र आत्मा दिकरी ऐह साबित करू हा कि सो भी प्रमात्मैं रै मणु हिन। 
ACT,15,9,अतै विस्वास सोगी ही तंयारै मन शुद्ध करीके असु मन्ज अतै गैर यहूदी मन्ज कोई भेद ना रखुआ। 
ACT,15,10,ता अबै तुहै कजो प्रमात्मैं री परीक्षा करदै हिन कि चेलै जो व्यवस्था रै फजूल कमा मन्ज फसान जैतिओ ना इन्दै पूर्वज करी सके थियै अतै ना अहै करी सकदै हिन? 
ACT,15,11,"हाँ, इन्दा ऐह विस्वास हा कि जैस तरीकै सितै तियां प्रभु यीशु री कृपा द्धारा उद्धार पाणा; तैस ही तरीकै असु भी पाणा।” "
ACT,15,12,"ता पुरी सभा चुपचाप बरनबास अतै पौलुस जो हुणना लगी, कि प्रमात्मैं तंयारै द्धारा गैर यहूदी मन्ज किनै बड़ै-बड़ै चमत्कार, अतै हैरानी बाळै कम दसुरै हिन। "
ACT,15,13,"जैहणै बरनबास अतै पौलुस चुप भुऐ ता याकूब बलणा लगा, “हे भाईओ, मेरी हुणा। "
ACT,15,14,पतरसै दसुआ कि प्रमात्मैं पैहलै पेहल गैर यहूदी पुर कियां कृपादृष्‍टि करी कि तियां मन्ज अपणै नां तांयें मणु जो बणाई लेय्आ।” 
ACT,15,15,"ऐत मन्ज भविष्‍यवक्ता री गल्ला भी मिलदी हिन, जिंआं कि लिखुरा हा, "
ACT,15,16,"“ऐत थऊँ बाद मूँ फिरी इच्ची करी दाऊद रा ढैई पैऊरा डेरा चुकणा, अतै तसेरै खंडहरा जो फिरी बणाणा, अतै तैसिओ खड़ा करना, "
ACT,15,17,"ठेरैतांये कि बाकी मणु, अर्थात सब गैर यहूदी जैड़ै मेरै नां रै कहलान्दै हिन, प्रभु जो तोपन, "
ACT,15,18,ऐह सो ही प्रभु बलदा जैडा संसारा री उत्पति थऊँ इन्या गल्ला रा समाचार दिन्दा आ”। 
ACT,15,19,"ठेरैतांये मेरा विचार ऐह हा कि गैर यहूदी मन्ज जैड़ै मणु प्रमात्मैं री कनारी फिरदै हिन, अहै तियां जो दुख ना दीन; "
ACT,15,20,पर तियां जो चिट्ठी लिखी भैजन कि मूर्ति री अशुद्धता अतै व्यभिचार अतै गळा घोटुरै जानवरा रा मांस थऊँ अतै खूना थऊँ दूर ही रैहन। 
ACT,15,21,"क्ओकि पुराणै टैमां थऊँ नगरा नगरा मन्ज मूसा री व्यवस्था रा प्रचार करनैवाळै भून्दै चली आये हिन, अतै सो हर विश्रामदिन यहूदी रै सभागार मन्ज पढ़ी गान्दी हिन। "
ACT,15,22,"यरूशलेम री पुरी कलीसिया सोगी प्रेरित अतै स्याणै जो खरा लगु कि अपणै थऊँ कुछ मणु जो चुणा, मतलब यहूदा जैसिओ बरसब्बा भी बलदै थियै, अतै सीलास जो जैडा विस्वासी भाई मन्ज मुखिया थु; अतै तियां जो पौलुस अतै बरनबास सोगी अन्ताकिया शहर री कलीसिया जो भैजन। "
ACT,15,23,"तिन्ये तंयारै हत्थै चिट्ठी मन्ज ऐह लिखु भैजु “अन्ताकिया अतै सिरिया अतै किलिकिया परदेस मन्ज रैहणैवाळै विस्वासी भाई जो जैड़ै गैर यहूदी थऊँ हिन, प्रेरित अतै स्याणै भाई रा नमस्कार!” "
ACT,15,24,"अहै हुणुरा कि असु थऊँ कुछ, तैड़ी गिचीकरी, तुसिओ अपणी गल्ला थऊँ डराई दितुरा; अतै तुन्दै मन उलट करी दितुरै हिन पर अहै तियां जो ऐसा कोई हूक्म ना दितुरा थु। "
ACT,15,25,ठेरैतांये अहै अक्क चित भूच्ची करी ठीक समझु कि चुणुरै मणु जो अपणै प्रेमी बरनबास अतै पौलुस सोगी तुसु बलै भैजन। 
ACT,15,26,ऐह इन्‍नै मणु हिन जिन्यैं अपणै प्राण इन्दै प्रभु यीशु मसीह रै नां सितै जोखिम मन्ज पायै हिन। 
ACT,15,27,"ठेरैतांये अहै यहूदा अतै सीलास जो भैजुआ, जिंआं ऐह गल्ला करनी भी हिन। "
ACT,15,28,"पवित्र आत्मा जो अतै असिओ ठीक पता लगु हा कि इन्या जरूरी गल्ला जो छड़ी करी, तुसु पुर होर बोझ ना पान; "
ACT,15,29,"कि तुहै मूर्ति पुर बलि करूरै अतै खूना सितै, अतै गल्ला घोटुरै जानवरा रै मांस सितै, अतै व्यभिचार थऊँ दूर रेय्आ। इन्या थऊँ दूर रेय्आ ता तुन्दा मन भला भूणा। बाकी बिदा लैन्दा। "
ACT,15,30,"फिरी सो विदा भूच्ची करी अन्ताकिया पुजै, अतै सभा जो इकट्ठा करीके अक्क पत्री तियां जो दिती। "
ACT,15,31,सो पत्री पढ़ी करी तैहा उपदेश री गल्ला थऊँ बड़ै खुश भुऐ। 
ACT,15,32,"यहूदा अतै सीलास जैड़ै अप्पु भी भविष्‍यवक्ता थियै, बड़ी गल्ला सितै विस्वासी भाई जो उपदेश दी करी तंयारै मना जो स्थिर करू। "
ACT,15,33,"सो कुछ दिन रैई करी, विस्वासी भाई सोगी शान्ती सितै विदा भुऐ कि अपणै भैजणैवाळै बलै फिरी गान। "
ACT,15,34,(सीलास जो तैड़ी रैहणा खरा लगू पर यहूदा वापिस यरूशलेम चली गो।) 
ACT,15,35,पर पौलुस अतै बरनबास अन्ताकिया शहर मन्ज रैई गै अतै होर मतै सारै मणु सोगी प्रभु रै वचन रा उपदेश करदै अतै सुसमाचार हुणादै रैह 
ACT,15,36,"कुछ दिन बाद पौलुसै बरनबास सितै बल्लू, “जिंआं जिंआं नगरा मन्ज अहै प्रभु रा वचन हणाऊरा, अईआ, फिरी चली करी अपणै तियां विस्वासी भाई जो हेरन कि सो किनै हिन।” "
ACT,15,37,"ता बरनबासै यूहन्‍ना जो जैडा मरकुस भी कहलान्दा हा, सोगी निणै रा विचार करू। "
ACT,15,38,"पर पौलुसै तैसिओ जैडा पंफूलिया परदेस मन्ज तियां थऊँ अलग भूच्ची गच्छुरा थु, अतै कम्मा पुर तियां सोगी ना गो, तैसिओ सोगी निणा खरा ना समझु। "
ACT,15,39,"ता ऐसी बैहंस बाजी छिड़ी कि सो अक्की दुँयै थऊँ अलग भूच्ची गै; अतै बरनबास, मरकुस जो लैई करी जहाज पुर साइप्रस टापू चली गो। "
ACT,15,40,"पर पौलुसै सीलास जो चुणी लैऊ, अतै तियां विस्वासी भाई जो प्रमात्मैं री कृपा मन्ज सौंपी करी तैड़ी थऊँ चली गो। "
ACT,15,41,अतै सो कलीसिया जो स्थिर करदा सीरिया अतै किलिकिया परदेस मितै भून्दा निकळू। 
ACT,16,1,"फिरी सो दिरबे अतै लुस्त्रा शहर मन्ज भी गो। तैड़ी तीमुथियुस नां रा अक्क चेला थु, जैडा कसी विस्वासी यहूदी जनानी रा पुत्र थु, पर तसेरा पिता यूनानी थु। "
ACT,16,2,सो लुस्त्रा अतै इकुनियुम शहरा मन्ज रैहणै बाळै भाई मन्ज सुनाम थु। 
ACT,16,3,"पौलुस री इच्छा थी कि सो तैस सोगी चला; अतै जैड़ै यहूदी मणु तियां जगह मन्ज थियै तियां मणु री वजह थऊँ पौलुसै तसेरा खतना करू, क्ओकि सो सब जाणदै थियै, कि तसेरा पिता यूनानी थु। "
ACT,16,4,"पौलुस अतै तसेरै साथी नगर नगर गान्दै तियां व्यवस्था जो जैड़ी यरूशलेम रै प्रेरितै अतै स्याणै ठहराऊरी थी, मनणै तांयें विस्वासी जो पुजादैं गान्दै थियै। "
ACT,16,5,ऐस तरह कलीसिया विस्वास मन्ज स्थिर भून्दी गई अतै गिणती मन्ज भी बधदी गई। 
ACT,16,6,"सो फ्रूगिया अतै गलातिया परदेस मितै भूच्ची करी गै, क्ओकि पवित्र आत्मा तियां जो आसिया परदेस मन्ज वचन हुनाणै जो ना करूरी थी। "
ACT,16,7,"तिन्ये मूसिया परदेस रै नेड़ै पुजीकरी, बितूनिया परदेस मन्ज गाणै री सोची; पर पवित्र आत्मा तियां जो गाणा ना दिता। "
ACT,16,8,ता सो मूसिया मितै भूच्ची करी त्रोआस शहर मन्ज आये। 
ACT,16,9,"तैड़ी पौलुसै राती दर्शन हेरू कि अक्क मकिदुनी मणु खड़ी करी तैस सोगी विनती करीके बल्लू करदा कि, “समुंद्र रै पारीयें कनारै मकिदुनी परदेस मन्ज अईआ, अतै इन्दी मदद करा।” "
ACT,16,10,"तसेरै ऐह दर्शन हेरदै ही अहै झट मकिदुनिया परदेस गाणै री सोची, ऐह समझी करी कि प्रमात्मैं असिओ तियां जो सुसमाचार हुनाणै तांयें हैदुरा हा। "
ACT,16,11,ठेरैतांये अहै त्रोआस शहर थऊँ समुन्द्री जहाजा मन्ज बैही करी सिधै सुमात्रा टापू अतै दूये दिन नियापुलिस शहर मन्ज आये। 
ACT,16,12,"तैड़ी थऊँ अहै फिलिप्पी शहर पुजै, जैडा मकिदुनिया परदेस रा मुख्य नगर अतै रोमी री बस्ती हा; अतै अहै तैस नगरा मन्ज कुछ दिन तक रैह। "
ACT,16,13,"विश्रामदिन अहै नगर रै फाटक रै बाहर नदी रै कनारै ऐह समझी करी गै कि तैड़ी यहूदी प्रार्थना करणै री जगह भुणीआ, अतै बैही करी जैड़ी जनानी इकट्ठी थी तिन्या सोगी गल्ला करना लगै। "
ACT,16,14,लुदिया नां री अक्क थुआतीरा नगरा री बैंगणी कपड़ै बेचनैबाळी अक्क भक्त जनानी हुणु करदी थी। प्रमात्मैं तैसारा मन खोलू कि पौलुस री गल्ला पुर ध्यान लगा। 
ACT,16,15,"जैहणै तैहै अपणै टबरा समेत बपतिस्मा लैऊ, ता तैहै असु सोगी विनती करी कि, “अगर तुहै मिन्जो प्रभु री विस्वासी समझदै हिन, ता चली करी मेरै घरै रेय्आ,” अतै सो असिओ मनाई करी लैई गई। "
ACT,16,16,"जैहणै अहै प्रार्थना करनै री जगह जो चलुरै थियै, ता असिओ अक्क दासी मुळी जेहा मन्ज अनुमान लगाई करी भविष्‍यवाणी करनै री दुष्‍टात्मा थी; अतै सो ऐस तरीकै अपणै स्वामी तांयें बड़ा कुछ कमाई लैन्दी थी। "
ACT,16,17,"सो पौलुस अतै इन्दै पिचो इच्ची करी बकणा लगी, “ऐह मणु परमप्रधान प्रमात्मैं रै दास हिन, जैड़ै असिओ उद्धार रै मार्ग री उदाहरण हुणादै हिन।” "
ACT,16,18,"सो बड़ै दिन तक इन्या हि करदी रैई; पर पौलुस दुखी भुआ, अतै मुड़ीकरी तैहा दुष्‍टात्मा सितै बल्लू, “अऊँ तिजो यीशु मसीह री पवित्र आत्मा सितै हूक्म दिन्दा कि ऐसा थऊँ निकळी गा।” अतै सो तैहणै ही निकळी गई। "
ACT,16,19,"जैहणै तैसारै स्वामिये हेरू कि इन्दी कमाई रा साधन अतै उम्मीद गान्दी रैईआ, ता पौलुस अतै सीलास जो पकड़ी करी चौक मन्ज प्रधाना वलै खिन्जी करी लैई गै; "
ACT,16,20,"अतै तियां जो फौजदारी रै हाकमा वलै लैई गै अतै बल्लू, “ऐह मणु जैड़ै यहूदी हिन इन्दै नगरा मन्ज बड़ी हलचल मचाणा लगुरै हिन; "
ACT,16,21,अतै ऐसी रीति दसणा लगुरै हिन जिंआं जो ग्रहण करना या मनणा रोमी मणु तांयें ठीक निय्आ।” 
ACT,16,22,"ता भीड़ा रै मणु तंयारै वरोधा मन्ज इकट्ठै भूच्ची करी चढ़ी आये, अतै हाक्मे तंयारै कपड़ै फाड़ी दितै, अतै तियां जो बेंत मारनै रा हूक्म दिता। "
ACT,16,23,मतै बेंत लगावाईकरी तियां जो जेला मन्ज पाई दिता अतै दरोगा जो बल्लू कि इन्यारी चौकसी रखै। 
ACT,16,24,दरोगै ऐसा हूक्म हुणी करी तियां जो जेला री कोठरी मन्ज रखु अतै तंयारै पैरा जो काठ मन्ज ठोकी दिता। 
ACT,16,25,"अध्धी राती पौलुस अतै सीलास प्रार्थना करदै अतै प्रमात्मैं रै भजन गाऊ करदै थियै, अतै कैदी तंयारी हुणु करदै थियै। "
ACT,16,26,"ऐतनै मन्ज अक्क बड़ा बड़आ हिल्‍लण आ, ऐड़ी तक की जेला री नियूआं तक हिली गई, अतै तैहणै ही सब दार खुली गै; अतै सबी रै बन्धन भी खुली गै। "
ACT,16,27,"दरोगा जागु अतै जेला रै दार खुलै हेरी करी समझू कि सब कैदी नह्ही गच्छुरै हिन, ता तिनी अपणी तलवार कड़ी करी अपणै आपा जो मारी दिणा चाऊ। "
ACT,16,28,"पर पौलुसै जोरा सितै हक्क पाई करी बल्लू, “अपणै आपा जो कोई नुकसान मत कर, क्ओकि अहै सब ऐठीये ही हिन।” "
ACT,16,29,"ता सो अक्क दिय्आ मँगाईकरी अंदरा जो गो, अतै कम्मदा कम्मदा पौलुस अतै सीलास रै पैरै पैऊ; "
ACT,16,30,"अतै तियां जो बाहर अणीकरी बल्लू, “हे सज्जनो, उद्धार पाणै तांयें अऊँ कै करू?” "
ACT,16,31,"तिन्ये बल्लू, “प्रभु यीशु पुर विस्वास कर, ता तुद अतै तेरै घरानै उद्धार पाणा।” "
ACT,16,32,अतै तिन्ये तैसिओ अतै तसेरै पुरै घरानै जो प्रभु रा वचन हुणाऊ। 
ACT,16,33,"राती तैहा ही घड़ी तिनी तियां जो नि करी तंयारै पैर धुआये, अतै तिनी अपणै सब मणु समेत झट बपतिस्मा लैऊ। "
ACT,16,34,"ता तिनी अपणै घरा जो नि करी तियां अगो खाणै जो रखु, अतै पुरै घरानै समेत प्रमात्मैं पुर विस्वास करीके खुशी मनाई। "
ACT,16,35,जैहणै भ्याग भूई ता हाक्मे सपाई रै हत्थै बली भैजु कि तियां मणु जो छड़ी देय्आ। 
ACT,16,36,"दरोगै ऐह गल्ला पौलुस सोगी बली, “हाक्मे तुसिओ छड़ी दिणै रा हूक्म भेजी दिता। ठेरैतांये अबै शान्ती सोगी चली गच्छा।” "
ACT,16,37,"पर पौलुसै तियां सोगी बल्लू, “ईंयैं मणुऐ असु रोम रै मणुओ दोषी ठहराए विना ही मणु रै सामणै जेला मन्ज पाऊ थु। अबै अहै चुपचाप निकळी गान? ऐसा ना भूणा; पर सो अप्पु इच्ची करी असिओ बाहर कड़न।” "
ACT,16,38,"सपाईये ऐह गल्ला हाकमा सितै बली, अतै सो ऐह हुणी करी कि सो रोमी हिन, ड़री गै, "
ACT,16,39,"अतै इच्ची करी तियां थऊँ माफी मँगी, अतै बाहर नि करी विनती करी कि नगरा थऊँ चली गान। "
ACT,16,40,"सो जेला थऊँ नकैई करी लुदिया रै घरै आये, अतै विस्वासी भाई सोगी मुळी करी तियां जो शान्ती दिती, अतै चली गै। "
ACT,17,1,"पौलुस अतै सीलास अम्फिपुलिस अतै अपुल्लोनिया शहर मितै भूच्ची करी थिस्सलुनीके शहर मन्ज आये, जैड़ी यहूदी रा अक्क सभागार थु। "
ACT,17,2,"पौलुस अपणै रीति रै अनुसार तियां बलै गो, अतै त्राई विश्रामदिन पवित्रग्रन्था थऊँ तियां सोगी वाद-विवाद करू; "
ACT,17,3,"अतै तंयारा अर्थ खोली-खोली करी तियां जो समझांदा थू मसीह जो दुख उठाणा; अतै मरूरै थऊँ जी भूणा, जरूरी थु; अतै “ऐह ही यीशु जसेरी अऊँ उदाहरण हुणाऊ करदा, मसीहा हा।” "
ACT,17,4,"तियां मन्ज कैतनै यहूदी, भक्त यूनानी, अतै मती सारी कुलीन जनानी विस्वास करी लैऊ, अतै पौलुस अतै सीलास सोगी मिली गै। "
ACT,17,5,"पर यहूदी मणुऐ डाह सितै भरी के बजारू मणु थऊँ कुछ बुरै मणु जो सोगी लैऊ, अतै भीड़ इकट्ठी करीके नगरा मन्ज दंगा करनै लगै, अतै यासोन रै घरा पुर हमला करीके पौलुस अतै सीलास जो मणु सामणै अणना चाऊ। "
ACT,17,6,"सो तियां जो तैड़ी ना मुळै ता सो बकदै बकदै यासोन अतै कुछ विस्वासी भाई जो नगरा रै हाकमा रै सामणै खिन्जी लैई आये, अतै बलणा लगै “ऐह मणु जिन्यैं संसार मन्ज हंगामा करी दितुरा, सो ऐठीआ जो भी चली आये हिन। "
ACT,17,7,"यासोन तियां जो अपणै घरै ठहराऊरा हा। ऐह सबी रै सब बलदै हिन कि यीशु ही राजा हा, अतै सम्राट कैसर रै हूक्मा रा विरोध करदै हिन।” "
ACT,17,8,तिन्ये मणु जो अतै नगरा रै हाकमा जो ऐह हुणाई करी डराई दिता। 
ACT,17,9,ठेरैतांये तिन्ये यासोन अतै बाकी मणु जो जमानत लैई करी छड़ी दिता। 
ACT,17,10,विस्वासी भाईये झट राती ही पौलुस अतै सीलास जो बिरीया शहर जो भैजी दिता; अतै सो तैड़ी पुजीकरी यहूदी रै सभागार मन्ज गै। 
ACT,17,11,"ऐह मणु ता थिस्सलुनीके शहर रै यहूदी थऊँ भले थियै, अतै तिन्ये बड़ी लालसा सितै वचना जो ग्रहण करू, अतै रोज पवित्रग्रन्था मन्ज इन्या गल्ला जो तोपदै कि इन्या ही लिखुरी हिन कि ना। "
ACT,17,12,ठेरैतांये तियां मन्ज मतै अतै यूनानी कुलीन जनानी थऊँ अतै मतै मणु थऊँ विस्वास करू। 
ACT,17,13,"पर जैहणै थिस्सलुनीके शहर रै यहूदी जाणी गै कि पौलुस बिरीया शहर मन्ज भी प्रमात्मैं रा वचन हुणान्दा, ता सो तैड़ी इच्ची करी मणु जो उकसाणा अतै हलचल मचाणा लगै। "
ACT,17,14,ता विस्वासी भाईये झट पौलुस जो विदा करू कि समुंद्र रै कनारै चली गा; पर सीलास अतै तीमुथियुस तैठिये ही रैह। 
ACT,17,15,पौलुस जो पुजाणै बाळै तैसिओ एथेंस शहर तक लैई गै; अतै सीलास अतै तिमुथियुस तांयें ऐह आज्ञा पौलुस थऊँ लैई करी फिरी कि सो झट थऊँ झट तैस बलै ईन। 
ACT,17,16,"जैहणै पौलुस एथेंस शहर मन्ज तंयारी भाळ करू करदा थु, ता नगर जो मूर्ति सितै भरूरा हेरी करी तसेरा जी जळी गो। "
ACT,17,17,"ठेरैतांये सो यहूदी रै सभागार मन्ज यहूदी अतै भक्ता सितै, अतै चौका मन्ज जैड़ै भी मणु तैस सोगी मुळदै थियै तियां जो यीशु रै बारै मन्ज दसदा थु। "
ACT,17,18,"पौलुस कुछ ऐसै विद्धाना सोगी मुळु जियां जो इपिकूरी अतै स्तोईकी बलदै थियै, ता सो कुछ तैस सोगी तर्क करना लगै, अतै कुछ बलणा लगै, “ऐह बकवादी कै कणैणा चाहन्दा?” पर कुछ बलणा लगै, “ऐह होरी देवता रा प्रचारक लगू करदा” क्ओकि सो यीशु रै अतै दोवारा जी भूणै रा सुसमाचार हुणान्दा थु। "
ACT,17,19,"ता सो तैसिओ अपणै सोगी अरियुपगुस नां री यहूदी सभागार मन्ज लैई गै अतै पुछु, “कै अहै जाणी सकदै हिन कि ऐह नोई शिक्षा जैड़ी तू हुणाऊ करदा कै चिज हा? "
ACT,17,20,"क्ओकि तू अनोखी गल्ला असिओ हुणाऊ करदा, ठेरैतांये अहै जाणना चाहन्दै कि ठेरा मतलब कै हा।” "
ACT,17,21,"(ठेरैतांये कि कई एथेंसवासी अतै परदेसी जैड़ै तैड़ी रैहन्दै थियै, नोई नोई गल्ला करना अतै हुणनै रै अलावा हो कोई कम ना करदै थियै।) "
ACT,17,22,"ता पौलुसै अरियुपगुस सभागार मन्जै खड़ी करी बल्लू, “हे एथेंस रै मणुओ, अऊँ हेरदा कि तुहै हर गल्ला मन्ज देवता जो बड़ै मनणैवाळै हिन। "
ACT,17,23,"क्ओकि अऊँ घुमंदै घुमंदै तुन्दै पूजा री चिजा जो हेरू करदा थु, ता अक्क ऐसी वेदी हेरी, जैत पुर लिखुरा थु, ‘अनजाणै ईश्‍वर तांयें।’ ठेरैतांये जैसिओ तुहै विना जाणै पुजदै हिन, अऊँ तुसिओ तसेरा समाचार हुणान्दा।” "
ACT,17,24,"“जिनी प्रमात्मैं धरती अतै सब चिजा जो बणाऊरा, सो स्वर्ग अतै धरती रा स्वामी भूच्ची करी, हत्था रै बणाऊरै मन्दरा मन्ज ना रैहन्दा; "
ACT,17,25,"ना कसी चिजा री जरूरता रै अनुसार मणु रै हत्था री सेवा लैन्दा, क्ओकि सो अप्पु ही सबी जो जिन्दगी अतै सांस अतै सब कुछ दिन्दा। "
ACT,17,26,"तिनी शुरू मन्ज अक्क ही जोडै थऊँ मणु री सब जाति पुरी धरती पुर रैहणै तांयें बणाई; अतै कुण जाति अतै कुण भाषा कड़ी रैहणी तिनी ही फैसला करूरा, "
ACT,17,27,"प्रमात्मैं ऐसा करू कि मणु प्रमात्मैं जो तोपन, अतै टटोलीकरी पान भी, तांभी प्रमात्मां असु कसी थऊँ भी दूर निय्आ। "
ACT,17,28,"क्ओकि अहै तैस मन्ज ही जिन्दै रैहन्दै हिन, चलदै-फिरदै अतै स्थिर रैहन्दै हिन; जिंआं तुन्दै कैई कविये भी बलुरा, ‘अहै ता तसेरै ही वंशज हिन’।” "
ACT,17,29,"“ठेरैतांये प्रमात्मैं रै औलाद भूच्ची करी असिओ ऐह समझणा ठीक निय्आ कि ईश्वरत्व सोनै, रूप या पत्थर सांईये हा, जैड़ै मणु री कारीगरी अतै कल्पना सितै बणाऊरै हिन। "
ACT,17,30,"ठेरैतांये प्रमात्मैं मणु री अज्ञानता रै टैमां पुर ध्यान ना दितुरा, पर अबै हर जगह सब मणु जो मन फेराणै रा हूक्म दिन्दा हा। "
ACT,17,31,"क्ओकि तिनी अक्क दिन ठहराऊरा हा, जैत मन्ज तैस मणु रै द्धारा धर्म रै संसार रा न्याय करणा, जैसिओ तिनी बणाऊरा, अतै तैसिओ मरूरै थऊँ जियाई करी ऐह गल्ल सबी मणु पुर प्रमाणित करी दिती हा।” "
ACT,17,32,"मरूरै थऊँ दोवारा जीणै री गल्ला हुणी करी कुछ मजाक करणा लगै, अतै कुछ बलणा लगै, “ऐह गल्ल अहै तिजो थऊँ फिरी कदी हुणलै।” "
ACT,17,33,ता पौलुस तंयारै मन्जै थऊँ नकैई गो। 
ACT,17,34,"पर कुछ मणु तैस सोगी मिली गै, अतै प्रभु पुर विस्वास करू; जिंआं मन्ज दियुनुसियुस जैडा अरियुपगुस रा सदस्य थु, अतै दमरिस नां री अक्क जनानी थी, अतै तियां सोगी होर भी मतै मणु थियै। "
ACT,18,1,ऐत थऊँ बाद पौलुस एथेंस शहर जो छड़ी करी कुरिन्थुस शहर मन्ज आ। 
ACT,18,2,"तैड़ी तैसिओ अक्‍विला नां रा अक्क यहूदी मूळु, जैसेरा जन्म पुन्तुस परदेस मन्ज भच्छुरा थु। सो अपणी घरावाळी प्रिस्किल्ला सोगी इटली थऊँ हाल ही मन्ज छुरा थु, क्ओकि सम्राट क्लौदियुसे सब यहूदी जो रोम थऊँ निकळी गाणै रा हूक्म दितुरा थु। ऐस हूक्मा री वजह थऊँ पौलुस कुरिन्थुस मन्ज आ। "
ACT,18,3,"पौलुस अतै अक्‍विला रा अक्क ही कम थु, ठेरैतांये सो तियां सोगी रैऊ अतै सो कम करणा लगै; तंयारा कम तम्बू बनाणै रा थु। "
ACT,18,4,पौलुस हरेक विश्रामदिन यहूदी रै सभागार मन्ज वाद-विवाद करीके यहूदी अतै यूनानी जो यीशु रै बारै मन्ज समझांदा थु। 
ACT,18,5,"जैहणै सीलास अतै तिमुथियुस मकिदुनिया परदेस थऊँ आये, ता पौलुस वचन हुनाणै री धूना मन्ज यहूदी जो गवाही दिणा लगा कि यीशु ही मसीहा हा। "
ACT,18,6,"पर जैहणै यहूदी मणु विरोध अतै बुराई करना लगै, ता तिनी अपणै कपड़ै झाड़ी करी तियां सितै बल्लू, “तुहै ही ऐस फैसलै तांई जिम्मेदार हिन! अऊँ निर्दोष हा। अबै थऊँ मूँ गैर यहूदी मन्ज सुसमाचार हुणाणा गाणा।” "
ACT,18,7,तैड़ी थऊँ चली करी सो गैर यहूदी तीतुस यूस्तुस नां रै अक्की प्रमात्मैं रै भक्त रै घरा जो आ; जसेरा घर यहूदी रै सभागार सोगी ही थु। 
ACT,18,8,ता यहूदी रै सभागार रै सरदारै क्रिसपुसे अपणै पुरै घरानै समेत प्रभु पुर विस्वास करू; अतै मतै सारै कुरिन्थवासी हुणी करी विस्वास मन्ज आये अतै बपतिस्मा लैऊ। 
ACT,18,9,"प्रभुऐ अक्की राती दर्शन रै द्धारा पौलुस सोगी बल्लू, “मत ड़र, बल्कि कणैन्दा गा अतै चुप मत रैह; "
ACT,18,10,"क्ओकि अऊँ तेरै सोगी हा, अतै कोई भी तिजो मारणा चाहला ता तेरा नुकसान ना करी सकणा; क्ओकि ऐस नगरा मन्ज मेरै मतै सारै मणु हिन।” "
ACT,18,11,ठेरैतांये सो तैड़ी प्रमात्मैं रा वचन सखांदा डेढ़ साल तक रैऊ। 
ACT,18,12,"जैहणै गल्लियो अखाया परदेस रा हाक्म थु, ता यहूदी मणु एक भूच्ची करी पौलुस जो पकडणा आये, अतै तैसिओ न्याय आसन रै सामणै अणीकरी बलणा लगै, "
ACT,18,13,"“ऐह मणु जो समझांदा कि प्रमात्मैं री पूजा ऐस नियम सितै करा, जैड़ी व्यवस्था रै उलट हा।” "
ACT,18,14,"जैहणै पौलुस बलणा लगा, ता गल्लियो यहूदी सोगी बलणा लगा, “हे यहूदियो, अगर ऐह कोई अन्याय या दुष्‍टता री गल्ल भून्दी ता ठीक भून्दा कि अऊँ तुन्दी हुणदा। "
ACT,18,15,"पर अगर ऐह वाद-विवाद शब्दा, अतै नां अतै तुन्दै ऐड़ी री व्यवस्था रै बारै मन्ज हा, ता तुहै जाणा; क्ओकि अऊँ इन्या गल्ला रा न्यायी ना बणना चाहन्दा।” "
ACT,18,16,अतै हाक्म गल्लियो तियां जो न्याय आसन रै सामणै थऊँ कड्ड़ी दिता। 
ACT,18,17,ता यहूदी रै सभागार रै सरदारा थऊँ कईये सोस्थनेस जो पकड़ी करी न्याय आसन रै सामणै मारू। पर गल्लियो ऐहा गल्ला री कुछ भी फिकर ना करी। 
ACT,18,18,"पौलुस बड़ै दिन तक कुरिन्थुस मन्ज रैऊ। फिरी विस्वासी भाई थऊँ विदा लैई करी किंख्रेआ शहर मन्ज ठेरैतांये मुण्ड़ मुण्डवाऊ, क्ओकि तिनी मन्नत मगुँरी थी, अतै जहाजा मन्ज सीरिया जो चली पैऊ अतै तैस सोगी जनानी प्रिस्किल्ला अतै तसारा घरावाळा अक्‍विला भी थू। "
ACT,18,19,तिनी इफिसुस शहर पुजीकरी तियां जो तैड़ी छडु अतै अप्पु यहूदी रै सभागार मन्ज गिचीकरी यहूदी सोगी विवाद करणा लगा। 
ACT,18,20,"जैहणै मणुऐ तैस सोगी विनती करी, “असु बलै कुछ दिन होर रैह।” ता तिनी स्वीकार ना करू; "
ACT,18,21,"पर ऐह वलीकरी तियां थऊँ विदा लैई कि, “अगर प्रमात्मैं चाऊ ता दोवारा अऊँ तुसु वलै आ।” ता सो इफिसुस थऊँ जहाजा मन्ज चली पैऊ; "
ACT,18,22,अतै कैसरिया शहर मन्ज जहाजा थऊँ ओसी करी यरूशलेम जो गो अतै कलीसिया जो नमस्कार करीके अन्ताकिया शहर मन्ज आ। 
ACT,18,23,"फिरी कुछ दिन अन्ताकिया शहर मन्ज रैई करी सो तैड़ी थऊँ नकैऊ, अतै अक्की तरफा थऊँ गलातिया अतै फ्रूगिया परदेसा मन्ज सब चेलै जो स्थिर करदा फिरू। "
ACT,18,24,"अपुल्लोस नां रा अक्क यहूदी, जैसेरा जन्म सिकन्दरिया शहर मन्ज भच्छुरा थु, जैडा विद्धान मणु थु अतै पवित्रग्रन्था जो खरै तरीकै जाणदा थु, इफिसुस मन्ज आ। "
ACT,18,25,"तिनी प्रभु रै पंथ री शिक्षा पाऊरी थी, अतै मन लगाई करी यीशु रै बारै मन्ज ठीक ठीक हुणान्दा अतै सखांदा थु, पर सिर्फ यूहन्‍ना रै बपतिस्मा री गल्ल ही जाणदा थु। "
ACT,18,26,"सो यहूदी रै सभागार मन्ज निड़र भूच्ची करी बलणा लगा, पर प्रिस्किल्ला अतै अक्‍विला तसेरी गल्ला हुणी करी तैसिओ अपणै घरै लैई आये अतै प्रमात्मैं री गल्ला तैसिओ होर भी ठीक ठीक दस्सी। "
ACT,18,27,जैहणै तिनी पक्का करू कि नदी पारा जो अखाया परदेस जो गच्छा ता विस्वासी भाई तैसिओ उत्साह दिकरी चेलै जो चिट्ठी लिखी कि सो तैस सोगी खरै तरीकै मुळन; अतै तिनी तैड़ी पुजीकरी तियां मणु री मदद करी जिन्यैं अनुग्रह री वजह थऊँ ही विस्वास करूरा थु। 
ACT,18,28,"क्ओकि सो पवित्रग्रन्था थऊँ सवूत दि दिकरी कि यीशु ही मसीहा हा, बड़ै जोशा सोगी यहूदी जो सबी रै सामणै निरूतर करदा रैऊ। "
ACT,19,1,"जैहणै अपुल्लोस कुरिन्थुस शहर मन्ज थु, ता पौलुस ऊपरा रै सबी परदेसा थऊँ भूच्ची करी इफिसुस मन्ज आ। तैड़ी कुछ चेलै जो हेरी करी "
ACT,19,2,"तिनी बल्लू, “कै तुहै विस्वास करदै टैमैं ही पवित्र आत्मा पाऊरा?” तिन्ये तैस सोगी बल्लू, “अहै ता पवित्र आत्मा री चर्चा भी ना हुणी।” "
ACT,19,3,"पौलुस तियां सितै बल्लू, “ता फिरी तुहै कसेरा बपतिस्मा लैऊरा?” तिन्ये बल्लू, “यूहन्‍ना रा बपतिस्मा।” "
ACT,19,4,"पौलुसै बल्लू, “यूहन्‍नै ऐह बली करी मन फिराव रा बपतिस्मा दितुरा कि जैडा मेरै बाद ईणैबाळा हा, तैस पुर मतलब यीशु पुर विस्वास करा।” "
ACT,19,5,ऐह हुणी करी तिन्ये प्रभु यीशु रै नां रा बपतिस्मा लैऊ। 
ACT,19,6,"जैहणै पौलुसै तियां पुर हत्थ रखै ता पवित्र आत्मा तियां पुर ऊतरू, अतै सो अलग अलग भाषा बलणा अतै भविष्‍यवाणी करना लगै। "
ACT,19,7,ऐह सब लगभग बारह मर्द थियै। 
ACT,19,8,"पौलुस यहूदी रै सभागार मन्ज गिचीकरी त्राई महीनै तक निड़र भूच्ची करी बलदा रैऊ, अतै प्रमात्मैं रै राज्य रै बारै विवाद करदा अतै समझांदा रैऊ। "
ACT,19,9,"पर जैहणै कुछ मणुऐ कठोर भूच्ची करी तसेरी ना मनी बल्कि मणु सामणै ऐस पंथ जो बुरा बलणा लगै, ता तिनी तियां जो छड़ी दिता अतै चेलै जो अलग करी लैऊ, अतै रोज तुरन्‍नुस री पाठशाला मन्ज शिक्षा दिन्दा रैहन्दा थु। "
ACT,19,10,"दूँ साला तक ऐह ही भून्दा रैऊ, ऐड़ी तक कि आसिया परदेस रै रैहणैवाळै कै यहूदी कै गैर यहूदी सबीये प्रभु रा वचन हुणी लैऊ। "
ACT,19,11,प्रमात्मां पौलुस रै हत्थै सामर्थ रै अनोखै कम दसदा थु। 
ACT,19,12,"ऐड़ी तक कि रूमाल अतै अंगोछै जो तसेरै शरीरा सितै छुई करी बमारा पुर पान्दै थियै, अतै तंयारी बमारी ठीक भूच्ची गान्दी थी; अतै दुष्‍टात्मा तियां थऊँ नकैई गान्दी थी। "
ACT,19,13,"पर कुछ यहूदी जैड़ै झाड़-फूँक करदै फिरदै थियै, ऐह मणु भी ईयां ही जिंआं मन्ज दुष्‍टात्मा थी तियां जो प्रभु यीशु रै नां लैई करी झाड़-फूँक करना लगै, “जैस यीशु रा प्रचार पौलुस करदा हा, अहै तुसिओ तसेरी ही शपथ दी करी बाहर निकळणै रा हूक्म दिन्दै हिन।” "
ACT,19,14,"ता तैड़ी स्क्किवा नां रै अक्क यहूदी प्रधान याजक रै सत पुत्र थियै, जैडा ऐसा ही करदै थियै। "
ACT,19,15,"पर दुष्‍टात्मा तियां जो जवाव दिता, “यीशु जो अऊँ जाणदी हा, अतै पौलुस जो भी पच्छैणदी हा, पर तू कुण हा?” "
ACT,19,16,"अतै तैस मणु मन्ज जैस मन्ज दुष्‍टात्मा थी तियां पुर लपकिकरी तियां जो अपणै वशा मन्ज करी लैऊ, अतै ऐसी बुरी हालत करी कि सो नंगे अतै घायल भूच्ची करी तैस घरा थऊँ निकळी गै। "
ACT,19,17,"ऐसा गल्ला इफिसुस रै रैहणैवाळै सब यहूदी अतै यूनानी भी जाणी गै, अतै तियां सबी जो ड़र छाई गो; अतै प्रभु यीशु रै नां री बड़ाई भूई। "
ACT,19,18,"जिन्यैं विस्वास करू थु, तियां मन्ज मतै इच्ची करी अपणै अपणै कम्मा जो मनी लैऊ अतै प्रकट करू। "
ACT,19,19,"जादू करनैवाळै मन्ज मतै सारै अपणी अपणी पोथी इकट्ठी करीके सबी रै सामणै फूकी दिती, अतै जैहणै तंयारा दाम जोडु ता पजाँह हजार चाँदी रै सिक्कै रै बराबर निकळू। "
ACT,19,20,ऐस तरीकै प्रभु रा वचन पुरै जोरा सितै फैलदा अतै प्रबल भून्दा गो। 
ACT,19,21,"जैहणै ऐह गल्ला भूच्ची चुकी ता पौलुसै आत्मा मन्ज ठाणी लैऊ कि मकिदुनिया अतै अखाया परदेस मितै भूच्ची करी यरूशलेम जो गच्छु, अतै बल्लू, “तैड़ी गाणै थऊँ बाद मिन्जो रोम जो गाणा भी जरूरी हा।” "
ACT,19,22,ठेरैतांये अपणी सेवाकाल मन्ज तीमुथियुस अतै इरास्तुस जो पैहलै ही मकिदुनिया परदेस भैजी करी अप्पु कुछ दिन आसिया परदेस मन्ज रूकी गो। 
ACT,19,23,तैस टैमैं तैस पंथ रै बारै मन्ज बड़ा हुल्लड़ भुआ। 
ACT,19,24,क्ओकि देमेत्रियुस नां रा अक्क सुनार अरतिमिस नां री देवी रै चाँदी रै मन्दर बणाई करी कारीगीरा जो बड़ा कम दुआंदा थु। 
ACT,19,25,"तिनी तियां जो अतै ऐसी चिजा रै कारीगीरा जो इकट्ठा करीके बल्लू, “हे भाईओ, तुहै जाणदै हिन कि ऐस कम्मा जो करनै थऊँ असिओ कैतना धन मुळदा। "
ACT,19,26,"तुहै हेरदै अतै हुणदै हिन सिर्फ इफिसुस शहर ही ना, बल्कि पुरै आसिया मन्ज ऐह बली-बली करी ईनी पौलुसै मतै मणु जो समझाऊ अतै भरमाऊ भी हा, कि जैड़ी हत्था री कारीगरी हा, सो ईश्‍वर ना हिन। "
ACT,19,27,"ऐत थऊँ अबै सिर्फ ऐसा गल्ला रा ही ड़र निय्आ कि इन्दै ऐस धन्धे री प्रतिष्‍ठा गान्दी रैहणिआ, बल्कि ऐह कि महान देवी अरतिमिस रा मन्दर तुच्छ समझया गाणा, अतै जेहा जो आसिया रै कई मणु अतै संसारा रै होरी देशा रै मतै मणु पूजा करदै हिन तसारा महत्व भी गान्दा रैहणा।” "
ACT,19,28,"सो मणु ऐह हुणी करी क्रोध सितै भरी गै अतै बकी बकी करी बलणा लगै, “इफिसियों री अरतिमिस, महान हा।” "
ACT,19,29,"अतै पुरै नगर मन्ज कोलाहल मची गो, अतै मणुऐ मकिदुनियावासी गयुस अतै अरिस्तर्खुस जो जैड़ै पौलुस रै संगी यात्री थियै, पकड़ी लैऊ, अतै अक्क सोगी जंजघर जो दौड़ी गै। "
ACT,19,30,जैहणै पौलुसै मणु बलै अंदर गाणा चाऊ ता चेलै तैसिओ गाणा ना दिता। 
ACT,19,31,आसिया रै हाकमा थऊँ भी कईये ऐह बली भैजु कि जंजघर मन्ज गाणै रा जोखिम मत करदा। 
ACT,19,32,"तैड़ी कोई कुछ बकदा ता कोई कुछ, क्ओकि सभी मन्ज बड़ी गड़बड़ी भूचु करदी थी, अतै मतै मणु ऐह जाणदै भी ना थियै कि अहै कत तांयें इकट्ठै भुऐ हिन। "
ACT,19,33,"ता तिन्ये सिकन्दर जो, जैसिओ यहूदिये खडेरू थु, भीड़ा मन्ज अगो करू। सिकन्दर हत्था री सिनका सितै मणु जो जवाव दिणा चाहन्दा थु। "
ACT,19,34,"पर जैहणै तिन्ये ऐह जाणी लैऊ कि ऐह यहूदी हा, ता सब अक्क शब्द कोई दोई घंटै तक बकदै रैह, “इफिसियों री अरतिमिस महान हा।” "
ACT,19,35,"ता नगरा रै मन्त्रीये मणु जो शान्त करीके बल्लू, “हे इफिसुस रै मणुओ, सब जाणदै हिन कि इफिसियों रा नगर महान देवी अरतिमिस रै मन्दर, अतै ज्यूस री कनारी पैऊरी मूर्ति रा रखवाला हा। "
ACT,19,36,"ता अगर इन्या गल्ला रा खण्डन ही ना भूच्ची सकदा, ता ठीक ऐह हा कि तुहै शान्त रेय्आ अतै बिना-सोच-विचार कुछ ना करा। "
ACT,19,37,क्ओकि तुहै ऐह मणु अन्दै हिन जैड़ै ना मन्दरा जो लुटणैवाळै हिन अतै ना ही इन्दी देवी रै निन्दा करनैवाळै हिन। 
ACT,19,38,अगर देमेत्रियुस अतै तसेरै सोगी कारीगीरा जो कसी सोगी विवाद भोआ ता कचैहरी खुली हिन अतै हाक्म भी हिन; सो अक्की दूये पुर इलजाम ना लान 
ACT,19,39,"पर अगर तुहै कसी गल्ला रै बारै मन्ज पुछणा चाहन्दै हिन, ता पंचायत मन्ज फैसला करया गाणा। "
ACT,19,40,"क्ओकि अजा रै बलवे री वजह थऊँ असु पुर दोष लगाये गाणै रा ड़र हा, ठेरैतांये कि ठेरी कोई वजह निय्आ, अतै अहै ऐसा भीड़ा रै इकट्ठा भूणै रा कोई जवाव ना दि सकणा।” "
ACT,19,41,ऐह बली करी तिन्ये सभा जो विदा करू। 
ACT,20,1,"जैहणै हुल्लड़ रूकी गो ता पौलुसै चेलै जो हैदी करी समझाऊ, अतै तियां थऊँ विदा लैई करी मकिदुनिया परदेस री कनारी चली पैऊ। "
ACT,20,2,तैस पुरै परदेसा मितै भूच्ची करी अतै चेलै जो बड़ा उत्साहित करीके सो यूनान परदेस मन्ज आ। 
ACT,20,3,"जैहणै त्राई महीनै रैई करी सो तैड़ी जहाजा पुर बैही करी सो सीरिया परदेस जो गाणै बाळा थु, ता यहूदी अगुवै तैसिओ मारा री तोपा पैई गै, ता तिनी ऐह पक्का करू कि मकिदुनिया भूच्ची करी सो सीरिया परदेस जो फिरी गच्छा। "
ACT,20,4,"बिरीया रै रैहणै बाळै पुर्रूस रा पुत्र सोपत्रुस, थिस्सलुनीकियों शहर मन्ज अरिस्तर्खुस अतै सिकुन्दुस, दिरबे शहर रा गयुस, अतै तीमुथियुस, आसिया परदेस रा तुखिकुस अतै त्रुफिमुस आसिया परदेस तक तैस सोगी चली पै। "
ACT,20,5,ऐह सब साथी अगो गिचीकरी त्रोआस शहर तक इन्दी भाळ करदै रैह। 
ACT,20,6,"अतै अहै अखमीरी रोटी रै त्यौहार रै बाद फिलिप्पी शहर थऊँ जहाजा पुर चढ़ी करी पँजा दिन मन्ज त्रोआस शहर मन्ज तियां बलै पुजै, अतै सत दिन तक तैठिये ही रैह। "
ACT,20,7,"हप्ते रै पैहलै दिन जैहणै अहै रोटी त्रोड़णै तांयें इकट्ठै भूए, ता पौलुस दूये दिन चली गाणा थु ता, तिनी तियां सोगी गल्ला करी; अतै अध्धी राती तक गल्ला करदा रैऊ। "
ACT,20,8,"जैसा अटारी पुर अहै इकट्ठै थियै, तैड़ी मतै दीये जळू करदै थियै। "
ACT,20,9,"अतै यूतुखुस नां रा अक्क जवान खिड़की पुर बैही करी गहरी निन्द्रा मन्ज झूकु करदा थु। जैहणै पौलुस देरा तक गल्ला करू करदा थु ता सो मणु निन्द्रा मन्ज त्रीं मंज़िल थऊँ पैई गो, अतै जैहणै मणु थलै गै ता सो मरूरा उठाऊ। "
ACT,20,10,"पर पौलुस ओसी करी तैस सोगी लिपटी गो, अतै गळै लगाई करी बल्लू, “ड़रा मत; क्ओकि सेरै प्राण ऐस मन्ज ही हिन।” "
ACT,20,11,अतै फिर ऊपर गिचीकरी रोटी त्रोड़ी अतै खाणै थऊँ बाद भी ऐतनी देरा तक गल्ला करदा रैऊ कि भ्याग लगी पैई भूणा। फिरी सो चली गो। 
ACT,20,12,अतै सो तैस जवाना जो जिन्दै लैई आये अतै बड़ी शान्ती पाई। 
ACT,20,13,"अहै पैहलै ही अस्सुस शहर जो जहाजा पुर चढ़ी करी ऐह सोची करी अगो चली गै कि तैड़ी अहै पौलुस जो चढ़ाई लैलै, क्ओकि सो पैहलै ही पैदल गाणैवाळा थु। "
ACT,20,14,जैहणै सो अस्सुस शहर मन्ज असिओ मूळु ता अहै तैसिओ जहाजा मन्ज चढ़ाईकरी मितुलेने शहर मन्ज लैई आये। 
ACT,20,15,"तैड़ी थऊँ अहै जहाजा मन्ज दूये दिन खियुस शहर रै सामणै पुजै, अतै अगलै दिन सामुस शहर मन्ज गिच्ची रैह; फिरी अगलै दिन मिलेतुस शहर मन्ज आये। "
ACT,20,16,क्ओकि पौलुसै इफिसुस शहर रै बाहरा थऊँ भूच्ची करी गाणै री सोचुरी थी कि करखी ऐसा ना भोआ कि आसिया परदेस मन्ज देर लगा; क्ओकि सो जल्दी मन्ज थु कि अगर भूच्ची सका ता सो पिन्तेकुस्त त्यौहार रै दिन यरूशलेम मन्ज पुजा। 
ACT,20,17,"जैहणै पौलुस मिलेतुस शहर मन्ज पुजु ता तिनी इफिसुस शहर री कलीसिया रै अगुवै जो संदेसा भैजु, अतै कलीसिया रै स्याणै जो हदवाई भैजु। "
ACT,20,18,"जैहणै सो तैस बलै आये ता, ता तिनी बल्लू; “तुहै जाणदै हिन पैहलै ही दिन थऊँ जैहणा थऊँ अऊँ आसिया परदेस पुजुरा, हर टैमैं तुसु सोगी कस तरीकै रैऊरा "
ACT,20,19,"मतलब बड़ी दीनता सितै अतै आँसू बहाई-बहाई करी, अतै तियां परीक्षा मन्ज जैड़ी यहूदी री वजह थऊँ मिन्जो पुर ईच्ची पैई, अऊँ प्रभु री सेवा करदा रैऊ; "
ACT,20,20,"अतै जैड़ी जैड़ी गल्ला तुन्दै भलै री थी, तियां जो मणु रै सामणै अतै घरै घरै दसणै मन्ज कदी भी ना झिझकु, "
ACT,20,21,बल्कि यहूदी अतै यूनानी रै सामणै गवाही दिन्दा रैऊ कि प्रमात्मैं री तरफ मन फिराणा अतै इन्दै प्रभु यीशु पुर विस्वास करना चहिन्दा।” 
ACT,20,22,"“अबै हेरा पवित्र आत्मा मिन्जो यरूशलेम शहर जो गाणै जो मजबुर करूआ, अतै ना जाणदा कि तैड़ी मिन्जो पुर कै बीतणा। "
ACT,20,23,सिर्फ ऐह कि पवित्र आत्मा हर नगर मन्ज गवाही दिकरी मिन्जो सोगी बलदा कि बन्धन अतै क्‍लेश तिजो तांयें तैयार हिन। 
ACT,20,24,"पर अऊँ अपणै प्राणा जो कुछ ना समझदा कि तियां जो प्यारा जाणु, बल्कि ऐह कि अऊँ अपणी दौड़ जो अतै सेवा जो पुरा करू, जैडा मैंई प्रमात्मैं रा अनुग्रह रै सुसमाचार पुर गवाही दिणै तांयें प्रभु यीशु थऊँ पाई हा।” "
ACT,20,25,"“अबै हेरा, अऊँ जाणदा हा कि तुहै सब जिंआं मन्ज अऊँ प्रमात्मैं रै राज्य रा प्रचार करदा फिरू, मिन्जो तुसु दोवारा ना हेरना। "
ACT,20,26,"ठेरैतांये अऊँ अजा रै दिन तुसु सोगी गवाही दिकरी बलदा कि, अगर तुसु मन्ज कोई यीशु पुर बिना विस्वास करै मरी गो ता अऊँ निर्दोष हा। "
ACT,20,27,क्ओकि अऊँ प्रमात्मैं रै पुरै अभिप्राय जो तुसिओ पुरी रीति सितै बिना झिझका रै दस्सी दिता हा। 
ACT,20,28,"ठेरैतांये अपणी अतै अपणै पुरै झुण्ड़ री चौकसी करा जैत मन्ज पवित्र आत्मा तुसिओ अध्यक्ष ठहराऊरा हा, कि तुहै प्रमात्मैं री कलीसिया री रखवाळी करन, जैतिओ तिनी अपणै खूना सितै खरीदुरा हा। "
ACT,20,29,अऊँ जाणदा कि मेरै गाणै थऊँ बाद तुसु मन्ज झूठै भविष्‍यवक्ता ईणै जैड़ै फाड़णैवाळै भेड़िये सांईयै भूणै जिंआं झुण्ड़ जो ना छड़णा। 
ACT,20,30,"तुसु मन्जै ही ऐसै ऐसै मणु उठी खड़ीणै, जिंआं चेलै जो अपणै पिचो खिन्जी लैणैवाळै टेढ़ी-मेढ़ी गल्ला करनी हिन। "
ACT,20,31,"ठेरैतांये जागदै रेय्आ, अतै याद रखा कि मैंई त्राई साला तक रोई-रोई करी हरेक जो चेतावनी दिणा ना छडु।” "
ACT,20,32,"अतै अबै अऊँ तुसिओ प्रमात्मैं जो अतै तसेरै अनुग्रह रै वचन जो सौंपी दिन्दा, जैडा तुसिओ विस्वास मन्ज पक्का करी सकदा हा अतै सब पवित्र करूरै मणु मन्ज सहभागी करीके मीरास दि सकदा हा। "
ACT,20,33,"मैंई कसी रै चाँदी, सोनै या कपडै रा लालच ना करू। "
ACT,20,34,तुहै अप्पु जाणदै हिन इन्या हत्थै ही मेरी अतै मेरै साथी री जरूरता जो पुरा करूरा। 
ACT,20,35,"मैंई तुसिओ सब कुछ करीके दसुआ कि कस तरीकै मेहनत करदै कमजोरा जो सम्भालणा अतै प्रभु यीशु रै वचन याद रखणा जरूरी हा, जैडा तिनी अप्पु ही बलुरा हा: “लैणै थऊँ दिणा भला हा”। "
ACT,20,36,ऐह बली करी तिनी घुटनै टेकै अतै सबी सोगी प्रार्थना करी। 
ACT,20,37,ता सो सब बड़ै रोऐ अतै पौलुस रै गळै लिपटी करी तैसिओ पोक्कु दिणा लगै। 
ACT,20,38,ऐह खासकर ऐसा गल्ला थऊँ दुखी थियै जैड़ी तिनी बली थी कि तुसु मिन्जो दोवारा ना हेरना। ता तिन्ये तैसिओ जहाजा तक पुजाऊ। 
ACT,21,1,"जैहणै अहै तियां थऊँ विदा भूच्ची करी जहाजा पुर चली पै ता सिधै रस्तै मन्ज कोस नां रै टापू मन्ज आये, अतै दूये दिन रूदुस टापू मन्ज अतै तैड़ी थऊँ बाद पतरा टापू मन्ज। "
ACT,21,2,"तैड़ी अक्क जहाज फीनीके शहर जो गान्दा मुळु, अतै अहै तैस जहाजा पुर चढ़ी गै "
ACT,21,3,"जैहणै साइप्रस टापू हुजु, ता अहै जहाजा जो खब्बै कनारी मोडु, अतै सीरिया परदेस जो चली करी सूर शहर मन्ज उतरै क्ओकि तैड़ी जहाजा रा माल उतारना थु। "
ACT,21,4,चेलै सोगी मूळी करी अहै तैड़ी सत दिन रैह। तिन्यै जो पवित्र आत्मा रै सिखाऐ पौलुसै बलुरा थु कि यरूशलेम जो मत गान्दै। 
ACT,21,5,"हप्तै रै बाद जैहणै अहै चली पै, ता सबी जनानी अतै बच्चै समेत असिओ नगरा रै बाहरा तक पुजाऊ; अतै अहै कनारै पुर घुटनै टेकीकरी प्रार्थना करी, "
ACT,21,6,"ता अक्क दूये थऊँ विदा लैई करी, अहै ता जहाजा पुर चढ़ै अतै सो अपणै अपणै घरा जो फिरी गै। "
ACT,21,7,"ता अहै सूर शहर थऊँ जलयात्रा पुरी करीके पतुलिमयिस शहर पुजै, अतै विस्वासी भाई जो नमस्कार करीके तियां सोगी अक्क दिन रैह। "
ACT,21,8,"दूये दिन चली करी अहै कैसरिया शहर मन्ज आये, अतै फिलिप्पुस सुसमाचार प्रचारक रै घरै मन्ज रैह, जैडा तियां सता चेले मन्ज अक्क थु जियां जो यरूशलेम मन्ज सेवा के तांयै चुणुरा थू। "
ACT,21,9,"फिलिप्पुस री चंऊर कुँवारी कुल्ळी थी, जैड़ी भविष्‍यवाणी करदी थी। "
ACT,21,10,"जैहणै अहै बड़ै दिन तैड़ी रैई चुकै, ता अगबुस नां रा भविष्‍यवक्ता यहूदिया थऊँ आ। "
ACT,21,11,"तिनी असु बलै इच्ची करी पौलुस रा कमरबन्ध लैऊ, अतै अपणै हत्था पैरा जो बनी करी बल्लू, “पवित्र आत्मा ऐह बलदा जैस मणु रा ऐह कमरबन्ध हा, तैसिओ यरूशलेम मन्ज यहूदी ऐस तरीकै ही बनणा, अतै गैर यहूदी रै हत्था मन्ज सौंपणा।” "
ACT,21,12,"जैहणै अहै ऐह गल्ला हुणी, ता अहै अतै तैड़ी मणुऐ पौलुस सोगी ऐह विनती करी कि यरूशलेम जो मत गान्दा। "
ACT,21,13,"पर पौलुसै जवाव दिता, “तुहै कै करदै हिन कि रोई-रोई करी मेरा दिल त्रोडु करदै हिन? अऊँ ता प्रभु यीशु रै नां तांयें ना सिर्फ कैदी बणनै तांयें ही ना बल्कि मरनै तांयें भी तैयार हा।” "
ACT,21,14,"जैहणै तिनी ना मनु ता अहै ऐह बली करी चुप भूच्ची गै, “प्रभु री इच्छा पुरी भोआ।” "
ACT,21,15,कुछ दिन थऊँ बाद अहै तैयारी करी अतै यरूशलेम जो चली पै। 
ACT,21,16,"कैसरिया शहर थऊँ भी कुछ चेलै असु सोगी भूच्ची गै, अतै असिओ मनासोन नां साइप्रसवासी अक्क पुराणै चेलै बलै लैई आये, कि अहै तैड़ी रैहन। "
ACT,21,17,"जैहणै अहै यरूशलेम मन्ज पुजै, ता विस्वासी भाई बडी खुशी सोगी असु सोगी मुळै। "
ACT,21,18,"दूये दिन पौलुस असिओ याकूब वलै लैई करी गो, जैड़ी सब स्याणै इकट्ठै थियै। "
ACT,21,19,"ता तिनी तियां जो नमस्कार करीके, जैड़ै जैड़ै कम प्रमात्मैं तसेरी सेवा रै द्धारा गैर यहूदी मन्ज करूरै थियै, अक्क अक्क करीके सब दसै। "
ACT,21,20,"तिन्ये ऐह हुणी करी प्रमात्मैं री महिमा करी, फिरी तिनी बल्लू, “हे भाई, तू हेरदा कि यहूदी थऊँ कई हजार मणुऐ विस्वास करूआ; अतै सब व्यवस्था री धूना मन्ज हिन। "
ACT,21,21,"यहूदी विस्वासी जो तेरै बारै मन्ज सखाऊरा हा कि तू गैर यहूदी मन्ज रैहणै बाळै यहूदी मणु जो मूसा री व्यवस्था थऊँ फिरी गाणै जो सखांदा, अतै बलदा, कि ना अपणै बच्चै रा खतना करा अतै ना यहूदी रीति रवाजा पुर चला। "
ACT,21,22,ता फिरी कै करया गच्छा? मणु जरूर हुणना कि तु छुरा। 
ACT,21,23,"ठेरैतांये जैडा अहै तुसु सोगी बलदै हिन, सो कर। असु बलै चंऊर ऐसै मणु हिन जिन्यैं मन्नत मनुरी हा "
ACT,21,24,"तियां जो लैई करी अप्पु सोगी शुद्ध करनै री रीति जो पुरा कर; अतै तियां जो खर्चा भी दे कि सो मुण्ड़ा जो मुण्ड़वान। ता सबी जाणी लैणा कि जैड़ी गल्ला तेरै बारै मन्ज दसुरी हिन, तियां मन्ज कुछ भी सच निय्आ पर तू अप्पु ही व्यवस्था जो मनी करी तंयारै अनुसार चलदा। "
ACT,21,25,"पर तियां गैर यहूदी रै बारै मन्ज जिन्यैं विस्वास करूरा, अहै ऐह फैसला करीके लिखी भैजुआ कि सो मूर्ति रै सामणै बलि करूरै मांस सितै, अतै खूना सितै, अतै जानवरा रा गल्ला घोटुरै मांसा सितै, अतै व्यभिचार थऊँ बची रैहन।” "
ACT,21,26,"ता पौलुस तियां मणु जो लैई करी, अतै दूये दिन तियां सोगी शुद्ध भूच्ची करी मन्दरा मन्ज गो, अतै तैड़ी दसी दिता कि शुद्ध भूणै तांयें, अर्थात तियां थऊँ हरेक तांयें चढ़ावा चढ़ाया गाणै तक रै दिन कधैड़ी पुरै भूणै हिन। "
ACT,21,27,"जैहणै सो सत दिन पुरै भूणै पुर थियै ता आसिया परदेस रै यहूदी अगुवै पौलुस जो मन्दरा मन्ज हेरी करी मणु जो उकसाऊ, अतै वकी करी तैसिओ पकड़ी लैऊ, "
ACT,21,28,"“हे इस्त्राएलिओ मदद करा; ऐह सो ही मणु हा, जैडा मणु रै अतै व्यवस्था रै अतै ऐसा जगहा रै वरोधा मन्ज मणु जो सखांदा, ऐड़ी तक कि गैर यहूदी जो भी मन्दरा मन्ज अणीकरी ईनी ऐसा पवित्र जगह जो अपवित्र करूरा हा।” "
ACT,21,29,"तिन्ये ऐह बल्लू क्ओकि तिन्ये ऐत थऊँ पैहलै इफिसुसवासी त्रुफिमुस जो पौलुस सोगी नगरा मन्ज हेरूरा थु, अतै समझी बैहै कि पौलुस इन्या जो मन्दरा मन्ज लैई आ। "
ACT,21,30,"ता पुरै नगरा मन्ज कोलाहल मची गो, अतै मणु दौड़ी-दौड़ी करी इकट्ठै भूच्ची गै अतै पौलुस जो पकड़ी करी मन्दरा रै बाहर घसीटी करी लैई आये, अतै झट द्धार बन्द करी दितै। "
ACT,21,31,"जैहणै सो तैसिओ मारी दिणा चाहन्दै थियै, ता पलटन रै सरदारा जो संदेसा पुजु कि पुरै यरूशलेम मन्ज कोलाहल मचु करदा। "
ACT,21,32,ता सो झट सैनका अतै सुबेदारा जो लैई करी तियां बलै थला जो दौड़ी आ; ता भीड़ै पलटन रै सरदारा जो अतै सैनका जो हेरी करी पौलुस जो मारना जकणा छड़ी दिता। 
ACT,21,33,"ता पलटन रै सरदारै इच्ची करी पौलुस जो पकड़ी लैऊ; अतै दूँ जंजीरा सितै बनणै रा हूक्म दिकरी पुछणा लगा, “ऐह कुणआ अतै ईनी कै करूरा?” "
ACT,21,34,"पर भीड़ा थऊँ कोई कुछ अतै कोई कुछ बकदा रैऊ। जैहणै सो हल्लै री वजह थऊँ सच्चाई ना जाणी सकू, ता तैसिओ गढ़ अन्दर निणै रा हूक्म दिता। "
ACT,21,35,"जैहणै सो पैईड़ी पुर पुजु ता ऐसा भुआ कि भीड़ा रै दवाव री वजह थऊँ सैनका जो सो चुकी करी लैई गाणा पैऊ, "
ACT,21,36,"क्ओकि मणु री भीड़ ऐह बकदी-बकदी तैस पिचो पैऊरी थी कि, “ऐसिओ मारी देय्आ।” "
ACT,21,37,"जैहणै सो पौलुस जो गढ़ा अन्दर लैई चलुरै थियै ता तिनी पलटना रै सरदारा सोगी बल्लू, “कै मिन्जो आज्ञा हा कि अऊँ तिजो सोगी कुछ बलुं?” तिनी बल्लू, “कै तु यूनानी भाषा जाणदा? "
ACT,21,38,"कै तु मिस्त्री निय्आ, जैडा ऐत थऊँ पैहलै विद्रोही बणी करी, चंऊर हजार कटारबन्द मणु जो बणा मन्ज लैई गो?” "
ACT,21,39,"पौलुसै बल्लू, “ना! अऊँ ता किलिकिया परदेस रै प्रसिद्ध नगरा तरसुस रा अक्क यहूदी निवासी हा। अऊँ तिजो सोगी विनती करदा कि मिन्जो मणु सितै गल्ला करना दे।” "
ACT,21,40,"जैहणै तिनी हूक्म दिता, ता पौलुसै पैईड़ी पुर खड़ी करी मणु जो हत्था सोगी सिनक लाई। जैहणै सो चुप भूच्ची गै ता सो इब्रानी भाषा मन्ज बलणा लगा "
ACT,22,1,"“हे भाईओ अतै पितरो, मेरा जवाव हुणा, जैडा अबै अऊँ तुन्दै सामणै कणैणा चाहन्दा।” "
ACT,22,2,"सो ऐह हुणी करी ही कि इब्रानी भाषा मन्ज बल्लू करदा, अतै चुप भूच्ची गै। ता तिनी बल्लू; "
ACT,22,3,"अऊँ ता यहूदी मणु हा, जैडा किलिकिया परदेस रै तरसुस शहरा मन्ज पैदा भच्छुरा; पर ऐस नगरा रै महान गुरू गमलीएल वलै अऊँ पढुरा, अतै बापदादे री व्यवस्था जो मैंई ठीक रीति सितै सिखुरा; अतै प्रमात्मैं तांयें ऐसी धूना मन्ज थु, जिंआं तुहै अज तैहा धूना मन्ज हिन। "
ACT,22,4,"मैंई मणु अतै जनानी दूनी जो बनी बनी करी जेला मन्ज पाऊरा, मसीह पिचो चलणै बाळै जो ऐतना सताऊरा कि कैईआ जो मारवाई भी दितुरा। "
ACT,22,5,"ऐसा गल्ला तांयें महायाजक अतै महासभा रै स्याणै गवाह हिन, कि तियां थऊँ अऊँ दमिशक शहर मन्ज रैहणै बाळै यहूदी मणु रै नां री चिट्ठी लैई करी जो चलुरा थु, कि जैड़ै तैड़ी हिन तियां जो भी दण्ड़ दिणै तांयें यरूशलेम जो लैई इच्छु। "
ACT,22,6,"जैहणै अऊँ चलदा-चलदा दमिशक शहर रै नेड़ै पुजु, ता ऐसा भुआ कि दोफारा रै टैमैं अकदम अक्क बड़ी लौ अम्बरा थऊँ मेरै चंऊ कनारै चमकी। "
ACT,22,7,"अतै अऊँ धरती पुर पैई गो अतै मैंई हुणु कि, “हे शाऊल, हे शाऊल, तू मिन्जो कजो सतान्दा?” "
ACT,22,8,"मैंई जवाव दिता, “हे प्रभु, तू कुणआ”? तिनी मिन्जो सोगी बल्लू, “अऊँ यीशु नासरी हा, जैसिओ तु सतान्दा हा”। "
ACT,22,9,"मेरै सोगी जैड़ै थियै तिन्ये लौ ता हेरी, पर जैडा मैंई हुणु सो तियां जो ना हुणु। "
ACT,22,10,"ता मैंई बल्लू, “हे प्रभु, अऊँ कै करू”? प्रभुऐ मिन्जो सितै बल्लू, “उठी करी दमिशक शहर जो गा, अतै जैडा कुछ मूँ तिजो थऊँ करवाणा सो तैड़ी तिजो दस्सी दिणा हा”। "
ACT,22,11,जैहणै तैहा लौई रै तेज री वजह थऊँ मिन्जो कुछ ना हुजु ता मैंई अपणै साथी रै हत्थ पकड़ै अतै अऊँ दमिशक शहर मन्ज आ। 
ACT,22,12,"ता हनन्याह नां रा अक्क भक्त मणु जैडा व्यवस्था रै अनुसार तैड़ी रैहणैवाळै सब यहूदी मन्ज सुनाम थु, मिन्जो बळै आ, "
ACT,22,13,"अतै खड़ी करी मिन्जो सोगी बल्लू, “हे भाई शाऊल, फिरी हेरना लगी पै”। तैहणै ही मेरी हाख्री खुली गई अतै मैंई तैसिओ हेरू। "
ACT,22,14,"ता तिनी बल्लू, “इन्दै पूर्वज रै प्रमात्मैं तिजो ठेरैतांये ठहराऊरा कि तु तंयारी इच्छा जो जाणा, अतै तैस धर्मी जो हेरा अतै तसेरै मूँहा थऊँ गल्ला हुणा। "
ACT,22,15,क्ओकि तु तसेरी तरफा थऊँ सब मणु रै सामणै तियां गल्ला रा गवाह भोला जैड़ी तैंई हेरी अतै हुणुरी हिन। 
ACT,22,16,"अबै कजो देर करदा? उठ, बपतिस्मा लै, अतै तसेरा नां लैई करी पापा थऊँ माफी पाई लै।” "
ACT,22,17,"जैहणै अऊँ फिरी यरूशलेम मन्ज इच्ची करी मन्दरा मन्ज प्रार्थना करू करदा थु, ता अक दर्शन हेरू, "
ACT,22,18,"अतै हेरू कि प्रभु मिन्जो सोगी बल्लू, “यरूशलेम थऊँ झट निकळी गा; क्ओकि तियां मेरै बारै मन्ज तेरी गवाही ना मनणी”। "
ACT,22,19,"मैंई बल्लू, “हे प्रभु, सो ता अप्पु जाणदै हिन कि अऊँ तिजो पुर विस्वास करनैवाळै जो जेला मन्ज पान्दा अतै जगह जगह यहूदी रै सभागार मन्ज पिटवान्दा थु। "
ACT,22,20,"जैहणै तेरै गवाह स्तिफनुस रा खून बहाया गच्छु करदा थु तां अऊँ भी तैड़ी खडुरा थु अतै ऐसा गल्ला थऊँ सहमत थु, अतै तसेरै घातका रै कपड़ै री रखवाली करू करदा थु”। "
ACT,22,21,"अतै प्रभुऐ मिन्जो सितै बल्लू, “चली गा क्ओकि मूँ तिजो गैर यहूदी मन्ज दूर-दूर भैजणा”। "
ACT,22,22,"सो भीड़ ऐसा गल्ला तक तसेरी हुणदै रैह, तां फिरी जोरा सितै बल्लू, “ऐस मणु जो मारी देय्आ, सेरा जिन्दा रैहणा ठीक निय्आ!” "
ACT,22,23,"जैहणै सो जोरै बकदै, कपड़ै फैंकदै अतै अम्बरा री कनारी धूड़ी जो उड़ारी करी अपणा गुस्सा दसदै थियै। "
ACT,22,24,"ता पलटना रै सरदारै बल्लू, “ऐसिओ गढ़ मन्ज लैई गच्छा, अतै कोड़ै मारी करी परखा, कि अऊँ जाणी सकूँ कि ऐह मणु कस वजह थऊँ सेरै वरोधा मन्ज ईयां बकु करदै हिन।” "
ACT,22,25,"जैहणै तिन्ये पौलुस जो जोडै सितै बनू ता जैडा सुबेदार तसेरै ब्रखै खडुरा थु तैस सोगी बल्लू, “कै ऐह खरा हा कि तुहै ऐसै रोमी मणु जो, अतै सो भी बिना दोषा रै कोड़ै मारन?” "
ACT,22,26,"सूबेदारै ऐह हुणी करी पलटना रै सरदारा सोगी बल्लू, “तु ऐह कै करू करदा? ऐह ता रोमी मणुआ।” "
ACT,22,27,"ता पलटना रै सरदारै तैस बलै इच्ची करी बल्लू, “मिन्जो दस्स, कै तू रोमी हा?” तिनी बल्लू, “हाँ।” "
ACT,22,28,"ऐह हुणी करी पलटना रै सरदारै बल्लू, “मैंई रोमी भूणै री जगह बड़ै पैसे दिकरी पाऊरी हा।” पौलुसै बल्लू, “अऊँ ता जन्म थऊँ ही रोमी हा।” "
ACT,22,29,"ता जैड़ै मणु तैसिओ परखणा लगुरै थियै, सो तैहणै ही तसेरै नेड़ै थऊँ घिरी गै; अतै पलटना रा सरदारा भी ऐह जाणी करी कि ऐह रोमी हा अतै मैंई ऐसिओ बनुरा, डरी गो। "
ACT,22,30,"दूये दिन तैसिओ ठीक-ठाक परखणै री इच्छा सितै कि यहूदी तैस पुर कजो दोष लगाऊ करदै हिन, तसेरै बन्धन खोली दितै। अतै प्रधान याजका अतै पुरी महासभा जो इकट्ठा भूणै रा हूक्म दिता। फिरी पौलुस जो थलै नि करी तसेरै सामणै खडेरी दिता। "
ACT,23,1,"पौलुसै महासभा री कनारी टकटकी लगाई करी हेरू अतै बल्लू, “हे भाईओ, मैंई अजा तक प्रमात्मैं तांयें सचै मन सोगी जिन्दगी बिताई हा।” "
ACT,23,2,"पौलुस री गल्ला हुणी करी हनन्याह महायाजकै जैड़ा तसेरै नेड़ै खडुरा थू, तिनी पौलुस रै मूँहा पुर थप्पड़ मारनै रा हूक्म दिता। "
ACT,23,3,"ता थप्पड़ खाणै के बाद पौलुसै तैस सोगी बल्लू, “हे कपटी, प्रमात्मैं तिजो मारला। तु व्यवस्था रै अनुसार मेरा न्याय करनै जो बैहुरा, अतै फिरी कै व्यवस्था रै विरूद्ध मिन्जो मारनै रा हुक्म दिन्दा?” "
ACT,23,4,"कुछ मणु जैड़ै पौलुस रै नेड़ै खडुरै थियै तिन्ये बल्लू, “कै तु प्रमात्मैं रै महायाजक जो भला-बुरा बलदा हा?” "
ACT,23,5,"पौलुसै बल्लू, “हे भाईओ, अऊँ ना जाणदा थु कि ऐह महायाजक हा,” क्ओकि पवित्रग्रन्था मन्ज लिखुरा हा “अपणै मणु रै प्रधाना जो बुरा मत बल।” "
ACT,23,6,"पौलुसै ऐह जाणी करी कि अक्क दल सदूकि मणु रा अतै अक्क फरीसी मणु रा हा, सभा मन्ज जोरा सितै बल्लू, “हे भाईओ, अऊँ फरीसी हा अतै फरीसी खानदाना रा हा, मरूरै री उम्मीद अतै दोवारा जी भूणै रै बारै मन्ज मेरा मुकदमा भूणा लगुरा हा।” "
ACT,23,7,जैहणै तिनी ऐह गल्ल करी ता फरीसी अतै सदूकि मन्ज लड़ाई भूणा लगी; अतै सभा मन्ज फूट पैई गई। 
ACT,23,8,"क्ओकि सदूकि मणु ता ऐह विस्वास करदै हिन, ना दोवारा जीणा हा, ना स्वर्गदूत हिन, अतै ना ही आत्मा हा; पर फरीसी मणु ईयां सबी गल्ला जो मन्दै हिन। "
ACT,23,9,"ता बड़ा शोर-शरावा भूणा लगा अतै कुछ शास्त्री जैड़ै फरीसी रै दला रै थियै, उठी खड़ियै अतै ऐह बली करी लड़णा लगै कि, “अहै ऐस मणु मन्ज कोई बुराई ना हेरू करदै, अतै अगर कोई आत्मा या स्वर्गदूत ऐस सोगी कणैऊ हा ता फिरी कै?” "
ACT,23,10,"जैहणै मता झगड़ा भूआ ता पलटना रै सरदारै ऐस ड़रा थऊँ कि ऐह पौलुस रै टुकड़ै-टुकड़ै ना करी दिन, पलटना जो हूक्म दिता कि ओसी करी ऐसिओ इन्यारै मन्जै थऊँ जबरदस्ती कडआ, अतै गढ़ मन्ज लैई गच्छा। "
ACT,23,11,"तैहा ही राती प्रभुऐ तैस वलै खड़ी करी बल्लू, “हे पौलुस, हिम्मत रख क्ओकि जिंआं तैंई यरूशलेम मन्ज मेरी गवाही दितिआ, तियां ही तिजो रोम मन्ज भी मेरी गवाही दिणिआ।” "
ACT,23,12,"जैहणै भ्याग भूई ता यहूदिये योजना बणाई अतै सौगन्द खाई कि जैहणै तक अहै पौलुस जो ना मारी दिल्लै, तैहणै तक अगर अहै खाऊ या पिऊ ता असु पुर धिक्‍कार। "
ACT,23,13,"जिन्यैं अप्पु मन्ज ऐह सौगन्द खाऊरी थी, सो चाळी मणु थऊँ ज्यादा थियै "
ACT,23,14,"तिन्ये प्रधान याजका अतै स्याणै बळै गिचीकरी बल्लू, “अहै ऐह सौगन्द लैऊरी हा कि जैहणै तक अहै पौलुस जो ना मरी दिल्लै, तैहणै तक अगर अहै कुछ चखलै भी ता असु पुर धिक्‍कार हा। "
ACT,23,15,"ठेरैतांये अबै महासभा समेत पलटना रै सरदारा जो समझा कि पौलुस जो तुसु बलै लैई अईआ, मना कि तुहै तसेरै बारै मन्ज ठीक ठाक परख करना चाहन्दै हिन; अतै असु तसेरै पुजणै थऊँ पैहलै ही तैसिओ मारनै तांयें तैयार रैहणा।” "
ACT,23,16,"पौलुस रै भाणजै हुणु कि यहूदी ऐसिओ मारनै रै चक्करा मन्ज हिन, ता गढ़ मन्ज गिचीकरी पौलुस जो संदेसा दिता "
ACT,23,17,"पौलुसै सूबेदारा थऊँ अक्की जो हैदी करी बल्लू, “ऐस जवाना जो पलटना रै सरदारा बलै लैई गच्छा, ऐह तैस सोगी कुछ कणैणा चाहन्दा।” "
ACT,23,18,"ठेरैतांये सैनिक तैसिओ पलटना रै सरदारा बलै लैई गै, बन्दी पौलुसै मिन्जो सितै विनती करी हा कि ऐह जवान तुसु सोगी कुछ कणैणा चाहन्दा; ऐसिओ तिजो वलै लैई गा; "
ACT,23,19,"पलटना रै सरदारै तसेरा हत्थ पकड़ी करी अतै अलग नि करी पुछु, “तु मिन्जो सोगी कै कणैणा चाहन्दा?” "
ACT,23,20,"तिनी बल्लू, “यहूदिये योजना बणाऊरी हा कि तिजो सोगी विनती करन कि दोतै पौलुस जो महासभा मन्ज लैई, ताकि ऐसा लगा कि सो ठीक ठाक परख करणा चाहन्दै भून। "
ACT,23,21,"पर तंयारी मत हुणदा, क्ओकि तियां मन्ज चाळी थऊँ ज्यादा मणु पौलुस जो मारनै रै चक्करा मन्ज हिन। जिन्यैं ऐह सौगन्द लैऊरी हा कि जैहणै तक सो पौलुस जो ना मारन, तैहणै तक ना तियां खाणा अतै ना पिणा। अतै अबै सो तैयार हिन अतै तेरै वचना रै इंतजार मन्ज हिन।” "
ACT,23,22,"ता पलटना रै सरदारै तैस जवाना जो ऐह हूक्म दिकरी विदा करू कि, “कसी सोगी मत बलदा कि तैंई मिन्जो ऐह गल्ला दस्सी हिन।” "
ACT,23,23,"ता सरदारै दूँ सूबेदारा जो हैदी करी बल्लू, “दोई सौ सपाई, सत्तर घुड़सवार, अतै दोई सौ भालै बाळै राती रै लगभग नौ बजै कैसरिया शहर जो गाणै तांयें तैयार रखा। "
ACT,23,24,"अतै पौलुस री सवारी तांयें घोड़ै तैयार रखा, कि तैसिओ फेलिक्स हाकमा बलै बचाई करी पुजाई दिन।” "
ACT,23,25,सरदारै ऐस तरह री चिट्ठी भी लिखी 
ACT,23,26,“महामहिम फेलिक्स हाक्म जो क्लौदियुस लूसियास रा नमस्कार।” 
ACT,23,27,"ऐस मणु पौलुस जो यहूदिये पकड़ी करी मारणा चाऊ, पर जैहणै मैंई जाणु कि ऐह रोमी हा, ता पलटना लैई करी छुड़ाई अन्दा। "
ACT,23,28,"अऊँ जाणदा थु कि सो ऐस पुर कसा वजह थऊँ दोष लगाऊ करदै थियै, ठेरैतांये ऐसिओ तंयारी महासभा मन्ज लैई गो। "
ACT,23,29,"ता अऊँ जाणी गो कि ऐह अपणी यहूदी व्यवस्था रै विवादा रै बारै मन्ज ऐस पुर दोष लगान्दै हिन, पर मारै गाणै या बनी रखणै तांयें ऐस मन्ज कोई दोष निय्आ। "
ACT,23,30,जैहणै मिन्जो दस्सु कि सो ऐस मणु जो मारनै रै चक्करा मन्ज हिन ता मैंई झट ऐसिओ तिजो बलै भैजी दिता; अतै ऐस पुर दोष लाणै बाळै जो हूक्म दिता कि सो तेरै सामणै ऐस पुर दोष लान। 
ACT,23,31,"ता तैस रात जिंआं सैनका जो हूक्म दिता थु, तियां ही पौलुस जो लैई करी अन्तिपत्रिस मन्ज आये। "
ACT,23,32,दूये दिन सो घुड़सवार जो पौलुस सोगी छड़ी करी बाकी गढ़ जो फिरी आये। 
ACT,23,33,घुड़सवारै कैसरिया शहर मन्ज पुजीकरी हाकमा जो चिट्ठी दिती; अतै पौलुस जो भी तसेरै सामणै खड़ा करू। 
ACT,23,34,"हाक्मे चिट्ठी पढ़ी करी पुछु, “ऐह कस परदेस रा हा?” "
ACT,23,35,"अतै जैहणै पता लगु कि ऐह किलिकिया परदेस रा हा ता तिनी बल्लू, “जैहणै तिजो पुर दोष लाणै बाळै इल्लै, ता मूँ तेरा मुकदमा करना।” अतै तिनी पौलुस जो हेरोदेस रै किलै मन्ज पैहरै मन्ज रखणै रा हूक्म दिता। "
ACT,24,1,पँज दिना बाद हनन्याह महायाजक कई स्याणै अतै तिरतुल्लुस नां रै अक्की वकीला जो सोगी लैई करी कैसरिया शहर मन्ज आ। तिन्ये हाकमा रै सामणै पौलुस पुर दोष लाऊ। 
ACT,24,2,"जैहणै पौलुस हैदु ता तिरतुल्लुस तैस पुर दोष लाई के बलणा लगा; “हे महामहिम फेलिक्स, तेरी वजह थऊँ अहै वडै़ कुशल रैहन्दै हिन; अतै तेरै प्रबन्ध सितै ऐसा जाति मन्ज कई बुराई सुधरदी गान्दी हिन। "
ACT,24,3,ऐतिओ अहै हर जगह अतै हर तरह सितै धन्यवाद रै सोगी मन्दै हिन। 
ACT,24,4,"पर ठेरैतांये अऊँ तेरा ज्यादा टैमं ना लैणा चाहन्दा, अऊँ तिजो सितै विनती करदा कि कृपा करीके इन्दी दोई गल्ला हुण।” "
ACT,24,5,“क्ओकि ऐह मणु उपद्रवी अतै संसारा रै सव यहूदी मन्ज बलवा कराणैवाळा हा। ऐह नासरी रै कुपंथ रा मुखिया भी हा। 
ACT,24,6,"ईनी मन्दरा जो अशुद्ध करणा चाऊ, पर अहै ऐसिओ पकड़ी लैऊआ। [अहै ऐसिओ अपणी व्यवस्था रै अनुसार दण्ड़ दितुरा भून्दा; "
ACT,24,7,"पर पलटना रै सरदार लूसियास ऐसिओ जबरदस्ती इन्दै हत्था थऊँ खुस्सी लैऊ, "
ACT,24,8,"अतै मुकदमैं तांयें तेरै सामणै ईणै रा हूक्म दिता।] इन्या सबी गल्ला जो जठेरै बारै मन्ज अहै ऐस पुर दोष लान्दै हिन, तुद अप्पु ही परखी करी जाणी गाणा।” "
ACT,24,9,"यहूदिये भी तंयारा साथ दिकरी बल्लू, ऐह सब गल्ला सच हिन। "
ACT,24,10,"जैहणै हाक्मे पौलुस जो बलणै रा ईशारा करू, ता तिनी जवाव दिता, अऊँ ऐह जाणी करी कि तू मतै साला थऊँ ऐस देश रै मणु रा न्याय करू करदा, ठेरैतांये अऊँ खुशी सोगी अपणा जवाव दिन्दा। "
ACT,24,11,"तू अप्पु जाणी सकदा कि जैहणा थऊँ अऊँ यरूशलेम मन्दरा मन्ज भजन करना छुरा, मिन्जो बारह दिन थऊँ ज्यादा ना भुऐ हिन। "
ACT,24,12,इन्यै मिन्जो ना मन्दरा मन्ज ना यहूदी रै सभागार मन्ज ना नगरा मन्ज कसी सोगी विवाद करदै हेरूआ; 
ACT,24,13,"अतै ना ता ऐह तियां गल्ला जो, जैडा मिन्जो पुर दोष लान्दै हिन तेरै सामणै सच सावित करी सकदै हिन। "
ACT,24,14,"पर अऊँ तेरै सामणै ऐह मनी लैन्दा हा कि अऊँ अपणै प्रमात्मां अतै पूर्वजा री रीति पुर चलदा हा अतै जैस पंथ री ऐह बुराई करदै हिन, अतै जैड़ी गल्ला मूसा री व्यवस्था अतै भविष्‍यवक्ता री कताबा मन्ज लिखुरी हिन, तियां पुर विस्वास करदा। "
ACT,24,15,"अतै प्रमात्मैं सोगी उम्मीद रखदा, जैड़ी सो अप्पु भी रखदै हिन, कि धर्मी अतै अधर्मी दूनी रा मरी करी दोवारा जीणा भूणा। "
ACT,24,16,"ऐत थऊँ अऊँ अप्पु भी यत्न करदा कि प्रमात्मां री कनारी, अतै मणु री कनारी मेरा विवेक सदा निर्दोष रेय्आ। "
ACT,24,17,"मतै साला थऊँ बाद अऊँ अपणै गरीब मणु जो दान पुजाणा, अतै प्रमात्मैं जो भेंट चढ़ाणा यरूशलेम शहर आ थू। "
ACT,24,18,"इन्यै मणुऐ मिन्जो मन्दरा मन्ज शुद्ध करनै री रीति करदै, बिना भीड़ा रै, अतै बिना दंगा करदै भेंट चढ़ान्दै हेरूरा। पर तैड़ी हाँ आसिया परदेस रै कई यहूदी थियै-तियां जो ऐह दंगा करना ठीक लगु थु "
ACT,24,19,अगर मेरै वरोधा मन्ज कोई गल्ल भोआ ता ऐड़ी तेरै सामणै इच्ची करी मिन्जो पुर दोष लगान्दै 
ACT,24,20,"या ऐह अप्पु ही दसन कि जैहणै अऊँ महासभा रै सामणै खडुरा थु, ता तिन्ये मिन्जो मन्ज कुण जिन्‍ना अपराध पाऊ? "
ACT,24,21,ऐसा अक्की गल्ला जो छड़ी जैड़ी मैंई तंयारै मंजे खड़ी करी जोरा जोरा सितै बली थी; “मरूरै थऊँ दोवारा जी भूणै रै बारै मन्ज अज मेरा तुन्दै सामणै मुकदमा भूणा लगुरा हा”। 
ACT,24,22,"फेलिक्स, जैडा मसीह पंथ री गल्ला ठीक-ठाक जाणदा थु, तियां जो ऐह बली करी टाळी दिता, “जैहणै पलटना रा सरदार लूसियास ईला, ता तुन्दी गल्ला रा न्याय करणा।” "
ACT,24,23,"अतै सूबेदारा जो हूक्म दिता कि पौलुस जो कुछ छूट दिकरी पैहरै मन्ज रखन, अतै तसेरै मित्रा मन्ज कसी जो भी तसेरी सेवा करणै थऊँ ना रोकणा। "
ACT,24,24,"कुछ दिन बाद हाक्म फेलिक्स अपणी घरावाळी द्रुसिल्ला जो, जैड़ी यहूदी थी, सोगी लैई करी कैसरिया शहर आ कि पौलुस जो हैदी करी तैस विस्‍वासा रै बार मन्ज जैडा मसीह पुर हा, तैस थऊँ हुणा। "
ACT,24,25,"जैहणै पौलुस धर्म, अतै संयम, अतै ईणैबाळै न्याय री चर्चा करू करदा थु, ता फेलिक्स ड़री करी जवाव दिता, “हवजु ता गा; फिरी दोवारा मौका हेरी करी अऊँ तिजो फिरी हैदला।” "
ACT,24,26,"फेलिक्स हाक्म पौलुस री गल्ला थऊँ ड़रदा ता थू, पर सो कुछ रिश्‍वत मुळणै री उम्मीद थऊँ सो तैसिओ छड़ी देय्आ ठेरैतांये सो तैसिओ हैदी-हैदी करी गल्ला करदा थु। "
ACT,24,27,"पर जैहणै दोई साल बीती गै ता पुरकियुस फेस्तुस, फेलिक्स री जगह पुर हाक्म बणी करी आ; अतै फेलिक्स यहूदी जो खुश करणै री इच्छा सितै पौलुस जो कैदा मन्ज ही छड़ी गो। "
ACT,25,1,फेस्तुस यहूदिया परदेस मन्ज पुजणै रै त्राई दिन बाद कैसरिया थऊँ यरूशलेम जो गो। 
ACT,25,2,ता प्रधान याजकै अतै यहूदी अगुवै तसेरै सामणै पौलुस पुर दोष लाए; 
ACT,25,3,"अतै ऐह विनती करीके ऐह मँगू कि पौलुस जो यरूशलेम मन्ज हैदया गच्छा, क्ओकि सो तैसिओ रस्तै मन्ज ही मारनै रै चक्करा मन्ज थियै। "
ACT,25,4,"फेस्तुसै जवाव दिता, “पौलुस कैसरिया रै पैहरै मन्ज हा, अतै मूँ अप्पु तैड़ी झट गाणा।” "
ACT,25,5,"फिरी बल्लू, “तुसु मन्ज जैड़ै अधिकार रखदै हिन सो भी सोगी चलै, अतै अगर ईनी मणुऐ कोई अनुचित कम करूरा ता तैस पुर दोष लगाई सकन।” "
ACT,25,6,"फेस्तुस यरूशलेम मन्जै कोई अठ-दस दिन रैई करी कैसरिया चली गो; अतै दूये दिन न्याय आसन पुर बैही करी पौलुस जो अणनै रा हूक्म दिता, "
ACT,25,7,"जैहणै सो आ ता यहूदी अगुवै यरूशलेम मन्ज छुरै थियै, तिन्ये अखै-बख्रै खड़ी करी बड़ै गम्भीर आरोप लगाए, जठेरा सवूत तियां वलै ना थु। "
ACT,25,8,"पर पौलुसै जवाव दिता, “मैंई ना ता यहूदी री व्यवस्था रै अतै ना मन्दरा रै, अतै ना ही सम्राट कैसर रै वरोधा मन्ज कोई कम करूरा हा।” "
ACT,25,9,"ता हाक्म फेस्तुसै यहूदी अगुवै जो खुश करनै री इच्छा सितै पौलुस थऊँ पुछु, “कै तु चाहन्दा कि तु यरूशलेम जो गच्छा; अतै तैड़ी मेरै सामणै तेरा ऐह मुकदमा तय करया गच्छा?” "
ACT,25,10,"पौलुसै बल्लू, “अऊँ सम्राट कैसर रै न्याय आसन रै सामणै खडुरा; मेरै मुकदमैं रा ऐठीये ही फैसला भूणा चहिन्दा। क्ओकि अऊँ अक रोमी नागरिक हा। जिंआं तु अच्छै तरीकै जाणदा, यहूदी रा मैंई कोई अपराध ना करूरा। "
ACT,25,11,"अगर अऊँ अपराधी हा अतै मारी दिणै रै योग्य कोई कम करूरा हा, ता मरनै थऊँ ना मुकरदा; पर जियां गल्ला रा ऐह मिन्जो पुर दोष लान्दै हिन, अगर इन्या मन्ज कोई भी गल्ल सच ना भोआ ता कोई मिन्जो इन्यारै हत्थै ना सौंपी सकदा। अऊँ विनती करदा कि मेरा न्याय राजा सम्राट कैसर रै द्वारा भोआ।” "
ACT,25,12,"ता हाक्म फेस्तुसै मन्त्री री सभा सोगी गल्ला करीके जवाव दिता, “तैंई सम्राट कैसर थऊँ न्याय करनै जो बल्लू हा ता तुद सम्राट कैसर वलै ही गाणा।” "
ACT,25,13,कुछ दिन बितणै थऊँ बाद अग्रिप्पा राजा अतै तसेरी बैहण बिरनीके कैसरिया शहर मन्ज इच्ची करी हाक्म फेस्तुस सोगी मुलाकात करी। 
ACT,25,14,"तंयारै बड़ै दिन तैड़ी रैहणै थऊँ बाद फेस्तुसै पौलुस रै बारै मन्ज राजा जो दस्सु; “अक्क मणु हा, जैसिओ फेलिक्स बन्दी छड़ी गच्छुरा हा। "
ACT,25,15,"जैहणै अऊँ यरूशलेम मन्ज थु, ता प्रधान याजक अतै यहूदिये रै स्याणै तैस पुर मुकदमा चलाणा चाऊ कि तैसिओ दण्ड़ मूळा।” "
ACT,25,16,"“पर मैंई तियां जो जवाव दिता कि रोमी री ऐह रीति निय्आ कि कसी मणु जो दण्ड़ तांयें सौंपी दीन, जैहणै तक मुकदमा करनैवाळै अतै मुजरिम जो सामणै खड़ी करी दोषा रै जवाव दिणै रा मौका ना मूळा। "
ACT,25,17,"ता जैहणै यहूदी अगुवै कैसरिया शहर मन्ज इकट्ठै भूए, ता मैंई कुछ देर ना करी, पर दूये ही दिन मैंई न्याय आसन पुर बैही करी पौलुस जो अणनै रा हूक्म दिता। "
ACT,25,18,"जैहणै तसेरै मुकदमेवाज खड़ियै, ता तिन्ये ऐसी अनुचित गल्ला रा दोष ना लाऊ जिंआं अऊँ समझदा थु। "
ACT,25,19,"पर सो अपणै धर्म अतै यीशु नां रै कसी मणु रै बारै मन्ज जैडा मरी गच्छुरा थु अतै पौलुस तैसिओ जिन्दा दसदा थु, विवाद करदै थियै। "
ACT,25,20,"अऊँ उलझन मन्ज थु कि इन्या गल्ला रा कियां फैसला करू? ठेरैतांये मैंई पौलुस थऊँ पुछु, ‘कै तुद यरूशलेम गाणा कि तेरा मुकदमा तैड़ी भोआ?’ "
ACT,25,21,"जैहणै पौलुसै सम्राट कैसर थऊँ न्याय करवाणै रा फैसला करू, ता मैंई आज्ञा दिती कि जैहणै तक ऐसिओ सम्राट कैसर बलै ना भैजु तैहणै तक ऐसिओ हिरासत मन्ज रखया गच्छा।” "
ACT,25,22,"ता अग्रिप्पा फेस्तुस सोगी बलणा लगा, “अऊँ भी ऐस मणु थऊँ हुणना चाहन्दा।” तिनी बल्लू, “तुद दोतै हुणी लैणा।” "
ACT,25,23,ता दूये दिन जैहणै अग्रिप्पा अतै बिरनीके बड़ी धूमधाम सोगी आये अतै पलटना रै सरदारा अतै नगरा रै प्रमुख मणु सोगी दरबार मन्ज पुजै। ता फेस्तुसै आज्ञा दिती कि सो पौलुस जो लैई ईन। 
ACT,25,24,"फेस्तुसै बल्लू, “हे राजा अग्रिप्पा, अतै हे सब मणुओ जैड़ै असु सोगी ऐड़ी हिन, तुहै ऐस मणु जो हेरदै हिन, जसेरै बारै मन्ज सब यहूदी अतै यरूशलेम मन्ज अतै ऐठी भी जोरा जोरा सितै बकी करी मिन्जो सोगी विनती करी कि सेरा जिन्दा रैहणा ठीक निय्आ। "
ACT,25,25,"पर मैंई जाणी लैऊआ कि ईनी कुछ भी ऐसा ना करू हा कि ऐसिओ मारया गच्छा; अतै जांकि ईनी अपणै आप ही सम्राट थऊँ न्याय पाणै री विनती करी हा, ता मैंई ऐसिओ रोम शहर भैजणै रा फैसला करूआ। "
ACT,25,26,"मैंई सेरै बारै मन्ज कोई पक्की गल्ल ना पाई कि सम्राट जो कुछ लिखु। ठेरैतांये अऊँ ऐसिओ तुन्दै सामणै अतै विशेष करीके हे राजा अग्रिप्पा, तेरै सामणै अन्दा कि परखणै थऊँ बाद मिन्जो कुछ लिखणै जो मूळा। "
ACT,25,27,"क्ओकि बन्दी जो भैजणा अतै जैडा दोष ऐस पुर लगाऊरै हिन, तियां जो ना दसणा, मिन्जो बेकार लगदा।” "
ACT,26,1,"अग्रिप्पा पौलुस सोगी बलणा लगा, “तिजो अपणै बारै मन्ज बलणै री आज्ञा हा।” ता पौलुस हत्था रै इशारै सोगी बलणा लगा, "
ACT,26,2,"“हे राजा अग्रिप्पा, जैतनी गल्ला रा यहूदी अगुवै मिन्जो पुर दोष लान्दै हिन, अज तेरै सामणै तियां जो जवाव दिणै तांयें अऊँ अपणै आपा जो धन्य समझदा हा, "
ACT,26,3,"विशेष करीके कि तू यहूदी रै सब वर्ताव अतै विवादा जो जाणदा हा। ठेरैतांये अऊँ विनती करदा कि, धीरज सोगी मेरी हुणा।” "
ACT,26,4,"“मेरा चाल चलन बचपन थऊँ ही अपणै मणु रै मन्जै अतै यरूशलेम सांईये थु, ऐह सब यहूदी जाणदै हिन। "
ACT,26,5,"अगर ऐह गवाही दिणा चाहन, ता बचपना थऊँ मिन्जो पच्छैणदै हिन कि अऊँ फरीसी भूच्ची करी अपणै धर्म रै सवी थऊँ खरै पंथ रै अनुसार चलु। "
ACT,26,6,"अतै अज मिन्जो पुर मुकदमा चलु करदा ऐह सब तैहा प्रतिज्ञा री उम्मीद री वजह थऊँ जैड़ी प्रमात्मैं इन्दै पूर्वजा सोगी करूरी थी,। "
ACT,26,7,"तैहा प्रतिज्ञा रै पूरै भूणै री उम्मीद लगाऊरै, इन्दै बारह गोत्रा रै मणु अपणै सारै मना सितै रात-दिन प्रमात्मैं री सेवा करदै आये हिन। हे राजा, ऐसा उम्मीद रै बारै मन्ज जठेरै बारै मन्ज प्रमात्मैं वायदा करूरा हा, यहूदी मिन्जो पुर दोष लान्दै हिन।” "
ACT,26,8,"पौलुसै ऐह गल्ल मणु सोगी बली कि जांकि प्रमात्मैं मरूरै थऊँ जियान्दा, ता तुसु बलै ऐह गल्ल कजो विस्वासयोग्य ना समझी गान्दी? "
ACT,26,9,“मैंई भी समझू थू कि यीशु नासरी रै नां रै वरोधा मन्ज मिन्जो बड़ा कुछ करना चहिन्दा। 
ACT,26,10,"अतै मैंई यरूशलेम मन्ज ऐसा ही करू; अतै प्रधान याजका थऊँ अधिकार पाई करी मतै सारै पवित्र मणु जो जेला मन्ज पाऊ, अतै जैहणै तियां जो मारी भी दिन्दै थियै ता अऊँ अपणी सम्मति दिन्दा थु। "
ACT,26,11,"हर यहूदी रै सभागार मन्ज तियां जो अऊँ ताड़ना दुआई दुआई करी यीशु री निन्दा करवान्दा थु, ऐड़ी तक कि क्रोधा रै मारै ऐसा पागल भूच्ची गो कि बाहर रै नगरा मन्ज भी गिचीकरी तियां जो सतान्दा थु।” "
ACT,26,12,ऐसा धूना मन्ज जैहणै अऊँ प्रधान याजका थऊँ अधिकार अतै आज्ञा पत्र लैई करी दमिश्क शहर जो चलुरा थु; 
ACT,26,13,"ता हे राजा, रस्तै मन्ज दोफारा रै टैमैं मैंई अम्बरा रै सुरजा रै तेज थऊँ भी बदिकरी अक्क लौ अपणै सोगी चलुरै सबी मणु रै चंऊ कनारी हेरी। "
ACT,26,14,"जैहणै अहै सब जमीना पुर पैई गै, ता मैंई इब्रानी भाषा मन्ज, मिन्जो सितै कणैदैं अक्क बोल हुणु, “हे शाऊल, हे शाऊल, मिन्जो सोगी लड़ाई करना तेरै तांई ठीक निय्आ? पैईनी जगह लत मारणा तिजो तांयें कठण हा”। "
ACT,26,15,"मैंई बल्लू, “हे प्रभु, तु कुणआ”? प्रभुऐ बल्लू, “अऊँ यीशु हा जैसिओ तु सतांदा। "
ACT,26,16,"पर तु उठ, अपणै पैरा पुर खड़ी, क्ओकि मैंई तिजो ठेरैतांये दर्शन दितै कि तिजो तियां गल्ला रा भी सेवक अतै गवाह ठहराऊ, जैड़ी तैंई हेरी हिन, अतै तंयारा भी जिंआं तांयें मूँ तिजो दर्शन दिणा। "
ACT,26,17,"अतै मूँ तिजो तेरै मणु अतै गैर यहूदी थऊँ छुड़ान्दै रैहणा, जिंआं बलै अऊँ तिजो ठेरैतांये भैजदा "
ACT,26,18,"कि तु तंयारी हाख्री खोला कि सो अंधकार थऊँ लौई री कनारी, अतै शैताना रै अधिकारा थऊँ प्रमात्मैं री कनारी फिरन; कि पापा री माफी अतै तियां मणु सोगी जैड़ै मिन्जो पुर विस्वास करणै थऊँ पवित्र करूरै हिन, मीरास पान”। "
ACT,26,19,"“ठेरैतांये हे राजा अग्रिप्पा, मैंई तैस स्वर्गीय दर्शना री गल्ल ना टाळी, "
ACT,26,20,"पर पैहलै दमिश्क शहर रै, फिरी यरूशलेम रै, अतै तां यहूदिया रै सब देशा रै रैहणैवाळै जो, अतै गैर यहूदी जो प्रचार करदा रैऊ कि पापा थऊँ पच्छतावा करा अतै प्रमात्मैं री कनारी फेरी करी मन फेराव रै योग्य कम करा। "
ACT,26,21,इन्या गल्ला री वजह थऊँ यहूदी मिन्जो पकड़ी करी मन्दरा मन्ज मारनै रै चक्करा मन्ज थियै। 
ACT,26,22,"पर प्रमात्मैं री मदद थऊँ अऊँ अज तक बणी रैऊरा अतै हल्कै मोट्टै सभी रै सामणै गवाही दिन्दा हा। अऊँ तियां गल्ला जो छड़ी होर ना कणैन्दा जैड़ी कि मूसै अतै भविष्‍यवक्तै भी बलुरी हिन जैड़ी भूणैबाळी हिन, "
ACT,26,23,"कि मसीह दुख भोगणा, सो ही सबी थऊँ पैहलै मरूरै थऊँ जी करी, यहूदी मणु मन्ज अतै गैर यहूदी मन्ज लौई रा प्रचार करना।” "
ACT,26,24,"जैहणै पौलुस ऐस तरीकै जवाव दिच्छु करदा थु, ता हाक्म फेस्तुस जोरा सितै बलणा लगा, “हे पौलुस, तु पागल हा। मतै ज्ञानै तिजो पागल करी दितुरा।” "
ACT,26,25,"पर पौलुसै बल्लू, “हे महामहिम फेस्तुस, अऊँ पागल निय्आ, पर सच्चाई अतै अक्ला री गल्ला करदा। "
ACT,26,26,"राजा भी जसेरै सामणै अऊँ निड़र भूच्ची करी बल्लू करदा, इन्या गल्ला जाणदा; अतै मिन्जो विस्वास हा कि इन्या गल्ला थऊँ कोई तैस थऊँ छूपुरी निय्आ। "
ACT,26,27,"हे राजा अग्रिप्पा, कै तु भविष्‍यवक्ता रा विस्वास करदा? हा, अऊँ जाणदा कि तु विस्वास करदा।” "
ACT,26,28,"ता अग्रिप्पे पौलुस सोगी बल्लू, “तु थोड़ा ही समझाणै थऊँ मिन्जो मसीह बणाणा चाहन्दा?” "
ACT,26,29,"पौलुसै बल्लू, “प्रमात्मैं सोगी मेरी प्रार्थना हा कि कै थोड़ै मन्ज कै मतै मन्ज, सिर्फ तु ही ना पर जैतनै मणु अज हुणु करदै हिन, इन्या बन्‍धना जो त्रोड़ी करी सो मेरै सांईये विस्वासी भूच्ची गान।” "
ACT,26,30,"ता राजा अतै हाक्म अतै बिरनीके अतै तियां सोगी बैहुरै उठी खड़ियै, अतै बाहर चली गै "
ACT,26,31,"बाहर अलग गिचीकरी अप्पु मन्ज कणैणा लगै, “ईनी मणु ऐसा ता कुछ ना करूरा, जे मृत्युदण्ड या जेला मन्ज पाणै योग्य भोआ।” "
ACT,26,32,"अग्रिप्पे फेस्तुस सोगी बल्लू, “अगर ऐह मणु सम्राट कैसर री दोहाई ना दिन्दा, ता छुटी सकदा थु।” "
ACT,27,1,जैहणै हाक्म फेस्तुस द्धारा ऐह पक्का भूच्ची गो कि अहै जहाजा मन्ज रोम परदेस रै इटली शहर जो गान ता तिन्ये पौलुस अतै कुछ होर कैदी जो भी यूलियुस नां रै सम्राट औगुस्तुस री पलटन रै अक्क सूबेदारा रै हत्थै सौंपी दिता। 
ACT,27,2,"अद्रमुत्तियुम शहर रै अक्क जहाजा पुर जैडा आसिया रै कनारै री जगहा पुर गाणै बाळा थु, जलमार्ग रै द्धारा अपणी यात्रा शुरू करी, अतै मकिदुनी परदेस रा थिस्सलुनीके शहरा अक अरिस्तर्खुस नां रा अक्क मणु इन्दै सोगी थु। "
ACT,27,3,"दूये दिन अहै सैदा शहर मन्ज पुजी गै, अतै यूलियुस पौलुस पुर दया करीके तैसिओ तसेरै मित्रा बलै गाणा दिता कि तसेरा सत्कार करन। "
ACT,27,4,तैड़ी थऊँ अहै दोवारा यात्रा शुरू करी अतै जहाजा चलाई करी हवा विरूद्ध भूणै री वजह थऊँ अहै साइप्रस टापू री आड़ मन्ज भूच्ची करी चलै। 
ACT,27,5,अतै किलिकिया अतै पंफूलिया शहर रै नेड़ै समुंद्र रै रस्तै मितै लूसिया परदेस रै मूरा शहर मन्ज आये। 
ACT,27,6,"तैड़ी सूबेदारा जो अक्क सिकन्दरिया शहर रा जहाज इटली शहर जो गान्दा मूलु, अतै तिनी असिओ तैस जहाजा पुर चढ़ाई लैऊ। "
ACT,27,7,"जैहणै अहै बड़ै दिन तक होळै-होळै चली करी मुसकल सोगी कनिदुस शहर रै सामणै पुजै, ता ठेरैतांये कि हवा असिओ अगो गाणा ही ना दिच्छु करदी थी, ता अहै सलमोन टापू रै सामणै थऊँ भूच्ची करी क्रेते टापू री आड़ मन्ज चलै; "
ACT,27,8,"अतै तसेरै कनारै कनारै मुसकल मन्ज चली करी शुभ लंगरबारी नां री अक्की जगह पुजै, जैड़ी थऊँ लसया नगर नेड़ै थु। "
ACT,27,9,"जैहणै मतै दिन भूच्ची गै अतै जलयात्रा मन्ज जोखिम ठेरैतांये थियै कि उपवास रै दिन अबै बीती गच्छुरै थियै। ता पौलुसै तियां सबी जो ऐह बली करी समझाऊ, "
ACT,27,10,"“हे सज्जनो, मिन्जो ऐसा लगदा कि ऐसा यात्रा मन्ज मुसिवता अतै बड़ा नुकसान, ना सिर्फ माल अतै जहाजा रा बल्कि इन्दै प्राणा रा भी भूणैवाळा हा।” "
ACT,27,11,पर सूबेदारै पौलुस री गल्ला थऊँ कप्तान अतै जहाजा रै मालका री गल्ला जो बदीकरी मनु। 
ACT,27,12,"शुभ लंगरबारी नां रा बन्दरगाह सर्दी कटणै तांयें बदिआ ना थु, ठेरैतांये मतै ऐह विचार करू कि जहाजा जो तैड़ी थऊँ चलाई करी अगर भूच्ची सका ता फीनिक्स शहर पुजीकरी सर्दी कटन। ऐह ता क्रेते टापू रा अक्क बन्दरगाह हा जठेरा रस्ता दक्षिण-पश्‍चिम अतै उतर-पश्‍चिम री कनारी खुलदा। "
ACT,27,13,"जैहणै कुछ कुछ हल्की हल्की हवा चलना लगी, ता ऐह सोची करी कि तंयारी योजना जो पुरा करनै रा ठीक टैमं हा, ता लंगर चुकु जैडा कनारै पुर पाऊरा थु अतै क्रेते टापू जो गाणा लगै। "
ACT,27,14,"पर थोड़ी देरा बाद जमीना री कनारी थऊँ अक्क बड़ी आँधी चली आई, जैड़ी यूरकुलीन कहलान्दी हा। "
ACT,27,15,"जैहणै आँधी जहाजा सोगी टकराई ता सो जहाज तैहा सामणै टिकी ना सकु, ठेरैतांये अहै तैसिओ हव्वा लुड़णा दिता, अतै ऐस ही तरीकै लुड़दै लुड़दै चली गै। "
ACT,27,16,ता कौदा नां रै अक्की हल्के जिन्‍नै टापू री आड़ मन्ज लुड़दै लुड़दै अहै मुसकल सोगी डोंगी जो वशा मन्ज करी सके। 
ACT,27,17,"फिरी जहाज रा सहायक दल डोंगी चुकी अतै कई पा करीके सो डोंगी थला थऊँ लैई करी ऊपरा तक रस्सी सितै खरी के बनी दिती, अतै सुरतिस खाड़ी रै रेत मन्ज फसणै रै ड़रा थऊँ पाल थोड़ा थलै ओसाली करी हव्वा सोगी लुड़दै चली गै। "
ACT,27,18,"जैहणै अहै आँधी सितै बड़ै हिचकोलै अतै धक्कै खाए, ता दूये दिन सो जहाजा रा माल फैंकणा लगै; "
ACT,27,19,अतै त्रिऐ दिन तिन्ये अपणै हत्था सितै जहाजा रा साज-समान भी फैंकी दिता। 
ACT,27,20,"जैहणै मतै दिन तक ना सुरज, ना तारै हुजै अतै बड़ी आँधी चलदी रैई, ता अन्त मन्ज इन्दै बचणै री सब उम्मीद गान्दी रैई। "
ACT,27,21,"जैहणै सो बड़ै दिन तक भूखै रै ता पौलुसै तंयारै मन्जै खड़ी करी बल्लू, “हे मणुओ, तुसिओ चाहिदा थु कि तुहै मेरी गल्ल हुणी करी क्रेते टापू थऊँ ना जहाज खोलदै अतै ना ऐह मुसकिला इन्दी अतै ना ऐह नुकसान उठान्दै। "
ACT,27,22,पर अबै अऊँ तुसिओ समझांदा कि हिम्मत रखा सिर्फ जहाजा जो छड़ी करी तुसु मन्ज कसी रै भी प्राणा रा नुकसान ना भूणा। 
ACT,27,23,"क्ओकि प्रमात्मां जैसेरा अऊँ हा, अतै जसेरी सेवा करदा, तसेरै स्वर्गदूतै राती इच्ची करी मिन्जो बलुरा, "
ACT,27,24,"हे पौलुस, मत डर! तिजो सम्राट कैसर रै सामणै खड़ीणा जरूरीआ। प्रमात्मैं सबीओ जैड़ै तिजो सोगी यात्रा करू करदै हिन, जीवनदान दिता हा। "
ACT,27,25,"ठेरैतांये, हे सज्जनो, हिम्मत रखा; क्ओकि अऊँ प्रमात्मैं रा विस्वास करदा, कि जिंआं मिन्जो सितै बलूआ, तियां ही भूणा। "
ACT,27,26,पर असु कसकि टापू पुर गिच्ची टिकणा हा।” 
ACT,27,27,"जैहणै चौदहवी रात आई, अतै अहै अद्रिया नां रै समुंद्र मन्ज भटकदै फिरू करदै थियै ता अध्धी राती जहाज रा सहायक दल जो पता लगु कि अहै कसकि देशा रै नेड़ै पुजणा लगुरै हिन। "
ACT,27,28,"ता तियें समुन्द्रा जो अक्क रस्सी सितै नापु ता तिन्ये सो अक्क हौ बीह फुट गैहरा पाऊ, थोड़ा होर अगो फिरी नापु ता समुंद्र नब्बै फुट गैहरा थु। "
ACT,27,29,"ता तिन्ये पथरीली जगहा मन्ज टकराणै रै ड़रा थऊँ तिन्ये जहाजा री पचियें कनारै चंऊर लंगर पायै, अतै भ्यागा भूणै री कामना करदै रैह। "
ACT,27,30,"पर जैहणै जहाज रा सहायक दल जहाजा थऊँ नहणा चाहन्दै थियै, ता तिन्ये जहाजा रै सामणै रै कनारै थऊँ लंगर पाणै रै बहानै डोंगी समुंद्र मन्ज उतारी दिती। "
ACT,27,31,"ता पौलुसै सूबेदारा अतै सैनका सितै बल्लू, “अगर तुहै जहाज पुर ना रै, ता तुहै भी ना बची सकदै हिन।” "
ACT,27,32,ता सैनके रसी कटीकरी डोंगी फैंकी दिती। 
ACT,27,33,"जैहणै भ्याग भूणैबाळी थी ता, पौलुसै ऐह बली करी सबी जो खाणै तांयें समझाऊ, “अज चौदवां दिन कि तुहै चिन्ता करदै-करदै भूखै रैह हिन, अतै कुछ ना खाऊरा। "
ACT,27,34,"ठेरैतांये अऊँ समझांदा कि कुछ खाई लेय्आ, जैत सितै तुन्दा बचाव भोआ; क्ओकि तुसु मन्ज कसी रै मुण्ड़ा रा अक्क बाळ भी बांका ना भूणा।” "
ACT,27,35,ऐह बली करी तिनी रोटी लैई करी सबी रै सामणै प्रमात्मैं जो धन्यवाद करू अतै त्रोड़ी करी खाणा लगा। 
ACT,27,36,ता सो सब भी हिम्मत करीके खाणा लगै। 
ACT,27,37,अहै सब मिलीकरी जहाजा पुर दोई हौअ छयतर जिणै थियै। 
ACT,27,38,"जैहणै सो खाई करी रजी गै, ता कणका जो समुंद्र मन्ज फैंकी करी जहाजा जो हल्का करणा लगै। "
ACT,27,39,"जैहणै दिन भूआ ता तिन्ये तैस देशा जो ना पच्छैणु, पर अक्क खाड़ी हेरी जठेरा कनारा बड़ा चौड़ा थु, अतै सोचु कि अगर भूच्ची सका ता ऐठीये ही जहाजा जो टकान। "
ACT,27,40,"ता तिन्ये लंगर जो खोली करी समुंद्र मन्ज छड़ी दिता अतै तैहणै ही पाल रै बन्धन ढिलै करी दितै, अतै हवा रै सामणै अगला पाल चढ़ाईकरी कनारै जो चली पै। "
ACT,27,41,"पर दूँ समुंद्र रै संगम री जगह पैई करी तिन्ये जहाजा जो टिकाऊ, अतै जहाजा रा अगला हेस्सै जो धक्‍का खाई करी टिकी गो अतै सो खिसकी ना सकूँ; पर पचियां हेस्सा लैहरा रै जोरा सितै टुटणा लगा। "
ACT,27,42,"ता सैनके ऐह सोचु कि कैदी जो मारी दिन, ऐसा ना भोआ कि कोई तैरी करी नह्ही गच्छा। "
ACT,27,43,"पर सूबेदारै पौलुस जो बचाणै री इच्छा थऊँ तियां जो ऐस विचारा थऊँ रोकू अतै ऐह बली करी कि जैडा तैरी सकदा, पैहलै छाळ मारी करी कनारै जो निकळी गान; "
ACT,27,44,"अतै बाकी कोई जहाजा रै फट्टै पुर, अतै कोई जहाजा री होर चिजा रै सहारै निकळी गच्छा। ऐस तरीकै सब जमीना री कनारी बची निकळै। "
ACT,28,1,जैहणै अहै सब कनारै बची निकळै ता पता लगु कि ऐह माल्टा टापू कहलान्दा। 
ACT,28,2,"तैड़ी रै मणुऐ असु पुर अनोखी कृपा करी; क्ओकि बरखा भूणै री वजह थऊँ ठण्ड़ थी, ठेरैतांये तिन्ये अग बाळी करी असिओ ठहराऊ। "
ACT,28,3,"जैहणै पौलुसै छिड़ी रा भरोठू बटोरीकरी अगी मन्ज रखु, ता अक्क किड्डा सेका री वजह थऊँ निकळू अतै तसेरै हत्था मन्ज लिपटी गो। "
ACT,28,4,"जैहणै तिन्ये मणुऐ कीड़ै जो तसेरै हत्था मन्ज लिपटूरा हेरू, ता अप्पु मन्ज बलणा लगै, “सच मन्ज ऐह मणु हत्यारा हा कि अगर समुंद्र थऊँ बची निकळू, तांभी इन्दी देवी न्याय ऐसिओ जिन्दा ना रैहणा दिता।” "
ACT,28,5,"ता तिनी कीड़ै जो अगी मन्ज झटकी दिता, अतै तैसिओ कुछ ना भूआ। "
ACT,28,6,"पर सो मणु ऐह हेरू करदै थियै कि कैहणै ऐह सूजी गान्दा अतै कैहणै पैई करी मरी गान्दा, पर जैहणै बड़ी देरा तक हेरदै रैह कि सेरा कुछ भी ना बिगडु, ता अपणा विचार बदली दिता अतै बल्लू, “ऐह कोई देवता हा।” "
ACT,28,7,तैहा जगहा रै अखै बख्रै तैस टापू रै प्रधान पुबलियुस री जमीन थी। तिनी असिओ अपणै घरा जो नी करी मित्रभाव सोगी सेवा करी। 
ACT,28,8,पुबलियुस रा पिता बुखार अतै आँव लहू रा रोगी थु। ता पौलुसै तसेरै कमरै मन्ज गिचीकरी तैस तांयें प्रार्थना करी अतै तैस पुर हत्थ रखी करी तैसिओ ठीक करू। 
ACT,28,9,जैहणै ऐसा भुआ ता तैस टापू रै बाकी बीमार पौलुस बलै आये अतै ठीक करै गै। 
ACT,28,10,"तिन्ये इन्दा बड़ा आदर करू, अतै लगभग त्राई महीनै बाद जैहणै अहै चलना लगै ता जैडा कुछ असु तांयें जरूरी थु, जहाजा पुर रखी दिता। "
ACT,28,11,"अहै सिकन्दरिया जो चलुरै अक्क जहाजा पुर अपणी यात्रा शुरू करी, जैडा तैस टापू पुर सर्दी री वजह थऊँ ऐस टापू पुर ठहरूरा थू अतै तैस जहाजा पुर सामणै री कनारी अक्क जुड़वै देवता रा चिन्ह थू। जठेरा यूनानी भाषा मन्ज दियुसकूरी बलदै थियै। "
ACT,28,12,सुरकूस शहर रै नेड़ै लंगर पाई करी अहै त्राई दिन तक रूकी गै। 
ACT,28,13,"तैड़ी थऊँ अहै घूमी करी रैगियुम शहर मन्ज आये; अतै अक्क दिन बाद दक्षिणी हवा चली, ता अहै दूये दिन पुतियुली शहर मन्ज आये। "
ACT,28,14,"तैठी असिओ कुछ विस्वासी भाई मिलै, अतै तंयारै कणैणै थऊँ अहै तियां बलै सत दिन तक रैह; अतै ऐस तरीकै सितै अहै रोम री कनारी पैदल सफर शुरू करू। "
ACT,28,15,"रोम थऊँ कुछ विस्वासी भाई ऐह खबर हुणी करी कि अहै इणा लगुरै ता सो अप्पियुस रै चौक अतै त्राई सराए तक असु सोगी मुळणा अतै रोम लैई गाणै जो चली आ, जैसिओ हेरी करी पौलुसै प्रमात्मैं रा धन्यवाद करू अतै हिम्मत रखी। "
ACT,28,16,"जैहणै अहै रोम शहर पुजै, ता पौलुस जो अक्क सपाई सोगी जैडा तसेरी रखवाली करदा थु, अकेलै रैहणै री आज्ञा मूळी गई। "
ACT,28,17,"त्राई दिन बाद तिनी यहूदी रै प्रमुख मणु जो हैदु, अतै जैहणै सो इकट्ठै भूए ता तिनी बल्लू, “हे भाईओ, मैंई अपणै बापदादे रै व्यवहारा रै वरोधा मन्ज कुछ भी ना करूरा, तांभी बन्दी बणाई करी यरूशलेम थऊँ रोमी सरकार रै हत्थै सोंपी दितुरा "
ACT,28,18,"तिन्ये मिन्जो परखी करी छड़ी दिणा चाऊ, क्ओकि मिन्जो मन्ज मृत्यु रै योग्य कोई दोष निय्आ। "
ACT,28,19,पर जैहणै यहूदी अगुवै ठेरै वरोधा मन्ज बलणा लगै ता मिन्जो सम्राट कैसर रै द्धारा ही न्याय पाणा हा बल्कि ऐह ना कि मिन्जो अपणै मणु पुर कोई दोष लाणा थु। 
ACT,28,20,ठेरैतांये मैंई तुसिओ हैदुआ कि तुसु सोगी मुळू अतै गल्ल बात करू; क्ओकि इस्त्राएल री उम्मीद (मतलब मसीहा) तांयें ही अऊँ जंजीरा मन्ज जकडुरा।” 
ACT,28,21,"तिन्ये तैस सोगी बल्लू, “ना अहै तेरै बारै मन्ज यहूदा परदेस रै यहूदी भाई थऊँ चिट्ठी पाई, अतै ना ही विस्वासी भाई थऊँ कुणकी इच्ची करी तेरै बारै मन्ज कुछ दसु अतै ना बुरा बल्लू। "
ACT,28,22,"पर तेरा विचार कै हा? सो ही अहै तिजो थऊँ हुणना चाहन्दै हिन, क्ओकि अहै जाणदै कि हर जगह ऐस मत रै वरोधा मन्ज मणु गल्ला करदै हिन।” "
ACT,28,23,"ता तिन्ये यहूदी जैड़ै पौलुस सोगी थियै अक्क दिन ठहराऊ, अतै मतै सारै मणु तैस बलै इकट्ठै भुऐ, अतै पौलुस तियां जो प्रमात्मैं रै राज्य री गवाही दिन्दा, अतै मूसा री व्यवस्था अतै भविष्‍यवक्ता री कताबा थऊँ यीशु रै बारै मन्ज समझाई-समझाई करी भ्यागा थऊँ सँझा तक वर्णन करदा रैऊ। "
ACT,28,24,"ता कुछ मणुऐ तसेरी गल्ला जो मनी लैऊ, अतै कुछ मणुऐ विस्वास ना करू। "
ACT,28,25,"जैहणै सो अप्पु मन्ज अक्क मत ना भूए, ता पौलुस री ऐसा गल्ला कणैणै पुर चली गै “पवित्र आत्मा यशायाह भविष्‍यवक्ता रै द्धारा तुन्दै पूर्वजा सोगी ठीक ही बलुरा हा” "
ACT,28,26,"गिचीकरी इन्या मणु सितै बल, “तुसु हुणदै ता रैहणा, पर समझणा निय्आ; अतै हेरदै ता रैहणा, पर जानणा निय्आ "
ACT,28,27,"क्ओकि ऐह मनणा ना चाहन्दै, अतै हुणना भी ना चाहन्दै ऐह अपणी हाख्री सितै हेरना भी ना चाहन्दै, अतै ऐसा ना भोआ कि ऐह अपणै पापा थऊँ फिरी ईन, अतै अऊँ तियां जो माफी दिच्छु”। "
ACT,28,28,"“ठेरैतांये तुसु जाणना कि प्रमात्मैं रै ऐस उद्धार री कथा गैर यहूदी बलै भैजुरी हा, अतै तियां मनणी हिन।” "
ACT,28,29,"जैहणै तिनी ऐह बल्लू ता यहूदी अप्पु मन्ज विवाद करना लगै, अतै तैड़ी थऊँ चली गै। "
ACT,28,30,"सो पुरै दोई साल अपणै किराये रै घरा मन्ज रैऊ, "
ACT,28,31,"अतै जे कोई तैस बलै इन्दै थियै, तियां सबी सोगी मुळदा रैऊ अतै बिना रोक-टोक बड़ा निडर भूच्ची करी प्रमात्मैं रै राज्य रा प्रचार करदा अतै प्रभु यीशु मसीह री गल्ला सखांदा रैऊ। "
ROM,1,1,"अऊँ पौलुस जैडा यीशु मसीह रा दास हा, ऐसा पत्री जो जैड़ै रोम शहरा मन्ज विस्वासी हिन तियां तांई लिखु करदा। तिनी मिन्जो प्रेरित भूणै तांयें चुणुरा हा, अतै प्रमात्मैं रै तैस सुसमाचार हुनाणै तांयें नियुक्त करूरा हा जैडा तसेरी तरफा थऊँ हा। "
ROM,1,2,प्रमात्मैं ऐस सुसमाचार रा वायदा बड़ै पैहलै ही अपणै भविष्‍यवक्ता रै द्धारा पवित्रग्रन्था मन्ज करूरा थू। 
ROM,1,3,"ऐह सुसमाचार तसेरै पुत्रा रै बारै मन्ज हा जैड़ा इन्दा प्रभु यीशु मसीह हा, सो शरीरिक रूपा मन्ज दाऊद रै वंशा थऊँ पैदा भच्छुरा। "
ROM,1,4,पर पवित्र आत्मा री सामर्थ सोगी सो मरूरै थऊँ दोवारा जी भूणै री बजह थऊँ यीशु मसीह प्रमात्मैं रा पुत्र हा ऐह सावित भुआ। 
ROM,1,5,मसीह रै द्धारा अनुग्रह अतै प्रेरिताई प्रमात्मैं मिन्जो दिती कि मसीह रै नां री वजह थऊँ गैर यहूदी रै मणु सुसमाचार पुर विस्वास करीके तसेरी मनन। 
ROM,1,6,तुहै जैड़ी रोम शहर मन्ज रैहन्दै हिन तुसिओ भी यीशु मसीह मन्ज चुणुरै मणु सोगी सहभागी भूणै तांयै प्रमात्मैं चुणुरा हा। 
ROM,1,7,"अऊँ ऐह पत्री रोम शहर मन्ज रैहणै बाळै तियां मणु तांयै लिखु करदा जैड़ै प्रमात्मैं रै प्यारे हिन अतै पवित्र भूणै तांयें चुणुरै हिन, इन्दै पिता प्रमात्मां अतै प्रभु यीशु मसीह री तरफा थऊँ तुसिओ अनुग्रह अतै शान्ती मुळदी रेय्आ। "
ROM,1,8,"पैहलै अऊँ तुसु सबी तांयें यीशु मसीह रै द्धारा अपणै प्रमात्मैं रा धन्यवाद करदा, क्ओकि तुन्दै यीशु पुर विस्वास करनै री चर्चा पुरै रोमी साम्राज्य मन्ज भूणा लगुरी हा। "
ROM,1,9,प्रमात्मां जसेरै पुत्र रै सुसमाचार रा प्रचार अऊँ मणु मन्ज अपणै पुरै दिला सोगी करदा हा। प्रमात्मां मेरा गवाह हा कि अऊँ अपणी प्रार्थना मन्ज लगातार तुसिओ याद करदा रैहन्दा हा। 
ROM,1,10,अऊँ रोज अपणी प्रार्थना मन्ज विनती करदा कि कस तरीकै सितै मेरी तुसु बलै इणै री यात्रा प्रमात्मैं री इच्छा सोगी सफल भोआ। 
ROM,1,11,"क्ओकि अऊँ तुसु सोगी मुळणै रा लालच करदा ताकि तुसिओ आत्मिक वरदाना सोगी मजबुत करी सकूँ, जैत सितै तुहै प्रभु पुर विस्वास मन्ज स्थिर भूच्ची गान; "
ROM,1,12,"मतलब ऐह कि जैहणै अऊँ तुन्दै मन्जै रैऊँ, ता अहै तैस विस्वास रै द्धारा जैडा मिन्जो अतै तुसु मन्ज हा, अक्की दूये थऊँ प्रोत्साहन पान। "
ROM,1,13,"हे विस्वासी भाइओ, अऊँ चाहन्दा कि तुहै ऐहा गल्ला जो जाणी लेय्आ कि मैंई बार-बार तुसु बलै इणा चाऊ, कि जिंआं गैर यहूदी थऊँ कई मणुऐ प्रभु पुर विस्वास करू, तियां ही तुसै भी प्रभु पुर विस्वास करन, पर हालि तक कुछ रूकावट री वजह थऊँ रोकया गो। "
ROM,1,14,"अऊँ इन्या सबी जो जैड़ै गैर यहूदी हिन, यूनानी भाषा बलणै बाळै अतै ना बलणै बाळै हिन, जैड़ै बुद्धिमान अतै निबुद्धी हिन तियां जो सुसमाचार हुनाणै तांयै मजबुर हा। "
ROM,1,15,"ता अऊँ तुसिओ भी जैड़ै रोम शहर मन्ज रैहन्दै हिन, सुसमाचार हुनाणै जो भरसक तैयार हा। "
ROM,1,16,"क्ओकि अऊँ सुसमाचार हुनाणै थऊँ ना शर्मान्दा, प्रमात्मैं रै सामर्थ रै द्धारा सुसमाचार पुर विस्वास करणै थऊँ पैहलै यहूदी अतै फिरी गैर यहूदी जो उद्धार मुळदा हा। "
ROM,1,17,"ऐस सुसमाचार थऊँ पता लगदा हा कि कियां प्रमात्मां असिओ अपणी नजरा मन्ज धर्मी बणान्दा हा अतै ऐह सब कुछ शुरू थऊँ अन्त तक विस्वास सोगी भून्दा, जियां पवित्रग्रन्था मन्ज लिखुरा हा: “विस्वास रै द्धारा ही धर्मी जन जो जिन्दगी मिलदी हा।” "
ROM,1,18,"प्रमात्मैं रा क्रोध ता तियां मणु री सब अभक्‍ति अतै अधर्म रै कम जैड़ै मणु करदै हिन तियां पुर स्वर्गा थऊँ प्रकट भून्दआ, जैड़ै ऐस तरीकै मणु जो प्रमात्मैं रै सत्य जो जाणनै थऊँ रोकदै हिन। "
ROM,1,19,"ठेरैतांये मणु जो ऐह साफ तरीकै पता हा कि प्रमात्मां किना हा, क्ओकि प्रमात्मैं अप्पु ही तियां पुर अपणै आपा जो साफ तरीकै प्रकट करूरा हा। "
ROM,1,20,"प्रमात्मैं रै अनादी सामर्थ अतै चरित्र जो हेरी ना सकदै पर संसारा री रचना थऊँ ही प्रमात्मैं अपणी बणाऊरी प्रकृति रै द्धारा ऐतिओ प्रकट करूरा हा, ठेरैतांये कसी बलै ऐह बहाना निय्आ कि कोई प्रमात्मैं जो ना जाणदा। "
ROM,1,21,"ठेरै कारण कि प्रमात्मैं जो जाणनै पुर भी तिन्ये प्रमात्मैं रा आदर अतै धन्यवाद न करू, पर व्यर्थ विचार करना लगै, ऐड़ी तक कि तंयारा निर्बुद्धि मन प्रमात्मैं रै बारै मन्ज कुछ ना समझी सकू। "
ROM,1,22,"सो अपणै आपा जो बुद्धिमान जताईकरी मूर्ख बणी गै, "
ROM,1,23,"अतै अविनाशी प्रमात्मैं री आराधना जो छड़ी करी इन्यै मणुऐ नाश भूणै बाळै मणु, पक्षी, चौंऊ पैरा रै, अतै रेगणैवाळै जन्तु री बणुरी मूर्ति री आराधना करना शुरू करी दिता। "
ROM,1,24,ऐसा वजह थऊँ प्रमात्मैं तियां जो तंयारै मना री अभिलाषा रै अनुसार गलत कमा तांयें छड़ी दिता कि सो अप्पु मन्ज दुष्कर्म करन। 
ROM,1,25,"क्ओकि तिन्ये प्रमात्मैं री सच्चाई जो बदली करी झूठा बणाई दिता, अतै धरती री पूजा अतै सेवा करी, ना कि तैतिओ वणाणैवाळै री जैडा सदा धन्य हा। आमीन। "
ROM,1,26,"ठेरैतांये प्रमात्मैं तियां जो नीच कम्मा रै वशा मन्ज छड़ी दिता; ऐड़ी तक कि तंयारी जनानी भी स्वाभाविक व्यवहार जो तैस थऊँ जैडा स्वभाव रै विरूद्ध हा, बदली दिता। "
ROM,1,27,"तियां ही मणु भी जनानी सोगी स्वाभाविक व्यवहार छड़ी करी अप्पु मन्ज ही कामातुर भूच्ची करी जलणा लगै हिन, अतै मर्द मर्दा सोगी ही निर्लज कम करीके अपणै शरीरा जो सजा रा हक्कदार बणाऊ। "
ROM,1,28,जैहणै तिन्ये प्रमात्मैं जो जाणना मूर्खता समझु ता प्रमात्मैं भी तियां जो तंयारै निकम्मे मना पुर छड़ी दिता कि सो अनुचित कम करन। 
ROM,1,29,"ठेरैतांये सो सब तरह रै अधर्म, दुष्‍टता, लोभ, अतै बैरभाव सितै भरी गै; अतै डाह, हत्या, लड़ाई, छल अतै ईर्ष्या सोगी भरपुर भूच्ची गै, अतै चुगलखोर, "
ROM,1,30,"बदनाम करनैवाळै, प्रमात्मैं सितै घृणा करनैवाळै, दूये रा अनादर करनैवाळै, अभिमानी, डींगमार, बुरी बुरी गल्ला करनैवाळै, माता पिता री आज्ञा ना मनणैवाळै, "
ROM,1,31,"निर्बुद्धि, विस्वासघाती, मयारहित अतै निर्दयी भूच्ची गै। "
ROM,1,32,"सो ता प्रमात्मैं री ऐह व्यवस्था जाणदै हिन कि ईनै ईनै कम करनैवाळै मृत्यु रै दण्ड रै योग्य हिन, तांभी ना सिर्फ तुहै ऐसै कम करदै हिन वल्कि करनैवाळै सितै खुश भी भून्दै हिन। "
ROM,2,1,"ठेरैतांये हे दूये पुर दोषलाणैवाळै, तु कोई भी कजो ना भोआ, तिजो बलै कोई बहाना निय्आ। क्ओकि जेहा गल्ला पुर तु दूये पुर दोष लान्दा तैहा ही गल्ला मन्ज अपणै आपा जो भी दोषी ठहरान्दा, ठेरैतांये कि तु जैडा दोष लान्दा अप्पु भी सो ही कम करदा हा। "
ROM,2,2,अहै जाणदै हिन कि ऐसै-ऐसै कम करनैवाळै प्रमात्मैं री तरफा थऊँ सच्चाई रै अनुसार सजा रै हक्कदार भूणै। 
ROM,2,3,"हे मणु, तु जे ऐसै ऐसै कम करनैवाळै पुर दोष लान्दा अतै अप्पु सो ही कम करदा; तू समझी लै कि तुद भी प्रमात्मैं थऊँ सजा रा हक्कदार भूणा। "
ROM,2,4,"तु प्रमात्मैं री दया, सहनशीलता अतै धीरजरूपी धन जो तुच्छ समझदा हा पर ऐह ना समझदा कि प्रमात्मां दया सोगी इंतजार करू करदा कि तु अपणै पापा थऊँ मन फेरा। "
ROM,2,5,"पर तु अपणी कठोरता अतै हठिलै मना री वजह थऊँ प्रमात्मैं रै क्रोध रै दिन तांयें, जैत मन्ज प्रमात्मैं रा सचा न्याय प्रकट भूणा, तुद भारी सजा रा हक्कदार भूणा। "
ROM,2,6,प्रमात्मैं हरेक जो तंयारै कम्मा रै अनुसार इनाम दिणा। 
ROM,2,7,"प्रमात्मैं तियां जो अनन्त जिन्दगी दिणिआ जैड़ै सुकर्म मन्ज स्थिर रैई करी महिमा, आदर अतै अमरता री खोज करदै हिन। "
ROM,2,8,"पर जैड़ै स्‍वार्थी हिन अतै सच्चाई जो ना मन्दै, वल्कि अधर्म रै कम करदै हिन, प्रमात्मैं रा क्रोध अतै कोप तियां पुर पैणा। "
ROM,2,9,"अतै क्‍लेश अतै संकट हरेक मणु रै प्राणा पुर जैडा बुरा करदा ईणा, पैहलै यहूदी पुर फिरी गैर यहूदी पुर; "
ROM,2,10,"पर महिमा अतै आदर अतै शान्ती हरेक जो मुळणा, जैडा भला करदा, पैहलै यहूदी जो फिरी गैर यहूदी जो। "
ROM,2,11,क्ओकि प्रमात्मां कसी रा भी पक्षपात ना करदा। 
ROM,2,12,"ठेरैतांये गैर यहूदी जिन्यै बिना मूसा री व्यवस्था पाऐ पाप करूरा, तियां बिना व्यवस्था ही प्रमात्मैं थऊँ सजा पाणिआ; अतै यहूदी जिन्यै व्यवस्था पाई करी पाप करूरा, तियां जो व्यवस्था रै अनुसार दण्ड मिलणा। "
ROM,2,13,"क्ओकि प्रमात्मैं री सब व्यवस्था रै हुणनैबाळै धर्मी ना हिन, पर व्यवस्था पुर चलणैवाळै धर्मी ठहराये गाणै। "
ROM,2,14,"फिरी जैहणै गैर यहूदी मणु जिंआं बलै मूसा री व्यवस्था निय्आ, स्वभाव थऊँ ही व्यवस्था जो मन्दै हिन, ऐत थऊँ ऐह सावित भून्दा कि तंयारै दिला मन्ज अक्क व्यवस्था हा। "
ROM,2,15,"तंयारा व्यवहार ऐह दसदा हा कि मूसा री व्यवस्था जैड़ा सखांदी हा सो तंयारै दिला मन्ज लिखुरी हा, तंयारा विवेक भी सावित करदा कि ऐह सच हा क्ओकि तंयारै विचार कदी तियां जो दोषी ठहरान्दै हिन अतै कदी निर्दोष। "
ROM,2,16,ठेरैतांये तैस सुसमाचार रै अनुसार जठेरा अऊँ प्रचार करदा ऐसा भूणा तैस दिन जैहणै प्रमात्मैं यीशु मसीह रै द्धारा मणु री गुप्त गल्ला रा न्याय करणा। 
ROM,2,17,"अगर तु यहूदी कहलान्दा अतै व्यवस्था पुर भरोसा रखदा हा अतै ऐहा गल्ला पुर भी घमण्ड़ करदा हा कि तु प्रमात्मैं रा खास मणु हा, "
ROM,2,18,तू जाणदा हा कि प्रमात्मां तिजो थऊँ कै चाहन्दा हा अतै कै सही हा क्ओकि तैंई मूसा री व्यवस्था थऊँ शिक्षा पाई हा। 
ROM,2,19,तिजो ऐसा गल्ला रा भरोसा हा कि तू गैर यहूदी जो प्रमात्मैं री सच्चाई अतै जैड़ै प्रमात्मैं जो ना जाणदै तियां जो भी प्रमात्मैं रै बारै मन्ज दसदा हा। 
ROM,2,20,"तिजो ऐसा गल्ला रा भरोसा हा कि तू तियां मणु जो सखाई सकदा हा जैड़ै प्रमात्मैं रै बारै मन्ज मूर्खता री गल्ला पुर भरोसा करदै हिन, अतै जैड़ै बच्चै सांईयै हिन क्ओकि सो प्रमात्मैं रै बारै मन्ज कुछ ना जाणदै। तुसिओ इन्या सबी गल्ला रा भरोसा हा क्ओकि तुसु बलै व्यवस्था हा जैड़ी प्रमात्मैं रै बारै मन्ज सच्चाई तुसिओ सखांदी हा। "
ROM,2,21,"ता तु दूये जो जैड़ी व्यवस्था सखांदा हा, अपणै आपा जो ना सखांदा? तु चोरी ना करनै रै उपदेश दिन्दा हा, पर ऐह दुखा री गल्ल हा तू अप्पु ही चोरी करदा हा। "
ROM,2,22,"तु जे बलदा, “व्यभिचार ना करना” पर ऐह दुखा री गल्ल हा कि तु अप्पु ही व्यभिचार करदा हा। तु जैडा बलदा कि मूर्तिपूजा मत करा, पर तु अप्पु ही मन्दरा जो लूटदा हा। "
ROM,2,23,"तु जैडा ऐसा गल्ला रा घमण्ड़ करदा हा कि तू प्रमात्मैं री व्यवस्था जो जाणदा हा, पर ऐह दुखा री गल्ल हा कि तुहै तैहा ही व्यवस्था ना मनी करी प्रमात्मैं रा अनादर करदै हिन। "
ROM,2,24,"“क्ओकि तुसु यहूदी री वजह थऊँ ही गैर यहूदी मन्ज प्रमात्मैं री नां री निन्दा करी गान्दीआ,” जिंआं पवित्रग्रन्था मन्ज लिखुरा भी हा। "
ROM,2,25,"अगर तु व्यवस्था पुर चला ता खतनै थऊँ लाभ ता हा, पर अगर तु व्यवस्था जो ना मना ता तेरा खतना करनै रा कोई फायदा निय्आ। "
ROM,2,26,ठेरैतांये अगर गैर यहूदी व्यवस्था रा पालन करा ता तसेरी गिणती प्रमात्मैं रै मणु मन्ज करी गाणीआ। 
ROM,2,27,"गैर यहूदी जैडा शरीर रा खतना कराये बिना व्यवस्था रा पुरा पालन करदा हा। तैस ही यहूदी रा न्याय करना, क्ओकि तुहै मूसा री व्यवस्था पाई करी अतै खतना कराई करी भी व्यवस्था रा पालन ना करदै हिन। "
ROM,2,28,क्ओकि यहूदी सो ना हिन जैड़ै जन्मजात यहूदी हिन; अतै सचा यहूदी भी सो निय्आ जसेरा खतना भच्छुरा हा। 
ROM,2,29,"पर सचै यहूदी सो हिन जंयारै मना जो प्रमात्मैं बदलु हा; अतै खतना करनै थऊँ सो असिओ ग्रहण ना करदा बल्कि अपणी पवित्र आत्मा द्धारा इन्दै स्वभाव जो बदली करी असिओ ग्रहण योग्य बणांदा। अगर होर मणु इन्या सचै मणु री तरीफ ना करन, ता प्रमात्मैं इन्यारी तरीफ करनी हा। "
ROM,3,1,कोई पुछा कि यहूदी री कै बड़ाई या खतनै रा कै फायदा? 
ROM,3,2,"हाँ, यहूदी भूणै रा फायदा हा, सबी थऊँ जरूरी ऐह कि प्रमात्मैं रै वचन इन्या जो सौंपै गै। "
ROM,3,3,अगर कुछ यहूदी प्रमात्मैं रै प्रति बफादार ना थियै ता कै भुआ? कै तंयारै बफादार ना रैहणै थऊँ प्रमात्मैं यहूदी जो धोखा दिणा अतै अपणै बायदै जो पुरा ना करना हा? 
ROM,3,4,"बिलकुल ना! वल्कि प्रमात्मां सचा, अतै हरेक मणु झूठा ठहरना, जिंआं पवित्रग्रन्था मन्ज लिखुरा हा; “जैस सोगी तु अपणी गल्ला मन्ज धर्मी ठहरा अतै न्याय करदै टैमैं तु जय पा।” "
ROM,3,5,"ठेरैतांये अगर इन्दै अधर्म रै कम दसदै हिन कि प्रमात्मां धर्मी हा, ता अहै कै बलन? कै ऐह गलत हा कि प्रमात्मैं असिओ सजा दिणी हा? (ऐह ता अऊँ आम मणु री रीति पुर बलदा हा)। "
ROM,3,6,बिलकुल ना! अगर प्रमात्मां असु यहूदी रा सही तरीकै न्याय ना करी सकदा ता तैस कियां संसार रा न्याय करणा? 
ROM,3,7,"कुछ मणु ऐह वंहस करदै अतै बलदै हिन अगर मेरै झूठ री वजह थऊँ प्रमात्मैं री सच्चाई तसेरी महिमा तांयें, मती ज्यादा प्रकट भूई ता फिरी कजो अऊँ पापी सांईये दण्ड रै योग्य ठहराया गान्दा हा? "
ROM,3,8,"“अहै बली सकदै हिन कि, अईआ अहै बुराई करन कि भलाई निकळा।” कुछ मणु असु पुर ऐह दोष लगान्दै हिन कि अहै इन्या ही सखान्दै हिन। प्रमात्मां धर्मी हा अतै तैस ही तंयारा न्याय करना। "
ROM,3,9,ता फिरी कै बलन? कै अहै यहूदी गैर यहूदी री तुलना मन्ज तियां थऊँ खरै हिन? कदी भी ना; क्ओकि अहै यहूदी अतै गैर यहूदी दूनी पुर ऐह दोष लगाई चुकै हिन कि सो सब रै सब पापा रै वशा मन्ज हिन। 
ROM,3,10,"जिंआं कि पवित्रग्रन्था मन्ज लिखुरा; “कोई प्रमात्मैं री नजरा मन्ज धर्मी निय्आ, अक्क भी ना।  "
ROM,3,11,कोई समझदार निय्आ; कोई प्रमात्मैं जो तोपणैवाळा निय्आ। 
ROM,3,12,"सब भटकी गच्छुरै हिन, सब रै सब निकम्मे बणी गच्छुरै हिन; कोई भलाई करनै बाळा निय्आ, अक्क भी ना। "
ROM,3,13,"तंयारी गल्ला गन्‍दी हिन जियां खुलुरी कब्रा थऊँ बदबु निकळदी हा, तंयारी जीभा झूठ सोगी भरूरी हा, तंयारै लवड़ कीड़ै रै जहर सोगी भरूरै हिन। "
ROM,3,14,तंयारा मूँह हराप अतै कड़वाहट सोगी भरूरा हा। 
ROM,3,15,"सो खून करनै जो फुर्तीले हिन, "
ROM,3,16,"नाश अतै क्‍लेश लगातार तंयारा पिछा करदा हा, "
ROM,3,17,सो ना जाणदै कि शान्ती कड़ी मिली सकदी हा। 
ROM,3,18,तंयारी हाख्री सामणै प्रमात्मैं रा ड़र निय्आ।” 
ROM,3,19,"अहै जाणदै हिन कि व्यवस्था जैडा कुछ बलदिआ सो यहूदी सितै ही बलदिआ, जिन्या जो व्यवस्था जो मनणा जरूरी थू; ठेरैतांये कि यहूदी अतै गैर यहूदी बलै कणैणै रा कोई बहाना ना भूणा अतै पुरै संसार रै मणु प्रमात्मैं रै दण्ड रै योग्य ठहरना। "
ROM,3,20,"क्ओकि व्यवस्था रा पालन करनै थऊँ कोई मणु तसेरै सामणै धर्मी ना ठहरना, ठेरैतांये कि व्यवस्था ऐह दर्शादां की अहै कैतनै पापी हिन। "
ROM,3,21,"पर अबै प्रमात्मैं असिओ सो रस्ता दसु हा जैत थऊँ अहै व्यवस्था जो ना मनणै थऊँ भी धर्मी भूच्ची सकदै हिन, जठेरा वायदा मूसा री व्यवस्था अतै भविष्‍यवक्तै करूरा हा, "
ROM,3,22,मतलब अहै यीशु मसीह पुर विस्वास करणै सितै प्रमात्मैं री नजरा मन्ज धर्मी भूच्ची गान्दै अतै ऐह सब विस्वास करनैवाळै तांयें हा क्ओकि सो कसी भी मणु मन्ज भेद-भाव ना करदा। 
ROM,3,23,ठेरैतांये कि सबीये पाप करूरा अतै प्रमात्मैं री महिमा थऊँ वंचित हिन। 
ROM,3,24,"प्रमात्मैं यीशु मसीह रै द्धारा इन्दै पापा री सजा थऊँ अपणै अनुग्रह सितै छुटकारा दिता, ऐत तांई असिओ कुछ भी ना करना पैऊ अहै मुफ्‍त मन्ज ही धर्मी ठहराई गै हिन। "
ROM,3,25,"प्रमात्मैं यीशु मसीह जो पाप मटाणै तांये भैजु, तसेरै खून रै बलिदान पुर जैड़ा विस्वास करदा सो मणु प्रमात्मैं री नजरा मन्ज धर्मी बणी गान्दै हिन अतै ऐह बलिदान दर्शादां कि प्रमात्मां न्यायी हा कि तिनी तियां जो माफ करी दिता जिन्यैं पुराणै टैमां मन्ज पाप करूरा थू। "
ROM,3,26,"वल्कि ऐस युग मन्ज प्रमात्मां अपणी धार्मिकता रा प्रमाण दिणा चाऊ कि जैस थऊँ ऐह प्रकट भोआ कि सो धर्मी हा, अतै जैडा यीशु पुर विस्वास करदा तियां जो भी सो धर्मी ठहरान्दा हा। "
ROM,3,27,"ता कै अहै ऐसा गल्ला रा घमण्ड़ करी सकदै कि प्रमात्मैं इन्दै कमा रै द्धारा ग्रहण करूआ? घमण्ड़ री ता कोई गल्ल ही निय्आ। कुण जिन्‍नै नियम रै वजह थऊँ? कै व्यवस्था रा पालन करनै सितै? ना, वल्कि यीशु मसीह पुर विस्वास री वजह थऊँ। "
ROM,3,28,"ठेरैतांये अहै ऐस परिणाम पुर पुजै हिन कि मणु व्यवस्था रै कम्मा थऊँ ना पर, विस्‍वासा रै द्धारा धर्मी ठहरदा। "
ROM,3,29,"कै प्रमात्मां सिर्फ यहूदी रा ही हा? कै गैर यहूदी रा निय्आ? हाँ, गैर यहूदी रा भी हा। "
ROM,3,30,"क्ओकि अक्क ही प्रमात्मां हा, जैडा खतना करनैवाळै जो विस्‍वासा सोगी अतै खतनारहित जो भी विस्‍वासा द्धारा धर्मी ठहराणा। "
ROM,3,31,अगर अहै विस्वास पुर ही जोर दिन ता कै ठेरा अर्थ ऐह हा कि व्यवस्था बेकार हा? बिलकुल ना! क्ओकि अहै विस्वास करनै रै द्धारा ऐह समझदै हिन प्रमात्मैं व्यवस्था कजो दितुरी हा। 
ROM,4,1,"अहै यहूदी अबै कै बलन इन्दै पूर्वज अब्राहम रै बारै मन्ज, कस वजह थऊँ तैसिओ धर्मी मनया गो? "
ROM,4,2,"क्ओकि अगर अब्राहम अपणै भलै कम्मा थऊँ धर्मी ठहराई गान्दा, ता तैसिओ घमण्ड़ करनै रा कारण भून्दा, पर प्रमात्मैं रै सामणै भलै कम्मा रा घमण्ड़ ना करी सकदै। "
ROM,4,3,"पवित्रग्रन्थ कै बलदा? ऐह कि “अब्राहमे प्रमात्मैं री गल्ला पुर विस्वास करू, अतै ऐस विस्वास रै द्धारा सो प्रमात्मैं री नजरा मन्ज धर्मी बणी गो।” "
ROM,4,4,"कम करनैवाळै जो मजदूरी दिणा दान निय्आ, पर हक्क समझी गान्दा। "
ROM,4,5,"तैस तरीकै ही मणु अपणै भलै कमा रै द्धारा धर्मी ना ठहरी सकदै, सो प्रमात्मैं पुर विस्वास रखणै थऊँ धर्मी बणदै हिन जैड़ा पापी जो माफ करदा हा। "
ROM,4,6,"पवित्रग्रन्था मन्ज दाऊद भी तैसिओ धन्य बलदा हा; जैसिओ प्रमात्मां बिना कर्मा रै धर्मी ठहरान्दा, "
ROM,4,7,"“धन्य हा सो जसेरै अधर्म माफ भुए, अतै जंयारै पाप माफ भूए। "
ROM,4,8,धन्य हा सो मणु जसेरै पापा रा प्रमात्मां लेखा ना लेय्आ।” 
ROM,4,9,ता कै ऐह धन्य वचन यहूदी ही तांयें हिन या गैर यहूदी तांयै भी हिन? अहै वचना रै अनुसार बलदै आये हिन “अब्राहम अपणै विस्वास रै द्धारा ही प्रमात्मैं री नजरा मन्ज धर्मी बणी गो।” 
ROM,4,10,ता अब्राहम कैहणै धर्मी बणु? अब्राहम प्रमात्मैं री नजरा मन्ज अपणै खतना भूणै थऊँ बाद ना पर खतना भूणै थऊँ पैहलै ही धर्मी बणी गो। 
ROM,4,11,"खतना ऐहा गल्ला रा चिन्ह थू कि अब्राहम जो पैहलै थऊँ ही विस्वास थू अतै प्रमात्मैं तैसिओ पैहलै थऊँ ही ग्रहण करीके धर्मी ठहराऊरा थू, तसेरा खतना भूणै थऊँ पैहलै ही। ठेरैतांये अब्राहम तियां मणु रा आत्मिक पिता हा जैड़ा विस्वास करदै हिन पर खतना ना करवाऊरा, तियां जो विस्वास री वजह थऊँ धर्मी ठहराया गान्दा हा। "
ROM,4,12,अब्राहम तियां खतना करूरै मणु रा भी आत्मिक पिता भूच्ची सकदा हा पर ऐह सिर्फ ता ही भूच्ची सकदा कि तंयारै अन्दर भी तिनां ही विस्वास भोआ जियां अब्राहम रै अन्दर थू तसेरा खतना भूणै थऊँ पैहलै। 
ROM,4,13,प्रमात्मैं अब्राहम अतै तसेरै वंश सोगी ऐह वायदा करू कि सो संसार रा वारिस भोला। ऐह वायदा सिर्फ ठेरैतांये ना थू कि अब्राहमे व्यवस्था रा पालन करू पर प्रमात्मैं पुर विस्वास रखणै री वजह थऊँ ऐह धार्मिकता तैस तांयै भूच्ची गैई। 
ROM,4,14,"क्ओकि अगर व्यवस्था रा पालन करणै बाळै ही वारिस हिन, ता विस्वास बेकार अतै प्रतिज्ञा निष्फल ठहरी। "
ROM,4,15,"जैड़ै पुरै तरीकै व्यवस्था रा पालन ना करदै तियां जो प्रमात्मां सजा दिन्दा हा, अतै जैड़ी व्यवस्था ना भून्दी तैड़ी ऐतिओ ना मनणै बाळा भी निय्आ। "
ROM,4,16,ता वायदा विस्वास रै द्धारा मुफ्‍त तौहफै रै रूपा मन्ज पाई सकदै हिन अतै असु सबी जो पक्का मिलणा चाहे अहै व्यवस्था रै अनुसार जीन या ना जीन क्ओकि असु बलै अब्राहम सांईये विस्वास हा। अब्राहम सबी विस्वासी रा पिता हा। 
ROM,4,17,"जिंआं पवित्रग्रन्था मन्ज लिखुरा, “मैंई तिजो सबी जाति रा पिता ठहराऊरा” प्रमात्मैं री नजरा मन्ज अब्राहम इन्दा पिता हा। तिनी तैस प्रमात्मैं पुर विस्वास करू, जैड़ा मरूरै थऊँ जियान्दा हा अतै तियां चिजा जो भी जिन्दगी मन्ज लैईन्दा जैड़ी मौजुद ही ना हिन। "
ROM,4,18,प्रमात्मैं अब्राहम जो बल्लू कि तिजो बलै कई सन्तान भूणी ठेरै बावजूद भी तैहा हालत मन्ज तैस कईआ रा पिता ना बणना फिरी भी तिनी विस्वास करू अतै उम्मीद ना छड़ी। 
ROM,4,19,अब्राहम बड़ा बजुर्ग हा सो बच्चै ना पैदा करी सकदा थू क्ओकि सो अक्क सौ साला रा थु अतै तसेरी घरावाळी सारा भी बजुर्ग थी अतै गर्भ धारण ना करी सकदी थी फिरी भी सो विस्‍वासा मन्ज पक्का रैऊ। 
ROM,4,20,अब्राहमे प्रमात्मैं रै वायदै पुर शक ना करु पर विस्‍वासा मन्ज दृढ़ भूच्ची करी प्रमात्मैं री महिमा करी। 
ROM,4,21,तैस जो पुरा भरोसा थू कि प्रमात्मैं जैड़ा वायदा करूरा हा तैतिओ सो पुरा करी सकदा हा। 
ROM,4,22,अब्राहम रै विस्वास री वजह थऊँ सो प्रमात्मैं सामणै धर्मी बणी गो। 
ROM,4,23,जियां अहै पवित्रग्रन्था मन्ज पढ़दै हिन; “विस्वास री वजह थऊँ सो प्रमात्मैं सामणै धर्मी बणी गो” ऐह वचन सिर्फ अब्राहम तांये ही ना लिखु पर 
ROM,4,24,"बल्कि अहै भी जैड़ै विस्वास रै द्धारा प्रमात्मैं री नजरा मन्ज धर्मी बणी गै, अर्थात इन्दै तांयें जैड़ै तैस पुर विस्वास करदै हिन जिनी इन्दै प्रभु यीशु जो मरूरै थऊँ जिआऊ। "
ROM,4,25,"यीशु इन्दै अपराधा तांयें मरनै जो पकड़ाया गो, अतै इन्दै धर्मी ठहरनै तांयें मरूरै थऊँ जिय्आ भी गो। "
ROM,5,1,"ता जैहणै अहै विस्‍वासा सोगी धर्मी ठहरै हिन, ता जैड़ा प्रभु यीशु मसीह इन्दै तांयै करू तठेरै द्धारा प्रमात्मैं सोगी इन्दा मेल भूच्ची गो हा। "
ROM,5,2,इन्दै विस्वास री वजह थऊँ मसीह असिओ ऐसी जगह खडुरै अतै ऐसा सौभाग्य दिता जठेरै अहै काबल ना थियै। अहै भरोसै अतै खुशी सोगी तैस टैमां री भाळ करू करदै हिन जैहणै असु प्रमात्मैं री महिमा मन्ज सहभागी भूणा। 
ROM,5,3,"सिर्फ ऐह ही ना, बल्कि अहै क्‍लेशा मन्ज भी खुशी मनान, ऐह जाणी करी कि जैहणै अहै क्‍लेश मन्ज भून्दै ता सो असिओ धीरज मन्ज बढ़णै मन्ज मदद करदै हिन। "
ROM,5,4,"अतै धीरज थऊँ इन्दा चरित्र होर खरा भूच्ची गान्दा, अतै खरा चरित्र उद्धार री उम्मीद रै भरोसै जो बढ़ान्‍दा हा। "
ROM,5,5,"ऐह उम्मीद असिओ निराश ना भूणा दिन्दी, क्ओकि अहै जाणदै कि प्रमात्मैं असिओ कैतनी गहराई सोगी प्रेम करू क्ओकि तिनी पवित्र आत्मा असिओ दितुरीआ ताकि इन्दै दिल प्रमात्मैं रै प्रेम सोगी भरी गान। "
ROM,5,6,"क्ओकि जैहणै अहै कमजोर ही थियै, ता मसीह ठीक टैमां पुर भक्तिहीना तांयें मरू। "
ROM,5,7,"कसकी धर्मी जन तांयें कोई मरा, ऐह ता भूच्ची ना सकदा; पर भूच्ची सकदा कि कसकी भलै मणु तांयें कोई मरनै री हिम्मत करा। "
ROM,5,8,पर प्रमात्मां असु पुर अपणै प्रेम री भलाई ऐस तरीकै प्रकट करदा कि जैहणै अहै पापी ही थियै तैहणै मसीह असु तांयें मरू। 
ROM,5,9,"ता जांकि अबै अहै मसीह रै खूना बहाऐ गाणै री वजह थऊँ धर्मी ठहरै हिन, ता मसीह असिओ प्रमात्मैं रै क्रोधा थऊँ भी बचणा। "
ROM,5,10,"क्ओकि जैहणै अहै प्रमात्मैं रै बैरी थियै तांभी तसेरै पुत्रा री मृत्यु रै द्धारा इन्दा मेल प्रमात्मैं सोगी भुआ, ताकि फिरी मेल भूच्ची गाणै पुर मसीह री जिन्दगी रै द्धारा अहै उद्धार पान। "
ROM,5,11,"अहै अपणै प्रभु यीशु मसीह रै द्धारा खुश हिन, जसेरै द्धारा इन्दा मेल भुआ प्रमात्मैं सोगी भूआ। "
ROM,5,12,"ठेरैतांये जिंआं आदम री वजह थऊँ पाप संसार मन्ज आ, अतै पाप करनै रै द्धारा आदम मरी गो, अतै ऐस तरीकै मृत्यु सबी मणु मन्ज फैली गई, क्ओकि सबीये पाप करूरा हा। "
ROM,5,13,"मूसा री व्यवस्था दिणै थऊँ पैहलै भी मणु संसार मन्ज पाप करदै थियै थु, पर तैतिओ पाप ना मनया गो क्ओकि तैस टैमां तक कोई नियम ना थू कि तैतिओ त्रोड़ी सकन। "
ROM,5,14,"तांभी आदम थऊँ लैई करी मूसा तक सबीये पाप करू अतै सब मणु मरी गै, सो भी मरी गै जियें प्रमात्मैं री आज्ञा जो ना त्रोडु, जियां आदमे आज्ञा जो त्रोडु। अबै आदम अक्क मसीह रा नुमाइंदै रै रूपा मन्ज चिन्ह हा जैड़ा इणै बाळा थू। "
ROM,5,15,पर आदम रै पाप अतै प्रमात्मैं री दया रै वरदान मन्ज बडा फर्क हा क्ओकि आदम रै अपराधा सितै मतै मणु मरै। पर प्रमात्मैं रा अनुग्रह अतै तसेरा माफी रा दान जैडा तैत थऊँ बडा हा मतलब यीशु मसीह री दया सितै मतै मणु जो पापा री माफी भूई। 
ROM,5,16,"प्रमात्मैं रै अनुग्रह रा अतै आदम रै पाप रा परिणाम मन्ज बडा फर्क हा, जिंआं आदम रै पाप थऊँ मणु दोषी ठहराये गै, पर प्रमात्मैं रै वरदान यीशु मसीह रै द्धारा मतै मणु धर्मी ठहरै। "
ROM,5,17,"क्ओकि जैहणै अक्की मणु रै अपराधा री वजह थऊँ सब मणु मन्ज मौत आई, ता जैड़ै मणु अनुग्रह रा धर्मरूपी वरदान बहुतायत सितै पान्दै हिन तिन्या अक्की मणु रै, अर्थात यीशु मसीह रै द्धारा जरूर ही अनन्त जिन्दगी पाणिआ। "
ROM,5,18,"ठेरैतांये जिंआं अक्क अपराध री वजह थऊँ सब मणु दोषी ठहराये गै, तियां ही मसीह रा अक्क धर्मा रा कम भी सबी मणु तांयें प्रमात्मैं सोगी अक्क नोआ रिश्ता बणांदा अतै नोई जिन्दगी दिन्दा हा। "
ROM,5,19,"क्ओकि जिंआं अक्क मणु री आज्ञा न मनणै सितै मतै मणु पापी ठहरै, तियां ही अक्की मणु रै आज्ञा मनणै सितै मतै मणु धर्मी ठहरनै हिन। "
ROM,5,20,"प्रमात्मैं री व्यवस्था ठेरैतांये दिती गई कि मणु जो पता लगा कि सो कैतनै पापी हिन, पर जियां मणु रा पाप बददा गो तियां ही प्रमात्मैं री अनुग्रह तैत थऊँ भी ज्यादा बददा गो, "
ROM,5,21,"जिंआं मणुऐ पाप करू अतै सब मरी गै, तियां ही इन्दै प्रभु यीशु मसीह रै द्धारा अनुग्रह तियां जो धर्मी ठहरान्दा हा अतै अनन्त जिन्दगी दिन्दा हा। "
ROM,6,1,ता अहै कै बलन? कै अहै पाप करदै रैहन कि प्रमात्मां असु पुर मता अनुग्रह करा? 
ROM,6,2,बिलकुल ना! अहै जैहणै पाप तांयें मरी गै ता अगो तैत मन्ज असु जिन्दगी ना बिताणी। 
ROM,6,3,"अहै जाणदै कि अहै जैतनै मसीह यीशु रा बपतिस्मा लैऊरा, तसेरी मृत्यु रा भी बपतिस्मा लैऊरा हा। "
ROM,6,4,"ता तैहा मृत्यु रा बपतिस्मा पाणै सितै अहै तसेरै सोगी दबाई दितुरै, ताकि जिंआं मसीह पिता री महिमा रै द्धारा मरूरै थऊँ जियाई गो, तियां ही तुहै भी नोई जिन्दगी सी चाल चलन। "
ROM,6,5,क्ओकि अगर अहै तसेरी मृत्यु री समानता मन्ज तसेरै सोगी जुटुरै हिन ता पक्का तसेरै दोवारा जी भूणै री समानता मन्ज भी जुटी गाणा। 
ROM,6,6,"अहै जाणदै हिन कि इन्दा पुराणा मनुष्यत्व मसीह सोगी क्रूस पुर चढ़ाई दितुरा ताकि पाप रा शरीर नाश भूच्ची गच्छा, अतै अहै अगो जो पाप रै दासत्व मन्ज ना रैहन। "
ROM,6,7,क्ओकि जैडा मरी गो सो पाप री शक्ति थऊँ छुटीकरी धर्मी बणी गो। 
ROM,6,8,"ठेरैतांये अगर अहै मसीह सोगी मरी गै, ता इन्दा विस्वास ऐह हा कि तैस सोगी जीणा भी हा। "
ROM,6,9,क्ओकि अहै ऐह जाणदै हिन कि मसीह मरूरै थऊँ जी भूणै थऊँ बाद दोवारा ना मरना; तैस पुर दोवारा मौत रा कोई अधिकार निय्आ। 
ROM,6,10,क्ओकि मसीह जैडा मरी गो ता सो अक्क ही बारी मरू अतै तिनी पाप री शक्ति जो खत्म करी दिता; पर अबै जे जिन्दा हा सो प्रमात्मैं री महिमा तांयें जिन्दा हा। 
ROM,6,11,"इन्या ही तुहै भी अपणै आपा जो पाप तांयें ता मरूरा, पर प्रमात्मैं तांयें मसीह यीशु मन्ज जिन्दै समझा। "
ROM,6,12,"ठेरैतांये पाप री इच्छा तुन्दै शरीरा पुर राज्य ना करा, कि तुहै तसेरी लालसा रै अधीन रैहन; "
ROM,6,13,"अतै अपणै शरीरा रै अंगा जो बुरै कमा तांयै इस्तेमाल मत करा, पर अपणी जिन्दगी जो मरूरै थऊँ जिन्दा जाणी करी प्रमात्मैं जो सौंपा, अतै अपणै शरीरा रै अंगा जो खरै कमा जो करनै तांयें प्रमात्मैं जो सौंपा। "
ROM,6,14,"ता तुसु पुर पाप रा अधिकार ना भूणा, क्ओकि तुहै व्यवस्था रै अधीन ना हिन पर प्रमात्मैं रै अनुग्रह रै अधीन हिन। "
ROM,6,15,ता कै भुआ? अहै व्यवस्था रै अधीन ना हिन प्रमात्मैं रै अनुग्रह रै अधीन हिन असिओ पाप ना करना चहिन्दा। 
ROM,6,16,"तुहै जाणदै हिन कि जसेरी आज्ञा मनणै तांयें तुहै अपणै आपा जो दासा सांईये सौंपी दिन्दै हिन तुहै तसेरै ही दास हिन। तुहै पाप रै दास बणनै रा चुनाव करी सकदै हिन, जठेरा अन्त मृत्यु हा, चाहे प्रमात्मैं री आज्ञा मनी सकदै हिन, जठेरा अन्त धर्मी जिन्दगी हा। "
ROM,6,17,"पर पैहलै तुहै लगातार करदै रैहन्दै थियै, क्ओकि तुहै पाप रै गुलाम थियै पर फिरी तुहै दिला सोगी तियां गल्ला रा पालन करना लगै जैड़ी मसीह सखाई, ऐसा गल्ला तांयें अऊँ प्रमात्मैं रा धन्यवाद करदा। "
ROM,6,18,"प्रमात्मैं तुसिओ पाप री शक्ति थऊँ छुड़ाऊँ, अतै तुहै प्रमात्मैं रै गुलाम बणी गै ताकि तुहै भलै कम करी सकन। "
ROM,6,19,"अऊँ तुसिओ ऐस तरीकै लिखु करदा कि साधारण मणु भी समझी सकन, पैहलै तुहै अपणी अभिलाषा रै गुलाम थियै, अतै तुहै सब तरह रै अशुद्ध अतै बुरै कम करदै थियै पर अबै प्रमात्मैं सांईये धर्मी कम करा ताकि तुसिओ सो अपणी प्रजा रै रूपा मन्ज अलग करी सका। "
ROM,6,20,"जैहणै तुहै पाप रै दास थियै, ता तुहै धर्म रै कम ना करी सकदै थियै। "
ROM,6,21,"तुहै पैहलै बुरै कम करदै थियै अतै अबै तुहै तियां कमा थऊँ शर्मिन्दा हिन, ता तियां कमा थऊँ तुसिओ कै फायदा भूआ? क्ओकि तियां कमा रा अन्त ता मृत्यु हा। "
ROM,6,22,"पर अबै तुहै पाप थऊँ स्वतंत्र भूच्ची करी अतै प्रमात्मैं रै दास बणी करी अबै तुहै ऐसै कम करू करदै हिन जैड़ा असिओ पवित्रता री कनारी लैई गान्दा, अतै तसेरा अन्त अनन्त जिन्दगी हा। "
ROM,6,23,"क्ओकि पाप रा परिणाम ता मृत्यु हा, पर प्रमात्मैं रा वरदान इन्दै प्रभु मसीह यीशु मन्ज अनन्त जिन्दगी हा। "
ROM,7,1,"हे विस्वासी भाइओ तुहै जाणदै हिन कि अऊँ व्यवस्था रै जाणणैवाळै सोगी बलदा कि जैहणै तक मणु जिन्दा रैहन्दा, तैहणै तक सो व्यवस्था रै अधिकार मन्ज रैहन्दा हा। "
ROM,7,2,"जियां अक्क वयाती जनानी व्यवस्था रै अनुसार अपणै पति रै जिन्दै जी तैस सोगी बनुरी हा, पर अगर पति मरी गच्छा, ता सो पति री व्यवस्था थऊँ छुटी गई। "
ROM,7,3,"ठेरैतांये अगर पति रै जिन्दै जी सो कसी दूये मर्दा री भूच्ची गच्छा ता सो व्यभिचारिणी कहलाणी, पर पति मरी गच्छा अतै कसकि मर्दा सोगी बैह करी लेय्आ तां सो व्यभिचारिणी ना ठहरनी। "
ROM,7,4,"तियां ही मेरै विस्वासी भाईओ, जैहणै तुहै मसीह सोगी मरी गै ता तुहै व्यवस्था तांयै भी मरी गै। अबै तुहै मसीह सोगी जुड़ी गै हिन जैड़ा मुरदै थऊँ जिन्दा भूआ ताकि अहै प्रमात्मैं री सेवा करी सकन। "
ROM,7,5,क्ओकि जैहणै अहै पापी स्वभाव रै अनुसार चलुरै थियै ता पापी अभिलाषा इन्दै दिला मन्ज कम करू करदी थी अतै व्यवस्था ही इन्या अभिलाषा जो जन्म दितुरा थू जैत सोगी पापी कमा रा फल तैयार भूआ जठेरा इनाम मौत थू। 
ROM,7,6,"पर अबै अहै व्यवस्था तांयै मरी गै जैहै असिओ बन्धन मन्ज रखुरा थू, अहै व्यवस्था थऊँ ऐसै छुटी गै हिन अतै अबै प्रमात्मैं री सेवा करी सकदै हिन पुराणी लिखुरी व्यवस्था रै अनुसार ना बल्कि पवित्र आत्मा री नोई रीति रै अनुसार। "
ROM,7,7,ता अहै कै बलन? कै व्यवस्था पाप हा? बिलकुल ना! बल्कि व्यवस्था थऊँ मिन्जो पता लगु की पाप हा कै। अऊँ जाणी गो कि लालच करना पाप हा क्ओकि व्यवस्था मन्ज लिखुरा कि “लालच मत कर।” 
ROM,7,8,"पर पाप ऐस आज्ञा जो इस्तेमाल करू अतै मिन्जो मन्ज सब तरह रा लालच पैदा करू, क्ओकि व्यवस्था बिना पाप मुरदा हा। "
ROM,7,9,"पैहलै अऊँ व्यवस्था जो जाणै बिना जिन्दा थु, पर जैहणै व्यवस्था जो जाणी लैऊँ, ता मिन्जो पाप करनै री इच्छा पैदा भूई, अतै अऊँ प्रमात्मैं थऊँ दूर भूच्ची गो। "
ROM,7,10,"अतै जैसा आज्ञा रा मकसद मिन्जो जिन्दगी दिणा थू, मिन्जो प्रमात्मैं थऊँ दूर लैई गैई। "
ROM,7,11,"क्ओकि पाप आज्ञा रा इस्तेमाल करी मिन्जो बहकाऊ, अतै तठेरै द्धारा मिन्जो प्रमात्मैं थऊँ दूर करू। "
ROM,7,12,"ठेरैतांये व्यवस्था पवित्र हा, अतै आज्ञा भी ठीक अतै खरी हा। "
ROM,7,13,"ता जैड़ी व्यवस्था खरी थी, कै सो मिन्जो तांई मौत रा कारण बणी? ना! बिलकुल ना! पाप तैहा भलाई रै द्वारा मिन्जो तांई मौत जो पैदा करनै बाळा भुआ ता ऐत थऊँ ऐह पता लगु कि पाप कैतना खतरनाक हा। सो प्रमात्मैं री भली आज्ञा रा इस्तेमाल करदा हा अपणै बुरै मकसद जो पुरा करनै तांई। "
ROM,7,14,"अहै जाणदै हिन कि व्यवस्था ता आत्मिक हा, पर अऊँ शरीर अतै पाप रा गुलाम हा। "
ROM,7,15,"जैडा अऊँ करदा तैतिओ ना जाणदा क्ओकि जैडा अऊँ चाहन्दा सो ना करदा, पर जैत थऊँ मिन्जो घृणा भून्दिआ सो ही करदा। "
ROM,7,16,"क्ओकि अऊँ तियां बुरै कमा जो करदा जैड़ा अऊँ ना करना चाहन्दा, अऊँ मन्दा कि प्रमात्मैं री व्यवस्था मिन्जो सही रस्तै मन्ज चलणै तांये मदद करदी हा। "
ROM,7,17,"ता ऐसी हालति मन्ज ऐस बुरै कमा जो करनैवाळा अऊँ निय्आ, बल्कि पाप हा जैडा मिन्जो मन्ज बसुरा हा। "
ROM,7,18,"क्ओकि अऊँ जाणदा कि मिन्जो मन्ज अर्थात मेरै शरीरी स्वभाव मन्ज कोई खरी चिज वास ना करदी। इच्छा ता मिन्जो मन्ज हा, पर भलै कम मिन्जो थऊँ ना भून्दै। "
ROM,7,19,"क्ओकि जैस खरै कम्मा री इच्छा अऊँ करदा, सो ता ना करदा, पर जेहा बुराई री इच्छा ना करदा, सो ही करदा हा। "
ROM,7,20,"ता अगर अऊँ सो ही करदा जठेरी इच्छा ना करदा, ता तैस जो करनैवाळा अऊँ निय्आ, पर पाप हा जैडा मिन्जो मन्ज बसुरा हा। "
ROM,7,21,ऐस तरीकै अऊँ ऐह नियम पान्दा कि जैहणै भलाई करनै री इच्छा करदा ता अऊँ बुराई करदा। 
ROM,7,22,क्ओकि अऊँ दिला थऊँ ता प्रमात्मैं री व्यवस्था सितै बडा खुश रैहन्दा। 
ROM,7,23,"पर मेरै अन्दर अक्क दूई शक्ति हा जैड़ी मेरै मन सोगी लड़दी हा, ऐह शक्ति मिन्जो पाप रा गुलाम बणांदी हा जैड़ी अज भी मिन्जो मन्ज हा। "
ROM,7,24,अऊँ कैसा अभागा मणु हा! कस मिन्जो ऐस शरीरा थऊँ छुडाणा जठेरा अन्त नाश हा? 
ROM,7,25,"अऊँ प्रमात्मैं रा धन्यवाद दिन्दा जिनी मिन्जो प्रभु यीशु मसीह रै द्धारा छुड़ाऊँ, ठेरैतांये अऊँ अप्पु बुद्धि सितै ता प्रमात्मैं री व्यवस्था रा, पर शरीरा सितै पाप री व्यवस्था रा सेवा करदा। "
ROM,8,1,"ता अबै जैड़ै मसीह यीशु मन्ज हिन, तियां पुर दण्ड री आज्ञा निय्आ। "
ROM,8,2,क्ओकि तुहै मसीह मन्ज हिन अतै पवित्र आत्मा तुसिओ पाप री शक्ति थऊँ छुड़ान्दा जैड़ा तुसिओ मौत री कनारी लैई गान्दा। 
ROM,8,3,"क्ओकि जैडा कम मूसा री व्यवस्था पापी स्वभाव री वजह थऊँ कमजोर भूच्ची करी ना सकी, तैतिओ प्रमात्मैं करू, अर्थात अपणै ही पुत्रा जो इन्दै शरीर री समानता मन्ज अतै इन्दै पापा तांयें बलि भूणै जो भैजी दिता। प्रमात्मैं पाप री शक्ति जो अपणै पुत्र रै शरीर रै द्धारा त्रोड़ी दिता। "
ROM,8,4,तिनी ऐसा करू ताकि अहै पवित्र आत्मा री आज्ञा रै अनुसार व्यवस्था री गल्ला जो पुरा करन ना कि अपणी अभिलाषा रै द्धारा। 
ROM,8,5,"क्ओकि जैड़ै पापी स्वभाव रै वशा मन्ज हिन सो पापी चिजा रै वारै मन्ज ही सोचदै हिन, पर जैड़ा पवित्र आत्मा रै वश मन्ज हा सो तिन्या गल्ला पुर मन लगान्दै हिन जैड़ी पवित्र आत्मा जो पसन्द हिन। "
ROM,8,6,"पापी स्वभाव रै वश मन्ज रैहणा ता मृत्यु हा, पर अगर पवित्र आत्मा तुन्दै मना जो अपणै वशा मन्ज करी लेय्आ ता सो तुसिओ शान्ती अतै अनन्त जिन्दगी दिन्दा हा। "
ROM,8,7,"पापी स्वभाव रै वश मन्ज रैहणा ता प्रमात्मां सितै बैर रखणा हा, क्ओकि ईनी पापी स्वभाव प्रमात्मैं री व्यवस्था रा पालन ना करू अतै ना ही करना। "
ROM,8,8,"अतै जैड़ै ऐस पापी स्वभाव रै वश मन्ज हिन, सो प्रमात्मैं जो खुश ना करी सकदै। "
ROM,8,9,"पर जांकि प्रमात्मैं रा पवित्र आत्मा तुसु मन्ज बसदा हा, ता तुहै पापी स्वभाव रै वशा मन्ज ना हिन पर पवित्र आत्मा रै वशा मन्ज हिन। अगर कसकी मन्ज पवित्र आत्मा निय्आ ता सो मसीह रा जन निय्आ। "
ROM,8,10,मसीह तुसु मन्ज जिन्दा हा ठेरैतांये अगर तुन्दा शरीर पाप री वजह थऊँ मरी गच्छा ता पवित्र आत्मा जिन्दगी दिणिआ क्ओकि तुहै प्रमात्मैं री नजरा मन्ज धर्मी बणाये गै हिन। 
ROM,8,11,"अगर पवित्र आत्मा जिनी यीशु जो मरूरै थऊँ जिआऊ, तुसु मन्ज बसुरा; ता जिनी मसीह जो मरूरै थऊँ जीयाऊ, सो तुन्दी नश्वर देह जो भी अपणै पवित्र आत्मा रै द्धारा जैडा तुसु मन्ज बसुरा हा, जियाणा। "
ROM,8,12,ठेरैतांये हे विस्वासी भाईओ अहै अपणी अभिलाषा जो पुरा करनै तांयै जिन्दगी ना जीन। 
ROM,8,13,"अगर तुहै अपणी अभिलाषा जो पुरा करनै तांयै जिन्दगी बितान्‍दै हिन ता तुसु मरना हा, अगर तुहै अपणी अभिलाषा सोगी ना पर पवित्र आत्मा रै अनुसार जिन्दगी जिन्दै ता तुसु जिन्दा रैहणा। "
ROM,8,14,"ठेरैतांये कि जैतनै मणु पवित्र आत्मा रै चलाए चलदै हिन, सो ही प्रमात्मैं रै औलाद हिन। "
ROM,8,15,"तुहै ऐसा आत्मा ना पाऊरा जैड़ा तुसिओ गुलाम बणाई देय्आ अतै तुहै डरन, पर तिनी तुसिओ पुत्रा सांईये गोद लैऊ ता तुहै सो पवित्र आत्मा पाऊ हा कि अहै अबै तैसिओ हे अब्बा, हे पिता बली सकदै हिन। "
ROM,8,16,"पवित्र आत्मा अप्पु ही इन्दी आत्मा सोगी गवाही दिन्दा, कि अहै प्रमात्मैं री सन्तान हिन। "
ROM,8,17,"अगर अहै सन्तान हिन ता वारिस भी हिन, बल्कि प्रमात्मैं रै वारिस अतै मसीह रै संगी वारिस हिन। अगर अहै मसीह सांईयै दुख सहन ता तैस सोगी महिमा मन्ज भी सहभागी भूणा। "
ROM,8,18,"अऊँ जाणदा हा कि ऐस युग रै दुख अतै क्‍लेश तैहा महिमा सामणै, जैड़ी प्रमात्मां असु पुर प्रकट करणै बाळा हा, कुछ भी निय्आ। "
ROM,8,19,क्ओकि संसार तैस दिना रा बड़ी उम्मीद भरी नजरा सोगी इंतजार करू करदा जैहणै प्रमात्मैं प्रगट करना कि तसेरी सच्ची औलाद कुण हा। 
ROM,8,20,"अपणी इच्छा रै विरूद्ध संसार प्रमात्मैं रै हराप रै अधीन हा पर अपणी जोश भरूरी उम्मीद सोगी, "
ROM,8,21,संसार तैस दिना रा इंतजार करू करदा हा जैहणै तैस प्रमात्मैं री औलाद सोगी तैसा महिमा मन्ज प्रवेश भूणा जैड़ा मौत अतै सड़ाहट थऊँ दूर हा। 
ROM,8,22,क्ओकि अहै जाणदै हिन कि संसार री शुरूआत थऊँ ही पुरा संसार तडफू करदा हा जियां अक्क जनानी जो बच्चा पैदा करनै रै टैमैं दर्द भून्दी हा। 
ROM,8,23,"अतै अहै विस्वासी भी तड़पदै हिन कि फिरी भी इन्दै अन्दर पवित्र आत्मा हा जैड़ा इणै बाळी महिमा रा चिन्ह हा क्ओकि इन्दा शरीर पाप अतै क्‍लेश थऊँ छुटकारा पाणै री भाळ करू करदा हा। अहै भी उत्सुकता सोगी तैस दिना रा इंतजार करू करदै हिन जैहणै प्रमात्मैं असिओ तसेरै गोद लैऊरै बच्चै रा पुरा अधिकार दिणा, अतै नोआ शरीर भी दिणा जठेरा तिनी बायदा करूरा हा। "
ROM,8,24,जैहणै इन्दा उद्धार भूआ ता असिओ ऐह उम्मीद दिती हा (अगर असु बलै पैहलै थऊँ सो चिज हा ता असिओ उम्मीद करनै री जरूरत निय्आ 
ROM,8,25,पर अहै तैहा चिजा री भाळ करू करदै हिन जैड़ी असु बलै ना हा पर असिओ धीरज अतै भरोसै सोगी तठेरी भाळ करना चहिन्दा।) 
ROM,8,26,"ऐस तरीकै सितै पवित्र आत्मा भी इन्दी कमजोरी मन्ज मदद करदा क्ओकि अहै ना जाणदै कि प्रार्थना कस तरीकै करना चहिन्दी। पवित्र आत्मा अप्पु ही आहें भरी भरी करी, जैड़ी बयान थऊँ बाहर हिन, असु तांयें विनती करदा हा। "
ROM,8,27,प्रमात्मां जैड़ा मना जो जाँचणैवाळा हा जाणदा कि पवित्र आत्मा री इच्छा कै हा। क्ओकि सो पवित्र मणु तांयें प्रमात्मैं री इच्छा अनुसार विनती करदा हा। 
ROM,8,28,"अहै जाणदै हिन कि जैड़ै मणु प्रमात्मैं सितै प्रेम रखदै हिन, तियां तांयें सब गल्ला मिलीकरी भलाई जो ही पैदा करदी हिन, अर्थात तियां तांयें जैड़ै तसेरी इच्छा अनुसार चुणुरै हिन। "
ROM,8,29,प्रमात्मैं अपणै मणु जो पैहलै थऊँ ही जाणी लैऊ अतै तियां जो अपणै पुत्रा सांईये भूणै तांये चुणी लैऊ कि तसेरा पुत्र विस्वासी भाई मन्ज पैहलोठा हा। 
ROM,8,30,"जियां जो प्रमात्मैं अपणै तांये अलग करू तियां जो हैदु, अतै जियां जो तिनी हैदु तियां जो अपणी नजरा मन्ज धर्मी ठहराऊ अतै अपणी महिमा मन्ज सहभागी करवाऊ। "
ROM,8,31,"ता अहै इन्या गल्ला रै बारै मन्ज कै बलन? अगर प्रमात्मां इन्दी कनारी हा, ता कोई असिओ हराई ना सकदा। "
ROM,8,32,"प्रमात्मैं अपणै पुत्रा जो अप्पु तांये ना रखु, पर तैसिओ असु सबी तांयें शत्रु जो सौंपी दिता, ता असिओ तैस सोगी होर सब कुछ भी दिणा। "
ROM,8,33,कोई भी प्रमात्मैं रै चुनुरै पुर दोष ना लाई सकदा। क्ओकि तिनी ही असिओ अपणी नजरा मन्ज धर्मी ठहराऊ हा। 
ROM,8,34,"कोई भी असिओ दण्ड री आज्ञा ना दी सकदा। मसीह ही हा जैडा असु तांये मरी गो बल्कि मुरदै थऊँ जी भुआ, अतै प्रमात्मैं रै सज्जी कनारी हा, अतै असु तांयें निवेदन भी करदा। "
ROM,8,35,"क्ओकि क्‍लेश, संकट, उपद्रव, अकाल, नंगाई, जोखिम, या तलवार ऐह कुछ भी असिओ मसीह रै प्रेमा थऊँ अलग ना करी सकदा। "
ROM,8,36,"जिंआं पवित्रग्रन्था मन्ज लिखुरा हा; “तिजो तांयें अहै सदा मौत रै खतरै मन्ज हिन, अहै तियां वड्डि दिणैवाली भैडा सांईये गिणै गान्दै हिन।” "
ROM,8,37,"पर इन्या सब बुरी गल्ला मन्ज अहै तसेरै द्धारा जिनी असु सोगी प्रेम करू, जयवन्त थु भी बदीकरी हा। "
ROM,8,38,"क्ओकि अऊँ पक्का जाणदा कि ना मृत्यु, ना जिन्दगी, ना स्वर्गदूत, ना प्रधानताएँ, ना वर्तमान, ना भविष्‍य, ना सामर्थ, ना उँचाई, "
ROM,8,39,"ना गहराई, अतै ना कोई होर धरती असिओ प्रमात्मैं रै प्रेमा थऊँ जैडा इन्दै प्रभु मसीह यीशु मन्ज हा, अलग करी सकदिआ। "
ROM,9,1,"अऊँ मसीह मन्ज सच बलदा, अऊँ झूठ ना बल्लू करदा अतै मेरा विवेक भी पवित्र आत्मा मन्ज गवाही दिन्दा हा, "
ROM,9,2,"कि मिन्जो बडा दुख हा, अतै मेरा मन सदा दुखी रैहन्दा हा अपणै कुटुम्ब रै यहूदी भाई तांये। "
ROM,9,3,अऊँ मसीह थऊँ अलग भूणै अतै सदा हरापित भूणै तांये भी तैयार हा अगर ऐत थऊँ तंयारा उद्धार भून्दा ता। 
ROM,9,4,"सो इस्त्राएल रै मणु हिन, अतै प्रमात्मैं रै गोद लैऊरै बच्चै भूणै तांये चुणुरै हिन तिनी अपणी महिमा तियां पुर प्रकट करी हा। प्रमात्मैं तियां सोगी कई वायदै करूरै हिन अतै अपणी व्यवस्था भी दिती हा। प्रमात्मैं तियां जो अपणी आराधना करनै रा अतै अदभुत वायदै पाणै रा भी सौभाग्य दितुरा हा। "
ROM,9,5,"अब्राहम, इसहाक अतै याकूब तंयारै पूर्वज हिन, अतै शरीरा रै भाव सितै मसीह भी इस्त्राएली थू। सो प्रमात्मां हा जैड़ा सबी रै ऊपर राज्य करदा, सो युगायुग स्तुति रै योग्य हा। आमीन। "
ROM,9,6,"पर ऐह निय्आ कि प्रमात्मैं अपणा वायदा पुरा ना करू, पर ठेरैतांये कि सबी इस्त्राएली प्रमात्मैं रै मणु ना हिन। "
ROM,9,7,"अब्राहम रै वंश थऊँ भूणै रा मतलब ऐह निय्आ कि सब तसेरी औलाद हिन, क्ओकि पवित्रग्रन्थ मन्ज लिखुरा हा; “इसहाक ही सो औलाद हा जैत थऊँ तेरा वंश कहलाणा।” ठेरै अलावा अब्राहम बलै होर भी औलाद थी। "
ROM,9,8,"अब्राहम रै शरीरिक वंश भूणै रा मतलब ऐह निय्आ कि सो सब प्रमात्मैं री औलाद बणी गै, सिर्फ वायदै री औलाद ही अब्राहम रा औलाद गिणै गान्दै हिन। "
ROM,9,9,"क्ओकि वायदा ऐह हा “मूँ अगलै साल ऐस टैमां रै अनुसार इणा, अतै सारा वल्लै पुत्र भूणा।” "
ROM,9,10,"ऐह मत भूला कि रिबका अतै इसहाक रै जुड़वै बच्चै सोगी कै भुआ थू, "
ROM,9,11,"तंयारै पैदा भूणै थऊँ पैहलै, या तियां थऊँ कुछ भला या बुरा कम करनै थऊँ पैहलै ही प्रमात्मैं रिबका सोगी बलुरा थू कि “तसारै मोट्टै दब्बु हल्कै दब्बु री सेवा करनी हा।” "
ROM,9,12,प्रमात्मैं ऐह बल्ली करी ऐह दसु कि सो कसी रै कम्मा रै आधार पुर ना पर अपणी इच्छा सोगी चुणदा हा। 
ROM,9,13,"जिंआं पवित्रग्रन्था मन्ज लिखुरा, “मैंई याकूब सितै प्रेम करू, पर एसाव जो ठुकराई दिता।” "
ROM,9,14,ठेरैतांये अहै कै बलन? कै प्रमात्मैं अन्याय करू? बिलकुल ना! 
ROM,9,15,"क्ओकि सो मूसा सोगी बलदा, “अऊँ जैस कसी पुर दया करना चाँऊ तैस पुर दया करनी हा, अतै जैस कसी पुर कृपा करना चाँऊ तैस पुर ही कृपा करनी हा।” "
ROM,9,16,ता प्रमात्मां ही हा जैड़ा चुणदा कि कस पुर दया करनी हा। अहै ना ता चुणी सकदै हिन अतै ना ही तैतिओ पाणै तांये कोई कम करी सकदै हिन। 
ROM,9,17,"क्ओकि पवित्रग्रन्था मन्ज मिस्त्र रै राजा फिरौन सोगी प्रमात्मैं बलुरा थु, “मैंई तिजो ठेरैतांये राजा बणाऊ कि तिजो मन्ज अपणी सामर्थ दसु, अतै मेरै नां रा समाचार पुरी धरती पुर भोआ।” "
ROM,9,18,"ठेरैतांये सो जैस पुर चाहन्दा तैस पुर दया करदा हा, अतै जैसिओ चाहन्दा तैसिओ कठोर करी दिन्दा। "
ROM,9,19,"ता फिरी कुछ मणु मिन्जो सोगी बलणा, “सो कजो फिरी दोष लान्दा? कुण तसेरी इच्छा रा सामना करदा हा?” "
ROM,9,20,"ना! इन्या ना बलणा। तुहै कुण हिन, अक्क आम मणु कियां प्रमात्मैं सोगी बैहंस करी सकदा? जैसा चिजा जो प्रमात्मैं बणाऊरा हा कै सो प्रमात्मैं सोगी बल्ली सकदी हा कि, “तैंई मिन्जो ऐसा कजो बणाऊ हा?” "
ROM,9,21,कै कुम्हार जो मिट्टी पुर अधिकार निय्आ कि अक्क ही चाक पुर अक्क बरतन आदर तांयें अतै दूँआ अनादर तांयें बणाये? 
ROM,9,22,"हालांकि प्रमात्मां पाप थऊँ गुस्सा हा ऐह दसणा चाहदां, अतै तियां जो शक्तिशाली रूपा सोगी सजा दि सकदा जैड़ै पाप करदै हिन, फिरी भी तियां जो बड़े धीरज सोगी सहंदा हा जैड़ै तैसिओ क्रोधित करदै अतै विनाश रै लायक हिन। "
ROM,9,23,प्रमात्मां धीरज सोगी भाळ करदा कि सो प्रभावशाली रूपा सोगी अपणै कम्मा जो प्रकट करा तियां मणु पुर जियां पुर सो दया करदा हा। जियां जो तिनी टैमां थऊँ पैहलै ही चुणी लैऊरा कि सो तियां सोगी रेय्आ। 
ROM,9,24,"अर्थात असु पुर जिंआं जो तिनी ना सिर्फ यहूदी थऊँ, बल्कि गैर यहूदी थऊँ भी चुणुरा हा। "
ROM,9,25,"जियां प्रमात्मां गैर यहूदी रै बारै मन्ज होशे भविष्‍यवक्ता द्धारा लिखुरी कताबा मन्ज बलदा हा; “जैड़ी मेरी प्रजा ना थी, तियां जो मूँ अपणी प्रजा बलणा; अतै जैड़ी प्यारी ना थी, तैहा जो प्यारी बलणा।” "
ROM,9,26,"फिरी तैहा जगह मन्ज प्रमात्मैं बल्लू थू कि; “तुहै मेरी प्रजा ना हिन, पर तियां जो ही बलया गाणा कि तुहै जिन्दै प्रमात्मैं री औलाद हिन।” "
ROM,9,27,"अतै यशायह भविष्‍यवक्ता इस्त्राएल रै मणु रै बारै मन्ज पुकारीकरी बलदा; “चाहे इस्त्राएल री सन्ताना री गिणती समुंद्र रै बालू रै बराबर भोआ, तांभी तियां मन्ज थोड़ै ही बचणै हिन। "
ROM,9,28,"क्ओकि प्रभु झट ही तियां मणु जो सजा दिणिआ, जैड़ै तैसा धरती मन्ज रैहन्दै हिन जियां तिनी बलुरा थू।” "
ROM,9,29,"जिंआं यशायह भविष्‍यवक्ता पैहलै भी बलुरा थु; “अगर सेनाओ रा प्रभु इन्दै तांये कोई वंश ना छड़दा, ता अहै सदोम अतै अमोरा शहर सांईये भूच्ची गान्दै।” "
ROM,9,30,"ता इन्या सबी रा कै मतलब हा? ठेरा मतलब ऐह हा कि गैर यहूदी प्रमात्मैं रै ग्रहण योग्य बणनै री कोशिश ना करू करदै थियै, पर तियें ऐह जाणी लैऊ कि अगर तियैं विस्वास करू ता प्रमात्मैं तियां जो धर्मी बणाई करी ग्रहण करी लैणा। "
ROM,9,31,"ठेरा मतलब ऐह भी हा कि इस्त्राएल जाति रै मणु जैड़ै धर्म री व्यवस्था री खोज करदै थियै सो प्रमात्मैं रै ग्रहण योग्य ना थियै, "
ROM,9,32,"ऐह कजो भूआ? ऐह ठेरैतांये भूआ कि सो विस्वास सितै ना, पर व्यवस्था रै कम्मा सितै तसेरी खोज करदै थियै। तिन्ये पापा री माफी तांई प्रमात्मैं पुर भरोसा करना ना चाऊ अतै तिन्ये ठोकर खाई। "
ROM,9,33,"जिंआं पवित्रग्रन्था मन्ज लिखुरा हा; “हेरा, अऊँ यरूशलेम शहर मन्ज अक्क ठोकर लगणै रा पत्थर, अतै ठोकर खाणै री चट्टान रखदा हा, अतै जैस तैस पुर विस्वास करना तैस कदी भी लज्जित ना भूणा।” "
ROM,10,1,"हे विस्वासी भाईओ, मेरै मना री अभिलाषा अतै प्रमात्मैं सितै मेरी प्रार्थना ऐह हा कि मेरै अपणै यहूदी मणु उद्धार पान। "
ROM,10,2,"अऊँ तंयारी गवाही दिन्दा कि सो प्रमात्मैं री ही धून मन्ज रैहन्दै हिन, पर तियां जो समझ निय्आ कि प्रमात्मैं री सेवा कियां करनी हा। "
ROM,10,3,क्ओकि सो प्रमात्मैं री नजरा मन्ज कियां धर्मी बणना तैत थऊँ अनजाण भूच्ची करी अपणै ही तरीकै कियां धर्मी बणना तठेरा यत्न करदै। 
ROM,10,4,"क्ओकि मसीह तैस मकसद जो पुरा करू जैत तांये व्यवस्था दितुरी थी, अबै जैड़ा भी मसीह पुर विस्वास करदा सो प्रमात्मैं री नजरा मन्ज धर्मी बणी गान्दा हा। "
ROM,10,5,क्ओकि मूसा री व्यवस्था मन्ज ऐह लिखुरा कि अक्क मणु जो प्रमात्मैं री नजरा मन्ज धर्मी बणना हा ता तैस जो हर आज्ञा रा पालन करना पैणा। 
ROM,10,6,"प्रमात्मैं री नजरा मन्ज धर्मी बणनै तांये विस्वास रा तरीका ऐह हा कि “तू अपणै मना मन्ज ऐह मत बलदा कि स्वर्गा मन्ज कस चढ़णा? (मतलब मसीह जो धरती पुर लैईणै तांये), "
ROM,10,7,या ऐह भी मत बलदा ‘अधोलोक मन्ज कस गाणा?’ (अर्थात मसीह जो मरूरै थऊँ जिआई करी लैईणै तांयें!)” 
ROM,10,8,"पर पवित्रग्रन्थ ऐह बलदा हा कि : “तुहै ऐस संदेश जो अपणै लवड़ा सितै स्वीकार करी सकदै हिन, अतै अपणै दिला मन्ज ग्रहण करी सकदै हिन।” ऐह सो ही विस्वास रा वचन हा, जैडा अहै प्रचार करदै हिन। "
ROM,10,9,"अगर तु अपणै यीशु जो प्रभु जाणी करी सबी रै सामणै मना, अतै अपणै मना मन्ज विस्वास करा कि प्रमात्मैं तैसिओ मरूरै थऊँ जीयाऊ, ता तुद पक्का उद्धार पाणा। "
ROM,10,10,"क्ओकि प्रमात्मैं री नजरा मन्ज धर्मी बणनै तांये मना थऊँ विस्वास करया गान्दा हा, अतै उद्धार तांयें मूँहा थऊँ अंगीकार करया गान्दा। "
ROM,10,11,"क्ओकि पवित्रग्रन्थ ऐह बलदा कि, “जैस कसी तैस पुर विस्वास करणा तैस कदी लज्जित ना भूणा।” "
ROM,10,12,"यहूदी अतै गैर यहूदी मन्ज कुछ भेद निय्आ, ठेरैतांये कि सो सबी रा प्रभु हा अतै अपणै सब नां लैणैवाळै तांयें उद्धार हा। "
ROM,10,13,"क्ओकि “जैस कसी प्रभु रा नां लैणा, तैस उद्धार पाणा।” "
ROM,10,14,"मसीह जैस पुर तिन्ये विस्वास ना करू, सो तसेरा नां कियां लैन? अतै जसेरै बारै मन्ज हुणुरा निय्आ तैस पुर कियां विस्वास करन? अतै प्रचारक रै बिना कियां हुणन? "
ROM,10,15,"अगर भैजै ना गान, ता कियां प्रचार करन? जिंआं पवित्रग्रन्था मन्ज लिखुरा, “तंयारै पैर कै ही सुहावनै हिन, जैड़ै खरी गल्ला रा सुसमाचार हुणादै हिन!” "
ROM,10,16,"पर सबीये तैस सुसमाचार पुर विस्वास ना करू। यशायह भविष्‍यवक्ता बलदा, “हे प्रभु, कुणिए भी इन्दै सुसमाचार पुर विस्वास ना करू।” "
ROM,10,17,"ठेरैतांये विस्वास ता भून्दा जैहणै तुहै संदेश जो हुणदै हिन, अतै ऐह संदेश मसीह रा वचन हा। "
ROM,10,18,"पर अऊँ बलदा हा, यहूदी मणुऐ मसीह रा वचन हुणुरा, हाँ जरूर हुणुरा, क्ओकि पवित्रग्रन्था मन्ज लिखुरा हा; “तंयारै स्वर पुरी धरती पुर, अतै तंयारै वचन संसार रै अन्त तक पुजी गै हिन।” "
ROM,10,19,"अऊँ फिरी बलदा, इस्त्राएली मसीह रै वचना जो जाणदै थियै। पैहलै ता प्रमात्मैं मूसा भविष्‍यवक्ता रै द्धारा ऐह बल्लू; “तुसु यहूदी रै मना मन्ज मूँ जलन पैदा करनिआ; जैहणै तुसु गैर यहूदी तांये मेरा प्रेम हेरना। मूँ तुन्दै दिला मन्ज गुस्सा पैदा करना तियां मूर्ख गैर यहूदी मणु रै द्धारा।” "
ROM,10,20,"फिरी यशायाह भविष्‍यवक्ता बड़ी हिम्मत सोगी ऐह बल्लू कि प्रमात्मैं ऐह बलदा हा; “जैड़ै मिन्जो ना तोपदै थियै, तिन्ये मिन्जो पाई लैऊ; अतै जैड़ै मिन्जो पुछदै भी ना थियै, तियां जो अऊँ हुजुआ।” "
ROM,10,21,पर इस्त्राएल रै मणु रै बारै मन्ज प्रमात्मैं यशायाह भविष्‍यवक्ता रै द्धारा ऐह बल्लू; “मैंई पुरा दिन अपणै हत्थ अक्क आज्ञा ना मनणैवाळी अतै विवाद करनैवाळी प्रजा री तरफ खलारी रखै।” 
ROM,11,1,"ठेरैतांये अऊँ पुछदा, कै प्रमात्मैं अपणी प्रजा जो त्यागी दितुरा? बिलकुल ना! अऊँ भी ता इस्त्राएली हा। अब्राहम रै वंश अतै बिन्यामीन रै गोत्रा थऊँ हा। "
ROM,11,2,"प्रमात्मैं अपणै प्रजा जो ना त्यागुरा, जैसा जो तिनी पैहला थऊँ ही चुणुरा। तुहै जाणदै हिन कि पवित्रग्रन्थ एलिय्याह भविष्‍यवक्ता रै बारै मन्ज बलुरा कि, सो इस्त्राएली मणु रै वरोधा मन्ज प्रमात्मैं सितै विनती करदा हा। "
ROM,11,3,"सो बलदा हा, “हे प्रभु, तिन्ये तेरै भविष्‍यवक्ता जो मारूरा, अतै तेरी वेदी जो ढ़ाई दितुरा; अतै अऊँ अकेला ही बचुरा हा जैडा तिजो पुर विस्वास करदा, अतै सो मेरै प्राणा री तोपा मन्ज हिन।” "
ROM,11,4,"पर प्रमात्मैं यशायाह सोगी बल्लू, “मैंई अपणै तांयें सत हजार मर्दा जो रखुरा हा, जिन्यैं बाल देवता रै अगो घुटनै ना टेकै हिन।” "
ROM,11,5,"ठीक ऐस ही तरीकै ऐस टैमैं भी, मेरै अनुग्रह सोगी चुणुरै कुछ यहूदी मणु रा अक्क झुण्ड़ बाकी हा। "
ROM,11,6,"प्रमात्मैं रा असिओ चुनणा इन्दै भलै कमा रै अनुसार निय्आ पर तसेरै अनुग्रह पुर अधारित हा, अगर प्रमात्मैं रा मणु जो चुनणा मणु रै कमा पुर भून्दा ता तसेरा अनुग्रह सचा ना भून्दा। "
ROM,11,7,"ठेरा परिणाम कै भुआ? ऐह कि इस्त्राएली प्रमात्मैं रै अनुग्रह री खोज मन्ज थियै, पर सो तियां जो ना मुळू; पर प्रमात्मैं रै चुणुरै मणु जो मुलू, अतै बाकी मणु कठोर करै गै। "
ROM,11,8,"जियां पवित्रग्रन्था मन्ज लिखुरा; “प्रमात्मैं तियां जो अजा रै दिना तक भारी निन्द्रा मन्ज पाई रखुरा हा, अतै ऐसी हाख्री दितुरी जैड़ी ना हेरन अतै ऐसै कन जैड़ै ना हुणन।” "
ROM,11,9,"अतै राजा दाऊद बलदा; “तंयारा खाणा तियां तांयें जाल, फन्दा, ठोकर अतै दण्ड री वजह बणी गच्छा। "
ROM,11,10,"तंयारी हाख्री मन्ज नैहरा छाई गच्छा ताकि ना हेरी सकन, अतै तु सदा तंयारी पिठी जो झुकाई ही रख।” "
ROM,11,11,ता मेरा कै ऐह मतलब हा कि इस्त्राएल रै मणु पाप मन्ज पैई गान अतै दोवारा ना उठन? बिलकुल ना! पर तंयारी हार ही गैर यहूदी जो उद्धार पाणै तांयै रस्ता खोलदी हा ऐत थऊँ इस्त्राएल रै मणु जो जलन भुणीआ। 
ROM,11,12,अगर गैर यहूदी जो यहूदी रै पाप मन्ज पैणा थऊँ फायदा भूआ ता तंयारै पाप थऊँ फिरी ईणै मन्ज मता फायदा भूणा। 
ROM,11,13,"अऊँ तुसु गैर यहूदी सितै ऐह गल्ला बलदा कि जैहणै अऊँ तुन्दा प्रेरित हा, ता अऊँ ऐसा सेवा रा घमण्ड़ करदा हा, "
ROM,11,14,ताकि ऐसा सेवा रै जरियै अपणै यहूदी मणु मन्ज जलन पैदा करवाई करीके तियां मन्ज कईआ रा उद्धार करवाई सकूँ। 
ROM,11,15,"क्ओकि प्रमात्मैं द्धारा यहूदी रा त्याग करया गाणा संसार रै मणु रा मेल मिलाप रा कारण भुआ, ता जैहणै तियां मसीह जो ग्रहण करना ता तिन्या यहूदी रा मरूरै थऊँ जी भूणै रै बराबर भूणा। "
ROM,11,16,क्ओकि अब्राहम अतै पूर्वज पवित्र थियै ता तंयारै वंशा रै मणु भी पवित्र भूणै जैस तरीकै पुरा आटा पवित्र भूच्ची गान्दा जैहणै तैत थऊँ थोड़ा जिनी पूजा तांये अलग करदै हिन। जियां जड़ पवित्र हा ता डाळी भी पवित्र भूणी। 
ROM,11,17,"अगर कुछ डाळी अब्राहम रै रूखा थऊँ मतलब कुछ इस्त्राएल रै मणु जो त्रोड़ी दिता, अतै तुहै गैर यहूदी जैड़ै अक्क जंगली रूखा री डाळी थी अबै तुसिओ ऐस रूखा सोगी कलम करीके जोड़या गो हा। अबै तुहै तैहा आशीष जो पान्दै हिन जैड़ी अब्राहम अतै तसेरी औलाद तांये वायदा करया गच्छुरा थू। अतै प्रमात्मैं रै तैस जैतून रै रूखा रा सहभागी भूआ। "
ROM,11,18,ता ऐसा गल्ला रा घमण्ड़ मत करदै कि तुसिओ ऐस रूखा मन्ज कलम करीके लगाया गो अतै पुराणी डाळी त्रोड़ी दिता। याद रखा तुहै सिर्फ अक्क डाळी हिन जड़ ना। 
ROM,11,19,शायद तुहै ऐह सोचु करदै हिन कि तिन्या जो डाळी सांईये कटी दिता अतै तुसिओ तंयारी जगह कलम करीके लगाई दिता। 
ROM,11,20,"ठीक हा, सो ता अविस्वासा री वजह थऊँ त्रोड़ी गई, पर तु विस्‍वासा मन्ज बणी रैहन्दा हा ठेरैतांये अभिमानी ना भो, पर डर रख, "
ROM,11,21,क्ओकि जैहणै प्रमात्मैं स्वाभाविक डाळी जो कटी दिता ता तिजो भी कटी दिणा। 
ROM,11,22,"ऐसा गल्ला पुर ध्यान देय्आ कि कियां प्रमात्मां सख्त भी हा अतै दयालु भी हा। जिन्यै आज्ञा रा पालन ना करू तियां पुर सो सख्त हा, पर तिजो पुर दयालु हा अगर तु तसेरी दया पुर भरोसा करदा ता, अगर भरोसा छड़ी दिता ता तुसिओ भी डाळी सांईयै कटी दिणा। "
ROM,11,23,"अगर यहूदी मसीह पुर विस्वास करना शुरू करन, ता प्रमात्मां तियां जो फिरी कलम करीके लगाई सकदा हा। "
ROM,11,24,"तुहै गैर यहूदी तैस जंगली जैतून री डाळी सांईये जैतिओ त्रोड़ी दिता थू अतै स्वभाव रै विरूद्ध खरै जैतून मन्ज कलम करीके लगाई गो। यहूदी तैस खरै रूखा सांईयै हिन जैड़ी स्वाभाविक डाळी हिन, तियां जो अपणै ही जैतून रै रूखा मन्ज दोवारा लगाणा प्रमात्मैं तांये आसान हा। "
ROM,11,25,"हे विस्वासी भाइओ, अऊँ ना चाहन्दा कि तुहै गैर यहूदी अपणै आपा पुर ज्यादा घमण्ड़ करन। अऊँ ऐस भेद जो साफ करना चाहन्दा जैड़ा इस्त्राएल रै मणु सोगी भूआ। कुछ मणु कठोर भूच्ची गै थियै अतै तिन्या तियां ही रैहणा, जैहणै तक पूरै गैर यहूदी मसीह पुर विस्वास ना करी लैन्दै। "
ROM,11,26,"अतै ऐस तरीकै सितै पुरै इस्त्राएल उद्धार पाणा। जिंआं पवित्रग्रन्था मन्ज लिखुरा हा; “छुड़ाणैवाळा यरूशलेम थऊँ इणा, अतै अभक्‍ति जो इस्त्राएल री औलाद थऊँ दूर करणा। "
ROM,11,27,"अतै तियां सोगी मेरा ऐह ही नोआ वायदा भूणा, मूँ तंयारै पापा जो माफ करी दिणा।” "
ROM,11,28,"यहूदी प्रमात्मैं रै बैरी हिन क्ओकि सो सुसमाचार पुर विस्वास ना करना चाहन्दै। गैर यहूदी तांये फायदै री गल्ल हा, पर प्रमात्मां यहूदी सोगी प्रेम करदा क्ओकि प्रमात्मैं पैहलै ही तियां जो अपणै तांये चुणी लैऊरा थू अतै ऐह ही वायदा तिनी तंयारै पूर्वजा सोगी करूरा थू। "
ROM,11,29,क्ओकि प्रमात्मैं रै वरदान अतै बुलाहट अटल हा। 
ROM,11,30,"क्ओकि जिंआं तुहै गैर यहूदी पैहलै प्रमात्मैं री आज्ञा ना मनी, पर अबै यहूदी री आज्ञा ना मनणै री वजह थऊँ तुसु पुर दया भून्दिआ। "
ROM,11,31,"तियां ही यहूदी भी अबै आज्ञा ना मनी, कि तुसु गैर यहूदी पुर जैड़ी दया भून्दी हा ऐत थऊँ तियां पुर भी दया भोआ। "
ROM,11,32,"क्ओकि प्रमात्मैं सबी जो आज्ञा उल्लंघन रा कैदी बणाई रखुरा, ताकि सो सबी पुर दया करा। "
ROM,11,33,"आये हाय! प्रमात्मैं रै अनुग्रह रा धन, ज्ञान अतै बुद्धि कै ही गम्भीर हा! कैतना असम्भव हा असु तांये प्रमात्मैं रै फैसलै अतै तसेरै रस्तै जो समझणा। "
ROM,11,34,"“प्रभु रै विचारा जो कोई ना जाणी सकदा, या कुण तसेरा सलाहकार बणी सकदा हा? "
ROM,11,35,या कुणी पैहलै तैसिओ कुछ दिता जठेरै बदलै तैसिओ दितिआ गच्छा?” 
ROM,11,36,क्ओकि सब कुछ प्रमात्मैं री तरफा थऊँ इन्दा अतै तिनी ही सब कुछ बणाऊ अतै सब कुछ तसेरा ही हा। तसेरी महिमा युगायुग भुन्दी रेय्आ। आमीन। 
ROM,12,1,"ठेरैतांये हे विस्वासी भाइओ, अऊँ तुसिओ प्रमात्मैं री दया याद दुआई करी विनती करदा कि अपणी जिन्दगी जो पवित्र अतै प्रमात्मैं री पसन्द रा बलिदान करीके चढ़ा। ऐह ही सही तरीका हा प्रमात्मैं री सेवा करनै रा। "
ROM,12,2,"संसारिक मणु सांईये मत बणा; पर तुन्दै मना रै नोए भूच्ची गाणै थऊँ तुन्दा चाल-चलन भी बदलदा गच्छा, जैत थऊँ तुहै प्रमात्मैं जो भली, अतै भावती, अतै सिद्ध इच्छा अनुभव सितै मालूम करदै रैहन। "
ROM,12,3,"क्ओकि अऊँ तैस अनुग्रह री वजह थऊँ जैड़ा मिन्जो मुळुरा हा, तुसु मन्ज हरेक सितै बलदा, तैत थऊँ बदिकरी कोई भी अपणै आपा जो ना समझा; पर जिंआं प्रमात्मैं हरेक जो तैस विस्वास रै नाप रै अनुसार जैड़ा तुसिओ दितुरा हा, तियां ही सुबुद्धि सोगी अपणै आपा जो समझा। "
ROM,12,4,"क्ओकि जिंआं इन्दै शरीरा मन्ज मतै सारै अंग हिन, अतै सबी अंगा रा अलग अलग कम हा। "
ROM,12,5,"तियां ही अहै जैड़ै विस्वासी हिन, मसीह मन्ज अक्क देह भूच्ची करी अप्पु मन्ज अक्की दूये रै अंग हिन। "
ROM,12,6,"जांकि तैस अनुग्रह रै अनुसार जैड़ा असिओ प्रमात्मैं दितुरा हा, असिओ अलग अलग वरदान मुळुरै हिन। जिंआं जो भविष्‍यवाणी रा दान मुळुरा हा, सो विस्वास रै नाप रै अनुसार भविष्‍यवाणी करा। "
ROM,12,7,"अगर होरी री सेवा करनै रा वरदान मुळुरा भोआ ता, सेवा मन्ज लगी रेय्आ। अगर कोई सखाणैवाळा भोआ ता सखाणै मन्ज लगी रेय्आ। "
ROM,12,8,"जैडा उत्साहित करणै बाळा भोआ, सो उत्साहित करनै मन्ज लगी रेय्आ। अगर कसकी जो होरी री जरूरता जो पुरा करनै तांये दान दिणै रा वरदान हा ता सो उदारता सोगी दान देय्आ। अगर अगुवाई रा वरदान हा ता सो उत्साह सोगी करा; जैडा दया करा सो खुशी सोगी करा। "
ROM,12,9,प्रेम निष्‍कपट भोआ; बुराई थऊँ घृणा करा; भलाई मन्ज लगी रेय्आ। 
ROM,12,10,"अक्की दूये सोगी इन्या प्रेम रखा जियां कि तुहै अक्की ही परिवार रै भून, परस्पर आदर करनै मन्ज अक्की दूये थऊँ बदी चला। "
ROM,12,11,"मेहनत करा अतै आलसी मत बणा, उत्साह सोगी प्रभु री सेवा करदै रेय्आ। "
ROM,12,12,उम्मीद मन्ज आनन्दित रेय्आ; क्‍लेश मन्ज स्थिर रेय्आ; प्रार्थना मन्ज रोज लगी रेय्आ। 
ROM,12,13,"पवित्र मणु जो जैडा कुछ जरूरी भोआ, तैत मन्ज तंयारी मदद करा; मेहमान नमाजी करनै मन्ज लगी रेय्आ। "
ROM,12,14,अपणै सताणैवाळै जो आशीष देय्आ; आशीष देय्आ हराप मत देय्आ। 
ROM,12,15,"खुशी मनाणैवाळै सोगी खुशी मना, अतै रूणैवाळै सोगी रोआ। "
ROM,12,16,"जियां तुहै अपणी चिन्ता करदै हिन तियां ही अक्की दूये री चिन्ता करा। अभिमानी मत बणा, पर दीना सोगी संगति रखा; अपणी नजरा मन्ज बुद्धिमान मत बणा। "
ROM,12,17,"बुराई रै बदलै कसी सोगी बुराई मत करा; जैड़ी गल्ला सबी मणु रै नेड़ै खरी हिन, तंयारी चिन्ता करा। "
ROM,12,18,"जैड़ी तक भूच्ची सका, तुहै भरसक सब मणु सोगी मेल मिलाप रखा। "
ROM,12,19,"हे प्यारेओ, बदला ना लैणा, पर प्रमात्मैं जो मौका देय्आ कि सो बदला लेय्आ, क्ओकि पवित्रग्रन्था मन्ज लिखुरा हा; “बदला लैणा मेरा कम हा, प्रभु बलदा हा मूँ ही बदला दिणा।”  "
ROM,12,20,"पर “अगर तेरा बैरी भूखा भोआ ता तैसिओ खाणा खुआ, अगर त्रिहणा ता तैसिओ पाणी पेय्आ; क्ओकि ऐसा करनै थऊँ तुहै तैसिओ शर्मिन्दा करदै हिन।” "
ROM,12,21,"बुराई थऊँ ना हारा, पर भलाई सितै बुराई जो जीती लेय्आ। "
ROM,13,1,"हरेक मणु प्रधान अधिकारी रै अधीन रेय्आ, क्ओकि सब अधिकार प्रमात्मैं री तरफा थऊँ हिन; अतै जैड़ै अधिकारी हिन, सो प्रमात्मैं रै द्धारा ही ठहराऊरै हिन। "
ROM,13,2,"ठेरैतांये जैडा कोई अपणै अधिकारी री आज्ञा रा पालन ना करदा, सो प्रमात्मैं री व्यवस्था रा विरोध करदा हा, अतै विरोध करनैवाळै दण्ड पाणा। "
ROM,13,3,"अगर तुहै भलै कम करदै हिन ता तुसिओ अधिकारी थऊँ डरनै री जरूरत निय्आ, पर अगर तुहै बुरै कम करदै हिन ता डरनै री जरूरत हा। अगर तु हाकमा थऊँ निडर रैहणा चाहन्दा, ता खरा कम कर, ता तैस तेरी सराहना करनी हा। "
ROM,13,4,"क्ओकि सो तेरी भलाई तांयें प्रमात्मैं रा सेवक हा, पर अगर तु बुराई करा ता डरा, क्ओकि तैस सेवका प्रमात्मैं रै क्रोधा रै अनुसार बुरै कम करनैवाळै जो दण्ड दिणा। "
ROM,13,5,"ठेरैतांये तुसिओ अधिकारी रै अधीन रैहणा हा ना सिर्फ ठेरैतांये कि सजा थऊँ बची सकन, पर ठेरैतांये भी कि तुहै अपणै विवेक जो निर्दोष रखी सकन। "
ROM,13,6,ठेरैतांये चुंगी भी देय्आ क्ओकि शासन करनैवाळा प्रमात्मैं रा सेवक हा अतै सदा ऐस ही कम्मा मन्ज लगी रैहन्दा हा। 
ROM,13,7,"ठेरैतांये हरेक जो देय्आ, जैड़ा तियां तांये उचित हा, होर जैड़ा सरकार रा चन्दा सो सरकार जो देय्आ; जैसिओ चुंगी चहिन्दा, तैसिओ चुंगी देय्आ, जैस थऊँ डरना चहिन्दा, तैस थऊँ डरा; जैसेरा आदर करना चहिन्दा, तसेरा आदर करा। "
ROM,13,8,"अप्पु मन्ज प्रेम जो छड़ी होर कसी गल्ला मन्ज कसी रै कर्जदार मत बणा; क्ओकि जैडा दूये सोगी प्रेम रखदा, तिनी ही व्यवस्था पूरी करी हा। "
ROM,13,9,"क्ओकि मूसा री व्यवस्था मन्ज बड़ी सारी आज्ञा हिन जियां कि; “व्यभिचार ना करना, हत्या ना करना, चोरी ना करना, लालच ना करना,” अतै इन्या जो छड़ी होर कोई भी आज्ञा भोआ ता सबी रा सारांश ऐसा आज्ञा मन्ज ही हा कि, “अपणै पड़ेही सोगी अप्पु जिन्‍ना प्रेम रखा।” "
ROM,13,10,"प्रेम पड़ेही री कुछ भी बुराई ना करदा, ठेरैतांये प्रेम रखणा व्यवस्था जो पुरा करना हा। "
ROM,13,11,अबै इन्या करना होर भी जरूरी हा क्ओकि तुहै जाणदै हिन कि काफी देर भूच्ची गच्छुरी हा अतै टैमं घट हा। असिओ जागणा हा क्ओकि इन्दा उद्धार जैहणै थऊँ अहै विस्वास करू तैहणै थऊँ होर भी नजदीक हा। 
ROM,13,12,"जियां राती थऊँ बाद दिन निकळदा तियां ही इन्दा ऐस बुरै संसार मन्ज जिणै रा टैमं लगभग खत्म भूणै बाळा हा, अतै मसीह रै दोवारा इणै रा टैमं नेड़ै हा। ठेरैतांये अहै अन्धकार रै कम्मा जो छड़ी करी ज्योति रै हथियार बनी लैन। "
ROM,13,13,"अहै ऐसै मणु सांईये जीन जैड़ै अन्धकार मन्ज ना पर उजालै मन्ज जिन्दगी वितांदै हिन, जैड़ै मणु सिधी चाल चलदै, अतै लाल-क्रिडा, पी करी, व्यभिचार करीके, लुचपन मन्ज अतै ना झगड़ै अतै डाह मन्ज रैहन्दै हिन। "
ROM,13,14,"बल्कि तुसिओ प्रभु यीशु मसीह सांईये बनणा ताकि मणु हेरी सकन कि सो किना हा, अतै पापी स्वभाव री अभिलाषा जो पुरा करनै री कोशिश मत करा। "
ROM,14,1,"जैडा विस्‍वासा मन्ज कमजोर हा, तैसिओ अपणी संगति मन्ज ग्रहण करी लेय्आ, पर तसेरै गलत अतै सही सोचणै पुर बैहंस मत करा। "
ROM,14,2,"अक्की जो विस्वास हा कि सब कुछ खाणा खरा हा, पर जैडा खाणै री वजह थऊँ विस्‍वासा मन्ज कमजोर हा सो साग सब्जी ही खान्दा। "
ROM,14,3,"मांस खाणैवाळा ना खाणैबाळै जो बुरा ना मना, अतै मांस ना खाणैबाळै खाणैबाळै पुर भी दोष ना लगा; क्ओकि प्रमात्मैं दूनी जो ग्रहण करूरा। "
ROM,14,4,"तू कसी भी प्रमात्मैं रै सेवका पुर दोष मत लगा। तैस टिकी रैहणा या पैई गाणा ऐह तसेरै मालका सितै ही सम्बन्ध रखदा; बल्कि सो स्थिर करी दिणा, क्ओकि प्रभु तैसिओ स्थिर रखी सकदा हा। "
ROM,14,5,"ऐस तरीकै ही अक्की दिना जो दूये थऊँ बदीकरी मन्दा, अतै कोई सबी दिना जो अक्क बराबर ही मन्दा, हरेक अपणै मना मन्ज पक्का करी लेआ कि जैड़ा सो सोचु करदा सो सही हा। "
ROM,14,6,"जैडा प्रभु री आराधना खास दिन करदा हा सो तैसिओ आदर दिणै तांये करदा हा, जैड़ा कसी भी तरह रा खाणा खान्दा हा, सो प्रभु तांयें खान्दा, क्ओकि खाणै थऊँ पैहलै सो प्रमात्मैं रा धन्यवाद करदा, अतै जैडा कसी तरह रा खाणा ना खाणा चाहन्दा, सो प्रभु जो खुश करना चाहन्दा अतै प्रमात्मैं रा धन्यवाद करदा हा। "
ROM,14,7,क्ओकि अहै सब प्रभु रै हिन चाहे अहै जीन या मरन असिओ प्रमात्मैं जो खुश करना हा ना कि अपणै आपा जो। 
ROM,14,8,"अगर अहै जिन्दै हिन, ता प्रभु तांयें जिन्दै हिन; अतै अगर मरदै हिन, ता प्रभु तांयें मरदै हिन; ता अहै जीन या मरन, अहै प्रभु रै ही हिन। "
ROM,14,9,क्ओकि मसीह ठेरैतांये मरू अतै जी भी भुआ कि सो मरूरै अतै जिन्दै दूनी रा प्रभु हा। 
ROM,14,10,तु कजो अपणै विस्वासी भाई पुर दोष लान्दा? या तु फिरी कजो तैसिओ तुच्छ जाणदा? असु सबी रा न्याय प्रमात्मैं करना। 
ROM,14,11,"क्ओकि पवित्रग्रन्था मन्ज लिखुरा हा; “प्रभु बलदा, मेरी जिन्दगी री सौगन्द हा कि हरेक मणु मेरै सामणै झुकणा, अतै हरेक मणु प्रमात्मैं रा अंगीकार करणा।” "
ROM,14,12,ठेरैतांये असु मन्ज हरेक जिणै अपणै अपणै कर्मा रा लेखा प्रमात्मैं जो दिणा। 
ROM,14,13,"ता अगुआँ जो अहै अक्की दूये पुर दोष ना लान, पर तुहै ऐह ठाणी लेय्आ कि कोई अपणै विस्वासी भाई रै सामणै ऐसा कम ना करन कि सो यीशु पुर विस्वास करनै थऊँ रूकी गच्छा या सो पाप करा। "
ROM,14,14,"अऊँ जाणदा अतै प्रभु यीशु मन्ज मिन्जो ऐह निश्‍चय भुआ हा कि सब खाणै री चिजा शुद्ध हिन, पर जैडा तैतिओ अशुद्ध समझदा तैस तांयें सो अशुद्ध हा। "
ROM,14,15,ठेरैतांये ध्यान दे कि अहै कसी विस्वासी भाई जो खाणै री वजह थऊँ तसेरै विस्वास जो नष्‍ट ना करन क्ओकि मसीह तैस तांये भी अपणी जान दितुरी हा। 
ROM,14,16,ता तुसिओ अधिकार हा तुहै सब कुछ खाई सकदै हिन पर तठेरी वजह थऊँ मसीह री बदनामी ना भोआ। 
ROM,14,17,"क्ओकि प्रमात्मैं रा राज्य खाणा-पिणा निय्आ, पर धर्म अतै मेल-मिलाप अतै सो खुशी हा जैड़ी पवित्र आत्मा सितै भून्दी हा। "
ROM,14,18,"जैडा कोई ऐसा रीति सितै मसीह री सेवा करदा हा, सो प्रमात्मैं जो खरा लगदा अतै मणु मन्ज भी ग्रहण योग्य ठहरदा हा। "
ROM,14,19,ठेरैतांये अहै तियां गल्ला मन्ज लगी रैहन जैत थऊँ मन्ज मेल-मिलाप भून्दा अतै अक्की दूये रै विस्वास जो मजबुत करी सकन। 
ROM,14,20,"क्ओकि तुहै कोई खास खाणा तुहै खाणा चाहन्दै हिन ता ऐत थऊँ प्रमात्मैं रा कम मत बिगाड़ा। सब खाणा शुद्ध ता हा, पर तैतिओ खाणा बुरा हा जैसिओ खाणै थऊँ कोई पाप मन्ज पैई सकदा हा। "
ROM,14,21,"भला ता ऐह हा कि तु ना मांस खा अतै ना शराब पी, ना कुछ ऐसा करा जैत थऊँ तेरा विस्वासी भाई यीशु पुर विस्वास करना बन्द करी देय्आ। "
ROM,14,22,"तुहै ऐह विस्वास करू करदै हिन कि जैड़ा कुछ तुहै करदै हिन ऐत मन्ज कुछ भी गलत निय्आ, पर ऐहा गल्ला जो तुन्दै अतै प्रमात्मैं रै मन्जै रखा। धन्य हा सो जैड़ा तैस कमा जो करनै थऊँ अपणै आपा जो दोषी ना ठहरान्दा। "
ROM,14,23,"अगर तुसिओ कसी चिजा जो खाणै पुर शक हा ता तुहै अपणै विस्वास रा विरोध करू करदै हिन, अतै तुहै जाणदै हिन कि सो गलत हा क्ओकि विस्वास रै विरोधा मन्ज कम करना पाप हा। "
ROM,15,1,अगर इन्दा विस्वास मजबुत हा ता असिओ तियां विस्वासी सोगी धीरज सोगी व्यवहार करना चहिन्दा जैड़ा विस्वास मन्ज कमजोर हिन। असिओ अपणै आपा जो ना पर होरी जो खुश करनै री कोशिश करना चहिन्दी हा। 
ROM,15,2,असु मन्ज हरेक अपणै विस्वासी भाई जो खुश करा अतै तंयारी मदद करा ताकि विस्वास मन्ज उन्‍नति भोआ। 
ROM,15,3,"क्ओकि मसीह अपणै आपा जो खुश ना करू, पर जिंआं पवित्रग्रन्था मन्ज लिखुरा हा; “तेरै बुराई करनैवाळै मेरी भी बुराई करी हा।” "
ROM,15,4,जैतनी गल्ला पैहलै थऊँ पवित्रग्रन्था मन्ज लिखुरी हिन सो इन्दी शिक्षा तांयें लिखुरी हिन कि अहै धीरज अतै पवित्रग्रन्थ रै प्रोत्साहन द्धारा उम्मीद रखन। 
ROM,15,5,अऊँ प्रार्थना करदा हा कि धीरज अतै शान्ती रा दाता प्रमात्मां तुन्दी मदद करा कि तुहै अक्की दूये सोगी शान्ती मन्ज मसीह यीशु रा अनुकरण करी सकन। 
ROM,15,6,ताकि तुहै सब अक्क सोगी इन्दै प्रभु यीशु मसीह रै पिता प्रमात्मैं री स्तुति करन। 
ROM,15,7,"ठेरैतांये, जियां प्रमात्मैं मसीह री महिमा तांयें तुसिओ ग्रहण करूरा, तियां ही तुहै भी अक्की दूये जो ग्रहण करा। "
ROM,15,8,ठेरैतांये याद करा कि मसीह यहूदी रा सेवक बणी करी आ ऐह दर्शाणै तांये कि प्रमात्मां अपणै वायदै रै प्रति सचा हा जैड़ा तिनी तंयारै पूर्वजा सोगी करू। 
ROM,15,9,"अतै गैर यहूदी भी दया री वजह थऊँ प्रमात्मैं री स्तुति करन; जिंआं पवित्रग्रन्था मन्ज लिखुरा हा, “ठेरैतांये मूँ गैर यहूदी मन्ज तेरी स्तुति करनी हा, अतै तेरै नां रै भजन गाणै।” "
ROM,15,10,"फिरी बल्लू, “हे सब गैर यहूदी मणुओ, प्रमात्मैं री प्रजा सोगी खुशी मना।” "
ROM,15,11,"अतै फिरी अक्क होर जगह पवित्रग्रन्था मन्ज लिखुरा; “हे सब गैर यहूदी मणुओ, प्रभु री स्तुति करा; अतै हे राज्य राज्य रै सब मणुओ, तैसिओ सराहा।” "
ROM,15,12,"अतै फिरी यशायाह भविष्‍यवक्ता बलदा, “राजा दाऊद रै सिंहासन रा वारिस इणा, अतै तैस गैर यहूदी पुर राज्य करना, तैस पुर गैर यहूदी उम्मीद रखणीआ।” "
ROM,15,13,"अऊँ प्रार्थना करदा हा, प्रमात्मां जैडा उम्मीद रा दाता हा, तुसिओ विस्वास करणै मन्ज बड़ी खुशी अतै शान्ती सितै परिपूर्ण करा, कि पवित्र आत्मा री सामर्थ सितै तुन्दी उम्मीद बददी गच्छा। "
ROM,15,14,"हे मेरै विस्वासी भाईओ, अऊँ अप्पु तुन्दै बारै मन्ज पक्का जाणदा हा कि तुहै भी अप्पु भलाई सितै भरूरै हिन। तुहै इन्या गल्ला जो जाणदै हिन ठेरैतांये तुहै इन्या गल्ला रै बारै मन्ज अक्की दूये जो सखाई सकदै हिन। "
ROM,15,15,तांभी करखी-करखी याद दुआणै तांयें तुसिओ जैडा मती हिम्मत करीके लिखु। ऐह तैस अनुग्रह री वजह थऊँ भुआ जैड़ी प्रमात्मैं मिन्जो दितुरी हा। 
ROM,15,16,"अऊँ गैर यहूदी तांयें मसीह यीशु रा अक्क खास सेवक हा, अऊँ तुसु बलै याजक सांईये सुसमाचार लैई करी आ कि अऊँ तुसिओ प्रमात्मैं तांये ग्रहण योग्य बलिदान सांईये बणाई सकू जैतिओ पवित्र आत्मा पवित्र करूरा। "
ROM,15,17,मसीह यीशु री वजह थऊँ अऊँ ऐसा गल्ला मन्ज घमण्ड़ करी सकदा जैड़ी सेवा अऊँ प्रमात्मैं तांये करदा हा। 
ROM,15,18,"असल मन्ज मूँ इन्या ही गल्ला रै बारै मन्ज घमण्ड़ करना जैतिओ मसीह मेरै द्धारा करू हा, अतै सो हिन गैर यहूदी जो प्रमात्मैं री कनारी लैईणा अतै मेरै संदेश अतै मेरी जिन्दगी जिणै रै द्धारा। "
ROM,15,19,सो चमत्कार अतै अदभुत कम्मा री सामर्थ जो हेरी करी जैड़ै पवित्र आत्मा री सामर्थ सितै मेरै ही द्धारा करै; तैतिओ सो मनी गै। ऐस तरीकै मैंई मसीह रा सुसमाचार यरूशलेम थऊँ लैई करी इल्लुरिकुम तक रा पुरा-पुरा प्रचार करू। 
ROM,15,20,"पर मेरै मना री इच्छा ऐह हा कि जैड़ी जैड़ी मसीह रा नां ना लैऊरा हा, तैठी ही सुसमाचार हुणाऊ ऐसा ना भोआ कि अऊँ तैठिये ही कलीसिया शुरू करू जैड़ी पैहलै थऊँ हा। "
ROM,15,21,"पर जिंआं पवित्रग्रन्था मन्ज लिखुरा हा तियां ही भोआ, “जिन्यै कदी तसेरै बारै मन्ज ना हुणुरा, तियां ही हेरणा अतै जियें कदी ना हुणुरा सो ही समझन।” "
ROM,15,22,क्ओकि अऊँ ऐस तरीकै मसीह रै सुसमाचार हुनाणै तांये होरी जगह मन्ज गान्दा रैऊँ ठेरैतांये अऊँ तुसु बलै ईणै थऊँ बार बार रूकी रैऊ। 
ROM,15,23,"इन्या देशा मन्ज मेरा कम्मा पुरा भूच्ची गोआ, अतै मतै साल इंतजार करनै थऊँ बाद अबै मिन्जो तुसु बलै इणै री इच्छा हा। "
ROM,15,24,"ठेरैतांये जैहणै मूँ स्पेन देश जो गाणा ता तुसु मितै भून्दा ईला, क्ओकि मिन्जो उम्मीद हा कि तैहा यात्रा मन्ज तुसु सितै मुलाकात भुणीआ, अतै जैहणै तुन्दी संगति सोगी मेरा जी भरी गला ता तुहै मिन्जो स्पेन री यात्रा तांये कुछ मदद करैं। "
ROM,15,25,पर मेरै तुसु बलै इणै थऊँ पैहलै मिन्जो यरूशलेम गाणा हा तैठिया रै विस्वासी री मदद तांये। 
ROM,15,26,क्ओकि मकिदूनिया अतै अखया परदेस रै विस्वासी जो ऐह खरा लगा कि सो यरूशलेम रै गरीब विस्वासी तांयें कुछ दान इकट्ठा करन। 
ROM,15,27,"तिन्यै ऐह खुशी सोगी करू पर सो तंयारै कर्जदार भी हिन, क्ओकि अगर गैर यहूदी तंयारी आत्मिक गल्ला रै भागी भुए, ता तियां जो भी जरूरी हा कि अपणी धन दौलत सोगी तंयारी सेवा करन। "
ROM,15,28,ठेरैतांये मूँ तियां जो ऐह दान सौंपी करी तुसु मितै भुन्दा स्पेन जो चली गाणा। 
ROM,15,29,"अतै मिन्जो पक्का पता हा कि जैहणै मूँ तुसु बलै इणा, ता मसीह असिओ इकट्ठै भूणै पुर आशीष दिणिआ। "
ROM,15,30,"हे विस्वासी भाइओ, इन्दै प्रभु यीशु मसीह रै अतै पवित्र आत्मा रै प्रेम री याद दुआई करी अऊँ तुसु सोगी विनती करदा कि मिन्जो तांयें प्रमात्मैं सितै प्रार्थना करनै मन्ज मिन्जो सोगी मिलीकरी लौलीन रेय्आ "
ROM,15,31,प्रार्थना करदै रेय्आ कि अऊँ यहूदिया परदेस रै तिन्या मणु थऊँ बची रैऊ जैड़ै प्रमात्मैं री आज्ञा रा पालन ना करदै। ऐसा गल्ला तांये भी प्रार्थना करा कि तैड़ीआ रै विस्वासी ऐस दान जो खुशी सोगी ग्रहण करी सकन जैड़ा अऊँ यरूशलेम लेई करी चलुरा हा। 
ROM,15,32,अऊँ प्रमात्मैं री इच्छा सितै तुसु बलै खुशी सोगी इच्ची करी आराम करू। 
ROM,15,33,अऊँ प्रार्थना करदा हा कि प्रमात्मां जैड़ा शान्ती दिन्दा तुसु सवी सोगी रेय्आ। आमीन। 
ROM,16,1,"अऊँ तुसिओ बलदा कि, फीबे तांयें जैड़ी इन्दी विस्वासी बैहण अतै किंख्रेआ शहर री कलीसिया री सेविका हा, तुहै तसारा आदर करा। "
ROM,16,2,"तुहै तैहा बैहणी रा स्वागत करा जियां प्रभु रै विस्वासी सोगी करया गाणा चहिन्दा, अतै जेहा कसी गल्ला मन्ज तैहा जो तुन्दी जरूरत भोआ, तसारी मदद करा, क्ओकि सो मतै री बल्कि मेरी भी उपकार करनैवाळी रैई हा। "
ROM,16,3,"बैहण प्रिस्का अतै तसारै घरावाळा अक्‍विला जो जैड़ै मसीह यीशु मन्ज मेरै सहकर्मी हिन, नमस्कार। "
ROM,16,4,"तिन्ये मेरै प्राण तांयें अपणी हि जिन्दगी जोखिम मन्ज पाई दितुरी थी; अतै सिर्फ अऊँ ही ना, बल्कि गैर यहूदी री सब कलीसिया भी तंयारा धन्यवाद करदी हिन। "
ROM,16,5,"तैहा कलीसिया जो भी नमस्कार जैड़ी तंयारी घरा मन्ज हा। मेरै प्यारे इपैनितुस जो, जैडा मसीह तांयें आसिया रा पैहला विस्वासी हा, नमस्कार। "
ROM,16,6,"मरियम जो जैसै तुसु तांयें बडी मेहनत करी, नमस्कार। "
ROM,16,7,"अन्द्रुनीकुस अतै यूनियास जैड़ै मेरै साथी यहूदी हिन, अतै मिन्जो सोगी जेला मन्ज थियै अतै जैड़ै प्रेरिता मन्ज बड़ै आदर योग्य हिन, अतै मिन्जो थऊँ पैहलै विस्वासी बणै थियै, तिन्या जो मेरा नमस्कार। "
ROM,16,8,"अम्पलियातुस जो, जैडा प्रभु मन्ज मेरा प्यारा हा, नमस्कार। "
ROM,16,9,"उरबानुस जो, जैडा मसीह मन्ज सहकर्मी हा, अतै मेरै प्यारे इस्तखुस जो नमस्कार। "
ROM,16,10,"अपिल्लेस जो जैडा मिन्जो सोगी मुश्कला मन्ज भी विस्वास मन्ज पक्का रैऊ, नमस्कार। अरिस्तुबुलुस रै घरानै जो नमस्कार। "
ROM,16,11,"मेरी साथी यहूदी हेरोदियोन जो नमस्कार। नरकिस्सुस रै घरानै रै जैड़ै मणु प्रभु मन्ज हिन, तियां जो नमस्कार। "
ROM,16,12,"त्रूफेना अतै त्रूफोसा जो जैड़ी प्रभु मन्ज मेहनत करदी हिन, नमस्कार। प्यारी पिरसिस बैहण जो, जेहै प्रभु मन्ज बडी मेहनत करी, नमस्कार। "
ROM,16,13,"रूफुस जो जैडा प्रभु मन्ज चुनुरा हा अतै तसेरी माता जो, जैड़ी मेरी माता सांईयै हा, दूनी जो नमस्कार। "
ROM,16,14,असुंक्रितुस अतै फिलगोन अतै हिर्मेस अतै पत्रुबास अतै हिर्मास अतै तियां सोगी बाकी सब विस्वासी भाई जो नमस्कार। 
ROM,16,15,"फिलुलुगुस अतै यूलिया अतै नेर्युस अतै तसेरी बैहणी, अतै उलुम्पास अतै तंयारै सोगी सब प्रमात्मैं रै मणु जो नमस्कार। "
ROM,16,16,अप्पु मन्ज प्‍यार सितै नमस्कार करा। तुसु जो मसीह री सब कलीसिया री तरफा थऊँ नमस्कार। 
ROM,16,17,"अबै हे विस्वासी भाईओ, अऊँ तुसु सोगी विनती करदा कि जैड़ै मणु तैहा खरी शिक्षा रै उलटै, जैड़ी तुहै पाऊरी हा सो फूट पाणै अतै प्रमात्मैं थऊँ भटकाणै रा कारण भून्दै, तियां जो ताड़ी लैऊ करा अतै तियां थऊँ दूर रेय्आ। "
ROM,16,18,क्ओकि ऐसै मणु इन्दै प्रभु मसीह री ना पर अपणी जिन्दगी री इच्छा जो पुरा करदै हिन; अतै चिकनी चुपड़ी गल्ला सितै सिधै-सादै मना रै मणु जो भकाई दिन्दै हिन। 
ROM,16,19,"सब मणु जाणी गै हिन कि तुहै प्रभु रै प्रति आज्ञाकारी हिन, ठेरैतांये अऊँ तुन्दै बारै मन्ज खुशी मनांदा, पर अऊँ ऐह चाहन्दा कि तुहै भलाई जो पच्छैणनै मन्ज बुद्धिमान पर बुराई करनै तांयें भोळै बणी रेय्आ। "
ROM,16,20,"प्रमात्मां जो शान्ती रा दाता है, शैतान जो तुन्दै पैरा थऊँ जल्दी ही मरवाई दिणा। इन्दै प्रभु यीशु री कृपा तुसु पुर भुन्दी रेय्आ। "
ROM,16,21,"मेरै सहकर्मी तीमुथियुस रा, अतै मेरै यहूदी साथी लूकियुस अतै यासोन अतै सोसिपत्रुस रा तुसु जो नमस्कार। "
ROM,16,22,"अऊँ तिरतियुस जैड़ा ऐसा पत्री जो पौलुस तांये लिखु करदा, प्रभु रा चेला भूणै रै नातै अऊँ भी तुसिओ नमस्कार करदा। "
ROM,16,23,"गयुस जैडा मेरी अतै कलीसिया री मेहमान नमाजी करनैवाळा हा, तसेरा तुसिओ नमस्कार। इरास्तुस जैडा नगरा रा भण्डारी हा, अतै भाई क्‍वारतुस रा तुसिओ नमस्कार। "
ROM,16,24,अऊँ प्रार्थना करदा कि इन्दै प्रभु यीशु मसीह रा अनुग्रह तुसु सोगी बणी रेय्आ। आमीन। 
ROM,16,25,"अबै जैडा तुसु जो मेरै सुसमाचार अर्थात यीशु मसीह रै संदेश रै प्रचार रै अनुसार विस्वास मन्ज स्थिर करी सकदा हा, तैस भेदा रा प्रकाश जैड़ा जाति जाति तांये सनातन थऊँ छिपी रैऊरा, "
ROM,16,26,पर अबै प्रकट भूच्ची करी सनातन प्रमात्मैं री आज्ञा सितै जैड़ी भविष्‍यवक्ता रै पवित्रग्रन्था मन्ज लिखुरा थू तठेरै द्धारा सब जाति जो हैदुरा हा कि सो विस्‍वासा सोगी आज्ञा मननैवाळै ही गान। 
ROM,16,27,तैस ही एकमात्र बुद्धिमान प्रमात्मैं री यीशु मसीह रै द्धारा युगायुग महिमा भून्दी रेय्आ। आमीन। 
1CO,1,1,ऐह पत्री पौलुस जैडा प्रमात्मैं री मर्जी सितै यीशु मसीह रा प्रेरित भूणै तांयें चुणुरा हा अतै इन्दै विस्वासी भाई सोस्थनेस री तरफा थऊँ हा। 
1CO,1,2,"अऊँ ऐह पत्री कुरिन्थुस शहर री कलीसिया रै विस्वासी तांये लिखु करदा, जिन्या जो प्रमात्मैं अपणै पवित्र मणु बनणै तांये हैदुरा हा। तिनी तुसिओ पवित्र करू हा यीशु मसीह रै द्धारा जिन्या तिनी सबी तांये करू जैड़ै इन्दै प्रभु यीशु मसीह पुर विस्वास करदै हिन जैडा कि इन्दा अतै तंयारा प्रभु हा। "
1CO,1,3,इन्दै पिते प्रमात्मैं अतै प्रभु यीशु मसीह री तरफा थऊँ तुसिओ अनुग्रह अतै शान्ती मुलदी रेय्आ। 
1CO,1,4,"अऊँ तुन्दै तांये अपणै प्रमात्मैं रा सदा धन्यवाद करदा रैहन्दा हा, तिन्या अनुग्रह रै दितुरै वरदाना तांये क्ओकि तुहै मसीह सोगी जुडुरै हिन। "
1CO,1,5,"तुहै यीशु मसीह सोगी जुडुरै हिन ठेरैतांये प्रमात्मैं तुसिओ बड़ी सारी योग्यता दितुरी हिन, जिन्या तसेरै वचन जो प्रचार करनै री अतै वचन जो समझणै री योग्यता। "
1CO,1,6,ऐह योग्यता दसदी हिन कि मसीह रा संदेश जैड़ा मैंई तुसिओ हणाऊरा हा सो सचा हा। 
1CO,1,7,"जिन्या आत्मिक वरदाना री तुसिओ जरूरत हा सो सब तुसु बलै हिन, जिन्या तुहै इन्दै प्रभु यीशु मसीह रा उत्सुकता सोगी दोवारा इणै री भाळ करू करदै हिन। "
1CO,1,8,प्रमात्मैं तुसिओ अन्त तक विस्वास मन्ज मजबुत भी करणा कि तुहै इन्दै प्रभु यीशु मसीह रै दोवारा इणै तक निर्दोष ठहरन। 
1CO,1,9,"प्रमात्मां सचा हा, जिनी तुसिओ अपणै पुत्र इन्दै प्रभु यीशु मसीह री संगति मन्ज हैदुरा हा। "
1CO,1,10,"हे विस्वासी भाइओ, अऊँ तुसु सोगी ईन्दै प्रभु यीशु मसीह रै नां सितै विनती करदा कि तुहै सब अक्क ही गल्ल करा, अतै तुसु मन्ज फूट ना भोआ, पर अक्क ही मन अतै अक्क ही मत भूच्ची करी मिली रेय्आ। "
1CO,1,11,"क्ओकि हे मेरै विस्वासी भाइओ, खलोए रै घरानै रै मणुऐ मिन्जो तुन्दै बारै मन्ज दसु कि तुसु मन्ज झगड़ै भूचु करदै हिन। "
1CO,1,12,"मेरै कणैणै रा अर्थ ऐह हा कि तुसु मन्ज कोई अपणै आपा जो “पौलुस रा,” कोई “अपुल्लोस रा,” कोई “पतरस रा,” ता कोई “मसीह रा” बलदा हा। "
1CO,1,13,तुसिओ मसीह जो गुट मन्ज ना बंडणा चहिन्दा। कै पौलुस तुसु तांयें क्रूस पुर चढाऊरा? या तुसिओ पौलुस रै नां पुर बपतिस्मा मुळुरा? बिलकुल ना! 
1CO,1,14,अऊँ प्रमात्मैं रा धन्यवाद करदा कि विस्वासी भाई क्रिस्पुस अतै गयुस जो छड़ी मैंई तुसु मन्ज कसी जो बपतिस्मा ना दितुरा। 
1CO,1,15,ठेरैतांये कोई ऐह ना बली सकदा कि तुसिओ मेरै चेलै भूणै तांये बपतिस्मा मुळुरा हा। 
1CO,1,16,"अतै हाँ, मैंई स्तिफनास रै घरानै जो भी बपतिस्मा दितुरा; इन्यारै अलावा होर कोई याद निय्आ कि मैंई कसी होरी जो बपतिस्मा दितुरा। "
1CO,1,17,"क्ओकि मसीह मिन्जो बपतिस्मा दिणै जो ना, बल्कि सुसमाचार हुनाणै जो भैजुरा, अतै ऐह मेरै चलाकी भरै शब्दा रै ज्ञाना रै अनुसार निय्आ, करखि ऐसा ना भोआ कि मसीह रा क्रूस पुर बलिदान रा सामर्थ व्यर्थ भूच्ची गच्छा। "
1CO,1,18,"क्ओकि क्रूस रा उदाहरण नाश भूणैवाळै तांयें मूर्खता हा, पर असु उद्धार पाणै बाळै तांयें प्रमात्मैं री सामर्थ हा। "
1CO,1,19,"क्ओकि पवित्रग्रन्था मन्ज लिखुरा कि, “मूँ ज्ञानवाना रा ज्ञान नष्‍ट करणा, अतै समझदारा री समझ जो तुच्छ करी दिणा।” "
1CO,1,20,अबै करा गै ज्ञानवान? अबै करा गै सो पवित्रग्रन्था रै शास्त्री? अबै करा गै सो जैड़ै सोचदै थियै कि तिन्या बलै सब जवाव हिन? कै प्रमात्मैं ऐस संसारा रै ज्ञान जो मूर्खता ना ठहराऊ? 
1CO,1,21,प्रमात्मां ता ज्ञानी हा अतै तिनी ऐह फैसला करू कि ऐसा ना भोआ कि मणु संसारिक ज्ञान सोगी तैसिओ जाणनै री कोशिश करन। ठेरै बदलै प्रमात्मैं तिन्या जो ही बचाऊ जिन्यैं इन्दै मूर्खता भरूरै संदेश पुर भरोसा करू। 
1CO,1,22,"यहूदी ता चमत्कार चाहन्दै हिन, अतै यूनानी ज्ञान री खोज मन्ज हिन, "
1CO,1,23,"पर अहै ता तैस क्रूस पुर चढ़ाऊरै मसीह रा प्रचार करदै हिन, जैडा यहूदी तांयें ठोकर अतै गैर यहूदी तांयें मूर्खता हा। "
1CO,1,24,पर यहूदी अतै गैर यहूदी जैड़ै हैदुरै हिन तिन्या तांये इन्दा संदेश मसीह प्रमात्मैं रा सामर्थ अतै प्रमात्मैं रा ज्ञान हा। 
1CO,1,25,"क्ओकि जैड़ी गल्ला प्रमात्मैं री मूर्खता सांईये लगदी हिन सो मणु रै ज्ञान थऊँ भी ज्ञानवान हा, अतै जैड़ी गल्ला प्रमात्मैं री कमजोरी सांईयै लगदी हिन सो मणु री ताकत थऊँ बड़ी बलवान हा। "
1CO,1,26,"हे विस्वासी भाइओ, ऐसा गल्ला जो याद करा कि जैहणै प्रमात्मैं तुसिओ चुणु तुहै कै थियै। ऐस संसार रै मणुऐ ना सोचुरा भूणा कि तुसु मन्ज भी कई ज्ञानवान हिन, कुछ सामर्थी हिन अतै कुछ कुलीन घरानै रै हिन। "
1CO,1,27,"पर प्रमात्मैं संसार रै मूर्खा जो चुणी लैऊरा कि ज्ञानवाना जो लज्जित करन, अतै प्रमात्मैं संसार रै कमजोरा जो चुणुरा कि जोरावाळै जो लज्जित करन। "
1CO,1,28,"प्रमात्मैं तिन्या मणु जो जिन्या जो संसार रै मणु नीच समझदै हिन, तुच्छ समझदै अतै ऐह समझदै कि सो कसी कमा रै ना हिन चुणी लैऊ, ताकि जिन्या गल्ला जो संसार रै मणु जरूरी समझदै हिन तंयारा नाश करा। "
1CO,1,29,प्रमात्मैं ऐसा ठेरैतांये करू कि कोई भी मणु प्रमात्मैं रै सामणै घमण्ड़ ना करी सका। 
1CO,1,30,पर प्रमात्मैं तुसिओ मसीह यीशु सोगी अक्क करूरा हा अतै मसीह रै द्धारा असिओ तिनी अपणी अक्ल दितुरी हा। प्रमात्मैं असिओ अपणी नजरा मन्ज धर्मी भी बणाऊरा हा। मसीह रै द्धारा अहै पवित्र बणी गै हिन अतै तिनी असिओ पाप थऊँ छुटकारा दितुरा हा। 
1CO,1,31,"ताकि जियां पवित्रग्रन्था मन्ज लिखुरा, तियां ही भोआ, “जैडा घमण्ड़ करा सो प्रभु री करूरी गल्ला पुर ही घमण्ड़ करा।” "
1CO,2,1,"हे विस्वासी भाइओ, अऊँ तुसु बलै ना ता चलाकी सोगी गल्ला करना आ अतै ना ही उतम ज्ञान रा दिखावा करना आ, पर अऊँ तुसु बल्लै प्रमात्मैं रै भेद जो प्रकट करना आ। "
1CO,2,2,क्ओकि मैंई ऐह ठाणी लैऊरा थु कि तुसिओ यीशु मसीह अतै तसेरी क्रूस पुर भच्छुरी मौत रै अलावा होर कुछ ना सखाऊ। 
1CO,2,3,"अऊँ कमजोरी अतै डरा सोगी, अतै बड़ा कम्मदा अतै थरथरान्दा तुसु सोगी रैऊ। "
1CO,2,4,जैहणै मैंई तुन्दै मन्जै प्रचार करू थू मैंई अपणै ज्ञान जो सावित ना करना चाऊ। मैंई सिर्फ ऐह कोशिश करी की प्रमात्मैं री आत्मा अपणै सामर्थ जो दसा। 
1CO,2,5,"ठेरैतांये कि तुन्दा विस्वास मणु रै ज्ञान पुर ना, पर प्रमात्मैं री सामर्थ पुर निर्भर भोआ। "
1CO,2,6,"फिरी भी अहै आत्मिक रूपा सोगी सिद्ध मणु मन्ज ज्ञान हुणादै हिन, पर ऐस संसारा रा अतै ऐस संसारा रै नाश भूणैवाळै हाकमा रा ज्ञान ना, जैड़ा पल भर रा हा, "
1CO,2,7,"पर अहै प्रमात्मैं रै गुप्त भेद रै ज्ञान रै बारै मन्ज दसदै हिन, जैसिओ प्रमात्मैं सनातन थऊँ इन्दी महिमा तांयें ठहराऊरा। "
1CO,2,8,"संसार रै हाक्मे ऐस ज्ञान रै बारै मन्ज कुछ ना जाणु, क्ओकि अगर सो जाणदै ता तेजोमय प्रभु जो क्रूस पुर ना चढ़ान्दै। "
1CO,2,9,"पर जियां पवित्रग्रन्था मन्ज लिखुरा कि, “जैड़ी गल्ला हाख्रिये ना हेरी अतै कना ना हुणी, अतै जैड़ी गल्ला मणु रै चित ना चढ़ी, सो ही हिन जैड़ै प्रमात्मैं अपणै प्रेम रखणैवाळै तांयें तैयार करी हिन।” "
1CO,2,10,"पर प्रमात्मैं तियां जो अपणी आत्मा रै द्धारा असु प्रेरिता पुर प्रकट करू, क्ओकि आत्मा सब गल्ला, बल्कि प्रमात्मैं री गूढ़ गल्ला भी जाँचदा हा। "
1CO,2,11,"मणु मन्ज कुण कसी मणु री गल्ला जाणदा, सिर्फ मणु री आत्मा जैड़ी तैस मन्ज हा। तियां ही प्रमात्मैं री गल्ला भी कोई ना जाणी सकदा, सिर्फ प्रमात्मैं रा आत्मा। "
1CO,2,12,"पर अहै संसारा री आत्मा ना, पर सो आत्मा पाऊरा जैडा प्रमात्मैं री तरफा थऊँ हा कि अहै तियां गल्ला जो जानण जैड़ी प्रमात्मैं असिओ दितुरी हिन। "
1CO,2,13,हरेक शब्द जैड़ा अहै बलदै हिन सो प्रमात्मैं री आत्मा असिओ सखाऊरा हा ना कि मणु रै ज्ञान सितै। ऐह ही प्रमात्मैं रा आत्मा इन्दी मदद करदा हा कि अहै आत्मिक गल्ला आत्मिक मणु जो सखान। 
1CO,2,14,पर मणु जैड़ै आत्मिक ना हिन प्रमात्मैं री आत्मा री इन्या सच्चाई जो ना पाई सकदै। ऐह सब कुछ तिन्या जो मूर्खता भरा लगदा हा अतै सो समझी ना पान्दै क्ओकि आत्मिक मणु ही आत्मा री गल्ला जो समझी सकदै हिन। 
1CO,2,15,जिन्यैं मणु पवित्र आत्मा पाऊरा हा सो सबी गल्ला जो समझी सकदै हिन जैतिओ पवित्र आत्मा सखांदा हा पर जिन्या मणु अन्दर पवित्र आत्मा निय्आ सो तिन्या मणु रै विचारा जो ना समझी सकदै जिन्या मन्ज पवित्र आत्मा हा। 
1CO,2,16,"जियां पवित्रग्रन्था मन्ज लिखुरा कि, “क्ओकि प्रभु रा मन कुणी जाणुरा? कि तैसिओ सखाई सकदा?” “पर अहै मसीह रै विचारा जो समझी सकदै हिन।” "
1CO,3,1,"हे विस्वासी भाइओ, अऊँ ऐस तरीकै सितै गल्ला ना करी सकु जियां आत्मिक मणु सोगी करी गान्दी हिन, तुसु सोगी मेरी गल्ला संसारिक मणु सांईये ही थी, जैड़ै मसीह मन्ज हालि बच्चै हिन। "
1CO,3,2,"मैंई तुसिओ दुध पिआऊ, अन्न ना खुआऊ; क्ओकि तुहै तैतिओ खाई ना सकदै थियै बल्कि हालि तक भी ना खाई सकदै हिन, अर्थात कि मैंई तुसिओ वचन री गहराई री गल्ला ना पर साधारण गल्ला ही सखाई हिन। "
1CO,3,3,"क्ओकि तुहै हालि तक पापी स्वभाव द्धारा ही जिन्दगी जिन्दै हिन। ठेरैतांये कि जैहणै तुसु मन्ज डाह अतै झगड़ा भोआ, ता कै तुहै पापी स्वभाव रै ना हिन? अतै कै तुहै संसारिक मणु सांईये जिन्दगी ना वितांदै? "
1CO,3,4,"ठेरैतांये जैहणै अक्क बलदा, “अऊँ पौलुस रा हा,” अतै दूँआ, “अऊँ अपुल्लोस रा हा,” ता कै तुहै संसारिक मणु सांईये ना हिन? "
1CO,3,5,अपुल्लोस अतै अऊँ पौलुस सिर्फ साधारण सेवक ही हिन जिन्यै तुसिओ विस्वास मन्ज इणै तांये मदद करू पर प्रमात्मां ही हा जिनी सब कुछ करू। 
1CO,3,6,"मैंई तुन्दै दिला मन्ज प्रमात्मैं रै संदेश रा बी बाऊ, अतै अपुल्लोसे पाणी दिता, पर प्रमात्मां ही हा जिनी ऐतिओ बढ़ाऊरा। "
1CO,3,7,"ठेरैतांये ना ता बी बाणैवाळै कुछ हा अतै ना सिंचनैवाळा, पर प्रमात्मां ही सब कुछ हा जैडा बढ़ाणैवाळा हा। "
1CO,3,8,"प्रमात्मैं री नजरा मन्ज बी बाणैवाळै अतै सिंचनैवाळा दूनी री अक्क ही कीमत हा, अतै दूनी जो प्रमात्मैं तंयारै कमा अनुसार इनाम दिणा। "
1CO,3,9,क्ओकि अहै प्रमात्मैं रै सहकर्मी हिन; तुहै प्रमात्मैं री खेती अतै प्रमात्मैं रा भवन भी हिन। 
1CO,3,10,"जैडा वरदान प्रमात्मैं मिन्जो दितुरा हा तैत सोगी मैंई अक्क कुशल राजमिस्त्री सांईये नियुआं पाई अतै कोई होर मणु तैस कमा जो अगो बढ़ाऊ करदा हा, पर हरेक मणु चौकसी सोगी ऐसा कमा जो करदा गच्छा। "
1CO,3,11,क्ओकि प्रमात्मैं पैहलै थऊँ ही यीशु मसीह जो अक्कमात्र नियुआं सांईये लगाई दितुरा हा अतै ठेरै बदलै कोई होर नियुआं ना पाई सकदा। 
1CO,3,12,"यदि कोई ऐसा नियुआं पुर सोना या चाँदी या किमती पत्थर या लकड़ी या हरै घा या भू रा रद्दा रखा, "
1CO,3,13,ता तंयारै हरेक रै कम्मा री परख अगी सोगी करी गाणिआ क्ओकि न्याय रै दिन तैहा अगी हरेक रा कम परखणा कि किना हा। 
1CO,3,14,"जैसेरा कम तैसा अगी मन्ज टिकी रैहणा, तैस इनाम पाणा। "
1CO,3,15,अगर मसीह ऐह घोषित करदा हा कि कसी मणु रा कम खरा निय्आ ता तैसिओ इनाम ना मुलणा पर तैस प्रमात्मैं द्धारा मिलणै बाळी सदा काल री जिन्दगी जो पाई लैणा। 
1CO,3,16,"कै तुहै ना जाणदै कि तुहै प्रमात्मैं रा मन्दर हिन, अतै प्रमात्मैं रा आत्मा तुसु मन्ज वास करदा? "
1CO,3,17,"अगर कोई प्रमात्मैं रै मणु री एकता जो नष्‍ट करला ता प्रमात्मैं तैसिओ नष्‍ट करना; क्ओकि प्रमात्मैं रा मन्दर पवित्र हा, अतै सो तुहै हिन। "
1CO,3,18,कोई अपणै आपा जो धोखा ना देय्आ। अगर तुसु मन्ज कोई संसार रै विचार रै अनुसार ज्ञानी समझदा हा ता अपणै आपा मूर्ख बणा ताकि तुहै सच मन्ज ज्ञानी बणी सकन। 
1CO,3,19,"क्ओकि जिन्या गल्ला जो ऐह संसारा ज्ञान समझदा हा जो प्रमात्मैं री नजरा मन्ज मूर्खता हा, जियां पवित्रग्रन्था मन्ज लिखुरा, “प्रमात्मां ज्ञानी जो तंयारी चतुराई मन्ज फसाई दिन्दा हा,” "
1CO,3,20,"पवित्रग्रन्था मन्ज ऐह भी लिखुरा हा कि, “प्रभु जाणदा हा कि ज्ञानी मणु द्धारा बणाऊरी योजना व्यर्थ हिन।” "
1CO,3,21,"ठेरैतांये कोई मणु रै करूरै कमा पुर घमण्ड़ ना करा, क्ओकि सब कुछ तुन्दा हा "
1CO,3,22,"पौलुस, अपुल्लोस, अतै पतरस, ऐह संसार, जिन्दगी अतै मौत, वर्तमान अतै भविष्‍य सब कुछ तुन्दा हा, "
1CO,3,23,"अतै तुहै मसीह रै हिन, अतै मसीह प्रमात्मैं रा हा। "
1CO,4,1,मणु मिन्जो अतै अपुल्लोस जो मसीह रै सेवक अतै प्रमात्मैं रै भेदा जो समझाणै बाळै भण्डारी समझन। 
1CO,4,2,सबी थऊँ जरूरी गल्ल ऐह हा कि ऐस तरह रा दास अपणै मालका रै प्रति बफादार भोआ। 
1CO,4,3,"पर मिन्जो ऐसा गल्ला री कोई चिन्ता निय्आ कि तुहै या कोई होर मणु मेरा न्याय करन कि अऊँ बफादार हा कि ना, बल्कि अऊँ अप्पु भी अपणै आपा जो ना परखदा कि अऊँ किना हा। "
1CO,4,4,"मेरा मन मिन्जो कसी गल्ला रा दोषी ना ठहरान्दा, पर ऐत थऊँ ऐह सावित ना भून्दा कि अऊँ निर्दोष हा, क्ओकि मेरा परखणैवाळा प्रभु हा। "
1CO,4,5,ठेरैतांये प्रभु रै दोवारा इणै तक कसी भी मणु रा न्याय मत करा। प्रमात्मैं ही अन्धकार री गल्ला जो ज्योती मन्ज अतै कसेरै दिला मन्ज कै हा सो सब प्रकट करना हा। प्रमात्मैं फिरी हरेक मणु री प्रशंसा करनी हा जैड़ा तठेरै लायक भोला। 
1CO,4,6,"हे विस्वासी भाइओ, मैंई अपणा अतै अपुल्लोस रा उदाहरण तुन्दै सामणै ठेरैतांये रखु हा कि तुहै ऐसा गल्ला रा अर्थ जाणी सकन कि, “पवित्रग्रन्था मन्ज जैडा लिखुरा हा तैत थऊँ अगो ना बढण।” ऐह खरा निय्आ कि तुहै अक्की मणु रा आदर करन अतै दूये जो तुच्छ समझन। "
1CO,4,7,"कुणी तुसिओ दूये थऊँ वेहतर बणाऊ? जैड़ा तुसु बल्लै हा कै तैतिओ प्रमात्मैं ही ना दितुरा? अगर ऐसा हा ता तुहै घमण्ड़ किन्या करी सकदै हिन, कि मना सो तुसिओ तौहफै रै रूपा मन्ज ना मुळुरा हा? "
1CO,4,8,"तुहै इआं सोचदै हिन कि तुसु बलै सब कुछ हा, तुहै इआं भी सोचदै हिन कि तुहै धनी भूच्ची चुकुरै, फिरी तुहै इआं सोचदै हिन कि तुहै राजै सांईये राज्य करू; पर भला भून्दा कि तुहै सच मन्ज राजा अतै राणी भून्दै सो भी इन्दी मददा बगैर ता अहै भी तुन्दै सोगी राज्य करदै। "
1CO,4,9,"बल्कि मिन्जो कई बरी इन्या लगदा हा कि प्रमात्मैं असु प्रेरिता रा तमाशा बणाऊरा हा जिन्या लड़ाई थऊँ बाद बन्दी जयवन्त सेना रै पिचो चलुरै भून्दै, जंयारी मौत पक्की हा अतै जैहणै सो मरदै हिन ता पुरै संसार रै मणु अतै स्वर्गदूत तिन्या जो हेरदै हिन। "
1CO,4,10,"अहै मसीह री वजह थऊँ मूर्ख समझै गान्दै हिन, पर तुहै अपणै आपा जो बुद्धिमान समझदै हिन! अहै कमजोर हिन, पर तुहै अपणै आपा जो बलवान समझदै हिन। तुहै अपणै आपा री बड़ाई करदै हिन, पर इन्दा मणु निरादर करदै हिन। "
1CO,4,11,"अहै ऐस घड़ी तक भूखै प्यासै अतै नंगे हिन, अतै लत-मूक खान्दै हिन अतै मारै मारै फिरदै हिन; "
1CO,4,12,"अतै अपणै ही हत्था सितै कम करीके मेहनत करदै हिन। मणु असिओ बुरा बलदै हिन। अहै आशीष दिन्दै हिन; सो सतांदै हिन, अहै सहदैं हिन। "
1CO,4,13,"सो बदनाम करदै हिन, अहै नम्रता सोगी जवाव दिन्दै हिन। असिओ अज तक संसार रा कूड्‍डा अतै सब चिजा रै खुरचन सांईये समझदै हिन। "
1CO,4,14,"अऊँ तुसिओ ऐह गल्ला लज्जित करनै तांयें ना लिखदा, पर अपणै प्रेमी बच्चै जाणी करी तुसिओ चेतावनी दिन्दा। "
1CO,4,15,"चाहे तुन्दी मसीह जिन्दगी मन्ज तुसिओ सिखाणैवाळै दस हजार भी भून्दै, तांभी अऊँ ही तुन्दा आत्मिक पिता हा। तुसिओ मसीह रै बारै मन्ज सखाणै सितै तुहै मेरै बच्चै बणी गै हिन। "
1CO,4,16,ठेरैतांये अऊँ तुसु सोगी विनती करदा कि मिन्जो सांईये चाल चला। 
1CO,4,17,"ठेरैतांये मैंई तीमुथियुस जो जैडा प्रभु मन्ज मेरा प्यारा अतै विस्‍वासा लायक पुत्र सांईये हा, तुसु बलै भैजु हा। तैस तुसिओ मसीह मन्ज मेरा चरित्र याद करवाणा, जियां कि अऊँ हर जगह हरेक कलीसिया मन्ज उपदेश करदा हा। "
1CO,4,18,तुसु मन्ज कुछ ता ऐसै घमण्‍ड़ी भूच्ची गच्छुरै हिन क्ओकि तुहै सोचुरा हा कि अऊँ तुसु सोगी मिलणै तांये ना इणै बाळा। 
1CO,4,19,"पर प्रभुऐ चाऊ ता मूँ तुसु बलै जल्दी ही ईणा, अतै तियां घमण्‍ड़ी री गल्ला जो ना, पर तंयारी सामर्थ जो जाणी लैणा। "
1CO,4,20,क्ओकि प्रमात्मैं रा राज्य गल्ला मन्ज ना पर सामर्थ मन्ज हा। 
1CO,4,21,"तुहै कै चाहन्दै हिन? कै अऊँ ड़ण्डा लैई करी तुसु बलै ईच्छुं, या प्रेम या नम्रता री आत्मा सोगी? "
1CO,5,1,"ऐठी तक हुणनै मन्ज आ कि तुसु मन्ज व्यभिचार भून्दआ, वल्कि ऐसा व्यभिचार जैडा गैर यहूदी मन्ज ना भून्दा कि अक्क मणु अपणी सौतेली मां सोगी गलत रिश्ता रखदा हा। "
1CO,5,2,"तुहै ऐसा गल्ला रा दुख ता ना करदै, कि ऐसा करनैवाळा तुन्दी कलीसिया थऊँ कडआ गच्छा, पर तुहै घमण्ड़ करदै हिन। "
1CO,5,3,"ठेरै बावजूद कि अऊँ ता तुसु थऊँ दूर हा, पर आत्मा रै द्धारा अऊँ तुसु मन्जै हा। ऐसै कम करनैवाळै रा न्याय करी दितुरा हा, प्रभु यीशु मसीह रै नां सितै। "
1CO,5,4,"तुसिओ कलीसिया मन्ज अक्क सभा करना चहिन्दी, मुँ मेरी आत्मा मन्ज तैड़ी भूणा अतै इन्दै प्रभु यीशु री सामर्थ भी तैड़ी जरूर भुणीआ। "
1CO,5,5,"तुहै तैस मणु जो बाहर कड़ी देय्आ अतै शैतान रै हत्था मन्ज सौंपी देय्आ ताकि तसेरा पापी स्वभाव नाश भूच्ची सका, अतै न्याय रै दिना मन्ज तसेरै पाप माफ भून अतै सो उद्धार पा। "
1CO,5,6,तुन्दा घमण्ड़ करना खरा निय्आ; कै तुहै ना जाणदै कि जिन्या थोड़ा करी त्रकैटा पूरै बटूरै आटै जो त्रकैटा ही बणाई दिन्दा। तिन्या ही अगर अक्क मणु जो पाप करनै रा मौका मुळा ता जल्दी ही सबी मणु तैस कमा जो करना। 
1CO,5,7,"तैस पुराणै त्रकैटै जो दूर करा अर्थात तैस दुष्‍ट मणु जो अपणै आपा थऊँ दूर करा फिरी तुसु तैस नोआ बटूरा आटै सांईये भूणा जैत मन्ज कोई त्रकैटा निय्आ, जैडा कि तुहै हिन। मसीह इन्दा फसह रा मेम्ना हा जैडा असु तांये बलिदान भच्छुरा। "
1CO,5,8,"ठेरैतांये अईआ अहै फसह रै उत्सव री खुशी सीधाई अतै सच्चाई री अखमीरी रोटी सितै मनान, ना कि पुराणै त्रकैटै सितै बणुरी बुराई अतै दुष्‍टता री रोटी सितै। "
1CO,5,9,मैंई अपणी पैहली पत्री मन्ज तुसिओ लिखुरा हा कि व्यभिचारी री संगति ना करणा। 
1CO,5,10,"ऐह ना कि तुहै बिलकुल ऐस संसार रै व्यभिचारी, लोभी, धोखा दिणैबाळै या मूर्तिपूजक री संगति मत करा; क्ओकि ऐसी दशा मन्ज ता तुसिओ संसार थऊँ निकळी गाणा ही पैन्दा। "
1CO,5,11,"पर मेरा कणैणा ऐह हा कि अगर कोई विस्वासी भाई बणी करी, व्यभिचारी, लोभी, मूर्तिपूजक, गाळी दिणैबाळा, पियक्कड़ या धोखा दिणैबाळा भोआ, ता तसेरी संगति मत करदै; वल्कि ऐसै मणु सोगी खाणा भी मत खा। "
1CO,5,12,क्ओकि ऐह मेरी जिम्मेवारी निय्आ कि अऊँ कलीसिया रै बाहर बाळै मणु रा न्याय करू। मेरी जिम्मेवारी कलीसिया रै अन्दर मणु रा न्याय करनै री हा जैडा पाप करदै हिन। 
1CO,5,13,"कलीसिया रै बाहरवाळै रा न्याय प्रमात्मां ही करना। जिन्या पवित्रग्रन्था मन्ज लिखुरा हा कि, “तुहै तैस कुकर्मी जो अपणै मन्जै थऊँ कडी देय्आ।” "
1CO,6,1,जैहणै तुन्दा दूये विस्वासी सोगी लड़ाई-झगड़ा भोआ ता तुसिओ अक्क अधर्मी जजा बलै कचैहरी गाणै री जरूरत निय्आ। तुसिओ कलीसिया मन्ज ही विस्वासी जो दस्सी करी अपणी लड़ाई-झगड़ै रा फैसला करवाणा चहिन्दा। 
1CO,6,2,तुहै जाणदै हिन कि पवित्र मणु संसार रै मणु रा न्याय करना ठेरैतांये तुहै हल्के थऊँ हल्के झगड़ै रा सही फैसला करनै रै योग्य हिन। 
1CO,6,3,तुहै जाणदै हिन कि असु स्वर्गदूता रा न्याय करणा ठेरैतांये अहै ऐस संसार री रोजा रै झगड़ै रा न्याय करी सकदै हिन। 
1CO,6,4,अगर तुसिओ जरूरी गल्ला रा न्याय करना भोआ ता कलीसिया मन्ज ही न्याय करी लेय्आ ताकि तुन्दा न्याय अविस्वासी ना करन। 
1CO,6,5,कै तुसिओ शर्म ना इन्दी? तुन्दै मन्जै अक्क ना अक्क बुद्धिमान मणु भूणा जैडा तुन्दै अप्पु मन्ज भूणै बाळै झगड़ै जो निपटाई सकदा हा। 
1CO,6,6,अक्क विस्वासी दूये विस्वासी रै विरोधा मन्ज कचैहरी गान्दा अतै मौका दिन्दा कि अविस्वासी ठेरा फैसला करन। 
1CO,6,7,जैहणै तुसु मन्ज झगड़ै भुन्दै ता ऐह पता लगदा कि तुहै मसीह री मर्जी अनुसार ना जिऊ करदै। तुसु तांये खरा ऐह हा कि कचैहरी गाणै रै बजाय अपणै भाई थऊँ थोड़ा नुकसान ही सही लेय्आ। 
1CO,6,8,तुहै ता अप्पु ही अपणै विस्वासी भाई सोगी अन्याय करदै अतै हानि पुजादैं हिन। 
1CO,6,9,"कसी रै द्धारा धोखै मन्ज मत अईआ, तुहै जाणदै हिन कि ऐस तरह रै अन्यायी मणु, वेश्यागामी, मूर्तिपूजक, दूये री जनानी पुर नजर रखणैवाळै, लुच्चै, मर्दा पुर बुरी नजर रखणैवाळै, "
1CO,6,10,"चोर, लोभी, पियक्कड़, गाळी दिणैबाळै अतै धोखा दिणैबाळै प्रमात्मैं रै राज्य रै वारिस ना भूणै। "
1CO,6,11,"तुसु मन्ज कुछ मणु पैहलै ऐसै थियै, पर तुसिओ पापा थऊँ शुद्ध करीके प्रमात्मैं तांये अलग करया गो, तुसिओ प्रमात्मैं रै आत्मा द्धारा प्रभु यीशु मसीह री नजरा मन्ज धर्मी ठहराया गो। "
1CO,6,12,"तुसु मन्ज कुछ मणु बलदै हिन कि, “अहै जैड़ा कुछ चाहन सो करी सकदै हिन।” पर अऊँ तुसु सोगी बलदा कि “सब कुछ असु तांये खरा निय्आ” ठेरैतांये अऊँ कसी गल्ला जो मिन्जो पुर हक्क जमाणै रा अधिकार ना दिन्दा। "
1CO,6,13,"तुहै ऐह भी बलदै हिन, “खाणा इन्दै शरीरा तांयें हा अतै शरीर खाणै तांयें हा,” पर अऊँ तुसु सोगी बलदा कि प्रमात्मैं इन्या दूनी जो नष्‍ट करणा। असिओ अपणै शरीर द्धारा बुरै कम ना करना चहिन्‍दै, वल्कि शरीर जो प्रभु तांयें इस्तेमाल करना चहिन्दा हा, जैडा ठेरा मालक हा। "
1CO,6,14,"प्रमात्मैं अपणी सामर्थ सितै प्रभु जो जीयाऊ, अतै तैस असिओ भी तैहा ही सामर्थ रै द्धारा जियाणा। "
1CO,6,15,तुहै जाणदै हिन कि तुन्दा शरीर मसीह रै शरीरा रा अंग हा। ता कै अऊँ मसीह रै शरीरा रै अक्क हेस्सै जो वेश्या रै शरीर रा हेस्सा बणाऊँ? बिलकुल ना। 
1CO,6,16,"तुहै जाणदै हिन कि जैडा कोई वेश्या सोगी सम्बध रखदा, सो तैहा सोगी अक्क तन भूच्ची गान्दा हा। क्ओकि पवित्रग्रन्था मन्ज लिखुरा हा कि, “सो दोनो अक्क तन भूणै।” "
1CO,6,17,"पर जैडा प्रभु री संगति मन्ज रैहन्दा, सो तैस सोगी अक्क आत्मा भूच्ची गान्दा हा। "
1CO,6,18,"व्यभिचार थऊँ बची रेय्आ। होर पाप शरीरा जो प्रभावित ना करदा जिन्या व्यभिचार करदा हा, क्ओकि जैडा व्यभिचार करदा हा सो अपणै ही शरीरा रै वरोधा मन्ज पाप करदा हा। "
1CO,6,19,तुहै जाणदै हिन कि तुन्दा शरीर पवित्र आत्मा रा मन्दर हा। जैडा पवित्र आत्मा तुन्दै अन्दर बसुरा हा सो प्रमात्मैं री तरफा थऊँ वरदान हा अतै तुहै अपणै ना हिन पर प्रभु रै हिन। 
1CO,6,20,"तुहै प्रमात्मैं अपणै पुत्रा री जिन्दगी री किमत दिकरी तुहै खरीदुरै हिन, ठेरैतांये अपणै शरीरा रै द्धारा प्रमात्मैं री महिमा करा। "
1CO,7,1,"अबै अऊँ तियां सवाला रा जवाव दिणा जैडा तुहै अपणी पत्री मन्ज मिन्जो थऊँ पुछुरै हिन। तुहै पुछुरा थू कि, कै मणु तांये वैह ना करना खरा हा? "
1CO,7,2,"पर व्यभिचार करना अजकल अक्क आसान गल्ल हा ठेरैतांये अऊँ ऐह बलदा कि, हरेक मर्द वैह करा अतै अपणी घरावाळी रै प्रति बफादार रेय्आ, तिन्या ही हरेक जनानी भी। "
1CO,7,3,घरावाळा अपणी घरावाळी री यौन जरूरता जो पुरा करा; अतै तियां ही घरावाळी भी अपणै घरवाळै री। 
1CO,7,4,"घरावाळी जो अपणै शरीरा पुर हक्क निय्आ पर तसारै घरवाळै रा हक्क हा; तियां ही घरवाळै जो भी अपणै शरीरा पुर हक्क निय्आ, पर घरावाळी रा हा। "
1CO,7,5,"तुहै अक्की दूये थऊँ अलग ना रेय्आ; पर सिर्फ कुछ टैमां तक अप्पु मन्ज समझौते सितै कि प्रार्थना तांयें मौका मूळा, अतै फिरी अक्क सोगी रेय्आ; ऐसा ना भोआ कि तुहै अपणी इच्छा जो काबू ना करी सकन अतै शैतान तुसिओ परखा अतै तुहै व्यभिचार करन। "
1CO,7,6,पर अऊँ जैडा ऐह बलनै बाळा हा सो मेरी सलाह हा ना कि आज्ञा। 
1CO,7,7,"अऊँ चाहन्दा कि जैसा अऊँ कुँवारा हा, तियां ही सब मणु भून; पर प्रमात्मां कुछ मणु जो वैह करनै रा वरदान दिन्दा अतै कुछ जो कुँवारै रैहणै रा। "
1CO,7,8,"पर अऊँ कुँवारी अतै विधवा रै बारै मन्ज बलदा कि तियां तांयें ऐसा ही रैहणा खरा हा, जियां अऊँ हा। "
1CO,7,9,"पर अगर सो संयम ना रखी सकन, ता बैह करी लैन; क्ओकि बैह करना कामातुर रैहणै थऊँ भला हा। "
1CO,7,10,"जंयारा बैह भूच्ची गच्छुरा हा, तियां जो अऊँ ना वल्कि प्रभु आज्ञा दिन्दा कि घरावाळी अपणै घरवाळै थऊँ तलाक ना लेय्आ, "
1CO,7,11,"अतै अगर तलाक भी लैन, ता बिना बैह करूरै रैहन; या अपणै घरवाळै सोगी फिरी मेल करी लेन अतै ना घरावाळा अपणै घरावाळी जो तलाक देय्आ। "
1CO,7,12,"अबै अऊँ तिन्या विस्वासी मणु सोगी बलदा जिन्यैं अविस्वासी सोगी वैह करूरा, अगर कसी विस्वासी मणु री घरावाळी प्रभु जो ना जाणदी भोआ, अतै तैस सोगी रैहणै थऊँ खुश भोआ, ता सो तैहा जो तलाक ना देय्आ। "
1CO,7,13,"जैसा जनानी रा घरावाळा प्रभु जो ना जाणदा भोआ, अतै तसेरै सोगी रैहणै थऊँ सो खुश भोआ; सो अपणै घरवाळै जो तलाक ना देय्आ। "
1CO,7,14,"अविस्वासी घरावाळा अपणी विस्वासी घरावाळी सोगी जुडणै री वजह थऊँ प्रमात्मैं री नजरा मन्ज ग्रहण योग्य भूच्ची गान्दा हा। तिन्या ही अविस्वासी घरावाळी भी अपणै विस्वासी घरावाळै सोगी जुडणै री वजह थऊँ प्रमात्मैं री नजरा मन्ज ग्रहण योग्य भूच्ची गान्दी हा। ऐस तरीकै तंयारी औलाद भी ग्रहण योग्य भूच्ची गान्दी हा, ना ता सो अविस्वासी बच्चै सांईये भून्दै। "
1CO,7,15,"पर जैडा मर्द विस्वास ना रखदा, अगर सो तलाक लैणा चाह ता तैसिओ तलाक लैणा देय्आ। ऐसी दशा मन्ज सो विस्वासी घरावाळी वैह रै बन्‍धना थऊँ आजाद हा, क्ओकि प्रमात्मैं असिओ मेल मिलाप तांयें हैदुरा हा। "
1CO,7,16,विस्वासी घरावाळी तिजो किन्या पता कि तू अपणै घरावाळै रा उद्धार ना करी सकदी? अतै विस्वासी घरावाळै तिजो किन्या पता कि तू अपणै घरावाळी रा उद्धार ना करी सकदा? 
1CO,7,17,"हर कलीसिया मन्ज अऊँ मणु सोगी ऐह बलदा हा कि, तैस ही हालात मन्ज रेय्आ जिन्या जैहणै प्रभु यीशु तुसिओ चुणुरा थू अतै प्रमात्मैं अपणा बणनै तांये हैदुरा। अबै अऊँ सो ही गल्ल तुसिओ बल्लू करदा हा। "
1CO,7,18,"उदाहरण तांये जैडा खतना करूरा हैदुरा भोआ, सो खतनारहित ना बणा। जैडा खतनारहित हैदुरा भोआ, सो खतना ना करा। "
1CO,7,19,खतना करना अतै खतना ना करना जरूरी गल्ल ऐह निय्आ। पर प्रमात्मैं री आज्ञा जो मनणा ही सब थऊँ जरूरी गल्ल हा। 
1CO,7,20,हरेक जन तैस ही हालात मन्ज रेय्आ जिन्या जैहणै प्रभु यीशु तुसिओ चुणुरा हा। 
1CO,7,21,उदाहरण तांये अगर तु दास री दशा मन्ज हैदुरा भोआ ता चिन्ता मत कर; पर अगर तेरा मालक बल्ला कि तु आजाद हिन ता तु गिच्ची सकदा हा। 
1CO,7,22,याद रखा जैहणै तुसिओ प्रमात्मैं चुणुरा थू अगर तुहै दास थियै ता अबै तुहै प्रभु मन्ज आजाद हिन। तिन्या ही अगर जैहणै प्रभुऐ तुसिओ चुणु तुहै आजाद थियै ता तुहै अबै मसीह रै दास हिन। 
1CO,7,23,"प्रमात्मैं तुसिओ बड़ी किमत दिकरी खरीदुरा हा, ठेरैतांये कसी होरी रा दास मत बणा। "
1CO,7,24,हे विस्वासी भाईओ तैसा ही हालात मन्ज रेय्आ जिन्या जैहणै प्रभु यीशु तुसिओ चुणुरा थू अतै प्रमात्मैं अपणा बणनै तांये हैदुरा हा। 
1CO,7,25,"कुँवारी कुल्ळी तांये बारै मन्ज प्रभु री कोई आज्ञा मिन्जो ना मुलुरी, पर अऊँ जैडा भरोसै योग्य हा प्रभु री दया अनुसार अपणी तरफा थऊँ सलाह दिन्दा। "
1CO,7,26,क्ओकि अजकल सबी विस्वासी सब जगह क्‍लेश रा सामना करू करदै हिन ठेरैतांये अऊँ सलाह दिन्दा हा कि तुसु तांये ऐह करना भला हा कि जैड़ै कुँवारै हिन सो कुँवारै अतै जैड़ै शादीशुदा हिन सो शादीशुदा रैहन। 
1CO,7,27,"अगर तेरी घरावाळी हा, ता तैहा थऊँ अलग भूणै री कोशिश ना कर; अतै अगर तेरी घरावाळी निय्आ, ता घरावाळी री तोप मत पा। "
1CO,7,28,पर अगर तु बैह भी करा ता पाप निय्आ; अतै अगर कुँवारी रा बैह भोआ ता कोई पाप निय्आ। जैड़ा वैह करना चाहन्दै हिन तिन्या वडै़ दुखा रा सामना करना हा अतै अऊँ तिन्या दुखा थऊँ बचाणा चाहन्दा। 
1CO,7,29,"हे विस्वासी भाईओ, अऊँ ऐह बलदा कि मसीह रै दोवारा ईणै तांये ज्यादा टैमं निय्आ, ठेरैतांये अबै थऊँ लैई करी जंयारी घरावाळी हिन सो सिर्फ वैह पुर ही ना पर सेवा पुर भी ध्यान लगान। "
1CO,7,30,"जैड़ै ऐस टैमं रोऊ करदै या खुशी मनाऊ करदै हिन, या जैड़ै चिजा जो खरीदू करदै हिन, सो रूणै मन्ज, खुशी मन्ज या अपणी जायदात मन्ज ना डूबी रैहन। "
1CO,7,31,"जैड़ै ऐस संसारा री चिजा जो इस्तेमाल करू करदै हिन सो ठेरै ही ना भूच्ची गाहन, क्ओकि असिओ पता हा कि ऐस संसारा रा अन्त जल्दी भूणै बाळा हा। "
1CO,7,32,"अऊँ ऐह चाहन्दा कि तुसिओ ऐस संसार री चिन्ता ना भोआ। अक्क कुँवारा मर्द प्रभु री सेवा करनै मन्ज अपणै टैमां जो दी सकदा हा, अतै ऐसा गल्ला जो सोचदा हा कि प्रभु जो कियां खुश रखा। "
1CO,7,33,पर शादीशुदा मर्द जो ऐस संसार मन्ज जिम्मेवारी रै प्रति सोचणा पैन्दा हा कि अपणी घरावाळी जो कस तरीकै खुश रखा। 
1CO,7,34,"शादीशुदा अतै कुँवारी मन्ज भी फर्क हा कुँवारी प्रभु री चिन्ता मन्ज रैहदिंआ कि सो शरीर अतै आत्मा दूनी मन्ज पवित्र भोआ, पर शादीशुदा संसारा री चिन्ता मन्ज रैहदिंआ कि अपणै घरवाळै जो खुश रखा। "
1CO,7,35,"अऊँ ऐह गल्ल तुन्दै ही फायदै तांयें बलदा ना कि तुसिओ फसाणै तांयें, वल्कि अऊँ तुन्दी मदद करना चाहन्दा हा कि तुहै सही तरीकै जिन्दगी जी सकन, अतै सबी थऊँ बड़ी करी ऐह कि तुहै प्रभु सोगी प्रेम करी सकन। "
1CO,7,36,"अगर कोई ऐह समझा कि मैंई अपणी कुँवारी कुल्ळी रा वैह ना भूणा दिता, जेहा री जवानी ढळू करदी हा, ता तसारा पिता जियां चाह तियां करी सकदा, ऐत मन्ज कोई पाप निय्आ, सो तैहा रा बैह भूणा देय्आ। "
1CO,7,37,"पर अगर सो अपणै मना मन्ज ऐह फैसला करी लैन्दा, अतै तैसिओ जरूरत ना भोआ, वल्कि अपणी इच्छा पुर नियंत्रण रखदा ता सो तैसा अपणी कूळी जो कुँवारी रखी करी खरा करदा हा। "
1CO,7,38,"ठेरैतांये जैडा कुँवारी रा बैह करी दिन्दा, सो खरा करदा, अतै जैडा बैह ना करदा, सो होर भी खरा करदा। "
1CO,7,39,"जैहणै तांयें कसी जनानी रा घरावाळा जिन्दा हा, तैहणै तक तैसा जो तैस सोगी रैहणा पैणा हा; पर अगर घरावाळा मरी गच्छा ता सो जैस सोगी चाह तैस सोगी बैह करी सकदिआ, पर सिर्फ विस्वासी सोगी। "
1CO,7,40,"पर अऊँ सोचदा हा कि तैहा ज्यादा खुश रैहणा अगर सो वैह ना करदी ता, अतै अऊँ समझदा कि प्रमात्मैं री आत्मा ऐसा गल्ला जो करनै मन्ज मेरी अगुवाई करू करदा हा। "
1CO,8,1,अबै सो सवाल जैड़ा तुहै मूर्ति रै सामणै बलि करूरी चिजा रै बारै मन्ज पुछुरा हा। हाँ अहै सब जाणदै हिन कि असु सबी जो ज्ञान हा ऐस सवाल रै बारै मन्ज पर जैहणै ज्ञान असिओ महसुस करवान्दा कि अहै जरूरी हिन ता प्रेम ही कलीसिया जो मजबुत करदा हा। 
1CO,8,2,जैड़ै मणु ऐह सोचदै हिन को सो सब कुछ जाणदै हिन असल मन्ज सो कुछ ना जाणदै। 
1CO,8,3,जैड़ा मणु प्रमात्मैं सोगी प्रेम करदा हा प्रमात्मां तैसिओ पछैणदा हा। 
1CO,8,4,"अहै जाणदै हिन मूर्ति रै सामणै बलि करूरी चिजा जो खाणै रै बारै मन्ज कि मूर्ति ऐस संसारा मन्ज कोई प्रमात्मां निय्आ, पर अक्क ही सचा प्रमात्मां हा। "
1CO,8,5,"फिरी भी अम्बरा मन्ज अतै धरती पुर मतै ईश्‍वर कहलांदै हिन जियां कि मतै सारै ईश्‍वर अतै मतै सारै प्रभु हिन, "
1CO,8,6,"तांभी असु तांयें ता अक्क ही प्रमात्मां हा; अर्थात इन्दा पिता जसेरी तरफा थऊँ सब चिजा हिन, अतै अहै तैस तांयें ही हिन। अक्क ही प्रभु हा, अर्थात यीशु मसीह जसेरै द्धारा सब चिजा भूई, अतै असिओ भी तसेरै द्धारा हि जिन्दगी मुळुरी हा। "
1CO,8,7,"पर सबी विस्वासी ऐसा गल्ला जो ना जाणदै, कुछ मणु जो आदत पैई गच्छुरी ऐह सोचणै री कि मूर्ति सच हिन, अतै जैहणै सो मूर्ति जो बलि करूरी चिजा जो खान्दै हिन ता सो ऐह सोचदै हिन कि ऐह ईश्‍वर री सची आराधना हा, जैत थऊँ तंयारा विवेक अशुद्ध भुच्‍ची गान्दा हा। "
1CO,8,8,"खाणा असिओ प्रमात्मैं रै नेड़ै ना पुजांदा। अगर अहै ना खान ता इन्दा कुछ नुकसान निय्आ, अतै अगर खांदै ता कुछ फायदा भी निय्आ। "
1CO,8,9,पर सावधान! ऐसा ना भोआ कि तुन्दी आजादी करखी विस्‍वासा मन्ज कमजोर जो पापा मन्ज पैणै रा मौका देय्आ। 
1CO,8,10,मना कोई मणु जसेरा विवेक कमजोर हा सो तुसिओ जैस बलै ऐह ज्ञान हा कसी भी मूर्ति रै मन्दरा मन्ज खान्दै हेरी लेय्आ ता कै तसेरी भी हिम्मत ना भूणी कि सो बलि करूरी चिजा जो खाई लेय्आ। 
1CO,8,11,"ऐस ही तरीकै तुन्दै खरै ज्ञान री वजह थऊँ अक्क कमजोर विस्वासी जैसै तांयें मसीह मरू, नष्‍ट भूच्ची गाणा। "
1CO,8,12,जैहणै तुहै अक्क दूये विस्वासी रै विरूद्ध पाप करदै हिन अतै तिन्या जो ऐसा कम करनै तांये उत्साहित करदै हिन जैडा तिन्या जो पता हा कि सो गलत हा ता तुहै मसीह रै विरूद्ध पाप करदै हिन। 
1CO,8,13,अगर मेरा खाणा खाणै री वजह थऊँ कोई विस्वासी पाप मन्ज पैई गान्दा हा ता जैहणै तक अऊँ जिन्दा हा मूँ दोवारा मांस ना खाणा क्ओकि अऊँ ना चाहन्दा कि मेरी वजह थऊँ कसी होरी विस्वासी रै विस्वास जो ठेस लगा। 
1CO,9,1,"अऊँ आजाद हा, अऊँ अक्क प्रेरित हा, मैंई प्रभु यीशु जो हेरूरा हा अतै मैंई तैस पुर विस्वास करनै जो तुन्दी अगुवाई करूरी हा। "
1CO,9,2,"अगर होर मणु ऐह विस्वास करनै जो तैयार ना हिन कि अऊँ प्रभु यीशु रा प्रेरित हा, पर विस्वासी भाईओ तुसिओ ता जरूर मनणा चहिन्दा क्ओकि सुसमाचार मैंई ही तुसु बलै अन्दा थू। तुन्दा यीशु मसीह पुर विस्वास ऐसा गल्ला जो सावित करदा कि अऊँ पक्का यीशु मसीह रा प्रेरित हा। "
1CO,9,3,"जैड़ै मेरै प्रेरित भूणै रै अधिकार पुर सवाल उठान्दै हिन, तियां तांयें ऐह ही मेरा जवाव हा। "
1CO,9,4,मेरै अतै बरनबास तांये प्रेरित भूणै री वजह थऊँ ऐह अधिकार हा कि अहै अपणै सेवकाई तांये खाणा या आर्थिक मदद लैई सकन। 
1CO,9,5,जिन्या होर प्रेरित अतै प्रभु रै भाई अतै पतरस अपणी घरावाळी जो सफर मन्ज अप्पु सोगी लैई गान्दै हिन मिन्जो बलै भी ऐह अधिकार हा कि अऊँ कसी मसीह बैहणी सोगी वैह करीके तैहा सोगी लैई गच्छुं। 
1CO,9,6,कै सिर्फ मिन्जो अतै बरनबास जो ही जरूरी हा कि असिओ अपणी जिन्दगी जो पालणै तांये कमाणा चहिन्दा? 
1CO,9,7,कुण कदी बिना तन्खाई रै सपाई रा कम करदा? कुण अंगुरा रै बगिचै लाई करी तठेरा फळ ना खान्दा? कुण भैड़ा री रखवाळी करीके तंयारा दूध ना पिन्दा? 
1CO,9,8,"अऊँ ऐह गल्ला मणु रै विचारा रै आधार पुर ना बल्लू करदा क्ओकि मूसा री व्यवस्था भी ऐह ही गल्ल बलदी हा कि, "
1CO,9,9,“बान्दै टैमैं चलदै बाल्दा रा मूँह ना बनणा।” कै प्रमात्मां बाल्दा री ही फिकर करदा? 
1CO,9,10,ना! ऐह खास करीके असु तांयें ही बलदा अतै असु तांयें ही लिखुरा हा। क्ओकि खरा हा कि जोतणैवाळा उम्मीद सोगी जोतदा रेय्आ अतै बाणैबाळा भागी भूणै री उम्मीद सितै बान्दा रेय्आ। 
1CO,9,11,"ता जैहणै कि अहै तुसिओ सुसमाचार हुणाऊ, ता तुहै जे अगर इन्दी मदद करी हा ता कै ऐह तुसु तांये मुसकल गल्ल हा? "
1CO,9,12,"अगर तुहै तंयारी जैड़ै तुन्दै मन्जै प्रचार करदै हिन मदद करदै, ता कै इन्दा तिन्या थऊँ भी ज्यादा अधिकार निय्आ कि तुहै इन्दी मदद करन? पर अहै ऐस अधिकार रा कदी भी इस्तेमाल ना करू, अतै अहै मसीह रै सुसमाचार जो हुनाणै तांये सब कुछ सैहणै जो तैयार हिन ताकि कसकि जो मसीह पुर विस्वास करनै तांये अहै रूकावट ना बणन। "
1CO,9,13,"तुहै पक्का जाणदै हिन कि जैडा मन्दरा मन्ज सेवा करदै हिन तिन्या जो मन्दरा थऊँ खाणा मिलदा हा, अतै जैड़ै वेदी री सेवा करदै हिन तिन्या जो वेदी पुर बलिदान चढ़ाऊरै रा हेस्सा मिलदा हा। "
1CO,9,14,"ऐसा ही रीति सितै प्रभुऐ भी ठहराऊरा कि जैड़ै मणु सुसमाचार हुणादै हिन, तंयारी जरूरत तिन्या मणु द्धारा पुरी करी गाहन जैड़ै सुसमाचार जो हुणदै हिन। "
1CO,9,15,"पर मैंई ईयां थऊँ कोई भी अधिकार रा इस्तेमाल ना करू, मैंई ऐह सब गल्ला ठेरैतांये ना लिखी कि मिन्जो तांयें ऐसा करया गच्छा, क्ओकि ऐत थऊँ ता मेरा मरना ही भला कि कोई मेरै घमण्ड़ जो बेकार ठहरा। "
1CO,9,16,"मिन्जो कोई अधिकार निय्आ कि अऊँ सुसमाचार हुनाणै पुर घमण्ड़ करू। मिन्जो ता ऐह करनै रा हूक्म हा, अतै मिन्जो तांये ऐह भयानक गल्ल हा कि अऊँ सुसमाचार रा प्रचार ना करू। "
1CO,9,17,"क्ओकि अगर अपणी मर्जी सितै ऐह करदा ता मजदूरी मिन्जो मुलदिआ, पर अऊँ ऐतिओ जिम्मेवारी समझी करी करू करदा क्ओकि प्रमात्मैं मिन्जो ऐह कम दितुरा हा। "
1CO,9,18,"ता मेरी मजदूरी कै हा? सो ऐह हा कि मिन्जो मुफ्‍त मन्ज सुसमाचार हुनाणै रा मौका मुळुरा हा, ठेरैतांये जैहणै अऊँ सुसमाचार हुणान्दा अऊँ कसी भी अपणै अधिकार री मांग ना करदा। "
1CO,9,19,"अऊँ आजाद मणु हा अतै मेरा कोई मालक निय्आ, अऊँ सबी मणु रा दास बणी गान्दा हा ताकि कईआ जो मसीह बलै अणी सकूँ। "
1CO,9,20,अऊँ यहूदी मणु तांयें यहूदी बणु ताकि यहूदी मणु जो मसीह मन्ज अणी सकूँ। जैड़ै मणु व्यवस्था रै अधीन हिन अऊँ भी तिन्या तांये व्यवस्था रै अधीन बणु ताकि तियां मणु जो व्यवस्था थऊँ नकाळी करी मसीह मन्ज अणी सकूँ। 
1CO,9,21,"जैहणै अऊँ गैर यहूदी सोगी हा जैड़ै व्यवस्था रा पालन ना करदै अऊँ भी व्यवस्था थऊँ दूर रैहन्दा ताकि अऊँ तिन्या जो मसीह मन्ज अणी सकूँ, पर अऊँ प्रमात्मैं री व्यवस्था जो अनदेखा ना करदा अऊँ मसीह री व्यवस्था जो मन्दा हा। "
1CO,9,22,अऊँ कमजोरा तांयें कमजोरा सांईये बणु कि कमजोरा जो मसीह मन्ज अणी सकूँ। अऊँ सब मणु तांयें सब कुछ बणु कि कसी रीति मन्ज कईआ जो बचाई सकूँ। 
1CO,9,23,अऊँ ऐह सब कुछ ठेरैतांये करदा हा कि सुसमाचार जो फैलाई सकूँ अतै तठेरी आशीष मन्ज भागीदार भूच्ची सकूँ। 
1CO,9,24,"तुहै जाणदै हिन कि जिन्या दौड़ मन्ज ता दौड़दै मतै हिन, पर इनाम अक्क ही जो मिलदा हा। तुहै भी इन्या दौड़ा की मसीह थऊँ इनाम पाई सकन। "
1CO,9,25,सब खिलाड़ी अपणी तैयारी रै दौरान ऐसै इनाम पाणै तांये अनुशासन भूच्ची गान्दै हिन जठेरा रंग रूप जल्दी धुँधला भूच्ची गाणा। पर अहै ऐह सब सदा काल रै इनाम जो पाणै तांये करदा हा। 
1CO,9,26,"ठेरैतांये अऊँ सिधा अन्तिम लाईना री कनारी दौडदा, अऊँ तैस मुक्कैवाज सांईये हा जैडा अपणै मुक्कै जो हवा मन्ज ना मारदा वल्कि सही नशाने पुर मारदा हा। "
1CO,9,27,अऊँ अपणै शरीरा जो अपणै वशा मन्ज लैईन्दा अतै अपणा गुलाम बणांदा ताकि अऊँ होरी जो सुसमाचार हुनाणै थऊँ बाद अपणै इनाम जो ना गुआई दिच्छु। 
1CO,10,1,"हे विस्वासी भाईओ, अऊँ तुसिओ याद दोआणा चाहन्दा अपणै पूर्वजा रै बारै मन्ज जैड़ै कई साल पैहलै रेगीस्तान मन्ज थियै। इन्या सबी री अगुवाई अक्की बदळा रै द्धारा भूई जैडा सबी रै अगो अगो चलदा थू अतै सबी रै सब समुंद्र रै मन्जै थऊँ पार भूच्ची गै। "
1CO,10,2,"सबीये बदला मन्ज अतै समुंद्र मन्ज, मूसा रा चेला बनणै तांये बपतिस्मा लैऊ। "
1CO,10,3,सबीये सो ही खाणा खाऊ जैड़ा प्रमात्मैं स्वर्गा थऊँ दिता। 
1CO,10,4,"सबीये अक्क ही आत्मिक पाणी पिऊ, क्ओकि सो सब तैहा आत्मिक चट्टान थऊँ पिन्दै थियै जैड़ी तियां सोगी सोगी चलदी थी, अतै सो चट्टान मसीह थु। "
1CO,10,5,"पर प्रमात्मां तियां मन्ज मतै थऊँ खुश ना भुआ, ठेरैतांये सो बणा मन्ज ही मरी गै। "
1CO,10,6,ऐह सब गल्ला जैड़ी तिन्या सोगी भूई ठेरी वजह ऐह थी कि असिओ चेतावनी मूळा कि असु सोगी कै भूणा अगर अहै तिन्या सांईये बुराई करनै री सोचन। 
1CO,10,7,"तिन्यै मूर्ति पुजा करना शुरू करी, जिन्या पवित्रग्रन्था मन्ज लिखुरा हा, “मणु खाणा-पिणा अतै भोग विलास मन्ज लगी गै।” "
1CO,10,8,"अतै ना अहै व्यभिचार करन जिंआ तियां मन्ज कईये करू, अतै अक्की ही दिनै तेईस हजार मरी गै। "
1CO,10,9,"अतै ना अहै प्रभु जो परखन, जिंआ तियां मन्ज कईये करू, अतै कीड़ै रै द्धारा नष्‍ट करै गै। "
1CO,10,10,"अतै ना तुहै कुडकुडा, जैस तरीकै तियां मन्ज कैई कुड़कुड़ाए अतै स्वर्गदूता रै द्धारा नष्‍ट करै गै। "
1CO,10,11,"पर ऐह सब गल्ला, जैड़ी तियां सोगी भूई, अक्क उदाहरण सांईये थी; अतै सो इन्दी चेतावनी तांयें लिखी गच्छुरी हिन जैड़ै संसार रै ऐस अन्तिम टैमां मन्ज रैहन्दै हिन। "
1CO,10,12,"ठेरैतांये अगर कोई विस्वासी ऐह सोचदा हा कि सो विस्वास मन्ज मजबुत हा ता सो चौकनै रेय्आ, करखि ऐसा ना भोआ कि सो तैस ही पाप मन्ज ना पैई गच्छा। "
1CO,10,13,"प्रमात्मां सचा हा अतै सो तुसिओ सामर्थ थऊँ बाहर परीक्षा मन्ज ना पैणा दिणा, वल्कि परीक्षा सोगी निकास भी करना कि तुहै सही सकन। तुहै कसकि ऐसी परीक्षा मन्ज ना पैन, जैड़ी मणु रै सैहणै थऊँ बाहर हिन। "
1CO,10,14,"ठेरी वजह थऊँ, हे मेरै प्यारेओ, मूर्तिपूजा थऊँ बची रेय्आ। "
1CO,10,15,अऊँ बुद्धिमान जाणी करी तुसु सोगी बलदा; जैडा अऊँ बलदा तैतिओ परखा। 
1CO,10,16,"प्रभु भोज रै टैमैं अहै सो कटोरा जैतिओ अहै धन्यवाद करीके ग्रहण करदै हिन; मसीह रै खूना री सहभागिता हा। सो रोटी जैड़ी अहै त्रोड़दै हिन, मसीह रै शरीरा री सहभागिता हा। "
1CO,10,17,"ठेरैतांये की अक्क ही रोटी हा जैड़ी मसीह हा ता अहै भी जैड़ै मतै विस्वासी हिन, अक्क भूच्ची गान्दै हिन क्ओकि अहै सब तैहा अक्क ही रोटी थऊँ खान्दै हिन। "
1CO,10,18,"इस्त्राएल रै मणु रै बारै मन्ज सोचा जैड़ै तैस चढ़ाऊरै बलिदान थऊँ खान्दै हिन, सो प्रमात्मैं री वेदी रै कमा मन्ज सहभागी भूच्ची गान्दै हिन। "
1CO,10,19,कै अऊँ ऐह बल्लू करदा हा कि मूर्ति या तैत पुर बलिदान चढाऊरा तठेरा कुछ महत्व हा या कै सो मूर्ति सच मन्ज ईश्‍वर हा? 
1CO,10,20,"बिलकुल ना, अऊँ ऐह बलदा कि ऐह बलिदान प्रमात्मैं तांयें ना पर दुष्‍टात्मा तांयें बलिदान करदै हिन अतै अऊँ ना चाहन्दा कि तुहै दुष्‍टात्मा रै सहभागी भोआ। "
1CO,10,21,तुहै प्रभु रै कटोरै अतै दुष्‍टात्मा रै कटोरै दूनी मन्ज ना पी सकदै। तुहै प्रभु री मेज अतै दुष्‍टात्मा री मेज दूनी रै साझी ना भूच्ची सकदै। 
1CO,10,22,अगर तुहै ऐसा करदै हिन ता तुहै प्रभु जो क्रोध दुआन्दै हिन। याद रखा कि तुहै तैस थऊँ शक्तिशाली ना हिन। 
1CO,10,23,तुसु मन्ज कुछ मणु बलदै हिन “अहै जैड़ा चाहन सो करी सकदै हिन” पर अऊँ तुसु सोगी बलदा कि सब चिजा भली अतै फायदै री ना हिन। 
1CO,10,24,"अपणी ही भलाई जो ना सोचा, वल्कि दूये री भलाई रै बारै मन्ज भी सोचा। "
1CO,10,25,"जैहणै तुहै मांस खरीदणै तांये बजारा जो गान्दै हिन ता खरीदी करी खाई लेय्आ अतै अपणै विवेक जो शुद्ध रखा, ऐह मत सोचा कि ऐह मांस करा थऊँ छुरा हा। "
1CO,10,26,तुहै ऐह खाई सकदै हिन क्ओकि पवित्रग्रन्था मन्ज लिखुरा हा कि “धरती अतै ठेरी भरपुरी प्रभु री हा।” 
1CO,10,27,"अगर अविस्वासी मन्ज कोई तुसिओ हादा देय्आ, अतै तुहै गाणा चाहन, ता जैडा कुछ तुन्दै सामणै रखा गच्छा सो ही खा; अतै विवेक री वजह थऊँ कुछ ना पुछा। "
1CO,10,28,"पर अगर कोई तुसिओ बला, “ऐह ता मूर्ति जो बलि करूरी चिज हा,” ता तैस दसणैवाळै री वजह थऊँ अतै विवेक री वजह थऊँ मत खा। "
1CO,10,29,ऐह तुन्दै विवेक तांये कोई परेशानी निय्आ पर दूये मणु तांये हा। क्ओ मेरी आजादी ऐसा गल्ला मन्ज सीमित भोआ कि दूये कै सोचदै हिन। 
1CO,10,30,अगर अऊँ धन्यवाद करीके खाणा खान्दा ता जैस तांये मैंई धन्यवाद करू हा ता क्ओ तैत तांये मेरी बदनामी भून्दिआ? 
1CO,10,31,"अन्त मन्ज अऊँ ऐह बलणा चाहन्दा कि, चाहे तुहै खा, चाहे पिआ, चाहे जो कुछ करा, सब कुछ प्रमात्मैं री महिमा तांयें करा। "
1CO,10,32,"तुहै इन्या जिन्दगी जिय्आ कि तुहै ना यहूदी, ना गैर यहूदी, ना प्रमात्मैं री कलीसिया तांये समस्या रा कारण भून। "
1CO,10,33,अऊँ सदा ऐह कोशिश करदा कि अऊँ होरी जो खुश रखु ना कि अपणै आपा जो सिर्फ ऐसा उम्मीद पुर की कईआ रा उद्धार भूच्ची गच्छा। 
1CO,11,1,तुहै मेरै सांईये चाल चलन रखा जियां अऊँ मसीह सांईये चाल चलदा। 
1CO,11,2,"हे विस्वासी भाइओ, अऊँ तुसिओ सरांदा कि तुहै मिन्जो याद करदै हिन; अतै जैड़ी शिक्षा मैंई तुसिओ सौंपुरी हिन, तंयारा पालन करदै हिन। "
1CO,11,3,"पर अऊँ चाहन्दा कि तुहै ऐह जाणी लैन कि हरेक मर्द रा सिर मसीह ही हा, अतै जनानी रा सिर मर्द हा, अतै मसीह रा सिर प्रमात्मां हा। "
1CO,11,4,"जैडा मर्द सिर घटी करी प्रार्थना या भविष्‍यवाणी करदा हा, ता सो अपणै सिरा रा अर्थात मसीह रा अपमान करदा। "
1CO,11,5,पर जैड़ी जनानी नंगे सिरै प्रार्थना या भविष्‍यवाणी करदी हा ता सो अपणै सिर अर्थात घरावाळै रा अपमान करदी हा अतै सो गंजी भूणै रै बराबर हा। 
1CO,11,6,अगर जनानी दुप्पटा ना ला ता बाला भी कटाई लेय्आ; अगर जनानी तांयें बाळ कटणा या मुण्डन करना शर्मा री गल्ल हा ता दुप्पटा लगा। 
1CO,11,7,"हा, मर्दा जो सिर घटना जरूरी निय्आ, क्ओकि सो प्रमात्मैं रा स्वरूप अतै महिमा हा; पर जनानी मर्दा री महिमा हा। "
1CO,11,8,"क्ओकि मर्दा री रचना जनानी थऊँ ना भच्छुरी, पर जनानी री रचना मर्दा थऊँ भच्छुरी हा, "
1CO,11,9,"अतै मर्द जनानी तांयें ना बणाऊरा, पर जनानी मर्दा तांयें बणाऊरी हा। "
1CO,11,10,ठेरैतांये अक्क जनानी जो अपणै सिरा जो घटना जरूरी हा जैत थऊँ पता लगदा कि सो अधिकार रै अधीन हा क्ओकि स्वर्गदूत हेरू करदै हिन। 
1CO,11,11,तांभी प्रभु मन्ज जनानी जो मर्दा री अतै मर्दा जो जनानी री जरूरत हा। 
1CO,11,12,"ऐह सच हा कि पैहली जनानी मर्दा थऊँ बणाई गई, पर तैत थऊँ बाद सबी मर्द जनानी थऊँ पैदा भच्छुरै हिन, पर सब चिजा जो प्रमात्मैं ही बणाऊरा हा। "
1CO,11,13,"तुहै अप्पु ही सोचा, कै जनानी जो बिना सिरा जो घटुरै प्रमात्मैं सितै प्रार्थना करना शोभा दिन्दा हा? "
1CO,11,14,कै स्वाभाविक रीति सितै भी तुहै ना जाणदै कि अगर मर्द लम्बै बाळ रखा ता तैस तांयें अपमान री गल हा। 
1CO,11,15,"पर अगर जनानी लम्बै बाळ रखा ता तैहा तांयें शोभा हा, क्ओकि बाळ तैहा जो घटणै तांयें दितुरै हिन। "
1CO,11,16,"पर अगर कोई ठेरै बारै मन्ज विवाद करना चाह, ता ऐह जाणी लेय्आ कि इन्दी अतै प्रमात्मैं री कलीसिया री ऐसी ही रीति हा। "
1CO,11,17,जैड़ी गल्ला अऊँ अगो लिखणै बाळा हा तठेरै बारै मन्ज अऊँ तुन्दी तरीफ ना करी सकदा क्ओकि तुन्दै इकट्ठै भूणै सितै भलाई ना पर हानि भून्दिआ। 
1CO,11,18,मैंई ऐह हुणुरा हा कि जैहणै तुहै कलीसिया मन्ज इकट्ठै भून्दै हिन ता तुसु मन्ज फूट भून्दी हा अतै मिन्जो पक्का पता हा कि जैड़ा मैंई हुणुरा हा तैत मन्ज कुछ गल्ला सच हिन। 
1CO,11,19,तुसु मन्ज ऐस तरह री फूट भूणा चहिन्दी हा कि पता लगी गच्छा कि कुण प्रमात्मैं री नजरा मन्ज सही हिन। 
1CO,11,20,जैहणै तुहै अक्क जगह प्रभु-भोज खाणै तांयें इकट्ठै भून्दै हिन ता तुसु मन्ज तैत तांये कोई आदर निय्आ। 
1CO,11,21,"क्ओकि तुसु मन्ज कई मणु होरी सोगी बड़णै रै बजाय झटफट अपणा-अपणा खाणा खाई लैन्दै हिन, ता ठेरी वजह थऊँ कोई ता भूखा रैहन्दा अतै कोई शराबी भूच्ची गान्दा। "
1CO,11,22,"कै खाणै-पीणै तांयें तुन्दै घर ना हिन? या तुहै प्रमात्मैं री कलीसिया जो तुच्छ जाणदै हिन, या जियां बलै निय्आ तियां जो लज्जित करदै हिन? अऊँ तुसु सोगी कै बल्लू? कै ऐसा गल्ला मन्ज तुन्दी तारीफ करू? ना, अऊँ तारीफ ना करदा। "
1CO,11,23,"क्ओकि ऐह गल्ल मिन्जो प्रभु थऊँ मुळुरी, अतै मैंई तुसिओ भी पुजाई दितिआ कि प्रभु यीशुऐ जैसा राती सो पकड़ाई गो, तिनी रोटी लैई, "
1CO,11,24,"अतै धन्यवाद करीके तैतिओ त्रोडु अतै बल्लू, “ऐह मेरा शरीर हा, जैडा तुसु तांयें हा मेरी यादा मन्ज ऐह ही करू करा।” "
1CO,11,25,"ऐस ही तरीकै तिनी बियारी रै पिचो थऊँ कटोरा लैऊ अतै बल्लू, “ऐह कटोरा मेरै खूना री नोआ वायदा हा जैहणै भी पिन, ता मेरी यादा तांयें ऐह ही करू करा।” "
1CO,11,26,"क्ओकि जैहणै कदी तुहै ऐह रोटी खान्दै अतै ऐस कटोरै थऊँ पिन्दै हिन, ता प्रभु री मृत्यु जो जैहणै तक सो ना अईआ, प्रचार करदै हिन। "
1CO,11,27,"ठेरैतांये जैडा अनुचित रीति सितै प्रभु री रोटी खा या तसेरै कटोरै थऊँ पिय्आ, तैस प्रभु रै शरीर अतै खूना रा अपराधी ठहरना। "
1CO,11,28,"ठेरैतांये मणु अपणै आपा जो जाँची लैन अतै ऐस रीति सितै ऐस रोटी मन्ज खान, अतै ऐस कटोरै थऊँ पिन। "
1CO,11,29,"क्ओकि जैड़ै खान्दै-पिन्दै टैमैं प्रभु रै शरीर रा आदर ना करा, सो ऐस खाणै अतै पिणै सितै अपणै ऊपर दण्ड लैईन्दा। "
1CO,11,30,"ऐसा वजह थऊँ तुसु मन्ज बडै सारै कमजोर अतै रोगी हिन, अतै मतै सारै मरी भी गच्छुरै हिन। "
1CO,11,31,अगर अहै अपणै आपा जो जाँचदै ता अहै प्रमात्मैं थऊँ दण्ड ना पान्दै। 
1CO,11,32,"पर प्रभु असिओ दण्ड दिकरी इन्दी ताड़ना करदा हा, ठेरैतांये कि अहै ऐस संसारा सोगी दोषी ना ठहरन। "
1CO,11,33,"ठेरैतांये, हे मेरै विस्वासी भाइओ, जैहणै तुहै प्रभु भोज तांये इकट्ठै भून्दै ता अक्की दूये तांयें ठहरू करा। "
1CO,11,34,"अगर कोई भूखा भोआ ता अपणै घरा मन्ज खाई लेय्आ, जैत थऊँ तुन्दा इकट्ठा भूणा दण्ड री वजह ना भोआ। बाकी गल्ला जो मूँ इच्ची करी ठीक करणा। "
1CO,12,1,"हे विस्वासी भाइओ, अऊँ चाहन्दा कि तुहै आत्मिक वरदाना रै बारै मन्ज जाणा कि कियां तंयारा इस्तेमाल करना हा। "
1CO,12,2,"तुहै जाणदै हिन कि जैहणै तुहै गैर यहूदी थियै, ता गूंगी मूर्ति रै पिचो चलाए गान्दै थियै तियां ही चलदै थियै। "
1CO,12,3,"ठेरैतांये अऊँ तुसिओ समझांदा कि जैडा कोई प्रमात्मैं री पवित्र आत्मा री अगुवाई सितै चलदा हा ता सो ऐह ना बली सकदा कि यीशु हरापित हा, अतै सो पवित्र आत्मा रै द्धारा ही बली सकदा कि यीशु ही प्रभु हा। "
1CO,12,4,"वरदान ता कई तरह रै हिन, पर अक्क ही पवित्र आत्मा हा जैड़ा सब वरदाना रा जरिया हा। "
1CO,12,5,कम ता कई तरह रै हिन जैड़ै अहै प्रभु तांये करदै हिन पर अहै सब अक्क ही प्रभु री सेवा करदै हिन। 
1CO,12,6,प्रमात्मां असु मन्ज हरेक मणु जो अलग अलग तरह री सेवा करनै रा कम दिन्दा हा पर अक्क ही प्रमात्मां हा जैडा असु सबी रै द्धारा कम करदा हा। 
1CO,12,7,असु मन्ज हरेक मणु जो आत्मा रा वरदान दितुरा हा ताकि अहै अक्की दूये री मदद करी सकन। 
1CO,12,8,"प्रमात्मैं री आत्मा अक्की मणु जो ऐसा संदेश बलणै रा वरदान दिन्दा जैड़ा बुद्धि सोगी भरूरा भून्दा, अतै सो ही आत्मा दूये मणु जो ऐह वरदान दिन्दा जैड़ा ज्ञान सोगी भरूरा भून्दा। "
1CO,12,9,सो ही आत्मा अक्की मणु जो मसीह मन्ज बड़ा विस्वास करनै रा वरदान दिन्दा हा अतै दूये जो आत्मा रै द्धारा बमार मणु जो ठीक करनै रा वरदान। 
1CO,12,10,"फिरी सो ही आत्मा कसी जो सामर्थ रै कम करणै री शक्ति, अतै कसी जो भविष्‍यवाणी री, अतै कसी जो आत्मा री परख, अतै कसी जो अनेक तरह री भाषा, अतै कसी जो भाषा रा अर्थ दसणै रा वरदान दिन्दा हा। "
1CO,12,11,ऐह सब वरदान अक्क ही आत्मा रै कम हिन सो जिन्या चाहन्दा तिन्या ही हरेक विस्वासी जो वरदान दिन्दा हा। 
1CO,12,12,"क्ओकि जैस तरीकै इन्दै शरीर मन्ज मतै सारै अंग हिन, अतै सबी अंगा रा अलग अलग कम हा तांभी अहै सब विस्वासी मिलीकरी मसीह मन्ज अक्क शरीर सांईये हिन। "
1CO,12,13,"तैस तरीकै ही अहै सबीये चाहे यहूदी या गैर यहूदी, चाहे दास या आजाद सबी जो अक्क ही आत्मा रै द्धारा अक्क शरीर भूणै तांयें बपतिस्मा लैऊरा हा, अतै असु सबी रै अन्दर अक्क ही पवित्र आत्मा दितुरा हा। "
1CO,12,14,ठेरैतांये कि शरीरा मन्ज अक्क अंग निय्आ पर मतै सारै हिन। 
1CO,12,15,"अगर पैर बला, “अऊँ हत्थ निय्आ, ठेरैतांये अऊँ शरीरा रा अंग निय्आ,” ता कै सो ऐसा वजह थऊँ शरीरा रा अंग निय्आ? "
1CO,12,16,"अतै अगर कन बला, “अऊँ हाख्र निय्आ, ठेरैतांये शरीरा रा अंग निय्आ,” ता कै सो ऐसा वजह थऊँ शरीरा रा अंग निय्आ? "
1CO,12,17,अगर पुरा शरीर हाख्र ही भून्दा ता हुणदै कियां? अगर पुरा शरीर कन भून्दा ता हिंगदै कियां? 
1CO,12,18,पर सच मन्ज प्रमात्मैं शरीरा रै अंगा जो अपणी मर्जी अनुसार अक्क अक्क करीके रखुरा। 
1CO,12,19,मणु रै शरीरा मन्ज मतै सारै अंग हिन अतै ऐह मिलीकरी अक्क शरीर बणदा हा। 
1CO,12,20,"मणु रै शरीरा मन्ज अंग ता मतै सारै हिन, पर शरीर अक्क ही हा। "
1CO,12,21,"हाख्र हत्था सोगी ना बली सकदी, “मिन्जो तेरी जरूरत निय्आ,” अतै ना मुण्ड़ पैरा सितै बली सकदा कि, “मिन्जो तुन्दी जरूरत निय्आ।” "
1CO,12,22,"पर शरीरा रै कुछ अंग जैड़ै दूये थऊँ कमजोर लगदै हिन, पर बड़ै ही जरूरी हिन, "
1CO,12,23,"अतै शरीरा रै जियां अंगा जो अहै आदर रै योग्य ना समझदै तियां जो ही अहै ज्यादा आदर दिन्दै हिन; अतै इन्दै शोभाहीन अंग होर भी मतै शोभामान भूच्ची गान्दै हिन, "
1CO,12,24,फिरी भी ईन्दै शोभामान अंगा जो ईंआरी जरूरत निय्आ। पर प्रमात्मैं शरीरा जो ऐसा बणाई दितुरा कि जैस अंगा जो आदर री कमी थी तैसिओ होर भी मतै आदर मुळा। 
1CO,12,25,"ताकि शरीरा मन्ज फूट ना पेय्आ, पर अंग अक्की दूये री बराबर चिन्ता करन। "
1CO,12,26,"ठेरैतांये अगर शरीरा रै अक्की अंग जो दुख लगदा, ता सब अंग तैस सोगी दुखी भून्दै हिन; अतै अगर अक्की अंगा री तारीफ भून्दिआ, ता तैस सोगी सबी अंग खुशी मनान्दै हिन। "
1CO,12,27,"ऐस तरीकै तुहै सब मिलीकरी मसीह रै शरीर हिन, अतै तसेरै अलग अलग अंग हिन। "
1CO,12,28,"प्रमात्मैं ऐस यीशु मसीह रै शरीर मन्ज अर्थात कलीसिया मन्ज असु सब मणु जो अलग अलग कम करनै जो दितुरै हिन। पैहलै तिनी कुछ जो प्रेरित भूणै तांये चुणु, दूये भविष्‍यवक्ता, त्रियै गुरू, फिरी सामर्थ रै कम करनैवाळै, फिरी चंगा करनैवाळै, फिरी उपकार करनैवाळै अतै प्रबन्ध करनैवाळै, मती तरह री भाषा बलणैवाळै। "
1CO,12,29,"सब मणु प्रेरित ना हिन, सब मणु भविष्‍यवक्ता ना हिन, सब मणु उपदेशक ना हिन अतै सब सामर्थ रै कम करनैवाळै भी ना हिन। "
1CO,12,30,सबी जो चंगा करणै रा वरदान ना मुळुरा अतै सबी रै सब कई तरह री भाषा भी ना बलदै हिन। 
1CO,12,31,"सब अनुवाद ना करदै हिन, पर तुहै बडै थऊँ बडै वरदाना री धूना मन्ज रेय्आ। पर अऊँ तुसिओ होर भी सबी थऊँ उतम रस्ता दसदा। "
1CO,13,1,"अगर अऊँ मणु अतै स्वर्गदूता सांईये बोली बल्लू अतै प्रेम ना रखूँ, ता अऊँ ठनठनाता पीतल, अतै झंझनाती झाँझर सांईये हा। "
1CO,13,2,"अतै अगर अऊँ भविष्‍यवाणी करी सकूँ, अतै सबी भेदा अतै सबी तरह रै ज्ञान जो समझूँ, अतै मिन्जो ऐठी तक पुरा विस्वास भोआ कि अऊँ पहाड़ा जो हटाई दिच्छु, पर कसी सोगी प्रेम ना करूं, ता अऊँ कुछ भी निय्आ। "
1CO,13,3,"अगर अऊँ अपणी पुरी जायदात कंगाला जो खुआई दिच्छु अतै अपणै शरीरा जो फुक्णै तांयें दी दिच्छु, अतै प्रेम ना रखूँ, ता मेरा कोई भी फायदा निय्आ। "
1CO,13,4,"प्रेम धीरजवन्त हा, अतै कृपालु हा प्रेम डाह ना करदा; प्रेम अपणी बड़ाई ना करदा, अतै फूलदा निय्आ, "
1CO,13,5,"प्रेम दूये री वेईज्ती ना करदा, प्रेम अपणी भलाई ना चाहन्दा, प्रेम झूँझलांदा निय्आ, प्रेम बुरा ना मन्दा। "
1CO,13,6,"प्रेम पाप थऊँ खुश ना भून्दा, पर सत्य सितै खुश भून्दा। "
1CO,13,7,"प्रेम सब गल्ला सही लैन्दा, प्रेम सबी गल्ला रा विस्वास करदा, प्रेम सबी गल्ला री उम्मीद रखदा, प्रेम सबी गल्ला मन्ज धीरज रखदा। "
1CO,13,8,प्रेम कदी टलदा निय्आ; भविष्‍यवाणी भून ता खत्म भूच्ची गाणी; भाषा भून ता गान्दी रैहणी; ज्ञान भोला ता मिटी गाणा। 
1CO,13,9,"अहै सब कुछ ना जाणदै अतै इन्दी भविष्‍यवाणी अधुरी हिन, "
1CO,13,10,"पर जैहणै सर्वसिद्ध ईणा, ता अधुरा मिटी गाणा। "
1CO,13,11,"जैहणै अऊँ बच्चा थु, मेरा बच्चै सांईये मन थु, मेरी बच्चै सांईये समझ थी; पर जैहणै अऊँ स्याणै भूच्ची गो ता मैंई बच्चै बाळी गल्ला छड़ी दिती। "
1CO,13,12,"हलि असिओ जैड़ा प्रमात्मैं रै बारै मन्ज हुजदा हा सो शीसै मन्ज धुँधला हुजणै सांईये हा, पर बाद मन्ज असु तैसिओ आमणै-सामणै हेरना। अहै ऐस टैमैं सब कुछ ना जाणदै पर तैस टैमैं असु सब कुछ जाणी लैणा, जियां प्रमात्मां असिओ पूरी तरह समझदा हा। "
1CO,13,13,"त्राई चिजा हिन जैड़ी सदा तक बणी रैहणी हिन विस्वास, उम्मीद, अतै प्रेम। इन्या सबी मन्ज सबी थऊँ बड़ा प्रेम ही हा। "
1CO,14,1,"अक्क दूये जो प्रेम करनै री पूरी कोशिश करा, अतै आत्मिक वरदाना री भी धूना मन्ज रेय्आ, विशेष करीके भविष्‍यवाणी करा। "
1CO,14,2,"क्ओकि जैडा अन्य भाषा मन्ज कणैन्दा हा सो मणु सोगी ना पर प्रमात्मैं सोगी गल्ला करदा हा, ठेरैतांये कि तसेरी गल्ला कोई ना समझदा, क्ओकि सो भेदा री गल्ला पवित्र आत्मा री सामर्थ रै द्धारा बलदा हा। "
1CO,14,3,पर जैडा भविष्‍यवाणी करदा सो मणु जो उत्साहित करनै तांये अतै तसली दिणै री गल्ला करदा हा। 
1CO,14,4,"जैड़ै अन्य भाषा मन्ज गल्ला करदा हा, सो अपणै ही विस्वास जो बधान्दा हा, पर जैडा भविष्‍यवाणी करदा, सो कलीसिया रै विस्वासी रै विस्वास जो बधान्दा हा। "
1CO,14,5,अऊँ चाहन्दा कि तुहै सब अन्य भाषा मन्ज गल्ल करन पर ऐत थऊँ ज्यादा ऐह चाहन्दा कि भविष्‍यवाणी करा; क्ओकि अगर अन्य भाषा वलणैवाळा कलीसिया रै विस्वासी जो विस्वास मन्ज बढ़णै तांयें अनुवाद ना करा ता भविष्‍यवाणी करनैवाळा तैस थऊँ बदिकरी हा। 
1CO,14,6,"ठेरैतांये हे विस्वासी भाइओ, अगर अऊँ तुसु बलै इच्ची करी अन्य भाषा मन्ज गल्ला करू, अतै प्रकाश या ज्ञान या भविष्‍यवाणी या उपदेश री गल्ला तुसु सोगी ना बल्लू, ता तुसिओ मिन्जो थऊँ कै फायदा भूणा? "
1CO,14,7,"ऐस ही तरीकै निर्जिव चिजा जियां थऊँ आवाज निकळदिआ, जियां बंसरी या बीण, अगर तंयारै स्वर मन्ज भेद ना भोआ ता जैडा फूक दिकरी या बजाया गान्दा, सो कियां पच्छैणना? "
1CO,14,8,अगर लड़ाई मन्ज तुरही रा शब्द साफ ना भोआ ता सैनिक लड़ाई तांये तैयारी ना करी सकदै। 
1CO,14,9,"ऐसै ही तुहै भी अगर जीभ थऊँ साफ-साफ गल्ला ना करन, ता जैडा कुछ कणैणा लगुरै कियां समझणा? तुहै ता हवा सितै गल्ला करनैवाळै बणी गाणै। "
1CO,14,10,संसार मन्ज मती सारी अलग अलग भाषा हिन अतै हरेक भाषा रा कुछ ना कुछ अर्थ भून्दा हा। 
1CO,14,11,"ठेरैतांये अगर अऊँ कसी भाषा रा अर्थ ना समझूँ, ता बलणैवाळै मेरी नजरा मन्ज अतै अऊँ तसेरी नजरा मन्ज परदेसी भूणै। "
1CO,14,12,"ठेरैतांये जैहणै तुहै भी आत्मिक वरदाना री धुन मन्ज हिन, ता तिन्या वरदान जो पाणै री कोशिश करा जैत सितै कलीसिया मन्ज विस्वासी रै विस्वास री उन्‍नति भोआ। "
1CO,14,13,"ठेरी वजह थऊँ जैड़ै अन्य भाषा वलन, सो प्रार्थना करै कि तठेरा अनुवाद भी करी सकन। "
1CO,14,14,ठेरैतांये जैहणै अऊँ अन्य भाषा मन्ज प्रार्थना करदा हा ता मेरी आत्मा ता प्रार्थना करदी हा पर अऊँ समझी ना पान्दा कि अऊँ कै बल्लू करदा हा। 
1CO,14,15,ता मिन्जो कै करना चहिन्दा? ऐसा अक्क टैमं भून्दा कि जैहणै मिन्जो आत्मा रै द्धारा प्रार्थना करना चहिन्दी हा अतै ऐसा भी टैमं भून्दा हा जैहणै मिन्जो अक्ला सोगी प्रार्थना करना चहिन्दी हा। कदी-कदी मिन्जो आत्मा रै द्धारा गाणा चहिन्दा अतै कदी-कदी अक्ला सितै भी गाणा चहिन्दा। 
1CO,14,16,अगर कोई अनजाण मणु तुन्दी आराधना मन्ज अईआ जैहणै तुहै आत्मा रै द्धारा प्रमात्मैं री स्तुति करू करदै भून। अगर सो तुन्दी गल्ला जो समझी ना सकदै ता तिन्या जो किन्या पता लगणा कि तुहै कै बल्लू करदै हिन। 
1CO,14,17,"तु ता भली भाँति प्रमात्मैं रा धन्यवाद करू करदा हा, पर दूये रै विस्वास मन्ज उन्‍नति ना भून्दी। "
1CO,14,18,"अऊँ अपणै प्रमात्मैं रा धन्यवाद करदा, कि अऊँ तुसु सबी मन्ज मति ज्यादा अन्य भाषा मन्ज कणैन्दा हा। "
1CO,14,19,पर कलीसिया मन्ज अन्य भाषा मन्ज दस हजार गल्ला करनै थऊँ ऐह मिन्जो होर भी खरा लगदा कि दूये जो सखाणै तांयें अक्ला री पँज ही गल्ला करू। 
1CO,14,20,"हे विस्वासी भाइओ, तुन्दी समझ बच्चै सांईये ना भोआ, जैड़ी तक बुराई री गल्ल हा ता ऐत मन्ज तुहै बच्चै सांईये भोळै रेय्आ, पर अपणी समझ मन्ज स्याणै भूच्ची गच्छा। "
1CO,14,21,"पवित्रग्रन्था मन्ज लिखुरा हा कि, प्रभु बलदा, “अऊँ अपरिचित भाषा बलणैवाळै मणु रै द्धारा अतै पराऐ मणु रै द्धारा अपणै मणु सितै गल्ला करनी तांभी इन्या मणु मेरी ना हुणनी।” "
1CO,14,22,ठेरैतांये अन्य भाषा अविस्वासी तांयें चिन्ह हिन; अतै भविष्‍यवाणी विस्वासी तांयें चिन्ह हिन। 
1CO,14,23,"ता अगर कलीसिया अक्क जगह इकट्ठी भोआ, अतै सबी रै सब अन्य भाषा बलन, अतै बाहरा बाळै या अविस्वासी मणु अंदर चली ईन ता कै तियां तुसिओ पागल ना बलणा? "
1CO,14,24,"पर अगर सब भविष्‍यवाणी करना लगन, अतै कोई अविस्वासी या बाहरवाळा मणु अंदर चली अईआ, ता तैसिओ महसुस भूणा कि तिनी प्रमात्मैं री विरूद्ध पाप करू हा। "
1CO,14,25,"प्रमात्मैं रा ऐह संदेश हुणी करी तैसिओ अपणै बुरै कमा रा पता लगणा अतै तैस मूँहा रै भारै पैई करी प्रमात्मैं जो प्रणाम करणा, अतै मनी लैणा कि सच मन्ज प्रमात्मां तुन्दै मन्जै हा। "
1CO,14,26,"ठेरैतांये हे विस्वासी भाइओ, कै करना चहिन्दा? जैहणै तुहै आराधना तांये इकट्ठै भून्दै हिन, ता हरेक रै दिला मन्ज भजन या उपदेश या अन्य भाषा या प्रकाश या अन्य भाषा रा अर्थ दसणा रैहन्दा। ऐह सब कुछ विस्वासी रै विस्वास जो उन्‍नति करनै तांयें भूणा चहिन्दा। "
1CO,14,27,"अगर अन्य भाषा मन्ज गल्ला करनी भून ता दोई दोई या मतै भून ता त्राई जिणै बारी-बारी सितै बलन, अतै अक्क मणु अनुवाद करा "
1CO,14,28,"पर अगर अनुवाद करनैवाळा ना भोआ ता अन्य भाषा वलणैवाळा कलीसिया मन्ज शान्त रेय्आ, अतै अपणै मना मन्ज प्रमात्मैं सितै गल्ला करा। "
1CO,14,29,"भविष्‍यवक्ता मन्ज दोई या त्राई वलन, अतै बाकी मणु तंयारै वचना जो परखन। "
1CO,14,30,अगर तैहा कलीसिया मन्ज कोई होर हा जैसिओ प्रमात्मैं थऊँ कुछ प्रकाशन मूळु भोआ ता सो पैहला मणु चुप भूच्ची गच्छा अतै तैसिओ बलणा देय्आ। 
1CO,14,31,"क्ओकि तुहै सब अक्क अक्क करीके भविष्‍यवाणी करी सकदै हिन, ताकि सब सिखन अतै सब उत्साहित भून। "
1CO,14,32,जैड़ा भविष्‍यवक्ता प्रमात्मैं रै संदेश जो दस्सु करदा हा सो अपणै आप पुर काबू मन्ज रखा ताकि दुआ मणु भी कुछ बल्ली सका। 
1CO,14,33,"क्ओकि प्रमात्मां गड़बड़ी रा निय्आ, पर शान्ती रा प्रमात्मां हा। जियां पवित्र मणु री सब कलीसिया मन्ज हा। "
1CO,14,34,"जनानी कलीसिया मन्ज वाद विवाद ना करन पर चुप रैहन, क्ओकि तियां जो गल्ला करनै रा हुक्म निय्आ, पर अधीन रैहणै री आज्ञा हा, जियां व्यवस्था मन्ज लिखुरा भी हा। "
1CO,14,35,"अगर सो कुछ पुछणा चाहन, ता घरा मन्ज अपणै अपणै घरवाळै थऊँ पुछन, क्ओकि जनानी रा कलीसिया मन्ज गल्ला करना लज्जा री गल्ल हा। "
1CO,14,36,प्रमात्मैं रा वचन तुसु मणु थऊँ ही शुरू ना भच्छुरा अतै ना सिर्फ तुसु तक ही पुजुरा हा। 
1CO,14,37,"अगर कोई मणु अपणै आपा जो भविष्‍यवक्ता या आत्मिक जन समझा, ता ऐह जाणी लेय्आ कि जैड़ी गल्ला अऊँ तुसिओ लिखदा, सो प्रभु री आज्ञा हिन। "
1CO,14,38,पर अगर सो ऐहा गल्ला पुर ध्यान ना देय्आ ता तुहै भी तैस मणु पुर ध्यान मत देय्आ। 
1CO,14,39,"ता हे विस्वासी भाइओ, भविष्‍यवाणी करनै री धूना मन्ज रेय्आ अतै अन्य भाषा बलणै थऊँ मना ना करा, "
1CO,14,40,पर जैड़ी गल्ला कलीसिया मन्ज करदै हिन सो सब सही तरीकै अतै अक्क-अक्क करीके करी गान। 
1CO,15,1,हे विस्वासी भाइओ अबै अऊँ तुसिओ सो सुसमाचार याद दुआंदा हा जैडा अऊँ पैहलै तुसिओ हुणाई चुकुरा हा अतै तुहै तैत पुर विस्वास भी करूरा थु अतै अज भी करदै हिन। 
1CO,15,2,ऐह सो ही सुसमाचार हा जैड़ा मैंई तुसिओ हणाऊरा थू अतै ऐह ही तुन्दा उद्धार करदा हा अगर तुहै ऐत पुर विस्वास करदै हिन ता ना ता तुन्दा विस्वास करना ही वेकार थू। 
1CO,15,3,"ठेरैतांये मैंई सो सबी थऊँ जरूरी गल्ल मैंई तुसिओ पुजाई दितिआ, जैड़ी मिन्जो पुजी थी कि पवित्रग्रन्थ रै वचन रै अनुसार यीशु मसीह इन्दै पापा तांयें मरी गो, "
1CO,15,4,"अतै दबाई दिता, अतै पवित्रग्रन्था रै अनुसार त्रियै दिन जी भी भूआ। "
1CO,15,5,जी उठणै थऊँ बाद पतरस जो अतै फिरी बारह चेलै जो हुजु। 
1CO,15,6,"फिरी सो पँज सौ थऊँ मतै विस्वासी भाई जो अक्क सोगी हुजु, जियां मन्ज मतै सारै हालि तिकर जिन्दै हिन पर कुछ मरी गच्छुरै हिन। "
1CO,15,7,फिरी सो याकूब जो हुजु अतै फिरी सब प्रेरिता जो हुजु। 
1CO,15,8,"सबी थऊँ बाद मिन्जो भी हुजु, जैड़ा अक्क अदभुत रूपा सितै प्रेरित बणु। "
1CO,15,9,"क्ओकि अऊँ प्रेरिता मन्ज सबी थऊँ हल्का हा, वल्कि प्रेरित कहलाणै रै योग्य भी निय्आ, क्ओकि मैंई प्रमात्मैं री कलीसिया रै विस्वासी जो सताऊरा थु। "
1CO,15,10,"पर अऊँ जैडा कुछ भी हा, प्रमात्मैं रै अनुग्रह सितै हा। तसेरा अनुग्रह जैड़ी मिन्जो पुर भुआ सो बेकार ना भुआ, पर मैंई होरी प्रेरिता थऊँ बदिकरी मेहनत भी करीआ, तांभी ऐह मेरी तरफा थऊँ निय्आ पर प्रमात्मैं रै अनुग्रह सितै हा जैड़ा मिन्जो पुर भुआ। "
1CO,15,11,"ठेरैतांये चाहे अऊँ हा, चाहे सो हिन, अहै ऐह ही प्रचार करदै हिन, अतै ऐत पुर ही तुहै विस्वास करूआ। "
1CO,15,12,"ठेरैतांये जैहणै अहै ऐह प्रचार करदै हिन कि मसीह मरूरै थऊँ जी भुआ, ता तुसु मन्ज कुछ मणु कजो बलदै हिन मरूरै रा दोवारा जीणा ता हा ही ना? "
1CO,15,13,"अगर मरूरै रा दोवारा जीणा निय्आ, ता मसीह भी जी ना उठु, "
1CO,15,14,"अतै अगर मसीह ना जी उठु, ता इन्दा प्रचार करना भी बेकार हा, अतै तुन्दा विस्वास करना भी बेकार हा। "
1CO,15,15,"अगर मरूरै मणु दोवारा ना जिलाये गाणै ता अहै प्रमात्मैं रै बारै मन्ज झूठ बल्लू हा ऐह बल्ली करी की मसीह मरूरै थऊँ जी उठु, जांकि सो ना जी उठु। "
1CO,15,16,"अतै अगर मुरदै ना जी भून्दै, ता मसीह भी ना जिआऊरा। "
1CO,15,17,"अतै अगर मसीह ना जी भच्छुरा ता, ता तुन्दा विस्वास बेकार हा, अतै तुहै हालि तिकर अपणै पापा रै गुलाम हिन। "
1CO,15,18,"अगर मसीह मरूरै थऊँ ना जी उठुरा ता जैड़ै मणु मरनै थऊँ पैहलै मसीह पुर विस्वास करी चुकुरै थियै तंयारा उद्धार ना भच्छुरा हा, अतै तिन्या नाश भूणा हा। "
1CO,15,19,अगर अहै सिर्फ ऐसा जिन्दगी तांये ही मसीह सितै उम्मीद रखदै हिन ता अहै सबी मणु थऊँ अभागै हिन। 
1CO,15,20,"पर सच मन्ज मसीह मुरदै थऊँ जी भच्छुरा हा, अतै जैड़ै मरी गच्छुरै हिन तियां मन्ज सो पैहला मरी करी जी उठणै बाळा भूआ। "
1CO,15,21,जिन्या असु आदम रै पाप री वजह थऊँ मरना हा तिन्या ही असु मसीह रै कमा री वजह थऊँ दोवारा जी भी उठणा हा। 
1CO,15,22,"जिंआ आदम री वजह थऊँ सब मरदै हिन, तियां ही मसीह री वजह थऊँ सब जियाई गाणै हिन। "
1CO,15,23,"पर हरेक अपणी अपणी बारी मन्ज जी उठणा पैहलै मसीह जी उठु, फिरी मसीह रै दोवारा संसार मन्ज इणै पुर तसेरै सब मणु जियाई गाणै। "
1CO,15,24,"ऐत थऊँ बाद मसीह सब प्रधानता, सब अधिकार, सब सामर्थ रा अन्त करीके राज्य जो प्रमात्मां पिता रै हत्था मन्ज सौंपी दिणा। "
1CO,15,25,मसीह तैहणै तक राज्य करना जैहणै तक प्रमात्मैं तसेरै बैरी जो मसीह रै पैरा थलै ना करी देय्आ। 
1CO,15,26,"सबी थऊँ आखरी बैरी जैडा नष्‍ट करया गाणा, सो मृत्यु हा। "
1CO,15,27,"जैहणै पवित्रग्रन्था मन्ज लिखुरा कि, “प्रमात्मैं सब कुछ मसीह रै पैरा थलै करी दितुरा,” ऐत मन्ज प्रमात्मां अप्पु शामिल निय्आ, क्ओकि प्रमात्मां ही हा जिनी सब कुछ जो मसीह रै अधीन करी दितुरा हा। "
1CO,15,28,"अतै जैहणै सब कुछ मसीह रै अधीन भूच्ची गाणा, ता पुत्रा अप्पु भी प्रमात्मैं रै अधीन भूच्ची गाणा, जिनी सब कुछ मसीह रै अधीन करी दितुरा, ताकि सब मन्ज प्रमात्मां ही सब कुछ भोआ। "
1CO,15,29,अगर मरूरै जिन्दा ना करै गाणै ता फिरी तिन्या मणु कै करना जिन्यैं तिन्या मरूरै तांये बपतिस्मा लैऊरा। अगर मुरदै दोवारा जी ना भून्दै ता फिरी कजो तियां तांयें बपतिस्मा लैन्दै हिन? 
1CO,15,30,अतै अहै भी कजो हर घड़ी जोखिम मन्ज पैई रैहन्दै हिन? 
1CO,15,31,"हे विस्वासी भाइओ, मिन्जो तैस घमण्ड़ री सौगन्द हा जैड़ा इन्दै प्रभु यीशु मन्ज अऊँ तुन्दै बारै मन्ज करदा हा कि अऊँ हर रोज मौत रा सामना करदा हा। "
1CO,15,32,"अगर अऊँ मणु री रीति पुर इफिसुस शहर मन्ज बण-पशु सांईये मणु सोगी लडू ता मिन्जो कै फायदा भूआ? अगर मुरदै जियाई ना गाणै, “ता अईआ खान्दै-पिन्दै, क्ओकि दोतै ता मरी ही गाणा।” "
1CO,15,33,ऐसी गल्ला करणै बाळै मणु थऊँ धोखा मत खान्दै क्ओकि “बुरी संगति खरै चरित्र जो बिगाडी दिन्दी हा। 
1CO,15,34,"होश मन्ज अईआ अतै अपणै बुरै कमा जो बन्द करा, अऊँ तुसिओ शर्मिन्दा करणै तांयें ऐह बल्लू करदा क्ओकि तुसु मन्ज कुछ ऐसै हिन जैड़ै प्रमात्मैं जो ना जाणदै”। "
1CO,15,35,"अबै कसी ऐह पुछणा, “मुरदै कसी तरीकै सितै जी उठदै हिन, अतै तंयारा कस तरीकै रा शरीरा भूणा?” "
1CO,15,36,"हे निर्बुद्धिओ! जैहणै तक तुहै बी बगड़ी मन्ज ना बान्दै हिन, अतै जैहणा तक सो मरदा निय्आ तैहणै तक तैत मन्ज लूगां ना लगदी। "
1CO,15,37,"अतै जैडा तु बान्दा, ऐह सो शरीर निय्आ जैडा पैदा भूणैवाळै हा, पर सिर्फ दाणा हा, चाहे कणका रा चाहे कसी होरी अनाज रा। "
1CO,15,38,"पर प्रमात्मां अपणी इच्छा अनुसार तियां जो शरीर दिन्दा, अतै हरेक बी जो तसेरा खास शरीर। "
1CO,15,39,"सब शरीर अक्क जिन्‍नै ना हिन मणु रा शरीर होर हा, जानवरा रा शरीर होर हा; पक्षी रा शरीर होर हा; मछली रा शरीर होर हा। "
1CO,15,40,"स्वर्गीय शरीर हा अतै पार्थिव शरीर भी हा। पर स्वर्गीय शरीरा रा तेज होर हा, अतै पार्थिव रा होर। "
1CO,15,41,"सुरज रा तेज होर हा, चद्रमां रा तेज होर हा, तारागण रा तेज होर हा, (क्ओकि अक्की तारै रै तेज अतै दूये तारै रै तेज मन्ज अन्तर हा)। "
1CO,15,42,मुरदै रा दोवारा जी भूणा भी ऐसा ही हा। मरनै थऊँ बाद शरीर नाशवान दशा मन्ज बाया गान्दा अतै दोवारा जी उठणै पुर अविनाशी रूपा मन्ज जी भून्दा हा। 
1CO,15,43,"मरनै थऊँ बाद जैहणै शरीर जो दफनाया गान्दा हा सो हेरनै मन्ज भद्दा अतै कमजोर भून्दा हा, पर जैहणै सो जी उठदा ता सो तेज अतै सामर्थ सोगी भरूरा भून्दा हा। "
1CO,15,44,जैहणै शरीर जो दफनाया गान्दा हा सो अक्क साधारण मणु रा शरीर भून्दा हा पर जैहणै जियाणा ता सो अक्क ऐसा शरीर भूणा जैड़ा पुरै तरीकै प्रमात्मैं री आत्मा रै द्धारा नियंत्रण भूणा। जांकि साधारण मणु रा शरीर हा ता आत्मिक शरीर भी हा। 
1CO,15,45,"पवित्रग्रन्था मन्ज ऐसा ही लिखुरा भी हा, कि “पैहला मणु, अर्थात आदम जिन्दा प्राणी बणु” अतै आखरी आदम, अर्थात मसीह जिन्दगी दिणै बाला आत्मा बणु। "
1CO,15,46,अबै असिओ सो शरीर मुळुरा हा जैड़ा संसारिक हा पर मरनै थऊँ बाद सो शरीर मुळणा जैडा स्वर्गीय भूणा। 
1CO,15,47,पैहला मणु अर्थात आदम धरती री चिक्का सितै बणाया गो पर दूँआ मणु अर्थात मसीह स्वर्गा थऊँ आ। 
1CO,15,48,"जैड़ै मणु ऐसा धरती रै हिन सो तैस सांईये हिन जैड़ा ऐसा धरती थऊँ बणाया गो हा, तिन्या ही सो मणु जैड़ै स्वर्गा रै हिन सो तैस सांईये हिन जैड़ा स्वर्गा थऊँ आ। "
1CO,15,49,"अतै जियां अहै तसेरा रूप धारण करू जैडा चिक्का रा थु, तियां ही असु स्वर्गीय रा रूप भी धारण करणा। "
1CO,15,50,"हे विस्वासी भाइओ, अऊँ चाहन्दा कि तुहै ऐसा गल्ला जो जानण कि इन्दा शरीर जैड़ा मांस अतै खून रा हा सो हड़ी गाणा हा। ठेरा अर्थ ऐह हा कि सो प्रमात्मैं रै राज्य रा सहभागी ना भूच्ची सकदा जैड़ा सदा तक रैहन्दा हा। "
1CO,15,51,"हेरा, अऊँ तुसु सोगी भेदा री गल्ला करदा असु सबी ना मरना, पर सबी बदली गाणा, "
1CO,15,52,"ऐह पलक झपकान्दै पल भरा मन्ज अचानक ही भूच्ची गाणा। जैहणै आखरी तुरही बजणी हा ता मुरदै जो जिय्आ गाणा, अतै असु सबी बदली गाणा अतै दोवारा ना मरणा। "
1CO,15,53,क्ओकि इन्दा ऐह शरीर जैड़ा सड़णा अतै मरणा ऐसै शरीर मन्ज बदलिणा जरूरी हा जैड़ा कदी ना सड़णा अतै मरणा। 
1CO,15,54,"फिरी जैहणै इन्दा नाश भूणै बाळा शरीर ना मरणै बाळै शरीर मन्ज बदलिणा ता पवित्रग्रन्था मन्ज लिखुरी सो गल्ला पूरी भूणी, “जय मृत्यु जो निगळी लैऊआ। "
1CO,15,55,"हे मृत्यु, तेरी जय कडी रैई? हे मृत्यु तेरा डंक कडी रैऊ?” "
1CO,15,56,"मृत्यु रा डंक पाप हा, अतै पाप री ताकत व्यवस्था हा। "
1CO,15,57,"पर प्रमात्मैं रा धन्यवाद भोआ, जैडा इन्दै प्रभु यीशु मसीह रै द्धारा असिओ जयवन्त करदा। "
1CO,15,58,"ठेरैतांये हे मेरै प्यारे विस्वासी भाइओ, दृढ़ अतै अटल रेय्आ, अतै प्रभु रै कम्मा मन्ज सदा बढ़दै गच्छा, क्ओकि तुहै ऐह जाणदै हिन कि तुन्दी मेहनत प्रभु मन्ज बेकार निय्आ।  "
1CO,16,1,अबै सो सवाल जैड़ा तुहै तैस पैसै रै बारै मन्ज पुछुरा थू जैड़ा तुहै यरूशलेम शहर रै पवित्र मणु तांयें इकट्ठा करूरा थू। तुसिओ सो ही तरीका अपनाणा चहिन्दा जैडा मैंई गलातिया परदेस री कलीसिया जो दसुरा थू। 
1CO,16,2,हर इतवारा जो तुसु मन्ज हरेक अपणी कमाई रै अनुसार कुछ अप्पु बलै रखी छडु करा कि मेरै इणै पुर तुसिओ पैसै कठेरना ना पेय्आ। 
1CO,16,3,अतै मेरै इणै रै बाद मूँ तिन्या मणु तांये सिफारिश री चिट्ठी लिखणी हा जिन्या जो तुहै चुणुरा हा ताकि सो गिच्ची करी तुन्दा दान यरूशलेम पुजाई सकन। 
1CO,16,4,"अगर तुहै सोचदै हिन कि मेरा भी गाणा जरूरी भोला, ता मूँ तिन्या सोगी गाणा। "
1CO,16,5,मूँ मकिदूनिया परदेस गाणै थऊँ बाद तुसु सोगी मिलणै तांये इणा। 
1CO,16,6,"पर सम्भव हा कि मूँ तुसु बलै कुछ टैमां तक रूकणा, भूच्ची सकदा हा पुरी सर्दी रै टैमैं फिरी तुहै मेरी मदद करी सकदै हिन मेरै सफर मन्ज अगो गाणै तांये जैस तरफ भी अऊँ गाला। "
1CO,16,7,क्ओकि अऊँ अबै अऊँ तुसु सोगी ज्यादा देर मिलणा चाहन्दा अतै मिन्जो उम्मीद हा कि प्रभुऐ चाऊ ता मूँ कुछ टैमां तक तुसु सोगी रैहणा। 
1CO,16,8,"पर मूँ पिन्तेकुस्त रै त्यौहार तक इफिसुस शहर मन्ज रैहणा, "
1CO,16,9,"क्ओकि मिन्जो तांयें तैठी अक्क बडा अतै उपयोगी कम करनै तांये मौका हा, हालांकि वरोधी मतै सारै हिन। "
1CO,16,10,"अगर तीमुथियुस तुसु बलै आ, ता तैसिओ तैड़ी अपणै घरा सांईये महसुस भोआ क्ओकि सो मिन्जो सांईये प्रभु तांये कम करदा हा। "
1CO,16,11,"ठेरैतांये तैसिओ कोई तुच्छ ना जाणा, पर तैसिओ कुशलता सोगी ऐस कनारी मिन्जो बलै पुजाई दिन्यै, क्ओकि अऊँ तसेरी भाळ करू करदा कि सो विस्वासी भाई सोगी अईआ। "
1CO,16,12,"भाई अपुल्लोस सोगी मैंई वडी विनती करी हा कि तुसु बलै होर विस्वासी भाई सोगी गच्छा; पर तिनी ऐस टैमैं गाणै री कुछ भी इच्छा ना करी, पर जैहणै मौका पाला तैहणै चली इणा। "
1CO,16,13,"जागदै रेय्आ, विस्वास मन्ज दृढ़ रेय्आ अतै बलवन्त बणी गच्छा। "
1CO,16,14,जैडा कुछ करदै हिन प्रेम सितै करा। 
1CO,16,15,"हे विस्वासी भाइओ, तुहै स्तिफनास रै घरानै जो जाणदै हिन कि सो अखया परदेस मन्ज पैहलै विस्वासी हिन, अतै पवित्र मणु री सेवा तांयें तैयार रैहन्दै हिन। "
1CO,16,16,"ठेरैतांये अऊँ तुसु सोगी विनती करदा कि ऐसै अगुवै रै अधीन रेय्आ, वल्कि हरेक रै जैडा ऐस कम्मा मन्ज मेहनती अतै सहकर्मी हा। "
1CO,16,17,"अऊँ स्तिफनास अतै फूरतूनातुस अतै अखइकुस रै ईणै थऊँ खुश भुआ, क्ओकि तुहै ऐड़ी ना हिन ठेरैतांये इन्यै मेरी सो मदद करी हा जैड़ी तुहै ना करी सकदै थियै। "
1CO,16,18,"ऐह मणु मिन्जो तांये अदभुत प्रोत्साहन री वजह बणै, जिन्या सो मणु तुसु तांये भी बणै थियै। ऐसै मणु जैड़ै खरी सेवा करदै हिन तिन्या जो आदर मिलणा चहिन्दा। "
1CO,16,19,"आसिया परदेस री सब कलीसिया रै विस्वासी री तरफा थऊँ तुसु सबी जो नमस्कार, अक्‍विला अतै तसेरी घरावाळी प्रिस्का रा अतै तंयारै घरा री कलीसिया रै विस्वासी भी तुसु जो प्रभु मन्ज बडा बडा नमस्कार! "
1CO,16,20,सबी विस्वासी भाई रा तुसिओ नमस्कार! अक्की दूये जो प्‍यार सोगी नमस्कार करा 
1CO,16,21,मैंई तुसिओ अपणै हत्था सितै नमस्कार लिखदा। 
1CO,16,22,अगर कोई प्रभु सोगी प्रेम ना रखा ता सो हरापित हा। हे इन्दै प्रभु अई! 
1CO,16,23,इन्दै प्रभु यीशु री कृपा तुसु पुर भुन्दी रेय्आ 
1CO,16,24,मेरा प्रेम मसीह यीशु मन्ज तुसु सबी सोगी रेय्आ। आमीन। 
2CO,1,1,ऐह पत्री पौलुस री तरफा थऊँ हा जैड़ा मसीह यीशु रा चुणुरा प्रेरित हा सो विस्वासी भाई तिमुथियुस सोगी मिलीकरी प्रमात्मैं री मर्जी सितै कुरिन्थुस शहर री कलीसिया अतै तियां सब विस्वासी तांये जैड़ै अखया परदेस मन्ज रैहन्दै हिन लिखु करदा कि; 
2CO,1,2,इन्दै पिते प्रमात्मैं अतै प्रभु यीशु मसीह री तरफा थऊँ तुसिओ अनुग्रह अतै शान्ती मुळदी रेय्आ। 
2CO,1,3,"इन्दै प्रभु यीशु रै पिता प्रमात्मैं रा धन्यवाद भोआ, जैडा दया रा पिता हा अतै असिओ सदा शान्ती दिन्दा हा। "
2CO,1,4,"सो इन्दै सब क्‍लेशा मन्ज शान्ती दिन्दा; ताकि अहै तैहा शान्ती री वजह थऊँ जैडा प्रमात्मां असिओ दिन्दा हा, तियां जो भी शान्ती देय्आ जैड़ै कसी भी तरह रै क्‍लेशा मन्ज हिन। "
2CO,1,5,"क्ओकि जियां अहै मसीह रै दुखा मन्ज अहै मतै साझी भून्दै हिन, तियां ही अहै शान्ती मन्ज भी मसीह रै द्धारा मतै साझी भून्दै हिन। "
2CO,1,6,"अगर अहै क्‍लेश पान्दै हिन, ता ऐह तुन्दी शान्ती अतै उद्धार तांयें हा; अतै अगर शान्ती पान्दै हिन, ता ऐह तुन्दी शान्ती तांयें हा; जठेरै प्रभाव सितै तुहै धीरजा सोगी तियां क्‍लेशा जो सही लैन्दै हिन, जियां जो अहै भी सैहन्दै हिन। "
2CO,1,7,"इन्दी उम्मीद तुन्दै बारै मन्ज दृढ़ हा; क्ओकि अहै जाणदै हिन कि तुहै जियां इन्दै दुखा मन्ज साझी हिन, तियां ही शान्ती मन्ज भी साझी हिन। "
2CO,1,8,"हे विस्वासी भाईओ, अहै चाहन्दै हिन कि तुहै इन्दै तैस क्‍लेशा जो जानण जैडा असु पुर आसिया परदेस मन्ज पैऊ, अहै ऐसै भारी बोझा सितै दबी गच्छुरै थियै, जैडा इन्दै सैहणै री सामर्थ थऊँ बाहर थु, ऐड़ी तक कि अहै जिन्दगी थऊँ भी हत्थ धोई बैहुरै थियै। "
2CO,1,9,"बल्कि अहै अपणै मना मन्ज समझी लैऊरा थु कि अहै पक्का मरनै बाळै हिन, ताकि अहै अप्पु पुर भरोसा ना रखन बल्कि प्रमात्मैं पुर भरोसा करन जैडा मरूरै जो जिन्दा करदा हा। "
2CO,1,10,"तिनी ही असिओ मौती रै ऐसै बड़ै संकट थऊँ बचाऊ हा, अतै बचाणा; अतै तैस पुर इन्दी ऐ उम्मीद हा कि सो अगो भी बचान्‍दा रैहणा। "
2CO,1,11,तुहै भी प्रार्थना रै द्धारा इन्दी मदद करू करदै हिन ठेरैतांये मतै मणु प्रमात्मैं रा धन्यवाद दिणा क्ओकि तिनी तुन्दी प्रार्थना हुणी करी इन्दी सुरक्षा करी हा। 
2CO,1,12,"क्ओकि अहै ऐसा गल्ला पुर घमण्ड़ करदै हिन कि इन्दा विवेक साफ हा। संसार मन्ज अतै विशेष करीके तुन्दै मन्जै, इन्दा चरित्र प्रमात्मैं योग्य ऐसी पवित्रता अतै सच्चाई सोगी थु, जैडा संसारिक ज्ञान सितै ना पर प्रमात्मैं री कृपा सितै भुआ। "
2CO,1,13,"अहै तुसिओ जैडा भी लिखदै हिन, सो तुहै पढ़ी करी समझदै अतै मन्दै हिन, अतै मिन्जो उम्मीद हा कि अन्त तक भी समझदै रैहणा। "
2CO,1,14,"जियां तुसु मन्ज कैतनै मनी लैऊ हा कि अहै तुन्दै घमण्ड़ री वजह हिन, तियां ही तुहै भी प्रभु यीशु रै दोवारा इणै रै दिन असु तांयें घमण्ड़ री वजह ठहरना। "
2CO,1,15,ऐस ही भरोसै सितै अऊँ चाहन्दा थु तुसु बलै दोवारा ईच्छुं कि मेरै इणै रै द्धारा तुसिओ दुगणी आशीष मुळा; 
2CO,1,16,"अतै मेरी योजना हा कि तुसु सोगी मुळी करी मकिदूनिया परदेस जो गच्छु, अतै मकिदुनिया थऊँ फिरी तुसु बलै ईच्छुं; अतै तुहै मिन्जो यहूदिया परदेस री कनारी गाणै तांयै कुछ मदद करा। "
2CO,1,17,"ठेरैतांये मैंई जैड़ी ऐह इच्छा करी थी ता कै मैंई चंचलता दसी? या तुहै सोचदै हिन कि अऊँ संसारिक मणु सांईयै हा जैड़ै हाँ करदै हिन जठेरा मतलब ना भून्दा, कै अऊँ भी तियां सांईयै हा? "
2CO,1,18,जैस तरीकै प्रमात्मां सचा हा तैस ही तरीकै अहै जैड़ी गल्ला तुसु सोगी करदै हिन सो भी सची हिन। 
2CO,1,19,"क्ओकि प्रमात्मैं रा पुत्र यीशु मसीह जैसेरा इन्दै द्धारा अर्थात मेरै अतै सिलवानुस अतै तीमुथियुस रै द्धारा तुन्दै मन्जै प्रचार भच्छुरा, सो सब गल्ला जैड़ी यीशुऐ बलुरी थी सची थी। "
2CO,1,20,"क्ओकि प्रमात्मैं री जैतनी भी प्रतिज्ञा हिन, सो सब मसीह मन्ज पूरी भूई हिन। ठेरैतांये अहै आमीन बलदै हिन (जठेरा मतलब हाँ हा) कि इन्दै द्धारा प्रमात्मैं री महिमा भोआ। "
2CO,1,21,"अतै प्रमात्मां ही हा जैडा असिओ तुन्दै सोगी मसीह मन्ज दृढ़ करदा हा, अतै जिनी असिओ चुणी लैऊरा हा। "
2CO,1,22,प्रमात्मैं असु पुर अपणी मोहर लाई करी अतै बयाने रै तौर पुर पवित्र आत्मा जो इन्दै मना मन्ज दितुरा। 
2CO,1,23,"प्रमात्मां मेरी ऐहा सच्चाई रा गवाह हा कि अऊँ हालि तक कुरिन्थुस शहर मन्ज ठेरैतांये ना आ, कि अऊँ तुसिओ अपणी डांट थऊँ बचाणा चाहन्दा थु। "
2CO,1,24,ऐह निय्आ कि अहै विस्वास रै बारै मन्ज तुसु पुर प्रभुता जताणा चाहन्दै हिन; पर तुन्दै आनन्द मन्ज साथी हिन क्ओकि तुहै विस्वास ही सितै स्थिर रहन्दै हिन। 
2CO,2,1,मैंई अपणै मना मन्ज ऐह ठाणी लैऊरा थु कि फिरी तुसिओ दुख दिणा ना ईणा। 
2CO,2,2,"क्ओकि अगर मैंई तुसिओ दुखी करू, ता मिन्जो खुशी दिणैबाळा कुण भूणा, सिर्फ सो ही हिन जिंआ जो मैंई दु:खी करूआ? "
2CO,2,3,"अतै सो पत्री जैड़ी मैंई तुसिओ पैहलै ठेरैतांये लिखुरी थी कि करखी ऐसा ना भोआ कि मेरै ईणै पुर, जियां थऊँ मिन्जो खुशी मुळणा चहिन्दी अऊँ तियां थऊँ दु:खी भूचु; क्ओकि मिन्जो तुसु सबी पुर ऐसा गल्ला रा भरोसा हा कि जैड़ी मेरी खुशी हा, सो ही तुसु सबी रा भी हा। "
2CO,2,4,"बड़ै क्‍लेश अतै मना रै कष्‍ट सितै मैंई मतै सारै हाख्री रै टिपळै बहाई करी तुसिओ पत्र लिखुरा थु, ठेरैतांये ना कि तुहै उदास भून पर ठेरैतांये कि तुहै तैस बड़ै प्रेमा जो जाणी लैन, जैडा मिन्जो तुसु सितै हा। "
2CO,2,5,अऊँ कुछ बढ़ाई चढ़ाईकरी गल्ल ना करू करदा पर जिनी मणुऐ ऐह समस्या पैदा करूरी हिन तिनी मिन्जो थऊँ ज्यादा तुसिओ दुखी करू हा। 
2CO,2,6,ऐसै मणु जो ऐह दण्ड जैडा विस्वासी भाई लोग दिन्दै आये हिन सो काफी हा। 
2CO,2,7,"ठेरैतांये ऐत थऊँ भला ऐह हा कि तसेरा अपराध माफ करा अतै शान्ती देय्आ, ऐसा ना भोआ कि सो मणु बड़ी उदासी मन्ज डूबी गच्छा। "
2CO,2,8,ऐस कारण अऊँ तुसु सोगी विनती करदा कि तैसिओ अपणै प्रेमा रा सबूत देय्आ। 
2CO,2,9,क्ओकि मैंई ठेरैतांये भी लिखु थु कि तुसिओ परखी लैऊ कि तुहै मेरी सब गल्ला जो मनणै तांयें तैयार हिन कि ना। 
2CO,2,10,"जैसेरा तुहै कुछ माफ करदै हिन तैसिओ अऊँ भी माफ करदा हा, क्ओकि मैंई भी जैडा कुछ माफ करूरा भोला, सो मसीह रै अधिकार सोगी माफ करूरा कि तुसिओ फायदा भोआ, "
2CO,2,11,"कि शैतान इन्दा गलत फायदा ना उठाई सका, क्ओकि अहै तसेरी बुरी चाल जो जाणदै हिन। "
2CO,2,12,"जैहणै अऊँ मसीह रा सुसमाचार हुनाणै जो त्रोआस शहर आ, अतै प्रभुऐ मिन्जो सुसमाचार प्रचार करनै तांये अक्क मौका दिता, "
2CO,2,13,मेरै मना मन्ज चैन ना मुळु क्ओकि तीतुस तुसु सोगी मिलीकरी तुन्दी खबर लैई करी मिन्जो बलै ना आ। ठेरैतांये मूँ त्रोआस शहर रै विस्वासी थऊँ विदा भूच्ची करी तीतुस जो तोपणा मकिदूनिया परदेस जो चली गो। 
2CO,2,14,पर प्रमात्मैं रा धन्यवाद भोआ क्ओकि अहै मसीह सोगी जुड़ी गच्छुरै हिन तैस बलै जय हा अतै सो इन्दी अगुवाई करदा अपणै ज्ञान जो खुशबु सांईये इन्दै द्धारा हर जगह फैलाणै मन्ज। 
2CO,2,15,क्ओकि ऐह जैड़ी मसीह री खुशबु हा सो उद्धार पाणैवाळै अतै नाश भूणैवाळै दोनो अलग तरीकै महसुस करदै हिन। 
2CO,2,16,"कुछ तांयें ता मरनै सांईयै मृत्यु री बदबु, अतै कैतनै तांयें जिन्दगी रै निमित जिन्दगी री खुशबु। अतै कोई अपणै आप ऐहा खुशबु जो ना फैलाई सकदा। "
2CO,2,17,क्ओकि अहै तियां मतै मणु सांईये ना हिन जैड़ै प्रमात्मैं रै वचन मन्ज मिलावट करदै ताकि फायदा भोआ; पर अहै मना री सच्चाई सितै अतै प्रमात्मैं रै अधिकार सितै प्रमात्मैं जो हाजिर मनी करी मसीह मन्ज बलदै हिन। 
2CO,3,1,कै अहै फिरी अपणा बढपण करणा लगन? या असिओ होरी मणु सांईये सिफारिशा तांयें पत्री तुसु बलै लैईणी या तुसु थऊँ लैणी हिन? बिलकुल ना! 
2CO,3,2,इन्दी पत्री तुहै ही हिन जैड़ी इन्दी सिफारिश करदै हिन। तुन्दी जिन्दगी इन्दै दिला मन्ज लिखुरी पत्री सांईयै हिन जैतिओ सब पढ़ी सकदै हिन अतै तैस भलै कमा जो पछैणी सकदै हिन जैड़ा अहै तुन्दै मन्जै रैई करी करू। 
2CO,3,3,"ऐह प्रगट हा कि तुन्दी वदलुरी जिन्दगी अक्क पत्री हा जैतिओ मसीह लिखुरा, ऐह पत्री इन्दी सेवकाई रा परिणाम हा। ऐह स्याही सितै पत्थर री स्लेटा पुर ना पर जिन्दै प्रमात्मैं रै आत्मा सितै दिला री मांस रूपी पटि पुर लिखुरी हिन। "
2CO,3,4,ऐह ठेरैतांये बलदै हिन क्ओकि अहै मसीह रै द्धारा प्रमात्मैं पुर ऐसा ही भरोसा रखदै हिन। 
2CO,3,5,"ऐह निय्आ कि अहै अपणै आपा सितै ऐस लायक हिन कि अपणी तरफा थऊँ कसी गल्ला रा विचार करी सकन, पर इन्दी योग्यता प्रमात्मैं री तरफा थऊँ हा, "
2CO,3,6,"जैत मन्ज असिओ नोए वायदै रै सेवक भूणै रै लायक भी करूरा, मूसा री व्यवस्था रै सेवक ना बल्कि पवित्र आत्मा रै; क्ओकि व्यवस्था रा लिखुरै शब्द रा पालन करनै रा परिणाम मौत हा, पर पवित्र आत्मा जीवन दिन्दा हा। "
2CO,3,7,"जैहणै मूसा री व्यवस्था पत्थरा पुर लिखुरी थी ता प्रमात्मैं री महिमा तैस टैमैं प्रकट भूई। इस्त्राएली मणु मूसा रै मुँहा जो बड़ी देरा तक ना हेरी सकदै थियै क्ओकि सो काफी चमकदार थू, तठेरै बावजूद कि सो होळै-होळै घटदा गान्दा थू। "
2CO,3,8,सो सेवकाई जैड़ी मूसा री व्यवस्था पुर अधारित हा मौत जो पैदा करदी हा ता प्रमात्मैं री पवित्र आत्मा री सेवकाई री महिमा ज्यादा भूणी हा क्ओकि जियां पवित्र आत्मा अगुवाई करदा हा सो होर भी महिमा मन्ज बड़दा हा। 
2CO,3,9,अगर सो दोषी ठहराणै बाळा वायदा तेजोमय थू ता ऐह पक्का हा कि जैड़ा नोआ वायदा मणु जो प्रमात्मैं री नजरा मन्ज धर्मी बणांदा हा सो होर ज्यादा तेजोमय भूणा हा। 
2CO,3,10,जैड़ी महिमा मूसा री व्यवस्था रै द्धारा प्रकट भून्दी थी अबै इन्या लगदा की ठेरी कोई महिमा निय्आ क्ओकि तैस महान तेज री वजह थऊँ जैड़ा तैस नोए वायदै रै अनुसार भूई हा। 
2CO,3,11,"क्ओकि अगर पुराणै वायदै मन्ज महिमा जैड़ी व्यवस्था रै द्वारा थोड़ै टैमां तांयै थी ऐतनी ज्यादा थी, ता तैस नोए वायदै मन्ज कैतनी महिमा भोली जैड़ी सदा तांयै बणुरी हा। "
2CO,3,12,"ठेरैतांये ऐसी उम्मीद रखी करी अहै हिम्मत सोगी बलदै हिन, "
2CO,3,13,"अतै अहै मूसा सांईये ना, जिनी अपणै मुँहा पुर पर्दा पाऊ थु ताकि इस्त्राएली प्रमात्मैं री सो महिमा जैड़ी होळै-होळै घटदी थी ना हेरन। "
2CO,3,14,"पर सो मन्दबुद्धी भूच्ची गै, क्ओकि अज तक पुराणा नियम पढ़दै टैमैं तंयारै दिला मन्ज सो ही पर्दा पैई रैहन्दा, सो पर्दा यीशु मसीह पुर विस्वास करनै थऊँ ही उठाया गान्दा हा। "
2CO,3,15,"अज तक जैहणै मूसा री कताब पढ़ी गान्दीआ, ता तंयारै दिला मन्ज पर्दा पैई रैहन्दा ठेरी बजह थऊँ सो कुछ ना समझदै। "
2CO,3,16,"पर जैहणै कदी तंयारा मन प्रमात्मैं री कनारी फिरना, ता सो पर्दा उठी गाणा। "
2CO,3,17,प्रभु ता आत्मा हा अतै जैड़ी भी प्रभु रा आत्मा हा तैड़ी व्यवस्था थऊँ आजादी हा। 
2CO,3,18,"पर जैहणै अहै सबी रै खुलै चेहरै सितै प्रभु रा प्रताप ऐस तरीकै प्रगट भून्दा हा, जैस तरीकै शीसै मन्ज अहै हेरदै, ता प्रभु रै द्धारा जैड़ी आत्मा हा, अहै तैस तेजस्वी रूपा मन्ज अंश अंश करीके बदलिन्दै गान्दै हिन। "
2CO,4,1,"जैहणै असु पुर तसेरी दया भूईआ, कि असिओ प्रमात्मैं रै वचन हुनाणै री ऐह सेवा मुळी हा ठेरैतांये अहै हिम्मत ना छड़दै। "
2CO,4,2,"पर अहै लज्जा रै कम अतै गुप्त कमा जो त्यागी दिता, अतै ना चतुराई सितै चलदै, अतै ना प्रमात्मैं रै वचना मन्ज मिलावट करदै हिन; पर सच्चाई जो प्रगट करीके, प्रमात्मैं रै सामणै हरेक मणु ऐह गवाही दिन्दै हिन कि ऐह सच हा। "
2CO,4,3,"पर अगर इन्दै सुसमाचार पुर पर्दा पैऊरा हा, ता ऐह नष्‍ट भूणैवाळै ही तांयें पैऊरा हा। "
2CO,4,4,"अतै तियां अविस्वासी तांयें, जंयारी बुद्धि शैतानै जैड़ा ऐस संसारा रा भगवान हा अंधी करी दितुरी हा, ताकि मसीह जैडा प्रमात्मैं रा प्रतिरूप हा, तसेरै तेजोमय सुसमाचार रा प्रकाश तियां पुर ना चमका। "
2CO,4,5,क्ओकि अहै अपणा ना पर यीशु मसीह रा प्रचार करदै हिन कि सो प्रभु हा; अतै अपणै बारै मन्ज ऐह बलदै हिन कि अहै यीशु री वजह थऊँ तुन्दै सेवक हिन। 
2CO,4,6,"ठेरैतांये सबी थऊँ पैहलै प्रमात्मैं बल्लू, “अन्धकार मन्ज ज्योती चमका,” अतै प्रमात्मैं सो समझ इन्दै दिला मन्ज ज्योती सांईयै दितुरी हा ताकि अहै प्रमात्मैं री महिमा जो हेरन जैड़ी यीशु मसीह द्धारा प्रकट भूई। "
2CO,4,7,"पर अहै प्रमात्मैं द्धारा दितुरै ऐस कीमती धना जो अपणै शरीरा मन्ज लैई करी फिरदै हिन जैड़ा चिक्का रै बरतना सांईये नाजुक हा, कि ऐह बड़ी सामर्थ इन्दी कनारी थऊँ ना पर प्रमात्मैं री ही कनारी थऊँ ठहरा। "
2CO,4,8,"अहै कई किस्मा रै क्‍लेश ता भोगदै हिन, पर नाश ना भून्दै; उलझन ता हिन, पर निराश ना भून्दै; "
2CO,4,9,"सताऐ ता गान्दै हिन, पर त्यागै ना गान्दै; गिराए ता गान्दै हिन, पर नष्‍ट ना भून्दै। "
2CO,4,10,"अहै सदा मौती रै खतरै मन्ज जिन्दै हिन जियां यीशु मरू, कि यीशु री जिन्दगी जो मणु इन्दै कमा रै द्धारा हेरी सकन। "
2CO,4,11,क्ओकि अहै जिन्दै जी सर्वदा यीशु री वजह थऊँ मौती रै खतरै मन्ज रैहन्दै हिन कि यीशु री जिन्दगी भी इन्दै मरनहार शरीरा मन्ज प्रगट भोआ। 
2CO,4,12,ऐस तरीकै अहै सदा मौत रा ता सामना करदै हिन ताकि तुहै अनन्त जिन्दगी पान। 
2CO,4,13,"ठेरैतांये अहै प्रचार करदै रैहन्दै हिन कि असु मन्ज सो ही विस्वास हा जठेरै बारै मन्ज भजन री कताबा मन्ज लिखुरा हा, “मैंई ता विस्वास करू, ठेरैतांये मैंई बल्लू।” ता अहै भी प्रमात्मैं पुर विस्वास करदै हिन, ठेरैतांये बलदै हिन। "
2CO,4,14,"क्ओकि अहै जाणदै हिन कि जिनी प्रभु यीशु जो जीयाऊ, तैस असिओ भी यीशु मन्ज भागी जाणी करी जियाणा, अतै तुन्दै सोगी प्रमात्मैं सामणै उपस्थित करणा। "
2CO,4,15,"क्ओकि जैड़ा कुछ कष्‍ट रा अहै सामना करू हा सो तुसु तांयें हिन, ताकि प्रमात्मैं रा अनुग्रह ज्यादा थऊँ ज्यादा मणु जो मसीह बलै अणी सका अतै सो मणु प्रमात्मैं रा धन्यवाद अतै महिमा ज्यादा थऊँ ज्यादा करी सकन। "
2CO,4,16,"ठेरैतांये अहै हिम्मत रखदै हिन अगर इन्दा शरीर नष्‍ट भून्दा गान्दा हा, तांभी इन्दी आत्मा हरेक दिन नोई भून्दी गान्दी हा। "
2CO,4,17,क्ओकि इन्दा पल भर रा हल्का जिन्‍ना क्‍लेश असु तांयें बड़ा ही जरूरी अतै अनन्त महिमा पैदा करदा गान्दा हा; 
2CO,4,18,"अतै अहै तिन्या तकलीफा पुर ध्यान ना दिन्दै जिन्या जो अहै हेरी सकदै हिन पर तैड़ी ध्यान लगान्दै हिन जैतिओ अहै हेरी ना सकदै। क्ओकि हेरूरी चिजा थोड़ै ही दिन री हिन, पर अनदेखी चिजा सदा बणी रैहन्‍दी हिन। "
2CO,5,1,"क्ओकि अहै जाणदै हिन कि जैहणै इन्दा शरीर जैड़ा तम्बू सांईये थोड़ै दिना तक ऐसा धरती पुर हा नष्‍ट भूच्ची गाणा, ता असिओ प्रमात्मैं री तरफा थऊँ स्वर्गा मन्ज अक्क ऐसा घर मुळणा जैडा हत्था सितै बणुरा घर निय्आ; पर सदा स्थिर रहणैबाळा हा। "
2CO,5,2,पर जैहणै अहै इन्या शरीरा मन्ज हिन ता अहै कराहन्दै अतै बड़ा लालच रखदै हिन कि अपणै तैस शरीरा जो पैहनी लैन जैड़ा प्रमात्मैं सोगी भूणा। 
2CO,5,3,जैहणै असिओ सो स्वर्गीय शरीर मुळी गाणा ता इन्दा आत्मा शरीर रै बिना ना भूणा। 
2CO,5,4,"अतै अहै अपणै शरीरा मन्ज बोझ सितै दबुरै कराहन्दै रैहन्दै हिन, क्ओकि अहै ऐस संसारिक शरीरा जो उतारना ना चाहन्दै अतै स्वर्गीय शरीरा जो पैहनणा चाहन्दै हिन ताकि इन्दा ऐह नाशवान शरीर खत्म भूच्ची गच्छा अतै अहै अविनाशी शरीर पान। "
2CO,5,5,प्रमात्मैं असिओ ऐस नोए शरीर जो पाणै तांयें तैयार करूरा हा अतै तिनी असिओ बयाने मन्ज पवित्र आत्मा भी दितुरा हा। 
2CO,5,6,"ता अहै सदा हिम्मत रखदै हिन अतै ऐह जाणदै हिन कि जैहणै तक अहै शरीरा मन्ज रैहन्दै हिन, तैहणै तक प्रभु थऊँ अलग हिन। "
2CO,5,7,"क्ओकि अहै ऐस संसारा मन्ज प्रभु जो हेरी करी ना, पर प्रभु पुर विस्‍वासा सितै चलदै हिन। "
2CO,5,8,"ठेरैतांये अहै हिम्मत रखदै हिन, अतै मरनै थऊँ बाद शरीरा थऊँ अलग भूच्ची करी प्रभु सोगी रैहणा होर भी खरा समझदै हिन। "
2CO,5,9,"ऐसा ही वजह थऊँ इन्दै मना री उमंग ऐह हा कि चाहे अहै तैस सोगी स्वर्गा मन्ज रैहन चाहे ऐस धरती पुर रैहन, पर अहै तैसिओ पसन्द इन्दै रैहन। "
2CO,5,10,"क्ओकि असु सबीओ मसीह रै न्याय-सिंहासन रै सामणै हाजिर भूणा जरूरी हा कि हरेक रै भलै अतै बुरै कम्मा रा बदला मुळा, जैडा तिन्यै अपणै शरीरा रै द्धारा करूरै हिन। "
2CO,5,11,ठेरैतांये प्रभु रा डर मनी करी अहै मणु सोगी विनती करदै हिन कि सो सच्चाई पुर विस्वास करन; अतै प्रमात्मां असिओ पूरै तरीकै जाणदा हा कि अहै कैतनै ईमानदार हिन अतै मेरी उम्मीद ऐह हा कि तुहै भी तैसिओ जाणन। 
2CO,5,12,"अहै फिरी भी अपणी बड़ाई तुन्दै सामणै ना करदै, बल्कि अहै अपणै बारै मन्ज घमण्ड़ करनै रा मौका दिन्दै हिन कि तुहै तियां जो जवाव दि सकन, जैड़ै मना पुर ना पर दिखावटी गल्ला पुर घमण्ड़ करदै हिन। "
2CO,5,13,"अगर कोई बलदा कि अहै पागल हिन ता प्रमात्मैं तांयें हिन, अतै अगर अहै चतन्‍न हिन ता तुन्दै फायदै तांयें। "
2CO,5,14,क्ओकि मसीह रा प्रेम असिओ विवश करी दिन्दा हा; ठेरैतांये कि अहै जाणदै हिन जैहणै मसीह सबी मणु तांयें मरू ता अहै सब मणु तसेरी मौत मन्ज सहभागी भूच्ची गै। 
2CO,5,15,मसीह ऐस तरीकै सबी मणु तांयें मरू कि जैड़ै जिन्दै हिन सो अबै अपणै तांयें ना जीन पर तैस तांयें जैडा तियां तांयें मरू अतै फिरी जी उठु। 
2CO,5,16,ता अबै थऊँ अहै कसी जो भी संसारिक नजरा सितै ना हेरदै। अहै पैहलै मसीह जो भी संसारिक नजरा सितै हेरू पर अबै ऐसा ना करदै। 
2CO,5,17,ठेरैतांये अगर कोई मणु मसीह मन्ज हा ता सो नोई रचना हा पुराणी जिन्दगी खत्म भूच्ची गई हा अतै नोई जिन्दगी शुरू भूच्ची गई हा। 
2CO,5,18,"ऐह सब गल्ला प्रमात्मैं री कनारी थऊँ हिन, जिनी मसीह रै द्धारा अपणै सोगी इन्दा मेल-मिलाप करी लैऊ, अतै मेल-मिलाप री सेवा असिओ सौंपी दिती हा। "
2CO,5,19,"अर्थात प्रमात्मैं मसीह मन्ज भूच्ची करी अपणै सोगी संसारा रा मेल-मिलाप करी लेऊ, अतै मणु रै अपराधा रा दोष तियां पुर ना लाऊ, अतै प्रमात्मैं मेल-मिलाप रा वचन असिओ सौंपी दिता हा। "
2CO,5,20,ठेरैतांये अहै मसीह रै राजदूत हिन; मना प्रमात्मां इन्दै द्धारा विनती करू करदा हा कि अहै मसीह री तरफा थऊँ तुसु सोगी निवेदन करदै हिन कि प्रमात्मैं सोगी मेल-मिलाप करी लेय्आ। 
2CO,5,21,"मसीह कोई भी पाप ना करूरा थु, तैस जो ही प्रमात्मैं इन्दै तांयें पाप ठहराऊ कि अहै मसीह मन्ज भूच्ची करी प्रमात्मैं री नजरा मन्ज धर्मी बणी गान, क्ओकि मसीह इन्दै पाप री सजा अपणै ऊपर लैई। "
2CO,6,1,"अहै जैड़ै प्रमात्मैं सोगी कम करणै बाळै हिन ऐह विनती करदै हिन कि तसेरा अनुग्रह जैड़ा तुसु पुर भूआ, तैतिओ सही तरीकै सोगी इस्तेमाल करा। "
2CO,6,2,"क्ओकि पवित्रग्रन्था मन्ज लिखुरा कि, “ठीक टैमैं मैंई तेरी हुणी लैई, अतै उद्धार रै दिन मन्ज मैंई तेरी मदद करी।” हुणा, ऐह ठीक टैमं हा; हेरा, हबजु सो उद्धार रा दिन हा। "
2CO,6,3,अहै प्रमात्मैं सोगी कम करणै रै नातै कसी भी गल्ला मन्ज कसिओ मौका ना दिन्दै कि कोई इन्दी सेवा पुर दोष लगाई सका। 
2CO,6,4,"अहै हर गल्ला सितै प्रमात्मैं रै सेवका रै समान अपणै सदगुणा जो प्रगट करदै हिन, बड़ै धैर्य सोगी, क्‍लेशा मन्ज, दरिद्रता सोगी, संकट सोगी, "
2CO,6,5,"कोड़ै खाणै सोगी, कैद भूणै सोगी, हो हल्लै सोगी, मेहनत सोगी, जागदै रैहणै सोगी, भूखै रखणै थऊँ, "
2CO,6,6,"पवित्रता सोगी, ज्ञान सोगी, धीरज सोगी, कृपालुता सोगी, पवित्र आत्मा सोगी अतै सच्चै प्रेम सोगी, "
2CO,6,7,अहै इमानदारी सोगी सच्चाई रा प्रचार करदै हिन अतै प्रमात्मैं री सामर्थ इन्दै अन्दर कम करदा हा। अहै धार्मिकता रै हथियारा रा इस्तेमाल खब्बै-सजै हत्था सितै करदै हिन। 
2CO,6,8,"अहै प्रमात्मैं री सेवा करदै हिन चाहे मणु इन्दा आदर करन या निरादर, चाहे मणु असिओ खरा समझन या बदनाम करन। फिरी भी अहै ईमानदार हिन पर मणु असिओ कपटी बलदै हिन। "
2CO,6,9,"अहै अनजाण मणु सांईये हिन, तांभी अहै प्रसिद्ध हिन, अहै मौत रै करीब हिन अतै हेरा जिन्दै हिन, अहै मती मार खाई हा पर प्राणा थऊँ ना मारै गै। "
2CO,6,10,"अहै मतै सारै दुख उठायै हिन पर सदा खुशी मंनादै हिन, अहै अप्पु ता कंगाल हिन, पर मतै जो आत्मिक धनवान बणाई दिन्दै हिन; अहै ऐसै हिन जियां बलै कुछ निय्आ तांभी सब कुछ रखदै हिन। "
2CO,6,11,"हे कुरिन्थियों रै विस्वासिओ, अहै खुलीकरी तुसु सोगी गल्ला करी, अहै तुसु सोगी दिला री गहराई सोगी प्‍यार करदै हिन। "
2CO,6,12,इन्दै प्यारा री तुसु तांयें कोई सीमा निय्आ पर तुन्दा प्‍यार असु तांयें सीमित हा। 
2CO,6,13,पर अऊँ अपणै बच्चै सांईयै तुसिओ बलदा कि तुहै भी तठेरै बदलै मन्ज अपणै दिला री गहराई सोगी प्‍यार करा। 
2CO,6,14,"अविस्वासी सोगी जैड़ा बराबर जुंगळा निय्आ तैत मन्ज मत जोत्रिया, क्ओकि धार्मिकता अतै अधर्म रा कै मेल-जोल? या ज्योती अतै अन्धकार रा कै साथ? "
2CO,6,15,अतै मसीह रा शैतान सोगी कै लगाव? या विस्वासी सोगी अविस्वासी रा कै नाता? 
2CO,6,16,"अतै मूर्ति सोगी प्रमात्मैं रै मन्दरा रा कै सम्बन्ध? क्ओकि अहै ता जिन्दै प्रमात्मैं रै मन्दर हिन; जियां प्रमात्मैं पवित्रग्रन्था मन्ज बलुरा हा, “मूँ तियां मन्ज वसणा अतै तियां मन्ज चलना फिरणा; अतै अऊँ तंयारा प्रमात्मां हा, अतै सो मेरै ही मणु भूणै।” "
2CO,6,17,"ठेरैतांये प्रभु पवित्रग्रन्था मन्ज बलदा, “अविस्वासी रै मन्जै थऊँ नकैई अईआ अतै अलग रेय्आ; अतै अशुद्ध चिजा जो मत छुआ, ता मूँ तुसिओ ग्रहण करणा; "
2CO,6,18,"अतै मूँ तुन्दा पिता भूणा, अतै तुहै मेरै बेटे अतै बेटी भूणै।” ऐह सर्वशक्तिमान प्रभु प्रमात्मैं रा वचन हा। "
2CO,7,1,"ता हे प्यारेओ, प्रमात्मैं रा ऐह वायदा हा कि तिनी असिओ अपणी सन्तान रै रूपा मन्ज ग्रहण करुरा हा ताकि अहै अपणै आपा जो तियां गल्ला थऊँ शुद्ध करन जैड़ी इन्दी आत्मा अतै शरीर जो गन्दा करदी हिन, अतै प्रमात्मैं रा ड़र रखी करी कम करन कि अहै पूरै तरीकै पवित्र भूच्ची गान। "
2CO,7,2,"असिओ अपणै दिला री गहराई सोगी प्‍यार करा, अहै कसी सोगी अन्याय ना करू, ना कसी जो बिगाडू, अतै ना कसी जो ठगू। "
2CO,7,3,अऊँ तुसिओ दोषी ठहराणै तांयें ऐह ना करदा। क्ओकि अऊँ पहले ही बली चुकुरा हा कि तुहै इन्दै दिला मन्ज इआं वसी गच्छुरै हिन कि अहै तुन्दै सोगी मरणै जिणै तांयें तैयार हिन। 
2CO,7,4,"अऊँ तुसु सोगी बड़ी हिम्मत सोगी बल्लू करदा, मिन्जो तुसु पुर बड़ा घमण्ड़ हा; अऊँ शान्ती सोगी भरी गच्छुरा हा। अऊँ अपणै सब क्‍लेशा मन्ज खुशी सितै अति भरपुर रैहन्दा। "
2CO,7,5,"क्ओकि जैहणै अहै मकिदुनिया परदेस मन्ज आये, तैहणै भी इन्दै शरीरा जो आराम ना मूलु, पर अहै सबी कनारी थऊँ क्‍लेश पान्दै थियै; बाहरा री लड़ाई थी, अन्दर भंयकर गल्ला थी। "
2CO,7,6,तांभी दु:खी जो शान्ती दिणैबाळै प्रमात्मैं तीतुस रै इणै थऊँ असिओ शान्ती दिती; 
2CO,7,7,"अतै ना सिर्फ तसेरै इणै थऊँ पर तसेरी तैहा शान्ती थऊँ भी, जैड़ी तैसिओ तुन्दि कनारी थऊँ मुळूरी थी। तिनी तुन्दि लालसा, तुन्दै दुख, अतै मेरै तांयें तुहै मगन हिन सो सब समाचार असिओ हुणाऊ, जैत थऊँ मिन्जो होर भी खुशी भूई। "
2CO,7,8,"अऊँ ऐत थऊँ पछतान्दा निय्आ कि मैंई अपणी पत्री सितै तुसिओ शोकित करूआ, जियां कि पैहलै पछतान्दा थू, क्ओकि अऊँ हेरदा कि तैहा पत्री थऊँ तुसिओ दुख ता भूआ पर सो बड़ी थोड़ी देरा तांयें थू। "
2CO,7,9,"अबै अऊँ खुश हा पर ठेरैतांये ना कि तुसिओ दुख दिता, बल्कि ठेरैतांये कि तुहै तैस दुख री वजह थऊँ मन फिराऊ, क्ओकि तुन्दा दुख प्रमात्मैं री इच्छा रै अनुसार थु कि इन्दी कनारी थऊँ तुसिओ कसी भी गल्ला री हानि ना भोआ। "
2CO,7,10,"क्ओकि जैस तरीकै रा शोक जैड़ा प्रमात्मां चाहन्दा कि अहै महसुस करन जैत थऊँ अहै पाप मुक्त भून्दै अतै उद्धार पान्दै। ऐस तरीकै रै दुख थऊँ कोई पछतावा ना भून्दा, पर संसारिक मणु रा शोक सदा री मौत पैदा करदा। "
2CO,7,11,"ता हुणा, जैस तरीकै रा शोक जैड़ा प्रमात्मां चाहन्दा कि अहै महसुस करन तुसु मन्ज कैतना उत्साह, अपणी गल्ला जो साफ करनै री इच्छा, अन्याय रै प्रति गुस्सा, संकट रै टैमैं ड़र, मिन्जो सोगी मिलणै री लालसा, सेवा रै प्रति उत्साह अतै बुरा करनै बाळै जो दण्ड दिणै रा विचार ऐह सब गल्ला साबित करदी हिन कि तुहै निर्दोष हिन। "
2CO,7,12,"फिरी मैंई जैडा तुसिओ दुख दिणै बाळी पत्री मैंई लिखुरी थी, सो ना ता तसेरी वजह थऊँ लिखु जिनी अन्याय करू अतै ना तसेरी वजह थऊँ जैस पुर अन्याय भूआ, पर ठेरैतांये कि तुन्दा उत्साह जैडा असु तांयें हा, सो प्रमात्मैं रै सामणै तुसु पुर प्रगट भूच्ची गच्छा। "
2CO,7,13,ठेरी वजह थऊँ असिओ हिम्मत भूई। इन्दी ऐसा हिम्मत सोगी तीतुस री खुशी री वजह थऊँ होर भी खुशी भूई क्ओकि तसेरा जी तुसु सबी री वजह थऊँ हरा-भरा भूच्ची गो हा। 
2CO,7,14,"क्ओकि अगर मैंई तसेरै सामणै तुन्दै बारै मन्ज कुछ घमण्ड़ दसु, ता शर्मिन्दा ना भुआ, पर जियां अहै तुसु सबी सोगी सब गल्ला सच-सच दसी दितुरी थी, तियां ही इन्दा घमण्ड़ दसणा तीतुस रै सामणै भी सच निकळू। "
2CO,7,15,जैहणै तैसिओ तुसु सबी रा अज्ञाकारी भूणै री याद इन्दीआ कि कियां तुहै डरदै अतै कम्मदै तैस सोगी मुलाकात करी; ता तसेरा प्रेम तुन्दी कनारी होर बददा गान्दा। 
2CO,7,16,अऊँ खुश हा क्ओकि मिन्जो हर गल्ला मन्ज तुसु पुर पुरा भरोसा हा। 
2CO,8,1,"अबै हे विस्वासी भाईओ, अहै तुसिओ प्रमात्मैं रै तैस अनुग्रह रा समाचार दिन्दै हिन जैड़ा मकिदुनिया परदेस री सब कलीसिया रै विस्वासी पुर भूआ। "
2CO,8,2,कि क्‍लेशा री बड़ी परीक्षा मन्ज तंयारै बड़ै आनन्द अतै भारी कंगालपन मन्ज तंयारी उदारता बड़ी बदी गई। 
2CO,8,3,"तंयारै बारै मन्ज मेरी ऐह गवाही हा कि तियें ना सिर्फ ऐतना दिता, जैतना तियां तांयै सम्भव थू पर तियें अपणी इच्छा सितै अपणै सामर्थ थऊँ ज्यादा ही दिता। "
2CO,8,4,"अतै ऐस दान जो यरूशलेम नगर मन्ज रैहणै बाळै विस्वासी री सेवा मन्ज भागी भूणै रै सौभाग्य पाणै रै बारै मन्ज, असु सोगी बार बार विनती करी, "
2CO,8,5,"अतै जियां अहै उम्मीद करी थी तियैं तैत थऊँ ज्यादा दिता, तियें पैहलै अपणै आपा जो प्रभु जो दी दिता अतै फिरी असिओ जियां प्रमात्मैं री इच्छा थी। "
2CO,8,6,"ठेरैतांये अहै तीतुस जो समझाऊ कि जियां तिनी पैहलै शुरू करूरा थु, तियां ही तुन्दै मन्जै ऐस दान रै कम्मा जो पुरा भी करी लेय्आ। "
2CO,8,7,"ठेरैतांये तुहै जियां हर गल्ला मन्ज अर्थात विस्वास, उत्साह दिणैबाळै वचन, ज्ञान अतै सब तरह रै यत्न मन्ज, अतै तैस प्रेम मन्ज जैडा असु सोगी रखदै हिन, बढ़दै गान्दै हिन, ऐस तरीकै ही गरीब विस्वासी जो दान दिणै रै कम्मा मन्ज भी बढ़दै गच्छा। "
2CO,8,8,"अऊँ ऐह हूक्म री रीति पुर ना, पर दूये रै उत्साह री तुलना सोगी तुन्दै प्रेम री सच्चाई जो परखणै तांयें बलदा हा। "
2CO,8,9,"तुहै इन्दै प्रभु यीशु मसीह रै अनुग्रह जो जाणदै हिन कि सो अमीर भूच्ची करी भी तुसु तांयें कंगाल बणी गो, ताकि तसेरै कंगाल भूच्ची गाणै थऊँ तुहै आत्मिक अमीर भूच्ची गान। "
2CO,8,10,"ऐसा गल्ला मन्ज मेरी सलाह ऐह ही हा तुसु तांयें ऐह खरा हा, जैडा अक्की साला थऊँ ना ता सिर्फ ऐस कम्मा जो करनै री शुरूआत मन्ज ही, पर ऐसा गल्ला जो चाहणै मन्ज भी पैहलै थियै, "
2CO,8,11,"ठेरैतांये अबै ऐह कम पुरा करा कि जियां इच्छा करनै मन्ज तुहै तैयार थियै, तियां ही अपणी पूंजी रै अनुसार पुरा भी करा। "
2CO,8,12,"जैड़ा तुहै दिच्छु करदै हिन सो असु ग्रहण करना अगर तुहै तठेरै अनुसार खुशी सोगी देय्आ जैड़ा तुसु बलै हा, ना कि तठेरै अनुसार जैड़ा तुसु बलै निय्आ। "
2CO,8,13,इन्दा मतलब ऐह निय्आ कि तुन्दै दान दिणै रै द्धारा दूये री जिन्दगी जो आसन करू अतै तुन्दी जिन्दगी जो कठण करू बल्कि दूनी सोगी बराबरी रा व्यवहार करू। 
2CO,8,14,"पर बराबरी रै विचार थऊँ ऐस टैमैं तुन्दी बढ़ती तंयारी घटी मन्ज कमै अईआ, ताकि तंयारी बढ़ती भी तुन्दी घटी मन्ज कम अईआ कि बराबरी भूच्ची गच्छा। "
2CO,8,15,"जियां पवित्रग्रन्था मन्ज लिखुरा हा, “जिनी मता बटोरू तसेरा कुछ ज्यादा ना नकैऊ, अतै जिनी थोड़ा बटोरू तैसिओ कुछ कमी ना भूई।” "
2CO,8,16,"प्रमात्मैं रा धन्यवाद भोआ, जिनी तुसु तांयें सो उत्साह तीतुस रै मना मन्ज पाई दिता "
2CO,8,17,जैहणै अहै तैसिओ बल्लू कि तुसु सोगी मुळा ता सो मनी गो बल्कि उत्साही भूच्ची करी सो अपणी इच्छा सोगी तुसु बलै गो। 
2CO,8,18,अहै तीतुस सोगी अक्क होर विस्वासी भाई जो भी भैजु जैसेरा नां सुसमाचार रै बारै मन्ज सब कलीसिया मन्ज फैलुरा हा; 
2CO,8,19,"अतै ऐतना ही ना, पर सो कलीसिया रै विस्वासी द्धारा ठहराऊरा भी हा कि ऐस दान रै कम्मा तांयें असु सोगी गच्छा। अहै ऐह यरूशलेम रै मणु तांयै दान दिणै री सेवा ठेरैतांये करदै हिन कि प्रभु री महिमा प्रगट भूच्ची गच्छा अतै अहै ऐस कमा तांये उत्सुक हिन। "
2CO,8,20,"अहै ऐस गल्ला मन्ज चौकस रहन्दै हिन कि ऐस उदारता रै कम्मा रै बारै मन्ज जसेरी अहै सेवा करदै हिन, कोई असु पुर दोष ना लगा। "
2CO,8,21,क्ओकि जैड़ी गल्ला सिर्फ प्रभु ही रै नेड़ै ना पर मणु रै नेड़ै भी भली हिन अहै तंयारी चिन्ता करदै हिन। 
2CO,8,22,"अहै तीतुस सोगी अक्क होर विस्वासी भाई जो भी भैजु, जैसिओ अहै बार बार परखी करी बड़ी गल्ला मन्ज उत्साही पाऊ; पर अबै तुसु पुर तसेरा बड़ा भरोसा हा, ऐस वजह थऊँ सो होर भी उत्साही हिन। "
2CO,8,23,"अगर कोई तीतुस रै बारै मन्ज पुछा, ता सो मेरा साथी अतै तुसु तांयें मेरा सहकर्मी हा, अतै अगर इन्दै विस्वासी भाई रै बारै मन्ज पूछा, ता सो कलीसिया रै भैजुरै प्रेरित अतै मसीह जो आदर दिणैबाळै हिन। "
2CO,8,24,ठेरैतांये अपणा प्रेम अतै इन्दा सो घमण्ड़ जैडा तुन्दै बारै मन्ज हा कलीसिया रै सामणै सिद्ध करीके तियां जो दसा। 
2CO,9,1,"अबै तैसा दान दिणै री सेवा रै बारै मन्ज जैडा यरूशलेम रै मणु तांयें करी गान्दीआ, मिन्जो तुसिओ लिखणा जरूरी निय्आ। "
2CO,9,2,"क्ओकि अऊँ दान तुन्दै दिणै री उत्सुकता जो जाणदा हा, जसेरी वजह थऊँ अऊँ तुन्दै बारै मन्ज मकिदुनिया परदेस रै विस्वासी रै सामणै घमण्ड़ दसदा कि तुहै अखया परदेस रै मणु अक्क साल थऊँ मदद करनै जो उत्सुक हिन, अतै तुन्दै उत्साह अतै मतै जो भी उभारू हा। "
2CO,9,3,"पर मैंई तीतुस सोगी दोई विस्वासी भाई जो ठेरैतांये भैजु कि अहै जैडा घमण्ड़ तुन्दै बारै मन्ज दसु, सो ऐस गल्ला मन्ज बेकार ना ठहरा; पर जियां मैंई बल्लू तियां ही तुहै यरूशलेम रै विस्वासी जो दान दिणै जो तैयार रेय्आ, "
2CO,9,4,"ऐसा ना भोआ कि कुछ मकिदुनिया परदेस रै विस्वासी मेरै सोगी अईआ अतै तुसिओ दान दिणै जो तैयार ना हेरा, ता ऐस भरोसै री वजह थऊँ अहै तुसु थऊँ शर्मिन्दा भून अतै ना तुहै भी शर्मिन्दगी महसुस करन। "
2CO,9,5,"ठेरैतांये मैंई विस्वासी भाई सोगी ऐह विनती करना जरूरी समझू कि सो पैहलै थऊँ ही तुसु बलै गान, अतै तुन्दी उदारता री भावना जसेरै बारै मन्ज पहले थऊँ ही वचन दितुरा थु, तैयार करी रखन कि ऐह दबाव सोगी ना पर उदारता री भावना सोगी तैयार भून। "
2CO,9,6,पर गल्ल ऐह हा; जैडा थोड़ा बान्दा तैस कटणा भी थोड़ा; अतै जैडा मता बान्दा तैस कटणा भी मता।  
2CO,9,7,"हरेक जन जियां मना मन्ज सोचा तियां ही दान करा; ना कुढ़ी-कुढ़ी अतै ना ही दबाव सोगी, क्ओकि प्रमात्मां खुशी सोगी दिणैबाळै सोगी प्रेम रखदा। "
2CO,9,8,"प्रमात्मां तुन्दी सबी जरूरता जो तुसिओ उदारता सोगी पुरा करी सकदा हा जैत थऊँ तुसु बलै सो सब कुछ सदा भूणा जैड़ा तुसु तांयै जरूरी हा, तुसु बलै ऐतना बची गाणा कि तुहै तैतिओ होरी सोगी भी बड़ी सकदै हिन। "
2CO,9,9,"जियां पवित्रग्रन्था मन्ज लिखुरा हा, “प्रमात्मां उदारता सोगी गरीबा जो दिन्दा, तसेरी धार्मिकता सदा बणी रैहणी हा” "
2CO,9,10,"प्रमात्मां ही हा जैडा बाणैवाळै जो बी अतै खाणै तांयें रोटी दिन्दा, तैस ही तरीकै तैस तुसिओ बधाणा अतै उदारता री फसल सोगी तुसिओ फलबन्त करना। "
2CO,9,11,"प्रमात्मां तुसिओ हर गल्ला मन्ज आशीष दिणिआ कि तुहै उदारता सोगी सदा दी सकन, अतै जैहणै असु ऐह तिन्या गरीबा तक पुजाणा ता तिन्या प्रमात्मैं रा धन्यवाद करना हा। "
2CO,9,12,"क्ओकि ऐस सेवा जो पुरा करनै थऊँ ना सिर्फ यरूशलेम रै विस्वासी मणु री जरूरता पुरी भून्दी हिन, पर मणु री तरफा थऊँ प्रमात्मैं रा धन्यवाद भून्दा हा। "
2CO,9,13,"क्ओकि ऐस दान री सेवा जो सबूत रै तौर पुर प्रमात्मैं री महिमा प्रकट करदै हिन कि तुहै मसीह रै सुसमाचार जो मनी करी तसेरै अधीन रेय्आ, अतै गरीब विस्वासी अतै सबी री मदद करनै मन्ज उदारता प्रकट करदै हिन। "
2CO,9,14,अतै गरीब विस्वासी तुसु तांयें प्रमात्मैं सितै प्रार्थना करदै हिन; क्ओकि सो मणु तुसु सोगी बड़ा प्‍यार करदै हिन अतै सो जाणदै हिन कि प्रमात्मैं तुसु पुर बड़ा अनुग्रह करू हा। 
2CO,9,15,"प्रमात्मां रा, तसेरै दान यीशु मसीह तांयें जैडा वर्णन थऊँ बाहर हा, धन्यवाद भोआ। "
2CO,10,1,"अऊँ सो ही पौलुस जैडा तुन्दै सामणै डरपोका सांईयै लगदा हा पर पिठी पिचो तुन्दी कनारी निड़र हा, तुसु सोगी मसीह री नम्रता अतै कोमलता सोगी विनती करदा हा। "
2CO,10,2,"कुछ मणु मिन्जो संसारिक मणु रै अनुसार चलनैवाळै समझदै हिन, जैहणै मूँ इणा ता मिन्जो तियां सोगी कठोरता सोगी गल्ल करना पैणी हा, अऊँ ऐह विनती करदा हा कि मिन्जो ऐसा व्यवहार करनै तांये मजबुर मत करा। "
2CO,10,3,"क्ओकि अगर अहै संसारिक मणु अनुसार चलदै फिरदै हिन, तांभी अहै तियां सांईयै ना लड़दै। "
2CO,10,4,क्ओकि इन्दी लड़ाई रै हथियार मणु द्धारा ना बणाऊरै हिन पर प्रमात्मैं रै द्धारा सामर्थी हिन जैड़ै झूठै बाद-विवाद जो ढ़ाई दिणैबाळै हिन। 
2CO,10,5,"ठेरैतांये अहै झूठै बाद-विवाद जैड़ा प्रमात्मैं रै विरोधा मन्ज उठदा हा, खत्म करदै हिन अतै हरेक विरोधी भावना जो कैद करीके मसीह रा अज्ञाकारी बणाई दिन्दै हिन, "
2CO,10,6,"अतै जैहणै तुसु पूरै तरीकै आज्ञाकारी बणी गाणा, ता असु हरेक तरह रै आज्ञा ना मनणै बाळै मणु जो दण्डित करना। "
2CO,10,7,"तुहै बाहरी रूपा जो हेरू करदै हिन अगर कसी जो अपणै पुर ऐह भरोसा हा कि “अऊँ मसीह रा हा,” ता सो ऐह भी जाणी लेय्आ कि जियां सो मसीह रा हा तियां ही अहै भी मसीह रै हिन। "
2CO,10,8,"क्ओकि अगर अऊँ तैस अधिकारा रै बारै मन्ज होर घमण्ड़ दसूं, जैडा प्रभुऐ तुन्दै विस्वास मन्ज तुसिओ कमजोर करनै जो ना पर विस्वास मन्ज तुसिओ मजबुत करनै जो दितुरा हा, ता असु लज्जित ना भूणा। "
2CO,10,9,ऐह अऊँ ठेरैतांये बलदा हा कि पत्री रै द्धारा तुसिओ डराणैवाला ना बणु। 
2CO,10,10,"क्ओकि सो बलदै हिन, “तसेरी पत्री ता गम्भीर अतै प्रभावशाली हिन; पर जैहणै सो सामणै भून्दा, ता सो शरीरा रा कमजोर अतै गल्ल वात मन्ज हल्का लगदा।” "
2CO,10,11,"जैडा ऐसा बलदा हा, सो ऐह समझ रखा कि जियां पिठी पिचो पत्री मन्ज इन्दै वचन हिन, तियां ही तुन्दै सामणै इन्दै कम भी भूणै। "
2CO,10,12,"क्ओकि असिओ ऐह हिम्मत निय्आ अहै अपणै आपा जो तियां थऊँ कुछ रै सांईये गिणन या अपणै आपा जो मिलान, जैड़ी अपणी तरीफ अप्पु ही करदै हिन, अतै अपणै आपा जो अप्पु मन्ज ही नापी तौलीकरी अक्की दूये सोगी मिलाई करी मूर्ख ठहरान्दै हिन। "
2CO,10,13,"अहै ता सीमा रै बाहर घमण्ड़ कदी भी ना करलै, पर तैहा सीमा तक जैड़ी प्रमात्मैं असु तांयें ठहराऊरी हा, अतै तैत मन्ज तुहै भी चली आये हिन, अतै तैस सांईये घमण्ड़ भी करन। "
2CO,10,14,"क्ओकि अहै अपणी सीमा थऊँ बाहर अपणै आपा जो बढ़ाणा ना चाऊ, जैड़ा प्रमात्मैं असिओ सौंपुरा थू सो ही करू, बल्कि अहै ही हिन जिन्यैं कुरिन्थियों मन्ज मसीह रा सुसमाचार पैहलै इच्ची करी तुसिओ ही हुणाऊ हा। "
2CO,10,15,"अहै सीमा थऊँ बाहर दूये री मेहनती पुर घमण्ड़ ना करदै; पर असिओ उम्मीद हा कि जियां जियां तुन्दा विस्वास बड़दा गाणा तियां तियां असु अपणी सीमा रै अनुसार तुन्दै कारण होर भी बढ़दै गाणा, "
2CO,10,16,"ताकि अहै अपणी सीमा थऊँ अगो बढ़ीकरी सुसमाचार हुणान, अतै ऐह ना कि अहै दूये री सीमा रै अन्दर बणुरै बणाऊरै कम्मा पुर घमण्ड़ करन। "
2CO,10,17,"जियां पवित्रग्रन्था मन्ज लिखुरा हा, “जैडा घमण्ड़ करा, सो प्रभु पुर घमण्ड़ करा।” "
2CO,10,18,"क्ओकि जैडा अपणी बड़ाई करदा हा सो ना, पर जसेरी बड़ाई प्रभु करदा हा, सो ही प्रमात्मैं री नजरा मन्ज खरा हा। "
2CO,11,1,"अपणी तरीफ करना मणु तांये मूर्खता हा, सो ही अऊँ करू भी करदा। ता थोड़ी होर ऐसी मूर्खता करनै री मिन्जो इजाजत देय्आ। "
2CO,11,2,"क्ओकि अऊँ तुन्दै बारै मन्ज प्रमात्मैं री धुन मन्ज लगी रैहन्दा, क्ओकि मैंई तुसु तांयै अक्क ही घरावाळा यानी कि मसीह सोगी तुन्दी बैह री गल्ल लगाई हा कि तुसिओ पवित्र दुल्हन सांईये तैसिओ सौंपी दिच्छु। "
2CO,11,3,"पर अऊँ डरदा हा कि जियां कीड़ै अपणै चलाकी सोगी हव्वा जो बहकाऊ, तियां ही तुन्दा मन तैसा सीधाई अतै पवित्रता सोगी जैड़ी भक्ति मसीह तांयै भूणा चहिन्दी, करखी भ्रष्‍ट ना करी गच्छा। "
2CO,11,4,"अगर कोई तुसु बलै इच्ची करी कसी होरी यीशु रा प्रचार करा, जैसेरा प्रचार अहै ना करू; या कोई होर आत्मा तुसिओ मुळा, जैडा पहलै ना मुळुरा थु; या होर कोई सुसमाचार हुणा जैतिओ तुहै पैहलै ना मनुरा थु, ता भी तुहै तैतिओ मनी लैन्दै हिन। "
2CO,11,5,अऊँ ता समझदा हा कि अऊँ कसी गल्ला मन्ज बड़े थऊँ बड़े प्रेरिता थऊँ घट निय्आ। 
2CO,11,6,"अगर अऊँ गल्ल-वात मन्ज अनाड़ी हा, तांभी ज्ञान री कमी निय्आ। अहै ऐह ज्ञान जियां गल्ला री शिक्षा मैंई दितुरी हा तठेरै द्धारा तुसु पुर प्रकट करू हा। "
2CO,11,7,"मैंई अपणै आपा जो नम्र करू कि तुहै आदर पाई सकन, मैंई तुसिओ प्रमात्मैं रा सुसमाचार मुफ्‍त हुणाऊ, कै ऐत मन्ज कुछ पाप करू हा? "
2CO,11,8,"मैंई होरी कलीसिया थऊँ दान लैऊ ताकि तुन्दी सेवा मुफ्‍त करी सकूँ, ऐहा सेवा जो लूट मत समझा। "
2CO,11,9,"अतै जैहणै अऊँ तुसु सोगी थु अतै मिन्जो पैसै री घटी भूई, ता मैंई कसी पुर भार ना पाऊ, क्ओकि विस्वासी भाईए मकिदूनिया परदेस थऊँ इच्ची करी मेरी घटी जो पुरा करू; अतै मैंई हर गल्ला मन्ज अपणै आपा जो तुसु पुर भार बनणै थऊँ रोकू, अतै ना ही बनणा। "
2CO,11,10,"मसीह री सच्चाई मिन्जो मन्ज हा अतै मैंई अखया परदेस मन्ज कसी थऊँ दान ना लैऊरा, मिन्जो ऐहा गल्ला रा घमण्ड़ थऊँ कसी ना रोकणा। "
2CO,11,11,कजो मैंई दान ना लैऊ? कै ठेरैतांये कि अऊँ तुसु सोगी प्रेम ना रखदा? प्रमात्मां ऐह जाणदा कि अऊँ तुसु सोगी प्रेम रखदा हा। 
2CO,11,12,पर जैडा अऊँ करदा हा सो करदै रैहणा ताकि तियां झूठै मणु जो जैड़ै अपणै आपा जो प्रेरित बलदै हिन तियां जो घमण्ड़ करनै रा मौका ना दिच्छु कि सो असु सांईयै सेवा करदै हिन। 
2CO,11,13,क्ओकि ऐह झूठै मणु हिन अतै छल सितै कम करनैवाळै हिन जैड़ै मसीह रा प्रेरित भूणै रा दावा करदै हिन। 
2CO,11,14,ऐह कुछ हैरानी री गल्ल निय्आ क्ओकि शैतान अप्पु भी ज्योतिर्मय स्वर्गदूता सांईयै रूप धारण करदा हा। 
2CO,11,15,"ठेरैतांये अगर तसेरै सेवक भी धार्मिकता रै सेवका सांईये रूप धारण करन, ता कोई बड़ी गल्ल निय्आ, पर तंयारा अन्त तंयारै कम्मा रै अनुसार भूणा। "
2CO,11,16,"अऊँ फिरी बलदा हा; कोई मिन्जो मूर्ख ना समझा; ना ता मूर्ख समझी करी मेरी हुणी भी लेय्आ, ताकि थोड़ा जिन्‍ना घमण्ड़ अऊँ भी करी सकूँ। "
2CO,11,17,ऐस बेधड़क घमण्ड़ मन्ज जैडा कुछ अऊँ बलदा हा सो प्रभु री इच्छा रै अनुसार ना पर मनी लेय्आ मूर्खता रै अनुसार ही बलदा हा। 
2CO,11,18,"हालांकि मतै सारै मणु संसारिक मणु रै अनुसार घमण्ड़ करदै हिन, ता मूँ भी घमण्ड़ करणा। "
2CO,11,19,तुहै ता समझदै हिन कि तुहै समझदार हिन फिरी भी तुहै खुशी सितै मूर्खा री मनी लैन्दै हिन। 
2CO,11,20,"क्ओकि जैहणै तुसिओ कोई दास बणाई लैन्दा, या तुन्दा गलत फायदा उठान्दा हा, या धोखा दिन्दा हा, या अपणै आपा जो बड़ा बणान्दा, या तुन्दै मुँहा पुर थप्पड़ मारदा हा, ता तुहै मनी लैन्दै हिन। "
2CO,11,21,अहै बड़ै शर्मिन्दा हिन ऐहा गल्ला जो कणैणै मन्ज कि अहै “कमजोर” हिन अतै अहै तियां सांईयै कमा जो ना करी सकै। पर जैसा गल्ला मन्ज सो घमण्ड़ करदै हिन अऊँ मूर्खता सोगी दोवारा बलदा हा अऊँ भी बेधड़क घमण्ड़ करी सकदा हा। 
2CO,11,22,कै सो ही इब्रानी हिन? अऊँ भी हा। कै सो ही इस्त्राएली हिन? अऊँ भी हा। कै सो ही अब्राहम रै वंश हिन? अऊँ भी हा। 
2CO,11,23,"कै सो ही मसीह रै सेवक हिन (अऊँ पागला सांईये बलदा) अऊँ तियां थऊँ भी बदीकरी हा! क्ओकि मैंई तियां थऊँ ज्यादा मेहनत करी, तियां थऊँ ज्यादा बरी कैद भूआ, तियां थऊँ ज्यादा बरी कोड़ै खाए, अऊँ बार बार मौती रै जोखिम मन्ज पैऊ। "
2CO,11,24,पँज बरी मैंई यहूदी अगुवै रै हत्था थऊँ उन्ताळी उन्ताळी कोड़ै खाए। 
2CO,11,25,"त्राई बरी मैंई बैंता री मार खाई; अक्क बरी मिन्जो पुर पथराव करू; त्राई बरी जहाजा पुर जियां पुर अऊँ चढु थु, टूटी गै; अक्क रात-दिन मैंई समुंद्र मन्ज कटू। "
2CO,11,26,"अऊँ बार बार यात्रा मन्ज; नदी रै जोखिमा मन्ज, डाकू रै जोखिमा मन्ज; अपणै जातिबाळै रै जोखिमा मन्ज, गैर यहूदी रै जोखिमा मन्ज, नगरा रै जोखिमा मन्ज, बणा रै जोखिमा मन्ज, समुंद्र रै जोखिमा मन्ज, झूठै विस्वासी भाई रै मन्जै जोखिमा मन्ज रैऊ। "
2CO,11,27,"मेहनत अतै कष्‍ट मन्ज; बार-बार जागदै रैहणै मन्ज, भूख-प्यास मन्ज, बार बार उपवास करनै मन्ज, सर्दी मन्ज, नंगे रैहणै मन्ज "
2CO,11,28,"अतै होर गल्ला जो छड़ी करी जंयारा वर्णन अऊँ ना करदा, सब कलीसिया री चिन्ता रोज मिन्जो दबान्दी हा। "
2CO,11,29,अगर कोई विस्वासी भाई कमजोर भून्दा हा ता अऊँ भी कमजोर भूच्ची गान्दा हा। मिन्जो बुरा लगदा जैहणै कोई कसकी जो पाप मन्ज धकेलदा हा। 
2CO,11,30,अगर घमण्ड़ करना जरूरी हा ता मूँ अपणी कमजोरी री गल्ला पुर घमण्ड़ करणा। 
2CO,11,31,"इन्दै प्रभु यीशु रा प्रमात्मां अतै पिता जैडा सदा धन्य हा, सो जाणदा हा कि अऊँ इन्या गल्ला रै बारै मन्ज सच बल्लू करदा। "
2CO,11,32,"दमिश्क शहर मन्ज अरितास राजै रा जैडा हाकिम थु, तिनी मिन्जो पकड़णै जो दमिश्कियों रै नगरा पुर पैहरा बहालुरा थु, "
2CO,11,33,"अतै अऊँ टोकरै मन्ज खिड़की थऊँ भूच्ची करी दीवार थऊँ ओसी गो, अतै तैस हाकिम रै हत्था थऊँ बची निकलू। "
2CO,12,1,फिरी भी घमण्ड़ करना मिन्जो तांयें ठीक निय्आ तांभी करना पैन्दा; ठेरैतांये मूँ प्रभु रै दितुरै दर्शना अतै प्रकाशना री चर्चा करनिआ। 
2CO,12,2,"अऊँ मसीह मन्ज अक्क मणु जो जाणदा; चौदह साल भूए कि ना जाणै शरीरा सोगी, ना जाणै बिना शरीरा रै प्रमात्मां ही जाणदा; ऐसा मणु स्वर्गा जो चूकी लैऊ जैड़ी प्रमात्मां रैहन्दा। "
2CO,12,3,"अऊँ फिरी बलदा अऊँ अक्क ऐसै मणु जो जाणदा ना जाणै शरीरा सोगी, ना जाणै बिना शरीरा रै प्रमात्मां ही जाणदा हा, "
2CO,12,4,"कि स्वर्गलोका मन्ज चुकी लैऊरा हा, अतै ऐसी गल्ला हुणी जैड़ी कणैणै री ना हिन; अतै तियां गल्ला रै बारै मन्ज मणु जो दसणै री इजाजत निय्आ। "
2CO,12,5,"ऐसै मणु पुर ता मूँ घमण्ड़ करणा, पर अपणै पुर अपणी कमजोरी जो छड़ी, अपणै बारै मन्ज घमण्ड़ ना करणा। "
2CO,12,6,"क्ओकि अगर अऊँ घमण्ड़ करना चाऊ भी ता मूर्ख ना बनणा, क्ओकि मूँ सच बलणा। तांभी अऊँ ऐस तरह रा घमण्ड़ करनै थऊँ अपणै आपा जो रोकदा हा, ऐसा ना भोआ कि जियां कोई मिन्जो हेरदा या मिन्जो थऊँ हुणदा, मिन्जो तैस थऊँ बढ़ीकरी समझा। "
2CO,12,7,"ठेरैतांये कि सो अदभुत चिजा जैड़ी प्रमात्मैं मिन्जो दस्सी तैत थऊँ अऊँ घमण्‍ड़ी ना भूच्ची गच्छु ठेरैतांये प्रमात्मैं मेरै शरीरा मन्ज अक्क ऐसा दुख दिता जैतिओ सहन करना मुसकल थू, अर्थात अक्क शैतान रा दूत कि मिन्जो घूसै मारा ताकि अऊँ घमण्ड़ ना करूं। "
2CO,12,8,ठेरै बारै मन्ज मैंई प्रभु सोगी त्राई बरी विनती करी कि मिन्जो थऊँ ऐह दूर भूच्ची गच्छा। 
2CO,12,9,"पर तिनी मिन्जो सोगी बल्लू, “मेरा अनुग्रह तिजो तांयें काफी हा; क्ओकि मेरी सामर्थ कमजोरी मन्ज सिद्ध भून्दिआ।” ठेरैतांये मूँ बड़ी खुशी सोगी अपणी कमजोरी पुर घमण्ड़ करणा कि मसीह री सामर्थ मेरी जिन्दगी द्धारा कम करू करा। "
2CO,12,10,"ठेरी वजह थऊँ अऊँ मसीह तांयें कमजोरी मन्ज, अतै निन्दा मन्ज, अतै दरिद्रता मन्ज, अतै उपद्रव मन्ज, अतै संकटा मन्ज खुश हा; क्ओकि जैहणै अऊँ कमजोर भून्दा, तांभी मसीह रै सामर्थ री वजह थऊँ बलवन्त भून्दा। "
2CO,12,11,"तुहै मिन्जो मूर्ख सांईयै व्यवहार करनै जो मजबुर करू कि ऐस तरीकै घमण्ड़ करैं। तुसिओ ता मेरी तारीफ करणा चहिन्दी थी, क्ओकि अगर अऊँ कुछ भी निय्आ, तांभी तियां बड़े थऊँ बड़े प्रेरिता मन्ज कसी गल्ला मन्ज घट निय्आ। "
2CO,12,12,"जैहणै अऊँ तुन्दै सोगी थू मैंई ऐह सबूत दिता कि अऊँ प्रेरिता हा। क्ओकि मैंई धीरज सोगी कई चमत्कार अतै हैरानी भरै कम, अतै सामर्थ भरै कम्मा तुन्दै मन्जै करै हिन। "
2CO,12,13,"तुहै कसा जिनी गल्ला मन्ज दूई कलीसिया मन्ज घट थियै, सिर्फ ऐत मन्ज कि मैंई तुसु पुर अपणा भार ना पाऊ। मेरा ऐह अन्याय माफ करा। "
2CO,12,14,"हेरा, अऊँ त्रीं बरी तुसु बलै ईणै जो तैयार हा, अतै मूँ तुसु पुर कोई भार ना रखणा, क्ओकि मैंई तुन्दी दौलत ना बल्कि, तुसिओ ही चाहन्दा। क्ओकि बच्चै जो माँ-पिता तांयें धन ना कठेरना चहिन्दा, पर माँ-पिता जो बच्चै तांयें कठेरना चहिन्दा। "
2CO,12,15,"मूँ तुसु तांयें बड़ी खुशी सोगी अपणा सब खर्च करणा, बल्कि अपणा जीवन भी तुसु तांई समर्पित करनै जो तैयार हा। अऊँ तुसु सोगी बड़ा ज्यादा प्‍यार करदा हा पर तुहै इन्या लगदा कि तुहै मिन्जो सोगी बड़ा घट प्रेम रखदै हिन। "
2CO,12,16,"पर होर मणु सोचदै हिन कि मैंई तुसु पुर बोझ ना पाऊ, पर चतुराई सोगी तुसिओ धोखा दिकरी फसाई लैऊ। "
2CO,12,17,"भला, जियां जो मैंई तुसु बलै भैजू, कै तियां मन्ज कसी रै द्धारा मैंई छल करीके तुसु थऊँ कुछ लैई लैऊ? "
2CO,12,18,"मैंई तीतुस जो समझाई करी तैस सोगी विस्वासी भाई जो भैजु, ता कै तीतुसै छल करीके तुसु थऊँ कुछ लैऊ? कै अहै अक्क ही इरादै सितै ना चलै अतै अक्क ही तरह रा व्यवहार ना करू? "
2CO,12,19,"तुहै हालि तक समझू करदै भूणै कि अहै तुन्दै सामणै प्रत्युतर दिच्छु करदै हिन। अहै ता प्रमात्मैं जो मौजुद जाणी करी मसीह मन्ज बलदै हिन, अतै हे प्यारेओ, सब गल्ला तुन्दै विस्वास जो मजबुत करनै तांयें बलदै हिन। "
2CO,12,20,"क्ओकि मिन्जो ड़र हा, करखी ऐसा ना भोआ कि अऊँ इच्ची करी जियां चाहन्दा हा, तियां ही तुसिओ ना पाऊ; अतै मिन्जो भी जियां तुहै ना चाहन्दै तियां ही पान। मिन्जो ड़र हा जैहणै मूँ इणा ता करखी ऐसा ना भोआ कि तुसु मन्ज लड़ाई, डाह, क्रोध, विरोध, ईर्ष्या, चुगली, अभिमान अतै बखेड़ै भून। "
2CO,12,21,"मिन्जो ड़र हा जैहणै मूँ दोवारा तुसु बलै इणा ता प्रमात्मां मिन्जो तुन्दै सामणै नम्र करा। मिन्जो ऐसा गल्ला रा दुख भूणा कि कईये अपणा पुराणा पाप ना छडुरा हा। तुहै अपणै गन्दै कम अतै व्यभिचार अतै लुचपन थऊँ, जैडा तुहै करदै थियै तैत थऊँ अपणा मन ना फिराऊरा हा। "
2CO,13,1,अबै त्रीं बरी अऊँ तुसु बलै इन्दा; जियां पवित्रग्रन्था मन्ज लिखुरा हा: दोई या त्राई गवाह रै मुँहा थऊँ हरेक गल्ल ठहराई गाणिआ। 
2CO,13,2,"जियां अऊँ जैहणै दूई बरी तुसु सोगी थु, तियां ही अबै दूर रैहन्दै तियां मणु थऊँ जियें पाप करूरा थु, अतै होरी सबी मणु सोगी पैहलै थऊँ ही बली दिन्दा कि अगर अऊँ फिरी आ ता कसी सजा थऊँ ना बचणा। "
2CO,13,3,"क्ओकि तुहै ता ठेरा सबूत चाहन्दै हिन कि मसीह मिन्जो मन्ज बलदा हा, तैस तुसिओ सुधारना, सो कमजोर निय्आ पर तुसु मन्ज सामर्थी हा। "
2CO,13,4,"सो कमजोरी री बजह थऊँ क्रूस पुर चढ़ाया ता गो, तांभी प्रमात्मां री सामर्थ सोगी जिन्दा हा। अहै भी तैस मन्ज कमजोर हिन, पर प्रमात्मैं री सामर्थ रै द्धारा तैस सोगी जीणा ताकि तुसिओ सुधारी सकन। "
2CO,13,5,अपणै आपा जो जाँचा अतै परखा कि विस्वास मन्ज सचै हिन कि ना? अगर तुहै ऐसा परीक्षा मन्ज सफल भूच्ची गै ता तुसु जाणी लैणा कि यीशु मसीह तुसु मन्ज जिन्दा हा। अगर तुहै सफल ना भुऐ ता जाणी गाणा कि मसीह तुसु मन्ज जिन्दा निय्आ। 
2CO,13,6,पर मेरी उम्मीद हा कि तुसु जाणी लैणा कि अहै परीक्षा मन्ज पास भूच्ची गच्छुरै हिन अतै मसीह असु मन्ज जिन्दा हा। 
2CO,13,7,"अहै अपणै प्रमात्मैं सोगी ऐह प्रार्थना करदै हिन कि तुहै कोई बुराई ना करन, ठेरैतांये ना कि अहै खरै हुजन, पर ठेरैतांये कि तुहै भलाई करन, चाहे अहै निकम्मे ही ठहरन। "
2CO,13,8,"क्ओकि अहै सच्चाई रै विरोधा मन्ज कुछ ना करी सकदै, पर सच्चाई तांयें ही करी सकदै हिन। "
2CO,13,9,"जैहणै अहै कमजोर हिन अतै तुहै बलवन्त हिन, ता अहै खुश भून्दै हिन, अतै ऐह प्रार्थना भी करदै हिन कि तुहै विस्वास मन्ज सिद्ध भूच्ची गान। "
2CO,13,10,मेरै तुसु बलै इणै थऊँ पैहलै अऊँ ऐह गल्ला ठेरैतांये तुसिओ लिखु करदा हा ताकि मेरै इणै पुर अऊँ तुसु सोगी कठोरता सोगी व्यवहार ना करू। क्ओकि जैड़ा अधिकार प्रमात्मैं मिन्जो दितुरा हा तैत सोगी अऊँ तुसिओ मजबुत करना चाहन्दा हा ना कि नाश करना। 
2CO,13,11,"ता हे विस्वासी भाईओ, मेरी सलाह मना खुश रेय्आ; अपणा स्वभाव साफ रखा, अक्क दूये जो उत्साहित करदै रेय्आ, अक्क मत रेय्आ, शान्ती बणाई रखा, अतै प्रेम अतै शान्ती रा दाता प्रमात्मां तुन्दै सोगी भूणा। "
2CO,13,12,अक्की दूये जो प्‍यार सोगी नमस्कार करा। 
2CO,13,13,सब पवित्र मणु तुसिओ नमस्कार बलदै हिन। 
2CO,13,14,प्रभु यीशु मसीह रा अनुग्रह अतै प्रमात्मैं रा प्रेम अतै पवित्र आत्मा री सहभागिता तुसु सबी सोगी भून्दी रेय्आ। 
GAL,1,1,"ऐह पत्री पौलुस जैडा यीशु मसीह रा प्रेरित हा, सबी विस्वासी भाई सोगी मिलीकरी गलातिया परदेस री कलीसिया जो लिखु करदा। मिन्जो ना ता मणु रै द्धारा अतै ना ही मणु रै अधिकारा रै द्धारा नियुक्त करू, बल्‍की यीशु मसीह अतै पिता प्रमात्मां री तरफा थऊँ चुणुरा हा जिनी यीशु जो मरूरै थऊँ जिन्दा करू। "
GAL,1,2,अऊँ प्रार्थना करदा हा कि इन्दा पिता प्रमात्मां अतै प्रभु यीशु मसीह तुसिओ अनुग्रह अतै शान्ती देय्आ। 
GAL,1,3,यीशुऐ इन्दै प्रमात्मैं अतै पिता री इच्छा रै मुताबक अपणै आपा जो इन्दै पापा तांई बलिदान करी दिता ताकि असिओ ऐस संसार रै मणु रै बुरै असर थऊँ छुड़ाई लेय्आ। 
GAL,1,4,अऊँ ऐह प्रार्थना करदा कि मणु प्रमात्मैं री स्तुति सदा-सदा करदै रैहन। आमीन। 
GAL,1,5,मिन्जो हैरानगी भुन्दी हा कि प्रमात्मैं तुसिओ मसीह रै जैस अनुग्रह सितै हैदुरा तैस थऊँ तुसै इतनी जल्दी फिरी करी होरी किस्‍मां रै सुसमाचार पुर विस्वास करना लगी पै हिन। 
GAL,1,6,अक्क ही सचा सुसमाचार हा पर कुछ मणु मसीह रै ऐस सुसमाचार जो खत्म करना चाहन्दै हिन अतै तिन्ये तुसिओ उलझन मन्ज पाई दितुरा हा। 
GAL,1,7,"पर जे असु थऊँ या स्वर्गा थऊँ भी कोई स्वर्गदूत ऐस सुसमाचारा जो छड़ी करी जैडा अहै तुसु जो हणाऊरा हा, कोई होर शिक्षा देय्आ ता प्रमात्मां तैसिओ हराप देय्आ। "
GAL,1,8,"जिआं कि अहै पैहलै बल्ली चुकुरै हिन कि, तिन्या फिरी बल्‍दा, कि ऐस सुसमाचार जो छड़ी करी जैतिओ तुसै मनुरा हा, जे कोई होर शिक्षा हुणान्दा ता प्रमात्मां तैसिओ हराप देय्आ। "
GAL,1,9,"अऊँ मणु जो खुश ना करना चाहन्दा, पर प्रमात्मैं जो खुश करना चाहन्दा। अगर अऊँ हालि तिकर मणु जो ही खुश करदा रैहन्दा ता मसीह रा दास ना भुन्दा। "
GAL,1,10,हे विस्वासी भाईओ अऊँ तुसु जो बताई दिन्दा कि जैडा सुसमाचार मैंई हणाऊरा सो मणु रै विचारा रै अनुसार निय्आ। 
GAL,1,11,"क्ओकि सो मिन्जो मणु थऊँ ना मुळुरा अतै ना मिन्जो कसी सखऊरा, पर यीशु मसीह ही मिन्जो तैस सुसमाचार जो सखाऊरा हा। "
GAL,1,12,"यहूदी दल मन्ज जैडा पैहलै मेरा चाल-चलन थू तठेरै बारै मन्ज तुसै हुणी चुकुरै हिन, कि अऊँ प्रमात्मैं रै मणु जो बड़ा सतान्दा थू जैड़ै मसीह रै पिचो चलदै थियै अतै नाश करनै री कोशिश करदा थू। "
GAL,1,13,अतै अपणै मतै सारै जाती भाई जो जैड़ै कि मेरी उमरा रै थियै तिन्या थऊँ ज्यादा बढीकरी अऊँ अपणै बाप-दादै री शिक्षा जो सिखदा अतै पालन करदा थू। 
GAL,1,14,पर मेरै जन्म भूणै थऊँ पैहलै ही प्रमात्मैं मिन्जो चुणी लैऊ अतै अपणै अनुग्रह सोगी हैदु। ता ऐह तैसिओ खरा लगु कि 
GAL,1,15,"अपणै पुत्रा जो मेरै द्धारा प्रकट करा कि अऊँ गैर यहूदी मन्ज तसेरा सुसमाचार हुणाऊ, ता मैंई कसी मणु थऊँ ठेरै बारै मन्ज सलाह ना लैई। "
GAL,1,16,अतै ना यरूशलेम शहर जो गो जेठी मिन्जो थऊँ पैहलै यीशु रै प्रेरित थियै पर जतूणी जल्दी भुच्‍ची सका अऊँ अरब देश जो चली गो अतै फिर दमिश्क शहर जो फिरी आ। 
GAL,1,17,फिरी त्राई साला बाद अऊँ प्रेरित पतरस सोगी मुळणै तांये यरूशलेम शहरा जो गो अतै तैस बल्लै पन्‍द्रह दिन तिकर रैऊ। 
GAL,1,18,पर प्रभु रै भाई याकूब जो छड़ी करी अऊँ कसी होरी प्रेरिता सितै ना मुळु। 
GAL,1,19,"जैड़ी गल्ला अऊँ तुसिओ लिखु करदा, प्रमात्मां जाणदा हा कि, ऐ सची हिन। "
GAL,1,20,यरूशलेम शहर थऊँ अऊँ सिरिया अतै किलिकिया रै परदेस मन्ज आ। 
GAL,1,21,"पर यीशु मसीह रै विस्वासी जैड़ै यहूदिया परदेस मन्ज रैहन्दै थियै, सो मिन्जो सोगी पैहलै कदी ना मुळुरै थियै। "
GAL,1,22,"पर तिन्यै ऐह ही हुणुरा थू कि जैडा असु जो पैहलै सतान्दा थू सो तैस ही यीशु मसीह रा सुसमाचार हुणाऊ करदा हा, जैस जो सो पैहलै नाश करनै री कोशिश करू करदा थू। "
GAL,1,23,"ता सो विस्वासी मिन्जो हेरी करी प्रमात्मैं री महिमा करू करदै थियै, क्ओकि प्रमात्मैं मिन्जो बदली दिता, पैहलै अऊँ मणु जो सताणै बाळा थू अबै मसीह रा चेला बणी गच्छुरा हा। "
GAL,2,1,"चौदह साला थऊँ बाद अऊँ बरनबास सोगी फिरी यरूशलेम शहर जो गो, अतै तीतुस जो भी सोगी लैई गो। "
GAL,2,2,अऊँ तैड़ी ठेरैतांये गो क्ओकि प्रमात्मैं बल्लू गाणै तांये; जैहणै अऊँ तैड़ी थू ता मैंई खास अगुवै सोगी अकेलै मन्ज मुलाकात करी अतै तैस सुसमाचार रै बारै मन्ज दस्सु जैड़ा अऊँ गैर यहूदी मन्ज प्रचार करदा हा। ताकि ऐसा ना भोआ कि जैडा कम अऊँ करू करदा सो बेकार भुच्‍ची गच्छा। 
GAL,2,3,तीतुस जैडा मेरै सोगी थू सो अक्क यूनानी मणु हा अतै जसेरा खतना ना भच्छुरा थू। यरूशलेम शहर रै अगुवै तैसिओ खतना कराणै तांयें मजबुर ना करू पर तैसिओ ग्रहण करू। 
GAL,2,4,"तीतुस रै खतनै रै बारै मन्ज ऐह तियां झूठै यहूदी विस्वासी मन्ज बैहंस बाजी री गल्ल बणी गैई। सो झूठै यहूदी विस्वासी इन्दी कलीसिया मन्ज चोरी छिपे चली आये थियै। जैड़ी आजादी असिओ मसीह यीशु मन्ज मुळूरी हा, तैतिओ नाश करनै री कोशिश करना लगै ताकि अहै फिरी यहूदी व्यवस्था रा गुलाम बणी गाहन। "
GAL,2,5,"अक्क घड़ी भी अहै प्रेरितै तिन्या झूठै भाई रै अधीन रैहणै थऊँ इन्कार करू, ठेरैतांये कि सुसमाचार री सच्चाई तुसु मन्ज बणी रेय्आ। "
GAL,2,6,"फिरी जैड़ै यरूशलेम कलीसिया रै अगुवै आदर योग्य समझै गान्दै थियै, मिंजो ऐत थऊँ कुछ ना लैणा; क्ओकि प्रमात्मां कसी रा मुँहा हेरी न्याय ना करदा, तियां आदर योग्य अगुवै मणु मन्ज असिओ कुछ नोई गल्ल ना मुळी। "
GAL,2,7,"पर ठेरै उलट जैहणै तियें हेरू कि जियां यहूदी मणु तांयें सुसमाचार रा कम पतरस जो दितुरा हा, तियां ही गैर यहूदी जो सुसमाचार हुनाणै तांयें मिंजो दितुरा हा "
GAL,2,8,"क्ओकि प्रमात्मैं पतरसा थऊँ यहूदी मणु मन्ज प्रेरिताई रै कम बड़ै प्रभाव सोगी करवाये, तिनी ही मिंजो भी गैर यहूदी तांये प्रेरित ठहराऊ, "
GAL,2,9,"याकूब, पतरस अतै यूहन्‍ना जैड़ै कलीसिया रै अगुवै मनै गान्दै थियै तियें ऐसा गल्ला जो जाणी लैऊ कि मिन्जो प्रमात्मैं ऐह खास कम दितुरा हा। ठेरैतांये मिन्जो अतै बरनबास सोगी सहमत भुऐ कि अहै सब सहभागी हिन। अहै ऐह मनी लैऊ कि मूँ अतै बरनबास गैर यहूदी मन्ज कम करना अतै तिन्या यहूदी मन्ज। "
GAL,2,10,"तिन्यै सिर्फ ऐह बल्लू कि अहै यरूशलेम रै गरीब विस्वासी री सुध लैन, अतै ऐस कम्मा जो करनै रा अऊँ भी प्रयास करू करदा थू। "
GAL,2,11,"पर जैहणै पतरस अन्ताकिया शहर मन्ज आ, ता मैंई तैसिओ विस्वासी रै सामणै झिड़कु क्ओकि सो ठीक तरीकै कम ना करू करदा थू। "
GAL,2,12,पतरस पैहलै गैर यहूदी मसीह मणु सोगी खाणा खाऊँ करदा थू पर जैहणै याकूब री कनारी थऊँ कुछ यहूदी विस्वासी मणु आये ता पतरसै तिन्या गैर यहूदी मणु सोगी खाण खाणा ना चाऊ। पतरसा जो ऐसा गल्ला रा डर थू कि यहूदी मणु तसेरी बुराई करनी हा ठेरैतांये सो तिन्या मणु थऊँ पिचो फिरी गो। 
GAL,2,13,"तैस सोगी अन्ताकिया शहर मन्ज कुछ यहूदी विस्वासी भी कपट करू, ऐड़ी तक कि बरनबास भी तंयारै कपटा मन्ज पैई गो। "
GAL,2,14,"पर जैहणै मैंई हेरू कि सो सुसमाचार री सच्चाई रै अनुसार ना चलदै, ता मैंई सबी रै सामणै पतरस जो सुधारू अतै बल्लू, “जैहणै तू यहूदी भूच्ची करी यहूदी सांईये ना पर गैर यहूदी सांईये चलदा ता तू गैर यहूदी जो यहूदी सांईये चलणै जो कजो बलदा?” "
GAL,2,15,"अहै जैड़ै जन्मा थऊँ ही यहूदी हिन, अतै तिन्या मन्ज ना हिन जिन्या जो पापी गैर यहूदी बलया गान्दा हा। "
GAL,2,16,पर अहै जाणदै हिन कि प्रमात्मां तिन्या जो ही ग्रहण करदा हा जैड़ै यीशु मसीह पुर विस्वास करदै हिन। कोई भी व्यवस्था रा पालन करनै थऊँ प्रमात्मैं जो खुश ना करी सकदा। ठेरैतांये अहै यीशु मसीह पुर विस्वास करदै हिन अतै इन्दै विस्वास री वजह थऊँ ही अहै धर्मी बणी करी प्रमात्मैं असिओ ग्रहण करू। 
GAL,2,17,"कुछ यहूदी सोचदै हिन कि अहै पाप करूरा हा क्ओकि अहै धर्मी बनणै तांये सिर्फ मसीह पुर विस्वास करदै हिन, ठेरै बदलै कि अहै व्यवस्था रा पालन करन। ठेरा अर्थ कै ऐह हा कि मसीह असिओ पाप करनै तांये बणाऊरा हा? बिलकुल ना! "
GAL,2,18,"क्ओकि जैसा पुराणी व्यवस्था री रीति जो मैंई छडी दितुरा अगर तैतिओ ही दोवारा अपनादां, ता अपणै आपा जो दोषी बणान्दा। "
GAL,2,19,जैहणै मैंई व्यवस्था रा पालन करनै री कोशिश करी ता व्यवस्था मिन्जो दोषी ठहराऊ ठेरैतांये अऊँ व्यवस्था तांये मरी गो मतलब मैंई तैतिओ मनणै तांये इन्कार करू ताकि अऊँ प्रमात्मैं तांये जी सकूँ। 
GAL,2,20,ऐह ऐस तरीकै हा कि मना जिन्या जैहणै मसीह क्रूस पुर मरू ता तैहणै अऊँ भी मरू। अबै अऊँ पैहलै सांईये जिन्दगी ना जिन्दा पर मसीह मिन्जो मन्ज जिन्दा हा। अबै अऊँ प्रमात्मैं रै पुत्रा पुर भरोसा करीके जिऊ करदा जिनी मिन्जो सोगी बड़ा प्रेम करू अतै मिन्जो तांये अपणी जान दिती। 
GAL,2,21,अऊँ प्रमात्मैं री अनुग्रह री कीमत जो समझदा हा; क्ओकि अगर व्यवस्था रा पालन करनै थऊँ मणु धर्मी बणदै ता मसीह रा मरना बेकार भून्दा। 
GAL,3,1,"ओ निर्बुद्धि गलातियों परदेस रै विस्वासी मणुओ, कुन्‍नी तुसु जो लालच मन्ज फसाई लैऊ हा? अहै तुसिओ गहराई सोगी दसुरा हा कि यीशु मसीह क्ओ क्रूस पुर मरू फिरी तुहै क्ओ इन्या गल्ला जो भुली करी फिरी गै। "
GAL,3,2,अऊँ तुसु थऊँ सिर्फ ऐह जाणना चाहन्दा कि तुहै प्रमात्मैं री आत्मा जो व्यवस्था रै पालन करनै थऊँ पाऊ या सुसमाचार रै हुणनै थऊँ अतै विस्वास करनै थऊँ पाऊरा? 
GAL,3,3,तुहै कैतनै निर्बुद्धि हिन कि तुहै अपणी मसीह जिन्दगी जो पवित्र आत्मा मन्ज शुरू करनै थऊँ बाद अबै तुहै क्ओ मणु री रीति सितै सिद्ध भूणै री कोशिश करू करदै हिन। 
GAL,3,4,तुहै सुसमाचार री वजह थऊँ बड़ा दुख सहू कै सो बेकार भूआ? पर अऊँ उम्मीद रखदा बिलकुल बेकार ना भूआ। 
GAL,3,5,अऊँ तुसु थऊँ दोवारा पुछदा हा कि कै व्यवस्था रा पालन करनै थऊँ प्रमात्मां तुसिओ अपणा पवित्र आत्मा दान करदा अतै तुसु मन्ज सामर्थ रै कम करदा? बिलकुल ना! पर ऐह ठेरै कारण हा कि तुहै यीशु मसीह रा सुसमाचार हुणु अतै ऐत पुर विस्वास करू। 
GAL,3,6,"“अब्राहमे ता प्रमात्मैं पुर विस्वास करू, अतै ऐह तैस तांयें धार्मिकता गिणी गई।” "
GAL,3,7,"ता ऐह जाणी लेय्आ कि जैड़ै अब्राहम सांईये प्रमात्मैं पुर विस्वास करणै बाळै हिन, सो ही अब्राहम री सच्ची औलाद हिन। "
GAL,3,8,"कई साल पैहलै पवित्रग्रन्थ मन्ज बलुरा हा कि प्रमात्मां गैर यहूदी जो तंयारै विस्वास रै द्धारा धर्मी ठहराई करी ग्रहण करना हा, ठेरैतांये प्रमात्मैं अब्राहम सोगी तैस सुसमाचार जो बल्लू कि “तेरी वजह थऊँ सबी जाति रै मणु अशीर्वाद पाणा।” "
GAL,3,9,ठेरैतांये जैडा कोई मसीह पुर विस्वास करदै हिन सो तैस अशीर्वाद मन्ज भागी भूणै जैड़ा अब्राहमे अपणै विस्वास सितै पाऊरा थू। 
GAL,3,10,"पर जैड़ा व्यवस्था पुर भरोसा करदै ताकि सो प्रमात्मैं री नजरा मन्ज धर्मी बणी सकन, सो सब प्रमात्मैं रै हराप रै अधीन हिन, क्ओकि पवित्रग्रन्था मन्ज लिखुरा हा, “जैडा कोई व्यवस्था री कताबा मन्ज लिखुरी सब गल्ला जो करनै मन्ज स्थिर ना रैहन्दा, सो हरापित हा।” "
GAL,3,11,पर ऐह गल्ल साफ हा कि कोई भी प्रमात्मैं री नजरा मन्ज व्यवस्था रा पालन करनै रै द्धारा धर्मी ना बणी सकदा। पवित्रग्रन्था मन्ज लिखुरा कि “धर्मी जन विस्‍वासा सोगी जिन्दा रैहन्दा हा।” 
GAL,3,12,पर व्यवस्था रा विस्वास सोगी कोई रिश्ता निय्आ; पर जिन्या पवित्रग्रन्थ बलदा हा “जैस व्यवस्था री सबी गल्ला जो मनणा तैस जिन्दा रैहणा।” 
GAL,3,13,"मसीह जैडा असु तांयें हरापित बणु, तिनी असिओ खरीदी करी व्यवस्था रै हराप थऊँ छुड़ाऊँ, क्ओकि पवित्रग्रन्था मन्ज लिखुरा हा, “जैडा कोई क्रूस पुर लटकाया गान्दा सो हरापित हा।” "
GAL,3,14,यीशु मसीह रै द्धारा प्रमात्मैं गैर यहूदी जो सो ही अशीर्वाद दितुरा जैडा तिनी अब्राहम सोगी वायदा करूरा थू। ताकि अहै जैड़ै विस्वासी हिन सो विस्वास सोगी ही तैस पवित्र आत्मा जो पान जठेरी प्रतिज्ञा भच्छुरी थी। 
GAL,3,15,"हे, विस्वासी भाईओ, हरेक दिन री जिन्दगी थऊँ ऐठी अक्क उदाहरण हा। जैस तरीकै अक्क अटल प्रतिज्ञा जो ना कोई बदली सकदा ना कोई टाळी सकदा, तैस तरीकै ही ऐस गल्ला मन्ज ऐसा ही हा। "
GAL,3,16,"ता प्रतिज्ञा अब्राहम जो अतै तसेरै वंश जो दिती। पवित्रग्रन्थ ऐह मतै रै बारै मन्ज ना बलदा, “वंशा जो,” पर अपणै अक्क बच्चै रै बारै मन्ज बलदा हा कि “तेरै वंश जो” अतै सो मसीह हा। "
GAL,3,17,"अऊँ ऐह बलणै री कोशिश करू करदा कि जैडा वायदा प्रमात्मैं अब्राहम सोगी करूरा थू तैसिओ चंऊर सौ तीह साला बाद ना टाळी सकदै जैहणै प्रमात्मैं मूसा जो व्यवस्था दितुरी हा, अगर प्रमात्मां ऐसा करदा ता सो अपणै वायदै जो त्रोड़ी दिन्दा। "
GAL,3,18,अगर विरासत व्यवस्था जो मनणै थऊँ मूळी सकदी हा ता सो प्रमात्मैं रै वायदै जो ग्रहण करनै रा परिणाम ना भूणा। पर प्रमात्मैं अनुग्रह रै द्धारा अब्राहम सोगी वायदा करूरा थू। 
GAL,3,19,फिरी व्यवस्था कजो दिती? सो वायदै रै बाद दिती गई थी ताकि मणु जो तंयारै पापा रा पता लगी सका पर व्यवस्था तैहणै तक बणी रैहणै जो बणाई गई जैहणै तक सो वायदा करूरा बच्चा ना इन्दा। प्रमात्मैं ऐह व्यवस्था स्वर्गदूता रै द्धारा मूसा जो दितुरी थी जैड़ा मणु अतै प्रमात्मैं रै मन्जै मध्यस्थ थू। 
GAL,3,20,मध्यस्थ रा कम तैहणै भून्दा हा जैहणै अक्क थऊँ ज्यादा मणु जो वायदै करनै भून। पर प्रमात्मां जैडा अक्क ही हा तिनी अब्राहम जो वायदा दिणै तांये कसी मध्यस्थ रा इस्तेमाल ना करू। 
GAL,3,21,ता कै प्रमात्मैं री व्यवस्था अतै प्रमात्मैं रै वायदै रै मन्ज कुछ टकराव हा? बिलकुल ना! अगर व्यवस्था असिओ नोई जिन्दगी दी सकदी थी ता अहै व्यवस्था रा पालन करीके प्रमात्मैं री नजरा मन्ज धर्मी बणी सकदै थियै। 
GAL,3,22,"पर पवित्रग्रन्थ ऐह साफ बलदा कि अहै सब पाप रै अधीन हिन, ता यीशु मसीह पुर विस्वास करनै रै द्धारा ही अहै प्रमात्मैं री आजादी रा नोआ वायदा पाई सकदै हिन। "
GAL,3,23,"पर यीशु मसीह पुर विस्वास रा रस्ता असिओ मुळणै थऊँ पैहलै व्यवस्था री अधीनता मन्ज इंदी रखवाली भून्दी थी। सो विस्वास रा रस्ता जैडा प्रकट भूणै बाळा थू, तैहणै तक अहै व्यवस्था रै ही बन्‍धना मन्ज रैह। "
GAL,3,24,व्यवस्था मसीह रै इणै तक अक्क रक्षक सांईये थी। जैहणै यीशु मसीह आ ता अहै यीशु मसीह पुर विस्वास करनै रै द्धारा प्रमात्मैं री नजरा मन्ज धर्मी बणी गै। 
GAL,3,25,पर अबै जैहणै अहै मसीह पुर विस्वास करी लैऊ हा ता असिओ व्यवस्था री जरूरत निय्आ कि सो इन्दी रक्षा करा। 
GAL,3,26,जैहणै तुन्दा मसीह रै नां सितै बपतिस्मा भूआ ता तुहै मसीह रै स्वभाव जो पैहनी लैऊ। जैहणै तुहै यीशु मसीह पुर भरोसा करदै हिन ता तुहै सब प्रमात्मैं री औलाद बणी गान्दै हिन। 
GAL,3,27,"यीशु मसीह मन्ज विस्वास असिओ अक्क बराबर करी दिन्दा हा चाहे अहै यहूदी भून या गैर यहूदी, गुलाम भून या आजाद, मर्द भून या जनानी। "
GAL,3,28,अतै अगर तुहै मसीह रै हिन ता अब्राहम रै टबरा रै हेस्सा बणी गै हिन ता तुसिओ सो मुळणा जैड़ा प्रमात्मैं वायदा करूरा हा। 
GAL,4,1,"अऊँ ऐह बलदा कि वारिस जैहणै तक दब्बू ही हा, सो सबी चिजा रा मालक ता हा, पर तैस मन्ज अतै दासा मन्ज कोई फर्क निय्आ क्ओकि तैसिओ अपणै अधिकार रा पता निय्आ। "
GAL,4,2,पर पिता रै ठहराऊरी उमरा तक सम्भाळणै बाळै अतै प्रबन्ध करणै बाळै रै अधीन मन्ज रैहन्दा। 
GAL,4,3,"तियां ही मसीह रै इणै थऊँ पैहलै असु सोगी भी थू अहै बच्चै सांईये ही थियै, अतै ऐस संसार रै बुरै नियमा रै गुलाम थियै। "
GAL,4,4,"पर जैहणै ठीक टैमं आ, ता प्रमात्मैं अपणै पुत्रा जो भैजु, जैडा जनानी थऊँ पैदा भूआ, अतै व्यवस्था रै अधीन पैदा भूआ। "
GAL,4,5,प्रमात्मैं तैसिओ भैजु इन्दी अजादी जो खरीदणै तांये जैड़ै अहै व्यवस्था रै गुलाम थियै ताकि सो असिओ अपणै बच्चै सांईये गोद लैई सका। 
GAL,4,6,"अहै जैड़ै प्रमात्मैं रै पुत्र हिन, ठेरैतांये प्रमात्मैं अपणै पुत्र रा आत्मा जैड़ा इन्दै दिला मन्ज भैजुरा हा, सो आत्मा प्रमात्मैं जो “हे अब्बा, हे पिता” बल्ली करी हक्का पान्दा हा। "
GAL,4,7,"ठेरै तांयें तुहै अबै दास ना हिन, पर प्रमात्मैं रै पुत्र हिन; अतै जैहणै तुहै तसेरै पुत्र हिन, ता प्रमात्मैं तुसिओ अपणा वारिस भी बणाऊ। "
GAL,4,8,तुहै गैर यहूदी प्रमात्मैं जो जाणनै थऊँ पैहलै तंयारै गुलाम थियै जिन्या जो तुहै देवता मन्दै हिन पर सो झूठै देवता हिन। 
GAL,4,9,"पर अबै जैहणै तुहै प्रमात्मैं जो पछैणी लैऊआ बल्कि प्रमात्मैं तुसिओ पछैणी लैऊआ, ता तियां कमजोर अतै निकम्मी शिक्षा री कनारी कजो फिरदै हिन, जंयारै द्धारा तुसु दोवारा गुलाम बणी गाणा। "
GAL,4,10,"तुहै प्रमात्मैं री कृपा पाणै तांये दिना, महीनै, ठीक टैमां अतै साला जो मन्दै हिन। "
GAL,4,11,"अऊँ तुदैं बारै मन्ज ड़रदा हा, करखी ऐसा ना भोआ कि जैड़ी मेहनत मैंई तुसु तांयें करीआ सो बेकार भोआ। "
GAL,4,12,हे विस्वासी भाईओ मैंई तुसु सांईये बणनै तांये यहूदी व्यवस्था रा पालन करना बन्द करी दिता जिन्या अऊँ पैहलै करदा थू। अबै अऊँ तुसु सोगी विनती करदा हा यहूदी री व्यवस्था रा पालन करना बन्द करा अतै मिन्जो सांईये बणी गच्छा। तुहै मिन्जो सोगी कुछ बुरा ना करू जैहणै मैंई तुन्दै मन्जै पैहलै प्रचार करू। 
GAL,4,13,"तुसिओ याद भूणा क्ओ मैंई पैहली बरी तुसिओ सुसमाचार हुणाऊ, सो ठेरैतांये थू क्ओकि अऊँ बीमार थू। "
GAL,4,14,मेरी बमारी री वजह थऊँ तुसिओ परेशानी अतै तकलीफ रा सामना करना पैऊ फिरी भी तुहै मिन्जो तुच्छ ना जाणु; ना घृणा करी; अतै प्रमात्मैं रै स्वर्गदूत बल्कि मसीह सांईयै मिन्जो ग्रहण करू। 
GAL,4,15,ता तुहै तैस टैमैं बडै खुश थियै ता तुन्दी सो खुशी अबै करा गई? मिन्जो पक्का पता हा कि तुहै सब कुछ मिन्जो तांये बलिदान करनै जो तैयार थियै ऐड़ी तक हाख्री भी खोली करी मिन्जो दि दिन्दै। 
GAL,4,16,ता कै तुसु सोगी सच बलणै री वजह थऊँ अऊँ तुन्दा बैरी बणी गो? 
GAL,4,17,"सो झूठै मास्टर तुसिओ मित्र बणाणा ता चाहन्दै हिन, पर बुरै उदेश्य सोगी; बल्कि तुसिओ मिन्जो थऊँ अलग करना चाहन्दै हिन कि तुहै तियां पिचो चलन ना कि मेरै पिचो। "
GAL,4,18,सदा ही खरै मकसद तांये तैयार रैहणै खरा भून्दा हा ना सिर्फ तैस ही टैमैं जैहणै अऊँ तुसु सोगी हा। 
GAL,4,19,हे मेरै प्यारे बच्चेओ! अक्क बरी फिरी जिन्या अक्क माँ बच्चा जमणै रै टैमैं पीड़ा महसुस करदी हा अऊँ भी तुसु तांये तैस तरीकै री पीड़ा महसुस करू करदा जैहणै तक कि मसीह रा स्वभाव तुसु मन्ज ना चली अईआ। 
GAL,4,20,"इच्छा ता ऐह भून्दिआ कि ऐस टैमैं अऊँ तुसु बलै इच्ची करी होर मीठै तरीकै तुसु सोगी गल्ला करदा, पर अऊँ तुदैं बारै मन्ज थोड़ी उलझन मन्ज हा। "
GAL,4,21,"तुहै जैड़ै व्यवस्था रै अधीन भूणा चाहन्दै हिन, मिन्जो दसा, कै तुहै जाणदै हिन कि व्यवस्था असल मन्ज कै बलदी हा? "
GAL,4,22,पवित्रग्रन्था मन्ज ऐह लिखुरा हा कि अब्राहम रै दोई पुत्र भूए; अक्क सारा थऊँ जैड़ी आजाद जनानी थी अतै अक्क हाजिरा थऊँ जैड़ी दासी थी। 
GAL,4,23,"पर जैडा दासी थऊँ भूआ सो शरीरी रूपा सितै पैदा भूआ; अतै जैडा आजाद जनानी थऊँ भूआ, सो प्रमात्मैं री प्रतिज्ञा रै अनुसार भूआ। "
GAL,4,24,इआं गल्ला मन्ज उदाहरण हा ऐह दोनो जनानी दोई प्रमात्मैं रै वायदै हिन। पैहली जनानी हाजिरा हा जैड़ी सिनै पहाड़ सांईये हा जैड़ी मणुऐ व्यवस्था पाई जैड़ी तिन्या जो दास बणांदी हा। 
GAL,4,25,अतै अबै यरूशलेम शहर अरब देश रै सीनै पहाड़ सांईये हा क्ओकि हाजिरा अतै तसारै बच्चै व्यवस्था री गुलामी मन्ज रैहन्दै हिन। 
GAL,4,26,पर सो दुई जनानी सारा स्वर्गीय यरूशलेम सांईये हा। सो आजाद जनानी हा अतै सो इन्दी माता हा। 
GAL,4,27,"क्ओकि पवित्रग्रन्था मन्ज लिखुरा हा, “हे बाँझ, तू जैड़ी बच्चा ना जमदी अतै कदी दर्दा जो ना सहू गल्ला खोली करी जय जयकार कर अतै खुशी मना क्ओकि त्यागुरी री औलाद सुहागणा री औलादी थऊँ ज्यादा हा।” "
GAL,4,28,"हे विस्वासी भाईओ, अहै इसहाक सांईये प्रमात्मैं री प्रतिज्ञा री औलाद हिन। "
GAL,4,29,"अतै जैड़ै ऐह चाहन्दै हिन कि तुहै व्यवस्था रा पालन करन तिन्या द्धारा अबै तुसिओ सताया गान्दा हा, जिन्या इश्माईल जैड़ा शरीरा रै अनुसार पैदा भच्छुरा इसहाक जो जैड़ा प्रमात्मैं री प्रतिज्ञा रै अनुसार पैदा भच्छुरा थू सतांदा थू। "
GAL,4,30,"पर पवित्रग्रन्थ ऐसा गल्ला रै बारै मन्ज कै बलदा हा? “दासी अतै तसेरै पुत्रा जो कड़ी दे, क्ओकि दासी रा पुत्र आजाद जनानी रै पुत्रा सोगी मिरास मन्ज भागी ना भूणा।” "
GAL,4,31,"ठेरैतांये हे विस्वासी भाईओ, अहै दासी री औलाद ना हिन कि अहै व्यवस्था रा पालन करन, पर अहै आजाद जनानी री औलाद जैड़ै विस्वास सोगी प्रमात्मैं रै ग्रहण योग्य बणदै हिन। "
GAL,5,1,"मसीह असिओ मूसा री व्यवस्था री गुलामी थऊँ आजाद करूरा हा; ता ऐसा आजादी मन्ज ही बणी रेय्आ, अतै दोवारा ऐस गुलामी मन्ज मत गच्छा। "
GAL,5,2,"हेरा, अऊँ पौलुस तुसु सोगी बलदा कि अगर खतना कराई करी तुहै प्रमात्मैं री नजरा मन्ज धर्मी बनणा चाहन्दै हिन, ता मसीह मन्ज तुसिओ कुछ फायदा ना भूणा। "
GAL,5,3,फिरी भी अऊँ हरेक खतना कराणै बाळै जो चेतावनी दिन्दा कि तैसिओ सब व्यवस्था मनणा पैणीआ। 
GAL,5,4,"तुहै जैड़ै व्यवस्था रै द्धारा प्रमात्मैं री नजरा मन्ज धर्मी ठहरना चाहन्दै हिन, मसीह थऊँ अलग भूच्ची गच्छुरै हिन अतै प्रमात्मैं रै अनुग्रह थऊँ दूर भुच्‍ची गच्छुरै हिन। "
GAL,5,5,"क्ओकि आत्मा री वजह थऊँ अहै विस्‍वासा थऊँ, उम्मीद करूरी धार्मिकता री भाळ करदै हिन जैड़ा प्रमात्मैं असु सोगी वायदा करूरा हा। "
GAL,5,6,जैहणै अहै यीशु मसीह पुर विस्वास करदै हिन तैहणै खतना करना या ना करना ऐत मन्ज कोई फायदा निय्आ। जरूरी गल्ल ऐह हा कि विस्वास जो प्रेम सोगी प्रकट करन। 
GAL,5,7,तुहै ता भली-भाँति दौडू करदै थियै। अबै कुणी तुसिओ रोकी दिता कि सच्चाई जो ना मना। 
GAL,5,8,ऐह तरह री शिक्षा प्रमात्मैं री तरफा थऊँ निय्आ जिनी तुसिओ अपणी औलाद भूणै तांये हैदुरा। 
GAL,5,9,ऐह झूठी शिक्षा थोड़ा जिन्‍ना खमीर सांईये हा जैडा सब गूँथुरै आटै जो खमीर करी दिन्दा हा। 
GAL,5,10,अऊँ प्रभु पुर भरोसा रखदा कि सो तुसिओ झूठी शिक्षा पुर विस्वास करनै थऊँ दूर रखा। जैडा तुसिओ उलझन मन्ज पान्दा हा प्रमात्मैं तैस मणु रा न्याय करना चाहे सो कोई भी भोआ। 
GAL,5,11,"पर हे विस्वासी भाईओ, अगर अऊँ हालि तक खतना रा ही प्रचार करदा, ता कजो हालि तिकर सताया गान्दा? अगर अऊँ यीशु रै क्रूस रै द्धारा उद्धार रा प्रचार ना करदा ता कसी जो बुरा ना लगदा। "
GAL,5,12,भला ता ऐह भून्दा कि जैड़ै तुसिओ खतना करनै तांये परेशान करू करदै हिन सो अपणै आपा जो नपुंसक ही बणाई लैन्दै। 
GAL,5,13,"हे विस्वासी भाईओ, तुहै आजाद भूणै तांयें हैदै गै हिन; पर अपणै पापी स्वभाव जो सन्तुष्‍ट करनै तांये आजादी रा इस्तेमाल मत करा, बल्कि प्रेम सोगी अक्की दूये रै दास बनणै तांये आजादी रा इस्तेमाल करा। "
GAL,5,14,"क्ओकि सब व्यवस्था ऐसा ही आज्ञा पुर पूरी भूच्ची गान्दीआ, “तू अपणै पड़ेही सोगी अप्पु सांईये प्रेम रख।” "
GAL,5,15,पर अगर तुहै जंगली जानवरा सांईये अक्की दूये जो कटदै अतै नूकसान पुजादैं हिन ता चौकनै रेय्आ ना ता तुसु अक्की दूये रा सत्यनाश करी दिणा। 
GAL,5,16,"पर अऊँ बलदा हा कि, आत्मा री अगुवाई मन्ज चला ता तुसु अपणै पापी स्वभाव री लालसा कसी भी रीति सितै पुरी ना करनिआ। "
GAL,5,17,"पापी स्वभाव बुराई करना चाहन्दा हा जैडा आत्मा री इच्छा रै वरोधा मन्ज है अतै आत्मा ऐसी इच्छा दिन्दा हा जैडा पापी स्वभाव रै वरोधा मन्ज, ऐह दोनो अप्पु मन्ज लड़दै रैहन्दै हिन ताकि तुहै अपणी भली इच्छा जो पुरा ना करी सकन। "
GAL,5,18,अतै अगर तुहै आत्मा रै अनुसार चलदै हिन ता तुहै व्यवस्था रै अधीन ना रैह। 
GAL,5,19,"पापी स्वभाव रै कम ता साफ हिन, मतलब व्यभिचार, गन्दै कम, लुचपन, "
GAL,5,20,"मूर्तिपूजा, टोन्णा, बैर, झगड़ा, ईर्ष्या, क्रोध, वरोध, फूट, विधर्म, "
GAL,5,21,"डाह, मतवालापन, लीलाक्रीड़ा अतै ऐत सांईये होर भी कम हिन, ठेरै वारै मन्ज अऊँ फिरी चेतावनी दिन्दा अतै जिंआं पैहलै भी मैंई चेतावनी दितुरी हा कि ऐसै कम करणै बाळै प्रमात्मैं रै राज्य रै हक्कदार ना भूणै। "
GAL,5,22,"पर पवित्र आत्मा इन्दी जिन्दगी मन्ज ऐस तरीकै रै फल पैदा करदा हा, प्रेम, खुशी, शान्ती, धीरज, कृपा, भलाई, विस्वास, "
GAL,5,23,"नम्रता, अतै संयम हा अतै ऐसै ऐसै कम्मा रै वरोधा मन्ज कोई भी व्यवस्था निय्आ। "
GAL,5,24,"जैड़ै मणु मसीह यीशु रै हिन, तियें अपणै पापी स्वभाव री लालसा अतै अभिलाषा जो क्रूस पुर चढ़ाई दितुरा। "
GAL,5,25,"अगर अहै आत्मा रै द्धारा जिन्दै हिन, ता आत्मा रै अनुसार चलन भी। "
GAL,5,26,"अहै घमण्‍ड़ी भूच्ची करी अक्की दूये जो ना छेड़ण, अतै ना अक्की दूये सोगी जलन रखन। "
GAL,6,1,"हे विस्वासी भाईओ, अगर कोई विस्वासी कसी अपराधा मन्ज पकड़ाया गच्छा ता तुहै जैड़ै आत्मिक हिन, नम्रता सोगी ऐसै जो सुधारा, अतै अपणी भी चौकसी रखा कि तुहै भी परीक्षा मन्ज ना पैन। "
GAL,6,2,"ता अगर कोई भाई बैहण मुसकिला मन्ज हिन ता अक्की दूये री मदद करा, अतै ऐस तरीकै मसीह री व्यवस्था जो पुरा करा। "
GAL,6,3,"क्ओकि अगर कोई कुछ ना भूणै पर भी अपणै आपा जो कुछ समझदा, ता सो अपणै आपा जो धोखा दिन्दा। "
GAL,6,4,"पर हरेक अपणै ही कम्मा खरै तरीकै करा, ता तुहै अपणै कम्मा थऊँ सन्तुष्‍ट भूच्ची सकदै हिन। पर अपणै आपा री होरी सोगी तुलना मत करा। "
GAL,6,5,क्ओकि हरेक मणु अपणै कम्मा रा अप्पु ही जिम्मेदार हा। 
GAL,6,6,"जैडा वचना री शिक्षा पान्दा हा, सो सब खरी चिजा मन्ज सखाणै बाळै जो भागी करा। "
GAL,6,7,"अपणै आपा जो धोखा मत देय्आ; प्रमात्मैं जो कोई धोखा ना दी सकदा, क्ओकि मणु जैडा कुछ बाणा सो ही कटणा। "
GAL,6,8,क्ओकि जैडा अपणै पापी स्वभाव जो सन्तुष्‍ट करनै तांये ही जिन्दा हा तैस पापी स्वभाव रै द्धारा सड़ाहट अतै मौत री कटनी कटणिआ। पर जैड़ा आत्मा जो खुश करनै तांये जिन्दा हा तैस आत्मा रै द्धारा अनन्त जिन्दगी री कटनी कटणिआ। 
GAL,6,9,"अहै भलै कम करनै मन्ज हिम्मत ना छड़न, क्ओकि अगर अहै हिम्मत ना हारलै ता ठीक टैमां पुर आशीष री कटनी कटणिआ। "
GAL,6,10,"ठेरैतांये जैड़ी भी मौका मिला अहै सबी सोगी भलाई करन, खास करीके विस्वासी भाई सोगी। "
GAL,6,11,हेरा मैंई कियां बड़ै बड़ै अक्षरा मन्ज तुसिओ अपणै हत्था सितै लिखुरा हा। 
GAL,6,12,जैड़ै मणु तुसिओ खतना करनै तांये मजबुर करू करदै हिन सो दूये सामणै दखावा करना चाहन्दै हिन। सो तैहा शिक्षा री वजह थऊँ सताव ना सैहणा चाहन्दै कि मसीह रा क्रूस ही उद्धार दी सकदा हा। 
GAL,6,13,"क्ओकि खतना करनै बाळै अप्पु ही व्यवस्था पुर ना चलदै, सो तुन्दा खतना ठेरैतांये करना चाहन्दै हिन कि सो ऐसा गल्ला पुर होरी यहूदी सामणै घमण्ड़ करी सकन अतै तुसिओ अपणा चेला बणाई सकन। "
GAL,6,14,"पर ऐसा ना भोआ कि अऊँ कसी होरी गल्ला पुर घमण्ड़ करू, सिर्फ इन्दै प्रभु यीशु मसीह रै क्रूस पुर मौत रा क्ओकि तसेरी मौत री वजह थऊँ अऊँ संसार री अभिलाषा रा गुलाम ना रैऊ अतै तिन्या अभिलाषा रा मेरै ऊपर कोई अधिकार निय्आ। "
GAL,6,15,ठेरा कोई फर्क ना पैन्दा कि अहै खतना करूरा या ना; जरूरी गल्ल ऐह हा कि इन्दी जिन्दगी रा वदलाव नोई सृष्‍टि मन्ज भच्छुरा कि ना। 
GAL,6,16,"प्रमात्मैं तिन्या जो अपणी शान्ती अतै अपणी आशीष दिणिआ जैड़ै ऐस नियमा रा पालन करदै हिन, ऐसै मणु प्रमात्मैं रै मणु हिन। "
GAL,6,17,क्ओकि अऊँ अपणै शरीरा पुर तिन्या दागा जो लैई फिरदा अतै ऐत सितै ऐह सावित भून्दा कि अऊँ मसीह रा हा। 
GAL,6,18,हे विस्वासी भाईओ अऊँ प्रमात्मैं सितै प्रार्थना करदा कि इन्दै प्रभु यीशु मसीह रा अनुग्रह तुन्दी आत्मा सोगी रेय्आ। आमीन। 
EPH,1,1,ऐह पत्री पौलुस री तरफा थऊँ हा जैड़ा प्रमात्मैं री इच्छा अनुसार यीशु मसीह रा प्रेरित बनणै तांये चुणया गो। अऊँ ऐह पत्री तिन्या पवित्र मणु तांये लिखु करदा जैड़ै यीशु मसीह रै बफादार चेलै इफिसुस शहरा मन्ज रैहन्दै हिन। 
EPH,1,2,अऊँ प्रार्थना करदा कि इन्दा पिता प्रमात्मां अतै प्रभु यीशु मसीह तुसु पुर अनुग्रह करा अतै तुसिओ अपणी शान्ती सोगी आशीष देय्आ। 
EPH,1,3,"इन्दै प्रभु यीशु रै पिता प्रमात्मैं रा धन्यवाद भोआ, कि तिनी असु जो मसीह मन्ज स्वर्गीय जगहा मन्ज सबी किस्‍मां रा आत्मिक अशीर्वाद दितुरा हा। क्ओकि अहै मसीह सोगी जुड़ी गच्छुरै हिन। "
EPH,1,4,"जिआं कि तिनी असु जो ऐस संसारा री शुरूआत थऊँ पैहलै ही चुणी लैऊरा, कि अहै तसेरै नेड़ै प्यारा मन्ज पवित्र अतै निर्दोष भून। "
EPH,1,5,"अतै प्रमात्मैं अपणी ईच्‍छा री सैहमती सितै असु जो अपणै तांई पैहलै थऊँ ही ठहराऊरा, कि यीशु मसीह री बजहा थऊँ अहै तसेरै गोद लैऊरै पुत्र भून। ऐह ही प्रमात्मां करना चाहन्दा थू जैतै सो खुश भूआ। "
EPH,1,6,ठेरैतांये अहै प्रमात्मैं री स्तुति करदै हिन तैस महान अनुग्रह जो असु मणु जो दिणै तांये जैड़ै तसेरै प्यारे पुत्र रै हिन। 
EPH,1,7,मसीह रै खूना रै बलिदान रै द्धारा असिओ इन्दै पापा थऊँ माफी अतै छुटकारा मुळू। प्रमात्मैं रा अनुग्रह कैतना महान हा जैड़ा तिनी असिओ दिता। 
EPH,1,8,प्रमात्मैं असिओ अपणा सब ज्ञान अतै समझ बहुतायत सितै दिती हा। 
EPH,1,9,प्रमात्मैं अबै असु पुर प्रकट करू हा तैस भेद री योजना रै बारै मन्ज जैड़ी मसीह सोगी सम्बन्धित हा ऐसी योजना जैत सितै सो अपणी इच्छा जो पुरी करी सका। 
EPH,1,10,अतै योजना ऐह हा कि तैस ठीक टैमां पुर सब कुछ जो जैड़ा स्वर्गा मन्ज हा अतै जैडा कुछ धरती पुर हा मसीह रै अधीन करी दिणा। 
EPH,1,11,अहै मसीह सोगी अक्क भूच्ची गै हिन असिओ प्रमात्मैं थऊँ मिरास मूळी हा क्ओकि तिनी असिओ पैहलै थऊँ चुणी लैऊ अतै सो अपणी योजना अनुसार सब कुछ पुरा करदा हा। 
EPH,1,12,प्रमात्मैं रा मकसद ऐह थू कि अहै यहूदी जिन्यैं पैहलै यीशु मसीह पुर उम्मीद रखी सो प्रमात्मैं री स्तुति अतै महिमा री वजह बणन। 
EPH,1,13,अबै तुहै गैर यहूदी भी सच्चाई जो हुणी लैऊ हा अर्थात सो सुसमाचार कि प्रमात्मां तुन्दा उद्धार करणै बाळा हा। जैहणै तुहै मसीह पुर विस्वास करू तिनी सावित करू कि तुहै तसेरै अपणै हिन जैहणै तिनी अपणी पवित्र आत्मा जो तुसिओ दिता जठेरा तिनी बडै पैहलै वायदा करूरा थू। 
EPH,1,14,पवित्र आत्मा ऐसा गल्ला रा सवूत हा कि असु सो पाणा जैडा प्रमात्मैं अपणै मणु सोगी वायदा करूरा। ऐह असिओ भरोसा दुआन्दा कि प्रमात्मां अपणै मणु जो पुरी आजादी दिणिआ ठेरैतांये अहै प्रमात्मैं री महिमा री स्तुति करदै हिन। 
EPH,1,15,"प्रमात्मैं जैड़ा कुछ करू ठेरी बजहा थऊँ जैहणै थऊँ मैंई मसीह यीशु पुर तुन्दा विस्वास अतै प्रमात्मैं रै मणु रै प्रति तुन्दै प्रेम रै बारै मन्ज हुणु, हा, "
EPH,1,16,अऊँ लगातार तुसु तांई प्रमात्मैं रा धन्यवाद करदा अतै अपणी प्रार्थना मन्ज याद करदा रैहन्दा। 
EPH,1,17,अऊँ महिमा रा पिता अतै प्रभु यीशु रै प्रमात्मैं सोगी प्रार्थना करदा हा कि सो तुसिओ अपणी आत्मिक बुद्धि अतै प्रकाशन रा आत्मा देय्आ जैत सितै तुसै प्रमात्मैं जो पुरी रीति सोगी जाणी सकन।  
EPH,1,18,अऊँ ऐह प्रार्थना करदा कि प्रमात्मां तुन्दै दिला तेज सोगी भरा अतै तुहै सो उम्मीद अतै सच्चाई जो समझन जैड़ी तिनी तियां जो दितुरी हा जियां जो तिनी हैदुरा हा। तसेरै पवित्र मणु जैड़ै तसेरी महिमा रै भण्ड़ार मन्ज अमीर हिन। 
EPH,1,19,"अऊँ ऐह भी प्रार्थना करदा कि तुहै ऐसा गल्ला जो जाणी लेय्आ कि प्रमात्मैं असु विस्वासी तांये कैतना अदभुत अतै शक्तिशाली सामर्थ रखुरा हा। ऐह सो ही अदभुत सामर्थ हा जैडा तिनी इस्तेमाल करू, "
EPH,1,20,जैहणै तिनी मसीह जो मौत थऊँ जीयाऊ अतै स्वर्गा मन्ज अपणी सज्जी कनारी बहालु। 
EPH,1,21,"तैहा जगह मसीह सबी किस्‍मां री प्रधानता, अधिकार, सामर्थ, प्रभुता पुर राज्य करदा हा। सो ऐस लोक रै हरेक मणु पुर राज्य करदा अतै तैस इणै बाळै लोक रै हरेक पुर राज्य करना। "
EPH,1,22,प्रमात्मैं सब कुछ मसीह रै अधीन करी दिता अतै तैस जो कलीसिया रै फायदै तांये सबी चीजा पुर शिरोमणि ठहराऊ। 
EPH,1,23,"कलीसिया तसेरी देह हा, जैतिओ मसीह रै द्धारा पुरा अतै परिपूर्ण करया गान्दा हा। जैडा की सब जगह सबी कुछ जो अपणी हजुरी सितै भरी दिन्दा हा। "
EPH,2,1,"अतै तिनी तुसु जो भी जिन्दा करू, जैड़ै कि अपणै अपराधा अतै पापा री बजहा थऊँ आत्मिक रूपा सितै मरूरै थियै। "
EPH,2,2,"तुहै भी पैहलै पाप मन्ज रैहन्दै थियै जियां बाकी संसार तैस शैतान रै हत्था मन्ज हा जैड़ा ऐस दुनिया री अनदेखी शक्ति रा सरदार हा, सो ही आत्मा तंयारै दिला मन्ज कम करदा जैड़ै प्रमात्मैं रै मुताबक ना चलदै थियै। "
EPH,2,3,"इआं सबी मन्ज अहै भी पैहलै अपणै जीवन जो इन्या ही बितान्‍दै थियै, अपणै पापी स्वभाव अतै इच्छा जो पुरा करदै थियै, असल मन्ज अहै भी सबी सांईये प्रमात्मैं रै क्रोध रै भागी थियै। "
EPH,2,4,"पर प्रमात्मां जैडा कि दया रा धनी हा अपणै तैस बड़ै प्यारा री बजहा थऊँ जैत सितै कि तिनी असु सितै प्‍यार करू, "
EPH,2,5,जैहणै कि अहै अपराधा री बजहा थऊँ आत्मिक रूपा सितै मरूरै थियै ता असु जो मसीह सोगी जिन्दा करू। अनुग्रह सितै ही तुन्दा उद्धार भच्छुरा। 
EPH,2,6,प्रमात्मैं असिओ मरूरै थऊँ जीयाऊ अतै यीशु मसीह सोगी स्वर्गीय जगह मन्ज बहाली दिता। 
EPH,2,7,"तिनी ऐह करू कि सो ईणैबाळै टैमां मन्ज दस्सी सका कि सो असु पुर कैतना ज्यादा दयालु हा, क्ओकि अहै मसीह यीशु सोगी जुडुरै हिन। "
EPH,2,8,प्रमात्मैं पुर विस्‍वासा री बजहा थऊँ ही अनुग्रह सितै तुन्दा उद्धार भछुरा अतै ऐह तुन्दै कम्मा सितै ना बल्कि प्रमात्मैं रा दान हा। 
EPH,2,9,उद्धार इन्दै भलै कर्मा री बजहा थऊँ निय्आ ताकि कोई ऐसा गल्ला पुर घमण्ड़ ना करा। 
EPH,2,10,क्ओकि अहै तसेरी खास रचना हिन अतै मसीह यीशु मन्ज तियां भलै कमां तांई रचुरै हिन जिआं जो प्रमात्मैं पैहलै थऊँ ही असु जो करनै तांई तैयार करूरा हा। 
EPH,2,11,ऐत तांई याद रखा कि तुहै जैड़ै जन्म थऊँ ही गैर यहूदी हिन तुन्दा यहूदी मणु मजाक उड़ान्दै थियै क्ओकि तुहै खतना ना करूरा थू पर तिन्ये करूरा थू। सो जैडा रवाज करदै हिन सो सिर्फ तंयारै शरीर तांये ही हा ना कि तंयारै दिला तांये। 
EPH,2,12,तुहै मणु तैस टैमैं मसीह थऊँ अलग अतै इस्त्राएल री प्रजा अर्थात प्रमात्मैं रै चुणुरै मणु थऊँ अलग थियै। तुहै गैर यहूदी प्रमात्मैं री यहूदी सोगी करूरी प्रतिज्ञा रै वायदै रै भागी ना थियै अतै बिना उम्मीद अतै संसारा मन्ज बिना प्रमात्मैं रै थियै। 
EPH,2,13,पैहलै तुहै गैर यहूदी प्रमात्मैं थऊँ दूर थियै अतै अबै क्रूस पुर मसीह रै बलिदान करूरै खून रै द्धारा नेड़ै भूच्ची गै अतै मसीह यीशु सोगी जुड़ी गै हिन। 
EPH,2,14,"मसीह अप्पु ही इन्दै मन्जै शान्ती बणाई दिती हा, पुराणै टैमां मन्ज अक्क नफरत री दीवार यहूदी अतै गैर यहूदी जो अलग करदी थी। पर मसीह अबै सो दीवार ढ़ाई दिती अतै तिन्या जो मिलाई दिता। "
EPH,2,15,"यीशु अपणी मौत रै द्धारा मूसा री व्यवस्था रै सब नियम अतै कानून जो रद्द करी दिता, ताकि यहूदी अतै गैर यहूदी मन्जै शान्ती बणी सका अतै अपणी कनारी अणीकरी अक्क नोआ मणु बणाई सका। "
EPH,2,16,यीशु मसीह क्रूस पुर अपणी मौत रै द्धारा यहूदी अतै गैर यहूदी जो अक्क करी दिता अतै प्रमात्मैं सोगी मेल-मिलाप करवाई करी तंयारी अप्पु मन्ज नफरत जो मिटाई दिता। 
EPH,2,17,"मसीह इच्ची करी तुसु गैर यहूदी मन्ज शान्ती रा सुसमाचार प्रचार करू तुहै जैड़ै प्रमात्मैं थऊँ दूर थियै, अतै असु यहूदी जो भी शान्ती दिती जैड़ै प्रमात्मैं रै नेड़ै थियै। "
EPH,2,18,क्ओकि मसीह री बजहा थऊँ ईन्‍दी दूनी री पवित्र आत्मा रै द्धारा पिता प्रमात्मां बल्लै पहुँच भुन्दी हा। 
EPH,2,19,ठेरैतांये तुहै गैर यहूदी परदेसी अतै मुसाफिर ना रैह। तुहै प्रमात्मैं रै सब पवित्र मणु सोगी तसेरै राज्य रै नागरिक बणी गै हिन। तुहै प्रमात्मैं रै घरानै रै भूच्ची गै हिन। 
EPH,2,20,"तुहै अक्क घरा सांईये हिन अतै प्रेरिता अतै भविष्‍यवक्ता नियूआं हिन अतै मसीह तैस घरा रा सबी थऊँ जरूरी पत्थर हा, अर्थात कोणै रा पत्थर। "
EPH,2,21,मसीह सो मणु हा जैड़ा ऐस घरा जो जोड़ी रखदा हा अतै अगो बढ़णै मन्ज मदद करदा कि सो प्रभु तांये अक्क पवित्र मन्दर बणी गच्छा। 
EPH,2,22,"यीशु मसीह तुसु दूनी यहूदी अतै गैर यहूदी जो इकट्ठै बणाऊ करदा हा ताकि तुहै दोनो अक्क परिवार बणी गान, जैत मन्ज प्रमात्मां अपणी आत्मा रै द्धारा रैहन्दा हा। "
EPH,3,1,प्रमात्मैं ऐह सब कुछ तुसु गैर यहूदी तांये करू अतै अऊँ पौलुस तुन्दै तांये प्रार्थना करदा हा। अऊँ जेला मन्ज ठेरैतांये हा क्ओकि अऊँ मसीह री सेवा तुसु तांये करदा हा। 
EPH,3,2,तुहै जरूर हुणुरा भूणा कि प्रमात्मैं अपणै अनुग्रह रै द्धारा मिन्जो ऐह कम दितुरा हा कि अऊँ तुसु गैर यहूदी मन्ज सुसमाचार रा प्रचार करूं। 
EPH,3,3,जिन्या अऊँ संक्षेप मन्ज पैहलै भी लिखी चुकुरा हा कि प्रमात्मैं अप्पु ही ऐस गुप्त भेद जो मिन्जो पुर प्रकट करूरा हा। 
EPH,3,4,तुहै ऐसा पत्री जो पढ़ी करी जाणी सकदै हिन कि अऊँ मसीह रा सो भेद कैतनी गहराई सोगी समझदा। 
EPH,3,5,पुराणै टैमां मन्ज मणु जो ऐह भेद ना दसुरा थू पर प्रमात्मैं अपणै आत्मा रै द्धारा अपणै पवित्र प्रेरित अतै भविष्‍यवक्ता पुर प्रकट करू। 
EPH,3,6,भेद री गल्ल ऐह हा कि मसीह यीशु मन्ज सुसमाचार री वजह थऊँ गैर यहूदी जो प्रमात्मैं अपणी प्रतिज्ञा रा भागी बणाऊ जैड़ी प्रतिज्ञा तिनी यहूदी सोगी करूरी थी। सो ऐस तरीकै अक्क ही शरीरा रै भागी भूच्ची गै। 
EPH,3,7,प्रमात्मैं रै अनुग्रह अतै प्रभावशाली सामर्थ रै द्धारा मिन्जो ऐह सुसमाचार जो हुनाणै री सेवा रा महान सौभाग्य मिलुरा हा। 
EPH,3,8,"मिन्जो पुर जैडा कि सबी पवित्र मणु मन्ज सबी थऊँ हल्कै थऊँ हल्का हा, फिरी भी मिन्जो पुर ऐह अनुग्रह भुआ, कि अऊँ गैर यहूदी जो मसीह यीशु रा सो सुसमाचार हणाऊ जैतिओ कि कोई नापी ना सकदा। "
EPH,3,9,"मिन्जो प्रमात्मैं जैडा सबी चिजा रा सृष्‍टिकर्ता हा, तैस गुप्त भेद जो सबीओ दसणै तांये चुणु जिन्या गल्ला जो तिनी शुरूआत थऊँ गुप्त रखुरा थू। "
EPH,3,10,इन्या गल्ला मन्ज प्रमात्मैं रा मकसद ऐह थू कि सो कलीसिया जो इस्तेमाल करा तैस खरै ज्ञान जो प्रकट करनै तांये तिन्या सबी अनदेखै प्रधाना अतै अधिकारी पुर जैड़ै स्वर्गीय जगह मन्ज हिन। 
EPH,3,11,प्रमात्मैं ऐह अपणी सदा काल री योजना रै अनुसार रै पुरा करू अतै सो ऐसा योजना जो पुरा करी पाऊ क्ओकि प्रभु यीशु मसीह अपणै कम्मा जो पुरा करू। 
EPH,3,12,यीशु मसीह अतै इन्दै तैस पुर विस्वास री वजह थऊँ अहै हिम्मत अतै भरोसै सोगी तसेरी हजुरी मन्ज इच्ची सकदै हिन। 
EPH,3,13,"अऊँ विनती करदा कि तुहै तैस क्‍लेश री वजह थऊँ निराश मत भोआ जैडा अऊँ तुसु तांये सहू करदा, क्ओकि ऐह सब कुछ तुन्दै ही फायदै तांये हा। "
EPH,3,14,जैहणै अऊँ ऐह सब कुछ सोचदा हा ता अऊँ अपणै पिता प्रमात्मैं रै सामणै घुटनै रै भारै बही करी प्रार्थना करदा। 
EPH,3,15,जैड़ा स्वर्गा अतै धरती मन्ज सबी चिजा रा सृष्‍टिकर्ता हा। 
EPH,3,16,अऊँ प्रार्थना करदा कि प्रमात्मां अपणी महिमा रै धना सितै अपणी आत्मा रै द्धारा तुसिओ सामर्थ देय्आ तुन्दै अन्दरूनी मनुष्यत्व जो बलवन्त करनै तांये। 
EPH,3,17,"अऊँ प्रार्थना करदा हा कि मसीह विस्वास रै द्धारा तुन्दै दिला मन्ज घर बणा, अतै प्रेम मन्ज तुन्दी जड़ अतै नियूआं भून, "
EPH,3,18,"ताकि सब पवित्र मणु सोगी तुहै ऐसा गल्ला जो समझणै री शक्ति पान, कि प्रमात्मैं रै प्रेम री चौड़ाई, लम्बाई, ऊंचाई अतै गहराई कैतनी हा। "
EPH,3,19,"अतै मसीह रै तैस प्यारा जो जाणी सकन जैडा कि ज्ञान थऊँ दूर हा, कि तुहै प्रमात्मैं री सारी भरपुरी तिकर परिपूर्ण भुच्‍ची गच्छा। "
EPH,3,20,अबै सब महिमा प्रमात्मैं री भोआ जैडा अपणी अदभुत सामर्थ सोगी असु मन्ज कम करदा हा। सो इन्दै मंगणै अतै सोचणै थऊँ बड़ा ज्यादा असु तांये करनै रै योग्य हा। 
EPH,3,21,"कलीसिया मन्ज, अतै मसीह यीशु मन्ज, प्रमात्मैं री महिमा पीढ़ी थऊँ पीढ़ी मन्ज युगा-युग तिकर भुन्दी रेय्आ। आमीन। "
EPH,4,1,ता अऊँ जैडा कि प्रभु मन्ज बन्दी हा तुसु सितै विनती करदा कि जैसा बुलाहट तिकर तुहै हैदुरै हिन तठेरै मुताबक चाल चला। 
EPH,4,2,सदा नम्र अतै दीन रेय्आ। अक्की दूये सोगी धीरज सोगी व्यवहार करा अतै प्रेम री वजह थऊँ अक्की दूये री गलती जो माफ करी देय्आ। 
EPH,4,3,"तुहै पवित्र आत्मा मन्ज एकता बणाई रखणै रा पुरा यत्न करा अतै शान्ती मन्ज अक्की दूये सोगी तालमेल रखा, "
EPH,4,4,"क्ओकि अक्क ही देह हा अतै अक्क ही आत्मा हा, जिआं तुहै हैदुरै हिन भविष्‍य री महिमा भरी अक्क ही उम्मीद तांये। "
EPH,4,5,"अक्क ही प्रभु हा, अक्क ही विस्वास हा, अक्क ही बपतिस्मा हा। "
EPH,4,6,सबी रा अक्क ही प्रमात्मां अतै पिता हा। सिर्फ ऐह ही ना कि प्रमात्मां सबी रै ऊपर हा पर सो सबी रै मन्ज अतै सबी सोगी हा। 
EPH,4,7,पर असु मन्ज हरेक जो मसीह यीशु री इच्छा रै अनुसार उदारता सोगी आत्मिक वरदान मुळुरै हिन। 
EPH,4,8,"ठेरैतांये पवित्रग्रन्था मन्ज लिखुरा कि, “सो उँचाई पुर चढु अतै बन्दी री भीड़ जो अपणै सोगी लैई गो अतै अपणै मणु जो दान दिता।” "
EPH,4,9,ठेरा कै मतलब हा कि “सो उँचाई पुर चढु”? ठेरा मतलब ऐह हा कि मसीह पैहलै धरती री सब थऊँ निचली जगहा मन्ज भी उतरी गो। 
EPH,4,10,जैहणै मसीह धरती री निचली जगहा मन्ज उतरी गो ता सो ही हा जैडा स्वर्गा रै सबी थऊँ उची जगह मन्ज चढु ताकि सो संसार जो अपणी हजुरी सोगी भरी देय्आ। 
EPH,4,11,"अतै ऐह कई वरदान हिन जैड़ै मसीह कलीसिया जो दितै, जिन्या प्रेरित, भविष्‍यवक्ता, सुसमाचार हुनाणै बाळै, पासवान अतै शिक्षक। "
EPH,4,12,इन्यारी जिम्मेवारी हा कि सो पवित्र मणु जो तैयार करन ताकि सो प्रमात्मैं रा कम करी सकन अतै कलीसिया री उन्‍नति करी सकन जैड़ी मसीह री देह हा। 
EPH,4,13,"ऐह तैहणै तक भून्दा रैहणा जैहणै तिकर कि अहै सबी रै सब विस्वास अतै प्रमात्मैं रै पुत्र रै ज्ञान री एकता मन्ज ना चली ईन, अतै जैहणै तक अहै प्रमात्मैं रै अनुसार सिद्ध ना भूच्ची गाहन अतै मसीह री पूरी भरपुरी तक ना पुजन। "
EPH,4,14,जैहणै अहै मसीह मन्ज बढी चुकुरै अतै पक्कै भूच्ची चुकुरै हिन ता असिओ बच्चै सांईये व्यवहार बंद करना चहिन्दा। अहै तिन्या किस्ती सांईये ना भून जैतिओ लैहरा हव्वा सोगी ऐरा-औरा लैई गान्दी हिन। ठेरा मतलब ऐह हा कि अहै ऐसै चलाक मणु री गल्ला मन्ज ना ईन जैड़ै झूठी शिक्षा दिन्दै हिन। 
EPH,4,15,"बल्कि प्यारा मन्ज सच्चाई जो बलन अतै हरेक तरीकै सितै मसीह सांईयै लगातार बढ़दै गाहन, जैडा शरीर रा सिर हा अर्थात कलीसिया। "
EPH,4,16,यीशु मसीह पुरी देह जो अच्छै तरीकै जुड़ै रैहणै मन्ज मदद करदा हा। जियां हरेक अंग अपणा खास कम करदा सो दूये अंगा जो भी बढ़णै मन्ज मदद करदा ताकि पुरा शरीर तन्दरूसत अतै प्रेम सोगी भरपुर रेय्आ। 
EPH,4,17,प्रभु रै अधिकार सोगी अऊँ ऐह बलदा कि गैर यहूदी सांईये जिन्दगी मत जिय्आ क्ओकि तंयारै विचार व्यर्थ अतै उलझन भरै हिन। 
EPH,4,18,क्ओकि तियां जो समझणै मन्ज मुसकल हा। अतै तैस अज्ञानता री बजहा थऊँ जैड़ी कि तियां मन्ज हा अतै तंयारै मनां री कठोरता री बजहा थऊँ सो प्रमात्मैं री सदा काल री जिन्दगी थऊँ दूर हिन। 
EPH,4,19,"तियां जो कसी भी तरह री शर्म महसुस ना भून्दी। सो लुचपन मन्ज लगी गच्छुरै हिन, कि सबी किस्‍मां रै गन्दै कम लालसा सितै करू करन। "
EPH,4,20,पर तुहै ता मसीह री ऐसी शिक्षा ना पाई। 
EPH,4,21,"क्ओकि तुहै मसीह रै बारै मन्ज हुणी लैऊरा हा अतै जैड़ी तसेरी सच्चाई हा तैतिओ सीखी लैऊँ हा, "
EPH,4,22,कि तुहै अपणै पापी स्वभाव अतै अपणै पुराणै जिणै रै तरीकै जो दूर करा जैडा अभिलाषा अतै धोखै सितै भ्रष्‍ट भूच्ची चुकुरा हा। 
EPH,4,23,बल्कि पवित्र आत्मा जो मौका देय्आ कि सो तुन्दै विचारा अतै स्वभाव जो नोआ करी सका। 
EPH,4,24,"नोए स्वभाव जो पैहनी लेय्आ, जैडा प्रमात्मैं सांईयै बनणै तांये बणाऊरा हा जैड़ा की पुरै तरीकै धार्मिक अतै पवित्र हा। "
EPH,4,25,"ऐत तांई झूठ बलणा छड़ी करी हर कोई अपणै पड़ेही सितै सच बल्ला, क्ओकि अहै सब अक्क ही शरीर रै अलग-अलग अंग हिन। "
EPH,4,26,"अगर तुसिओ गुस्सा इन्दा ता गुस्सै जो पाप करवाणै तांये मौका मत देय्आ, दिन घरिन्‍दै तिकर तुन्दा गुस्सा ना रेय्आ। "
EPH,4,27,अतै ना शैतान जो मौका देय्आ तुसिओ धोखा दिणै तांये। 
EPH,4,28,"चोरी करनै बाळा फिरी चोरी ना करा, बल्‍की भले कम्मा करनै मन्ज अपणै हथा सितै मेहनत करा, ताकि कसकि री जरूरत रै टैमैं सो तंयारी मदद करी सका। "
EPH,4,29,"कोई गन्‍दी गप्‍प तुन्दै मुँहा थऊँ ना निकळा, पर जरूरता रै मुताबक सो ही निकळा जैडा कि उन्‍नति तांई उत्तम भोआ, ताकि तैस थऊँ हुणनैबाळा भी प्रोत्साहित भोआ। "
EPH,4,30,"ऐस तरह री जिन्दगी रै तरीकै सितै प्रमात्मैं री पवित्र आत्मा जो शोकित मत करा, याद रखा तिनी तुसिओ अपणै रै रूपा मन्ज पछैणी लैऊरा, छुटकारै रै दिन पक्का तुसिओ तैस बचाणा। "
EPH,4,31,"सबी किस्‍मां री कड़वाहट अतै प्रकोप अतै क्रोध अतै कलह, अतै निन्दा सब बैरभाव समेत तुसु थऊँ दूर करै गाहन। "
EPH,4,32,"अतै अक्की दुऐ पुर कृपालु, करुणामय अतै जिआं प्रमात्मैं मसीह मन्ज तुन्दै अपराध माफ करुरै हिन तियां ही अक्की दुऐ रै अपराध माफ करा। "
EPH,5,1,तुहै प्रमात्मैं रै प्यारे बच्चै हिन ठेरैतांये तैस सांईये बनणै री कोशिश करा। 
EPH,5,2,"अप्पु मन्ज प्रेम रखा, जिआं कि मसीह भी तुसु सितै प्रेम करू। तिनी असु सोगी प्रेम करू अतै अपणै आपा जो सुखदायक खुशबु सांईये प्रमात्मैं अगो बलिदान करी दिता। "
EPH,5,3,अतै जिआं कि पवित्र मणु योग्य हिन ता तुसु मन्ज ना व्यभिचार अतै ना कसी किस्‍मां रा अशुद्ध कम या लोभ-लालच री चर्चा तक ना भोआ। 
EPH,5,4,"ना निर्लजलता, ना मूढ़ता री गप्‍प, ना ठट्‍ठै री, क्ओकि ऐह गल्ला शोभा ना दिन्दी हिन बल्‍की प्रमात्मैं जो धन्यवाद ही दितिआ गच्छा। "
EPH,5,5,"क्ओकि तुहै जाणदै हिन कि कसी व्यभिचारी, अशुद्ध मणु, लोभी मणु, जैडा कि मूर्ति पूजणै रै बराबर हा मसीह अतै प्रमात्मैं रै राज्य रै भागीदार ना हिन। "
EPH,5,6,"तिन्या मणु रै द्धारा धोखै मन्ज मत इन्दै जैड़ै इन्या पापा जो करनै तांये बहाना बणान्दै हिन, क्ओकि प्रमात्मैं रा क्रोध आज्ञा ना मनणै बाळै पुर भड़कदा हा। "
EPH,5,7,ठेरैतांये तुहै ऐसै मणु सोगी सहभागी मत भोआ। 
EPH,5,8,"क्ओकि तुहै ता पैहलै नैहरै मन्ज थियै पर अबै प्रभु री ज्योति मन्ज हिन, ता ज्योति री औलादा सांईये चला। "
EPH,5,9,"कजो कि ज्योति रा फळ सबी किस्‍मां री भलाई, धार्मिकता अतै सच्चाई हा। "
EPH,5,10,अतै ऐह परखा कि प्रभु जो कै खरा लगदा हा। 
EPH,5,11,अतै नैहरै रै निष्फल कमां मन्ज सहभागी मत भोआ बल्‍की तंयारा खुलासा करा। 
EPH,5,12,क्ओकि बुरै मणु री गुप्त कमां री चर्चा भी लज्जा री गप्‍प हा। 
EPH,5,13,जैहणै सब चिजा जो ज्योती मन्ज बाहर अणया गान्दा हा ता तंयारा सही स्वभाव प्रकट भून्दा हा। 
EPH,5,14,"ठेरी बजहा सितै मणु बल्‍दै हिन कि, “हे सूणै बाळैआ जागी भो अतै मरूरै थऊँ जी उठ, ता मसीह री ज्योति तिजो पुर चमकणी हा।” "
EPH,5,15,"ऐत तांई धैना सितै हैरा, कि तुहै कस तरीकै री जिन्दगी जिन्दै हिन। मुर्खा सांईये जिन्दगी मत जिय्आ पर बुद्धिमान सांईये जिन्दगी जिय्आ। "
EPH,5,16,"भलाई करनै तांये हरेक मौके का इस्तेमाल करा, क्ओकि दिन बुरै हिन। "
EPH,5,17,"ऐत तांई निर्बुद्धि मत बणा, पर समझणै री कोशिश करा कि प्रभु तुसु थऊँ कै चाहन्दा हा? "
EPH,5,18,"अतै शराब रै मतवाळै मत बणा कजो कि ऐतिओ पी करी लुचपन भुन्दा, पर पवित्र आत्मा मन्ज परिपूर्ण भून्दै गच्छा। "
EPH,5,19,जैहणै तुहै इकट्ठै भून्दै हिन अप्पु मन्ज भजन अतै स्तुतिगान अतै आत्मिक गीत गाऊ करा अतै अपणै-अपणै मनां मन्ज प्रभु रा किर्तन करदै रेय्आ। 
EPH,5,20,अतै हमेशा सबी गल्ला तांई इन्दै प्रभु यीशु मसीह रै नां मन्ज पिता प्रमात्मैं रा धन्यवाद करदै रेय्आ। 
EPH,5,21,अतै मसीह रै प्रति आदर री वजह थऊँ अक्की दुऐ रै अधीन मन्ज रैऊ करा। 
EPH,5,22,"हे घरावाळिओ, अपणै-अपणै घरवाळै रै वशा मन्ज इआं रेय्आ जिआं कि प्रभु रै। "
EPH,5,23,क्ओकि घरावाळा घरावाळी रा सिर हा जिआं कि मसीह यीशु कलीसिया रा सिर हा अतै अप्पु ही देह अर्थात कलीसिया रा उद्धारकर्ता हा। 
EPH,5,24,जिआं कलीसिया मसीह रै वशा मन्ज हा तियां ही घरावाळी भी हर गल्ला मन्ज अपणै घरवाळै रै अधीन मन्ज रैहन। 
EPH,5,25,"हे घरावाळेओ, अपणी-अपणी घरावाळी सितै प्‍यार करा जिआं कि मसीह यीशु भी कलीसिया सितै प्‍यार करीके अपणै आपा जो कलीसिया तांई दी दिता। "
EPH,5,26,"ताकि मसीह कलीसिया जो सुसमाचार रै द्धारा पाप थऊँ शुद्ध करी सका, जियां अहै पाणी रै स्‍नान सितै अपणै गन्दै शरीरा जो शुद्व करदै हिन। "
EPH,5,27,"अतै मसीह तैहा जो अक्क तेजोमय कलीसिया बणाई करी अप्पु बल्लै खरेड़ा, जैत मन्ज ना कलंक, ना झुर्री, ना कोई ईन्नी चीज भोआ, बल्‍की पवित्र अतै निर्दोष भोआ। "
EPH,5,28,"ऐस तरीकै घरावाळा भी अपणी घरावाळी सितै अपणै जिस्मां सांईं प्‍यार करा। जैडा अपणी घरावाळी सितै प्‍यार रखदा, सो अपणै आपा सितै प्‍यार रखदा। "
EPH,5,29,क्ओकि कोई भी कदी अपणै जिस्मां सितै बैर ना रखदा बल्‍की तठेरा पालन-पोषण करदा जिआं कि मसीह कलीसिया सितै करदा हा। 
EPH,5,30,"ठेरैतांये कि अहै मसीह रै शरीरा रै अंग हिन। जिन्या पवित्रग्रन्था मन्ज लिखुरा हा कि, "
EPH,5,31,“ठेरी वजह थऊँ मर्द अपणै मां-बुड़ै जो छड़ी करी अपणी घरावाळी सितै मिलीकरी रैहला अतै सो दोनों अक्क तन भूणै।” 
EPH,5,32,इन्या गल्ला रा भेद पाणा ता बड्‍डा मुसकिल हा जैड़ा प्रमात्मैं प्रकट करूरा पर अऊँ तुसिओ मसीह रै तैस प्रेम रै बारै मन्ज बलदा जैड़ा तिनी कलीसिया सोगी करूआ। 
EPH,5,33,पर तुसु मन्ज हर कोई अपणी घरावाळी सितै अपणै सांईये प्‍यार रखा अतै घरावाळी भी अपणै घरवाळै रा आदर करा। 
EPH,6,1,हे बच्चेओ अपणै माता पिता रै हुक्म मना क्ओकि तुहै प्रभु रै हिन अतै ऐसा करना तुसु तांये ठीक हा। 
EPH,6,2,"प्रमात्मैं पवित्रग्रन्था मन्ज आज्ञा दितुरी हा कि, “अपणै माता पिता रा आदर करा” ऐह पैहला हुक्म हा जैड़ा प्रमात्मैं दितुरा जैत सोगी प्रतिज्ञा भी हा। "
EPH,6,3,ताकि तेरा भला भोआ अतै तू धरती पुर बड़ै दिन तिकर जिन्दा रेय्आ। 
EPH,6,4,"हे सब पितै, अपणै बच्चै सोगी ऐसा व्यवहार मत करा कि सो गुस्सा करन बल्‍की प्रभु री शिक्षा, चेतावनी दिन्दै तियां रा पालन-पोषण करा। "
EPH,6,5,"हे दासो, जैड़ै मणु संसारा मन्ज तुन्दै मालक हिन तंयारी आज्ञा रा पालन करा। तिन्या सोगी आदर सोगी रेय्आ अतै जिन्या मसीह सोगी बफादार हिन तियां ही तिन्या सोगी भी बफादार रेय्आ। "
EPH,6,6,"अतै मणु जो खुश करनै बाळै सांईये सेवा मत करा, पर मसीह रै दासा सांईये दिला थऊँ प्रमात्मैं री इच्छा पुर चला। "
EPH,6,7,अक्क दास रै नातै खुशी सोगी अपणा कम करा जियां कि तुहै प्रभु री सेवा करू करदै हिन मणु री ना। 
EPH,6,8,"क्ओकि तुहै जाणदै हिन, कि जैडा कोई जिन्‍ना खरा कम करदा, चाऐं सो दास हा, चाऐं मालक भोआ, प्रभु थऊँ कमां रै मुताबक इनाम पाणा। "
EPH,6,9,"तैस तरीकै ही हे मालको, तुहै भी धमकी दिणा छड़ी करी दासा सोगी तिनां ही व्यवहार करा, क्ओकि तुहै जाणदै हिन कि, तिंआ रा अतै तुन्दा अक्क ही मालक स्वर्गा मन्ज हा अतै सो कसी रा पक्ष-पात ना करदा। "
EPH,6,10,"आखिर मन्ज, प्रभु मन्ज अतै तसेरी शक्ति रै प्रभाव मन्ज बलवान भून्दै गच्छा। "
EPH,6,11,"प्रमात्मैं रै सारै हथियार पैहनी लेय्आ कि, तुहै शैतान री सारी युक्‍ति रै सामणै खड़ी सकन। "
EPH,6,12,"क्ओकि इन्दी ऐह लड़ाई कसकी मणु सोगी ना पर तैस अनदेखै अन्धकार भरै संसार रै प्रधाना, अधिकारी, हाकमा सोगी हा, अतै अम्बरा री दुष्‍ट शक्ति रै विरोधा मन्ज हा। "
EPH,6,13,ठेरैतांये प्रमात्मैं रै हथियार पाई लेय्आ कि तुहै बुरै दिना मन्ज सामना करी सकन अतै सब कुछ पुरा करीके वस्‍वास मन्ज टिकी रैहन। 
EPH,6,14,"ठेरैतांये तैयार रेय्आ, अतै सच्चाई सितै अपणी कमर कसी करी अतै धार्मिकता री कवच पाई करी, "
EPH,6,15,अतै पैरा मन्ज मेल-मिलाप रै सुसमाचार री तैयारी रै जुटै पाई करी; 
EPH,6,16,अतै तियां सब सितै विस्वास री ढाल लेई करी टिकी रेय्आ जैत सितै तुहै तैस शैतान रै सबी बळदै तीरा जो बुझाई सकन। 
EPH,6,17,"अतै उद्धार रा टोप अतै आत्मा री तलवार जैडा कि प्रमात्मैं रा वचन हा, लेई लेय्आ। "
EPH,6,18,"हर टैमैं अतै हर तरह सितै आत्मा मन्ज प्रार्थना अतै विनती करदै रेय्आ। जागदै रेय्आ, अतै कि सबी पवित्र मणु तांई लगातार विनती करू करा। "
EPH,6,19,"मेरै तांई भी प्रार्थना करा, कि जैहणै अऊँ बलनै तांये तैयार हा ता प्रमात्मां मिन्जो ऐसा शक्तिशाली वचन देय्आ कि अऊँ हिम्मत सोगी बल्ली सकूँ अतै सुसमाचार रै भेद जो दस्सी सकूँ। "
EPH,6,20,ऐस सुसमाचार री वजह थऊँ अऊँ कैद मन्ज हा फिरी भी अऊँ मसीह तांये अक्क राजदूत हा। मिन्जो तांये प्रार्थना करा कि अऊँ हिम्मत सोगी सुसमाचार बली सकूँ जिन्या मिन्जो बलणा चहिन्दा। 
EPH,6,21,"अतै तुखिकुस जैडा कि मेरा विस्वासी भाई अतै प्रभु मन्ज वस्‍वास करनै योग्य सेवक हा, तैस तुसु जो सब गल्ला दसणी हिन। "
EPH,6,22,"तैस जो मैंई तुसु बल्लै ऐत तांई भेजुरा, कि तुहै इन्दी दशा जो जाणन अतै सो तुन्दै दिला जो उत्साहित करा। "
EPH,6,23,"अऊँ प्रार्थना करदा कि पिता प्रमात्मां अतै प्रभु यीशु मसीह सब विस्वासी भाई जो शान्ती, प्रेम अतै वस्‍वास सोगी भरी देय्आ। "
EPH,6,24,"जैड़ै इन्दै प्रभु यीशु मसीह सितै सचा प्‍यार रखदै हिन, तियां सबी पुर प्रमात्मैं रा अनुग्रह भुन्दी रेय्आ। "
PHP,1,1,ऐह पत्री मसीह यीशु रा दास पौलुस लिखु करदा कि मेरी अतै तिमुथियुस री तरफा थऊँ सबी पवित्र मणु जो जैड़ै फिलिप्पी शहर मन्ज अध्यक्ष अतै सेवका समेत विस्वासी मणु हिन। 
PHP,1,2,अहै प्रार्थना करदै कि ईन्दै पिता प्रमात्मां अतै प्रभु यीशु मसीह री तरफा थऊँ तुसु जो अनुग्रह अतै शान्ती मुळदी रेय्आ। 
PHP,1,3,जैहणै थऊँ तुसै सुसमाचार हुणुरा हा तैस पैहलै दिन थऊँ लेई करी अजा तिकर सुसमाचार जो फैलाणै तांई तुहै मिन्जो सोगी रैह हिन। 
PHP,1,4,"अऊँ जैहणै-जैहणै तुसु जो याद करदा, तैहणै-तैहणै अपणै प्रमात्मैं रा धन्यवाद करदा। "
PHP,1,5,जैहणै भी तुसु सबी तांई विनती करदा ता सदा खुशी सितै विनती करदा। 
PHP,1,6,अतै मिन्जो ऐसा गल्ला रा भरोसा हा कि प्रमात्मैं तुसु मन्ज खरा कम सुरू करूरा हा। प्रमात्मैं ही ऐस कमां जो यीशु मसीह रै दोवारा फिरी करी इणै रै दिन तक पुरा करना। 
PHP,1,7,"ऐह ठीक हा कि, अऊँ तुसु सबी तांई इन्‍ना विचार करूं क्ओकि अऊँ तुसु सितै बड़ा प्‍यार करदा हा। तुहै सब मेरी कैदा मन्ज अतै सुसमाचार तांई समर्थन अतै सबूत दीणैं तांई मिन्जो सोगी अनुग्रह सितै सहभागी हिन। "
PHP,1,8,"ऐत मन्ज प्रमात्मां मेरा गवाह हा, कि अऊँ मसीह यीशु सांईं प्‍यार करीके तुसु सबी जो चाहन्दा। "
PHP,1,9,"अतै अऊँ ऐह प्रार्थना करदा कि, तुन्दा प्‍यार, सच्चाई री ज्ञान अतै सबी तरह री समझ सितै अक्की दूये तांयै होर भी बड़दा गच्छा। "
PHP,1,10,एठी तिकर कि तुसै खरी थऊँ खरी गल्ला जो चुणी सकन अतै मसीह रै दोवारा फिरी करी इणै तक पवित्र अतै निर्दोष बणी रेय्आ। 
PHP,1,11,"अतै तैस धर्मी चरित्र सोगी तुहै बढ़दै रेय्आ जैड़ा कि यीशु मसीह री बजहा थऊँ तुन्दै अन्दर पैदा भुआ, ऐत थऊँ प्रमात्मैं री महिमा अतै स्तुति भुन्दी रेय्आ। "
PHP,1,12,मेरै विस्वासी भाईओ अऊँ चाहन्दा कि तुसै ऐह जाणी लेय्आ कि मिन्जो पुर जैड़ी बीतुरी हा तैत सितै सुसमाचारा री ही बढ़ोतरी भच्छुरी हा। 
PHP,1,13,एठी तिकर कि महाराजा कैसर री सारी फौज अतै बाकी मणु जो भी ऐह पता लगी गो हा कि अऊँ मसीह यीशु री सेवा करू करदा ठेरैतांये कैदा मन्ज हा। 
PHP,1,14,"अतै जैड़ै विस्वासी भाई हिन तियां मन्ज ज्यादातर मेरै कैद भूणै री बजहा थऊँ, हिम्मता सितै प्रमात्मैं रा वचन हुनाणै रा साहस रखदै हिन। "
PHP,1,15,"कुछ मणु ता जळणी अतै झगड़ालू भूणै री बजहा थऊँ मसीह रा प्रचार करदै हिन, पर कुछ मणु मिन्जो सोगी भली मनसा सितै प्रचार करदै। "
PHP,1,16,जैड़ै भली मनसा सितै प्रेम रै द्धारा प्रचार करदै हिन सो जाणदै हिन कि अऊँ कैद मन्ज ठेरैतांये हा क्ओकि अऊँ सुसमाचार रा समर्थन करदा हा। 
PHP,1,17,"अतै जैड़ै जळणी सितै प्रचार करदै हिन सो अपणी स्‍वार्थी इच्छा सितै मसीह रा उदाहरण हुणादै हिन, ऐह समझी करी कि मेरी कैदा मन्ज मिन्जो तांई क्‍लेश पैदा करन। "
PHP,1,18,"ता कै भुआ? मात्र ऐह कि हर किस्‍मां सितै चाऐं गलत इरादै सितै ही सैई, चाऐं सच्चाई सितै, मसीह रा सुसमाचार हुणाया गाहन्‍दा हा अतै अऊँ ऐत थऊँ खुश हा अतै खुश रैहणा। "
PHP,1,19,"क्ओकि अऊँ जाणदा, कि तुन्दी प्रार्थना सितै अतै यीशु मसीह रै पवित्र आत्मा री मदद सोगी मेरा उद्धार भूणा। "
PHP,1,20,"अऊँ ता दिला थऊँ ऐह ही लालसा अतै उम्मीद रखदा हा, कि अऊँ कसी गल्ला मन्ज शर्मिन्दा ना भूच्छुं। जिआं मेरै जोशीलै हौंसलै सितै मसीह री बड़ाई मेरी जिन्दगी थऊँ हमेशा भुन्दी रैई हा, चाऐं अऊँ जिन्दा रैऊ या मरी गच्छुं। "
PHP,1,21,क्ओकि अगर अऊँ जिन्दा रैऊँ ता मूँ मसीह तांयै जीणा अतै अगर मरी गाहणा फाईदा हा क्ओकि मूँ मसीह सोगी मिली गाणा। 
PHP,1,22,"पर अगर शरीर मन्ज जिन्दा रैहणै सोगी अऊँ मसीह तांयै कुछ करी सकदा ता फायदैमन्‍द हा, ता अऊँ ना जाणदा कि कसेरा चुनाव करू। "
PHP,1,23,"कजो कि अऊँ ता दोनों रै मन्जै लटकुरा, दिल ता करदा कि मरी करी यीशु मसीह बल्लै गिच्ची रैऊ, कजो कि ऐह ता बड़ा ही बांका हा। "
PHP,1,24,पर जिन्दा रैहणा तुन्दी मदद करनै तांयै होर भी जरूरी हा। 
PHP,1,25,अतै ऐह कि मिन्जो भरोसा हा अतै अऊँ जाणदा कि मूँ जिन्दै रैहणा बल्कि तुसु सबी सोगी रैहणा जैत थऊँ तुसै विस्‍वासा मन्ज होर भी पक्कै भून्दै गाहन अतै ऐसा गल्ला मन्ज खुश रेय्आ। 
PHP,1,26,"अतै जैडा घमण्ड़ तुसै मेरै बारै मन्ज करदै हिन, सो मेरै तुसु बल्लै फिरी ईणै थऊँ मसीह यीशु मन्ज होर भी बड़दा गच्छा। "
PHP,1,27,तूणा करा कि तुन्दा चाल चलन मसीह यीशु रै सुसमाचारा रै मुताबक भोआ। अऊँ इच्ची करी हैरू चाहे ना हेरू तुन्दै बारै मन्ज बस ऐह हुणु कि तुसै अक्की ही मकसद मन्ज टिकुरै हिन अतै अक्क मन भूच्ची करी सुसमाचार तांई मेहनत करदै हिन। 
PHP,1,28,"कसी गल्ला मन्ज विरोधी थऊँ मत डरा अतै तुन्दी ऐह हिम्मत तियां तांई हार रा चिन्ह भूणा, पर तुसु तांई उद्धार प्रमात्मैं री तरफा थऊँ जीत भूणीआ। "
PHP,1,29,"मसीह री बजहा थऊँ तुसु पुर ऐसा अनुग्रह भूआ कि ना सिर्फ तैस पुर विस्वास करा, बल्कि तैस तांई दुख भी झेला। "
PHP,1,30,"अतै तुसु भी तिनी मेहनत करनी हा जियां तुहै मिन्जो फिलिप्पियों शहर मन्ज करदै हेरूरा हा, अतै अबै भी हुणदै हिन कि अऊँ तियां दुख सहू करदा हा। "
PHP,2,1,मसीह मन्ज तुन्दी जिन्दगी तुसिओ मजबुत करदी हा अतै तसेरा प्‍यार तुसिओ तसल्ली दिन्दा हा। तुन्दी संगति पवित्र आत्मा सोगी हा अतै तुसै अक्की दूये पुर दया अतै तरस करदै हिन। 
PHP,2,2,"ठेरैतांये अऊँ तुसु सोगी विनती करदा कि मेरी ऐसा खुशी जो पूरी करा कि अक्क मन चित सोगी रेय्आ अतै अक्क ही प्‍यार, अतै अक्क ही इच्छा रखा। "
PHP,2,3,स्वार्थ अतै झूठी प्रशंसा तांई कुछ मत करा पर दीन मनां सितै अक्की दुऐ जो अप्पु थऊँ खरा समझा। 
PHP,2,4,हर कोई अपणै ही बारै मन्ज ना पर दुऐ रै बारै मन्ज भी चिन्ता करा। 
PHP,2,5,जिन्‍ना मसीह यीशु रा स्वभाव थू तुन्दा स्वभाव भी तिनां ही भोआ। 
PHP,2,6,यीशुऐ प्रमात्मैं रै बराबर भूणै रै बावजूद भी प्रमात्मैं रै बराबर भूणै जो अपणै वशा मन्ज रखणै री चीज ना समझू। 
PHP,2,7,बल्कि अपणै ईश्वरीय अधिकारा जो छड़ी दिता अतै अक्क दासा सांईयै मणु बणी गो। 
PHP,2,8,अतै मणु रै रूपा मन्ज पैदा भुच्‍ची करी अपणै आपा जो दीन करू अतै प्रमात्मैं रा ऐसा हुक्म मनणै बाळा बणु कि सब दुख सेहन्‍दा-सेहन्‍दा क्रूस पुर मौती जो गळै लाई लैऊँ। 
PHP,2,9,ऐत तांई पिता प्रमात्मैं तैसिओ सबी थऊँ उच्चै पद पुर बहालु अतै तैस जो सो नां दिता जैडा कि सबी नां मन्ज महान हा। 
PHP,2,10,अतै जैडा कि स्वर्गा मन्ज रैहन्दै हिन या धरती पुर रैहन्दै हिन अतै धरती रै थलै रैहन्दै हिन सो सब यीशु रै नां मन्ज अपणा हैर झुकान। 
PHP,2,11,अतै प्रमात्मैं री महिमा तांई हर अक्क मणु अंगीकार करा कि यीशु मसीह ही प्रभु हा। 
PHP,2,12,"हे मेरै प्यारे मित्रो जिआं कि तुसै हमेशा प्रमात्मैं रै हुक्मा जो मन्दै आये हिन जैहणै अऊँ तुसु सोगी थू। अबै अऊँ दूर हा ता तियां कम्मा जो डरदै अतै कम्मदै करदै रेय्आ, जैड़ै प्रमात्मैं रा उद्धार पाऊरै मणु तांई सही हिन। "
PHP,2,13,क्ओकि प्रमात्मां तुन्दै अन्दर कम करू करदा ताकि तुसिओ इच्छा अतै सामर्थ दी सका तियां कम्मा जो करनै तांई जैतै प्रमात्मां खुश भोआ। 
PHP,2,14,सब कम बिना कुड़कुड़ अतै बिना विवाद करदै करू करा। 
PHP,2,15,ताकि तुसै निर्दोष अतै भोळै-भाळै भुच्‍ची करी टेढै अतै हठिलै मणु मन्ज प्रमात्मैं री निष्कलंक औलाद बणी रैहण। क्ओकि तुसै जिन्दगी रा वचन लैई करी ऐसा दुनिया रै मणु मन्ज जग-मग करदै अम्बरा रै तारै सांईयै हिन। 
PHP,2,16,ताकि मसीह यीशु रै दोवारा इणै पुर ऐह मेरा घमण्ड़ करनै री बजहा भोआ कि मेरी दौड़ अतै मेहनत व्यर्थ ना भूई। 
PHP,2,17,अगर मिन्जो तुन्दै विस्वास री सेवा तांई अपणा खून भी वहाणा पेय्आ ता भी अऊँ खुश हा अतै तुसु सबी सोगी खुशी मन्दा। 
PHP,2,18,तियां ही तुहै भी खुश भून अतै मिन्जो सोगी खुशी मना। 
PHP,2,19,"मिन्जो यीशु मसीह पुर उम्मीद हा, कि मूँ तिमुथियुस जो तुसु बल्लै जरूर भैजणा, ताकि तुन्दा हाल चाल हुणी करी मिन्जो शान्ती मुळा। "
PHP,2,20,क्ओकि तिमुथियुस रै स्वभाव सांईयै कसी होरी रा स्वभाव निआं कि सो साफ मनां सितै तुन्दी चिन्ता करा। 
PHP,2,21,"क्ओकि सब अपणै-अपणै स्वार्थ मन्ज रैहन्दै हिन, सो यीशु मसीह रै कमां री चिन्ता ना करदै। "
PHP,2,22,"पर तुसै तिमुथियुस जो परखी अतै जाणी भी लैऊ हा, कि जिआं पिता पुत्रा सोगी कम करदा तियां ही तिनी असु सोगी सुसमाचार जो फैलाणै री मेहनत करीआ। "
PHP,2,23,"ता अऊँ उम्मीद करदा, कि जिआं हि मिन्जो पता लगला कि मेरी हालत किनी भूणी हा तियां ही अऊँ तैस जो झट भेजी दिला। "
PHP,2,24,अतै मिन्जो प्रभु पर भरोसा कि मूँ भी जैतूणै जल्दी भूच्ची सका तैतूणैं जल्दी चली ईणा। 
PHP,2,25,पर मैंई इफ्रदीतुस जो जैडा कि मेरा विस्वासी भाई हा अतै सोगी कम करनै बाळा अतै विस्वास री लड़ाई लड़नै बाळा हा। तैसिओ जैड़ा तुन्दा दूत अतै जरूरी गल्ला मन्ज मेरी सेवा टहल करनै बाळा भी हा तुसु बलै भैजणा जरूरी समझू। 
PHP,2,26,"तसेरा मन तुसु सबी मन्ज लगुरा थू, ठेरैतांये सो तुसु सोगी मिलणै जो व्याकुल रैहन्दा थू क्ओकि तुसै तसेरी बमारी रै बारै मन्ज हुणुरा थू। "
PHP,2,27,अतै सो तूणा बमार थू कि मरनै बाळा थू पर प्रमात्मैं तैस जो ठीक करू अतै तैस पुर ही ना बल्कि मिन्जो पुर भी कि मिन्जो दुखा पुर होर दुखा ना भोआ। 
PHP,2,28,ऐत तांई मैंई तैस जो भैजणै री होर भी कोशिश करी कि तुसै तैस सितै मुळी करी खुश भून अतै मेरी चिन्ता घट भुच्‍ची गच्छा। 
PHP,2,29,ऐत तांई प्रभु यीशु रै नां सितै तुसै तैस सोगी खुशी सितै मुळै क्ओकि इन्‍नै-जिन्‍नै मणु रा आदर-मान करू करै। 
PHP,2,30,"क्ओकि सो भी यीशु मसीह रै सुसमाचार तांये अपणै प्राणा जो मुसकल मन्ज फसाई करी मौती रै नेड़ै पुज्‍जी गछूरा थू, ताकि जैड़ी जैड़ी मदद तुसु थऊँ मेरी सेवा मन्ज दूर रैहणै थऊँ ना भच्छुरी हा, तैसा जो पूरी करा। "
PHP,3,1,"ठेरैतांये, मेरै विस्वासी भाईओ प्रभु मन्ज खुश रेय्आ। सो ही गल्ला तुसिओ बार-बार लिखणै थऊँ मिन्जो कोई कष्‍ट ना भुन्दा ताकि तुहै झूठै शिक्षका थऊँ बची सकन। "
PHP,3,2,"जंगली कुत्रा सांईये खतरनाक मणु थऊँ चौकनै रेय्आ, ऐसै मणु थऊँ भी चौकनै रेय्आ जैड़ै दूये रै शरीरा जो कटदै हिन। तियां तुन्दा जवरदस्ती खतना करवाणा ताकि तुहै प्रमात्मैं रा जन वणी सकै। "
PHP,3,3,क्ओकि असली खतना बाळै ता अहै ही हिन जैड़ै प्रमात्मैं री आत्मिक अगुवाई सितै भजन करदै हिन अतै मसीह यीशु पुर घमण्ड़ करदै हिन अतै मणु रै कर्मा पुर भरोसा ना रखदै हिन। 
PHP,3,4,पर अऊँ ता अपणै कम्मा पुर भी भरोसा रखी सकदा अगर कसी जो अपणै कम्मा पुर भरोसा रखणै रा विचार भोआ ता अऊँ तैस थऊँ भी ज्यादा रखी सकदा। 
PHP,3,5,"मेरा अठुऐं दिन खतना भुआ, अऊँ इस्त्राएल रै वंश अतै बिन्यामीन रै गोत्रा रा हा अतै असल इब्रानी हा। अगर कोई मूसा री व्यवस्था रै बारै मन्ज पुछा ता मैंई फरीसी मणु सांईयै व्यवस्था रा कठोरता सोगी पालन करूरा हा। "
PHP,3,6,"अगर जोश रै बारै मन्ज कोई पुछा ता सबी थऊँ ज्यादा कलीसिया जो सताणै बाळा थू, अगर कोई मूसा री व्यवस्था रै पालन रै बारै मन्ज पुछा ता मैंई सब नियमा रा पालन करूरा हा। "
PHP,3,7,"पैहलै इन्या गल्ला जो अऊँ कीमती समझदा थू, अबै इन्या गल्ला जो वेकार समझदा क्ओकि मसीह मेरी जिन्दगी जो बदली दितुरा हा। "
PHP,3,8,पर मैंई अपणै मसीह यीशु जो नजदीक थऊँ पछैणी लैऊ हा। मैंई इन्या सबी चीजा जो छडी दितुरा पर अबै इन्या सबी गल्ला जो वेकार अतै कूड्‍डा समझदा क्ओकि अऊँ मसीह जो जाणी गो हा। 
PHP,3,9,"ताकि अऊँ मसीह सोगी जुड़ी गच्छु; ना कि अपणी तैसा धार्मिकता सितै जैड़ी कि मूसा री व्यवस्था रा पालन करनै थऊँ हा पर तैसा धार्मिकता सितै जैड़ी कि मसीह पुर विस्वास करनै री बजहा थऊँ हा, अतै प्रमात्मां री तरफा थऊँ विस्वास करनै पुर मुळदी हा। "
PHP,3,10,अऊँ ऐह चाहन्दा कि अऊँ मसीह जो जाणी लैऊँ। तसेरै दोवारा जी उठणै री सामर्थ जो महसुस करूं अतै तैस सोगी सबी दुखा मन्ज सामल भूणै रै दर्द जो जाणु अतै तसेरी मौती सांईं मौत हासल करू। 
PHP,3,11,ताकि अऊँ भी मरी कर दोवारा जी भूणै तिकर पुजी सकूँ। 
PHP,3,12,ऐह मतलब निआं कि अऊँ इन्या सबी गल्ला जो पाई चुकुरा या सिद्व भुच्‍ची चुकुरा पर तैसा चीजा जो पाणै तांयै कठण मेहनत करू करदा कि सो मिन्जो मुळी गच्छा जैत तांये यीशुऐ मिन्जो पकडुरा थू। 
PHP,3,13,"मेरै विस्वासी भाईओ, मेरा विचार ऐह निआं कि मैंई ऐह पाई लैऊरा, पर अऊँ मात्र ऐह अक्क कम करदा कि जैड़ी गल्ला पिचो रैई गई तियां जो भुल्‍ली करी अगो री गल्ला तांई चलदा गाहन्‍दा। "
PHP,3,14,मसीह यीशु मन्ज प्रमात्मैं री स्वर्गीय बुलाहट रै इनाम जो पाणै तांये नशाने री कनारी बड़दा गान्दा हा। 
PHP,3,15,ता असु मन्ज जैड़ै भी विस्वास मन्ज पक्कै हिन सो ऐह हि विचार रखन अतै जे कसी गल्ला मन्ज तुन्दा होर विचार भोआ ता प्रमात्मैं तैत जो भी तुसु पुर प्रकट करी दिणा। 
PHP,3,16,ठेरैतांये जैड़ी सच्चाई प्रमात्मैं पैहलै थऊँ हि असिओ दसुरी हा तठेरै अनुसार ही जिन्दगी अगो बढ़ाणी हा। 
PHP,3,17,मेरै विस्वासी भाईओ तुसै सब मिलीकरी मिन्जो सांईं ही चाल चला अतै तियां जो हमेशा याद रखा जैड़ै कि ऐसा रीति पुर चलदै हिन जठेरा उदाहरण तुसै असु मन्ज हेरदै हिन। 
PHP,3,18,क्ओकि मतै सारै इन्‍नै मणु हिन जंयारी चर्चा मैंई तुसु सोगी कैई बरी करी हा अतै अबै फिरी रोई-रोई करदा कि सो अपणै चाल चलन री बजहा थऊँ क्रूस पुर मसीह यीशु री मौत री कीमत जो खत्म करदै हिन। 
PHP,3,19,"तआंरा अन्त विनाश हा, तआंरी शरीरी इच्छा ही तंयारा प्रमात्मां हा, सो अपणी लज्जा री गल्ला पुर घमण्ड़ करदै हिन अतै धरती री चीजा पुर अपणा मन लाई रखदै हिन। "
PHP,3,20,पर इन्दा अपणा देश ता स्वर्ग हा अतै अहै अक्क उद्धारकर्ता प्रभु यीशु मसीह रा तैठी थऊँ ईणै री बेसब्री सोगी भाळ करू करदै हिन। 
PHP,3,21,"सो अपणी शक्ति रै तैस प्रभाव री बजहा थऊँ सब चीजा जो अपणै बसा मन्ज करी सकदा, तैस इन्दी कमजोर अतै मरनहार देह रा रूप बदली करी अपणी महिमा री देह रै मुताबक बणाई दिणा। "
PHP,4,1,"ऐत तांई मेरै विस्वासी भाईओ, तुसु सोगी अऊँ बड़ा प्‍यार करदा। तुसु सोगी मिलणै री मेरी बड़ी इच्छा हा जैड़ा मेरी खुशी अतै घमण्ड़ रा कारण हा। प्यारे भाईओ प्रभु पुर ईयां ही विस्वास मन्ज मजबुत अतै अज्ञाकारी रेय्आ। "
PHP,4,2,"अऊँ यूओदिया अतै सुन्‍तुखे दूनी बैहणी सोगी विनती करदा कि सो प्रभु मन्ज एक मन भूच्ची करी अप्पु मन्ज मेल-मिलाप करी लेय्आ, क्ओकि तुहै प्रभु सोगी जुडुरै हिन। "
PHP,4,3,"अतै मिन्जो सोगी सच्चाई सितै कम करनै बाळै साथी सोगी भी विनती करदा कि, तू तियां जनानी री मेल-मिलाप करनै मन्ज मदद कर। क्ओकि तिऐं मिन्जो सोगी सुसमाचार फैलाणै मन्ज, दुखा क्‍लेशा मन्ज अतै मेरै साथी कलेमेंस सोगी मेहनत करूरी हा, जिआंरै कि नां जिन्दगी री कताबा मन्ज लिखुरै हिन। "
PHP,4,4,"प्रभु मन्ज हमेशा खुश रेय्आ, अऊँ फिरी बल्‍दा कि खुश रेय्आ। "
PHP,4,5,तुन्दा कोमल स्वभाव सबी पुर प्रकट भोआ कजो कि प्रभु रा दोवारा आगमन नेड़ै हा। 
PHP,4,6,कसी भी गल्ला री चिन्‍द मत करा पर हर अक्क हालात मन्ज प्रार्थना करा। तुन्दी प्रार्थना अतै विनती धन्यवाद सोगी प्रमात्मैं रै सामणै हाजिर करै गाहन। 
PHP,4,7,"ता प्रमात्मैं री शान्ती जैड़ी कि मणु री समझ थऊँ बिलकुल बाहर हा, तुन्दै दिला अतै विचारा जो मसीह यीशु सम्भाळी करी रखा। "
PHP,4,8,"आखिर मन्ज, हे भाईओ, जैड़ी-जैड़ी गल्ला सच हिन, जैड़ी-जैड़ी गल्ला आदर-मान जोगी हिन, जैड़ी-जैड़ी गल्ला ठीक हिन, जैड़ी-जैड़ी गल्ला पवित्र हिन, जैड़ी-जैड़ी गल्ला छैळ हिन, जैड़ी-जैड़ी गल्ला मनां जो भान्‍दी हिन, आखरी, जैड़ी-जैड़ी खरै गुणा बाळी अतै प्रशंसा योग्य हिन तियां पुर ही मन लगाऊ करा। "
PHP,4,9,जैड़ी गल्ला तुसै मिन्जो थऊँ सिखुरी हिन अतै मनुरी हिन अतै हुणुरी हिन अतै मिन्जो मन्ज हेरूरी हिन तियां जो ही मन्‍नु करा ता शान्ती रा प्रमात्मां तुसु सोगी रैहणा। 
PHP,4,10,"अऊँ प्रभु मन्ज बड़ा खुश हा कि अबै ऐतनै दिन बाद तुसिओ मेरी याद आई अतै तुहै मेरी आर्थिक मदद करी हा, जरूर तुसु जो शुरू मन्ज भी ठेरा विचार थू, पर तुसिओ मेरी मदद करनै रा मौका ना मुळू। "
PHP,4,11,"ऐह ना कि मिन्जो बल्लै कसी चिजा री कमी हा, क्ओकि मैंई ऐह सिखुरा कि जैस भी हालात मन्ज अऊँ हा तैत पुर सन्तुष्‍ट रैऊँ। "
PHP,4,12,"अगर मिन्जो बल्लै थोड़ी चिजा हिन तांभी या मती हिन तांभी, भूखा रैहणा अतै रजणा दूनी हालात मन्ज अऊँ जीणा जाणदा। हर अक्क गल्ला मन्ज अतै सबी हालात मन्ज तृप्त रैहणा मैंई सिखुरा हा। "
PHP,4,13,मसीह जैडा मिन्जो सामर्थ दिन्दा हा तैस मन्ज अऊँ सब कुछ करी सकदा। 
PHP,4,14,तांभी तुसै भला करु कि मेरै क्‍लेशा मन्ज मिन्जो सोगी रैह। 
PHP,4,15,"अतै हे फिलिप्पी शहर मन्ज रैहणै बाळैओ तुसै अप्पु ही जाणदै हिन, कि सुसमाचार प्रचार रै शुरूआत मन्ज जैहणै अऊँ तुन्दै मकिदुनिया परदेस थऊँ चली गो ता तुसिओ छड़ी करी होरी कसी भी कलीसिया मेरी आर्थिक रूप सोगी मदद ना करी। "
PHP,4,16,इन्‍नी साहभै जैहणै अऊँ थिस्सलुनीके शहर मन्ज थू तांभी तुसै मेरी जरूरता जो पुरा करनै तांई कई बरी कुछ ना कुछ भेज्‍जू थू। 
PHP,4,17,"ऐह ना कि अऊँ दान चाहन्दा थू, पर अऊँ तुन्दै भलै कमा मन्ज अक्क कम होर जोड़ना चाहन्दा थू, ताकि तुसिओ प्रमात्मैं थऊँ इनाम मूळा। "
PHP,4,18,"मिन्जो बल्लै ता सब कुछ हा, बल्‍की उम्मीद थऊँ भी ज्यादा हा, जैड़ी चीजा तुहै भाई इफ्रदीतुस रै हथै भैजुरी थी तियां जो पाई करी अऊँ तृप्त भुच्‍ची गो हा, सो ता खुशबुदार अतै ग्रहण करनै योग्य बलिदान हा जैडा कि प्रमात्मैं जो खरा लगदा हा। "
PHP,4,19,"इन्दा पिता प्रमात्मां, अपणै अपार धन रै अनुसार मसीह यीशु मन्ज तुन्दी सब जरूरता जो पूरी करला। "
PHP,4,20,इन्दै पिता प्रमात्मैं री महिमा जुगा-जुगा तिकर भुन्दी रेय्आ। आमीन। 
PHP,4,21,"यीशु मसीह मन्ज हरेक पवित्र मणु जो मेरी नमस्ते बल्ला, अतै जैड़ै विस्वासी भाई मिन्जो सोगी हिन, तुसु जो नमस्ते बल्‍दै हिन। "
PHP,4,22,"सब पवित्र मणु, खास करीके सो विस्वासी जैड़ै महाराजा कैसर रै घरानै रै हिन तुसु जो नमस्कार बल्‍दै हिन। "
PHP,4,23,ईन्दै प्रभु यीशु मसीह रा अनुग्रह तुसु पुर बणी रेय्आ। आमीन। 
COL,1,1,ऐह पत्री पौलुस री तरफा थऊँ हा जैड़ा प्रमात्मैं री इच्छा सितै मसीह यीशु रा चुणुरा प्रेरित हा सो विस्वासी भाई तिमुथियुस सोगी मिलीकरी तियां मणु तांयै लिखु करदा। 
COL,1,2,जैड़ै कुलुस्सियों शहर री कलीसिया रै विस्वासी हिन; ईन्दै पिता प्रमात्मां थऊँ मसीह यीशु मन्ज तुसिओ अनुग्रह अतै शान्ती मुळदी रेय्आ। 
COL,1,3,अहै तुसु तांई हर रोज प्रार्थना करीके अपणै प्रभु यीशु मसीह रै पिता मतलब कि प्रमात्मैं रा धन्यवाद करदै हिन। 
COL,1,4,क्ओकि अहै हुणुरा हा कि मसीह यीशु पुर तुन्दा विस्वास हा अतै तुहै प्रमात्मैं रै सबी मणु सोगी प्‍यार रखदै हिन। 
COL,1,5,तुन्दा विस्वास अतै प्‍यार ऐसा उम्मीद पर निर्भर जैड़ी तुसु तांई स्वर्गा मन्ज रखुरी हा जठेरी चर्चा तुहै मसीह रै सचै सुसमाचार रै वचना मन्ज हुणी चुकुरै हिन। 
COL,1,6,"ऐह सुसमाचार जैडा तुसु बलै आ थू पुरै संसारा मन्ज फैलु करदा थू अतै मणु विस्वास करू करदै थियै, तियां ही जियां तुहै पैहली बरी प्रमात्मैं रै सच्चाई अतै अनुग्रह रै बारै मन्ज समझुरा थू। "
COL,1,7,"तसेरी ही शिक्षा तुहै इन्दै प्यारे विस्वासी भाई इपफ्रास थऊँ सिखुरी हा, जैडा असु तांई मसीह रा विस्वासयोग्य सेवक हा। "
COL,1,8,"तिनी ही असिओ दसु कि तुन्दा प्‍यार होरी तांयै कैतना हा, जैडा पवित्र आत्मा तुसिओ दितुरा। "
COL,1,9,ठेरैतांये जैस दिन थऊँ ऐह हुणु ता अहै लगातार तुसु तांयै प्रार्थना अतै विनती करदै हिन। अहै ऐह प्रार्थना करदै हिन कि प्रमात्मैं री आत्मा तुसिओ अक्ल अतै समझ दी सका ताकि तुहै प्रमात्मैं री ईच्‍छा जो पुरी तरह समझी सकन। 
COL,1,10,"ताकि तुन्दा चाल-चलन प्रभु रै मुताबक भोआ ता तुसु प्रमात्मैं जो हर तरीकै खुश करी सकणा। तुहै हर किस्‍मां रै भलै कम करदै रेय्आ, अतै प्रमात्मैं रै ज्ञान मन्ज बढ़दै गाणा। "
COL,1,11,"अऊँ प्रार्थना करदा कि प्रमात्मैं री महिमा अतै सामर्थ रै अनुसार तुसिओ मजबुत करा, ताकि तुहै धीरज अतै खुशी सोगी दुखा जो सही सकन। "
COL,1,12,अतै पिता प्रमात्मैं रा धन्यवाद करदै रेय्आ जिनी असु जो ऐस योग्य बणाऊ कि अहै प्रमात्मैं रै चुणुरै मणु सोगी जैड़ै ज्योती मन्ज रैहन्दै हिन मीरास मन्ज भागीदार भुन्‍न। 
COL,1,13,क्ओकि तिनी ही असु जो नैहरै रै वशा थऊँ छुड़ाईकरी अपणै प्यारे पुत्रा रै राज्य मन्ज दाखल करू हा। 
COL,1,14,जैत मन्ज प्रमात्मैं रै पुत्र रै बलिदान रै द्धारा असिओ शैतान रै जाल थऊँ छुटकारा मतलब कि पापा थऊँ माफी मुळदी हा। 
COL,1,15,"कोई प्रमात्मैं जो ना हेरी सकदा, पर जैहणै तसेरा पुत्र मणु बणु ता तिनी प्रमात्मैं जो मणु पुर प्रकट करू, अतै सो संसार री रचना भूणै थऊँ पैहलै रा थू, अतै पुरी प्रमात्मैं री रचना पुर राज्य करदा हा। "
COL,1,16,"क्ओकि मसीह मन्ज ही सब चीजा री शुरूआत भूई, चाऐं स्वर्गा री भोआ चाऐं धरती री, चाऐं हुज्‍जु करदी या अणहुज्जी भोआ, कै सिंहासन, कै प्रभुताऐं, कै प्रधानता, कै अधिकार, सब चीजा तसेरै द्धारा ही अतै तैस तांई ही बणाई हिन। "
COL,1,17,"सब कुछ री रचना भूणै रै पैहलै थऊँ ही मसीह थू, अतै संसार री सब रचना जो सो ही सम्भालदा हा। "
COL,1,18,"अतै मसीह ही देह मतलब कि कलीसिया रा सिर हा, सो ही आदि हा अतै मरूरै थऊँ दोवारा जी उठणै बाळै मन्ज पैहला मणु हा कि सबी गल्ला मन्ज सो ही प्रधान ठहरा। "
COL,1,19,क्ओकि पिता प्रमात्मैं री खुशी ऐत मन्ज हा कि यीशु मन्ज प्रमात्मैं री सारी परिपूर्णता वास करा। 
COL,1,20,"प्रमात्मैं यीशु मसीह रै द्धारा पुरै जगत जो अप्पु सोगी मेल कराणै रा फैसला करू, प्रमात्मैं मसीह रै क्रूस पुर बहाऊरै खूना रै सोगी शान्ती जो स्थापित करू ताकि सब चिजा जो अप्पु बलै लैई अईआ चाहे धरती री भून या स्वर्गा री। "
COL,1,21,तुहै मणु भी अपणै कुकर्मा रै द्धारा प्रमात्मैं थऊँ दूर भूच्ची गच्छुरै थियै अतै प्रमात्मैं रै शत्रु बणी गच्छुरै थियै। 
COL,1,22,फिरी भी प्रमात्मैं मसीह री क्रूस पुर मौती रै द्धारा तुसु सोगी मेल करी लैऊआ ताकि तुसु जो अपणै सामणै निष्कलंक अतै निर्दोष बणाई करी खड़ा करा। 
COL,1,23,"तुहै विस्‍वासा री नियुआं पुर टिक्की रेय्आ अतै तैस सुसमाचारा री उम्मीद जो मत छड़ा जैडा कि तुहै हुणुरा हा, जठेरा प्रचार अम्बरा थलै पूरै संसार मन्ज करूरा हा अतै जैस प्रचार रा अऊँ पौलुस सेवक हा। "
COL,1,24,अबै अऊँ तियां दुखा री वजह थऊँ खुशी मन्दा जैड़ी कि तुसु तांई झेलदा अतै अऊँ मसीह रै तैस क्‍लेश रा सहभागी बणु जैड़ा तसेरै शरीर यानी कि तसेरी कलीसिया जो लगातार मुळु करदा। 
COL,1,25,प्रमात्मैं मिन्जो मसीह रा सेवक बणाऊरा हा अतै खास कम करनै जो दिता कि अऊँ प्रमात्मैं रा पुरा वचन गैर यहूदी जो हुणाऊ। 
COL,1,26,"कई पीढ़ी थऊँ प्रमात्मैं सुसमाचार रै भेद जो ना दस्सु, पर अबै ऐस भेद जो अपणै चुणुरै मणु पुर प्रकट करू हा। "
COL,1,27,"प्रमात्मैं यहूदी अतै गैर यहूदी पुर प्रकट करना चाहन्दा कि यीशु रा धन अतै महिमा सबी मणु तांई हा, अतै ऐह ही सो भेद हा कि मसीह तुसु मन्ज जिन्दा हा, ऐह तुसिओ अपणी महिमा री उम्मीद मन्ज सहभागी भूणै रा भरोसा दिन्दा हा। "
COL,1,28,"मसीह रा प्रचार करीके अहै हरेक मणु जो दस्सी दिन्दै हिन अतै सारी अक्ल सोगी जैड़ी प्रमात्मैं असिओ दितुरी हा, हरेक मणु जो सखान्दै अतै चेतावनी दिन्दै हिन ताकि तियां जो मसीह यीशु मन्ज सिद्व करीके प्रमात्मैं सामणै हाजिर करन। "
COL,1,29,ठेरैतांये ही अऊँ मसीह री तैसा शक्ति रै अनुसार जैड़ा कि मिन्जो सामर्थ दिन्दी हा असर सोगी तन मन लाई करी मेहनत करदा हा। 
COL,2,1,"अऊँ चाहन्दा कि तुहै जाणी लैन कि तुसु तांई अतै तियां तांई जैड़ै कि लौदीकिया शहर मन्ज हिन अतै तियां सबी तांई जियां सोगी अऊँ हालि तक मुळुरा निय्आ, अऊँ किनी कठण मेहनत करदा। "
COL,2,2,"अऊँ कठण मेहनत ठेरै तांयै करदा हा ताकि अऊँ तियां जो विस्वास मन्ज मजबुत करी सकूँ, अतै सो अक्की दूये सोगी प्‍यार मन्ज बणी रैहण। सो प्रमात्मैं रै तैस भेद जो खरै तरीकै जाणन जैड़ा मसीह रै बारै मन्ज हा। "
COL,2,3,"प्रमात्मैं मन्ज अक्ल अतै ज्ञाना खजानै सांईयै छिपुरा हा, सिर्फ मसीह ही मणु पुर प्रकट करी सकदा हा। "
COL,2,4,ऐह अऊँ ऐत तांई बल्लू करदा कि कोई मणु तुसु जो झूठी शिक्षा सितै धोखा ना देय्आ। 
COL,2,5,क्ओकि शरीरा रै मुताबक ता अऊँ तुसु थऊँ दूर हा फिरी भी आत्मिक भाव सितै तुन्दै बारै मन्ज सोचदा रैहन्दा हा अतै तुन्दै खरै चाल-चलन अतै तुन्दै विस्वास जैडा कि मसीह यीशु मन्ज हा पक्का हेरी करी खुश भुन्दा। 
COL,2,6,तां जिआं कि तुहै मसीह यीशु जो प्रभु मन्‍नी करी ग्रहण करी लैऊ हा तियां ही तैस मन्ज चलदै भी रेय्आ। 
COL,2,7,अतै तैस मन्ज गहराई सोगी जड़ पकड़दै अतै बधदै गच्छा जियां की अक्की रूखा री जड़ा गहराई तक भून्दी हिन तियां ही विस्‍वासा मन्ज पक्कै भून्दै गच्छा अतै ज्यादा थऊँ ज्यादा धन्यवाद करा। 
COL,2,8,"चौकनै रेय्आ कि कोई तुसिओ खोखलै अतै भ्रम बाळै विचारा अतै व्यर्थ धोखै सितै भटकाई ना देय्आ, जैडा कि मणु री रीति-रवाज अतै संसार री पुराणी शिक्षा रै आधार पुर हा; पर मसीह रै मुताबक निय्आ। "
COL,2,9,"इन्या मणु जो मौका मत देय्आ कि ऐह तुसिओ धोखा दिन, क्ओकि प्रमात्मैं री सब परिपूर्णता मसीह रै शरीर मन्ज वास करदी हा। "
COL,2,10,"तुहै मसीह सोगी जुड़ी गाणै री वजह थऊँ परिपूर्ण भूच्ची गै हिन, जैड़ा कि सब प्रधाना अतै अधिकारा पुर शिरोमणि हा। "
COL,2,11,जैहणै तुहै मसीह मन्ज आये ता तुन्दा ईना आत्मिक खतना भच्छुरा जैडा कि हथा सितै ना भून्दा। मसीह मन्ज तुन्दा खतना ऐह हा कि जठेरै द्धारा पुराणा पापमय स्वभाव जो कटी फैंकदै हिन। 
COL,2,12,"जैहणै तुन्दा बपतिस्मा भुआ, ऐह मसीह सांईयै दफनांऐं गाणै रै बराबर थू। फिरी तुसिओ तुन्दै पापी स्वभाव थऊँ जिन्दा करया गो क्ओकि तुहै प्रमात्मैं री शक्ति पुर विस्वास करू जिनी यीशु जो मरूरै थऊँ जीयाऊ थू। "
COL,2,13,अतै तिनी तुसु जो भी जैड़ै कि अपणै अपराधा री वजह थऊँ आत्मिक रूपा मन्ज मरूरै थियै मसीह सोगी जिन्दा करू अतै इन्दै सबी अपराधा जो माफ करू। 
COL,2,14,मूसा री व्यवस्था जो ना मनणै थऊँ जैड़ा असु पुर दोष लगु तैतिओ प्रमात्मैं दूर करी दिता। तिनी सब कुछ रद्द करीके क्रूस पुर टुन्गी दिता। 
COL,2,15,ऐस तरीकै तिनी आत्मिक प्रधाना अतै अधिकारी जो निहत्था करीके तियां जो अपणी क्रूस पुर जय रै द्धारा खुल्लम खुल्ला तमाशै रा पात्र बणाई दिता। 
COL,2,16,ऐत तांई कसी जो कोई अधिकार निय्आ कि तुसिओ झूठी गल्ला मन्ज फसान जियां कि : खाणै पीणै या त्यौहारा या अमावस्या या विश्रामदिन रै बारै मन्ज। 
COL,2,17,क्ओकि ऐह सब नियम ईणैबाळी सच्चाई री मात्र परछाई ही हिन अतै सो सच्चाई मसीह ही हा। 
COL,2,18,तुहै तियां मणु रै धोखै मन्ज मत इन्दै जैड़ै नम्र भूणै रा दिखावा करदै अतै स्वर्गदूता री पूजा करदै हिन। सो घमण्ड़ री गल्ला करदै हिन कि तियें कई तरह रै दर्शन हेरूरै पर ऐह सब वेकार री गल्ला हिन क्ओकि तंयारा मन स्‍वार्थी अभिलाषा सोगी भरूरै हिन। 
COL,2,19,"ऐह झूठै मणु मसीह सोगी जुडुरै ना हिन। मसीह ता पूरै शरीर रा सिर हा, सो ऐस शरीरा जो ताकत दिन्दा हा अतै जोड़ा अतै मांसपेशी रै इस्तेमाल सोगी शरीरा जो सम्भाळी करी रखदा, अतै सो शरीर प्रमात्मैं री शक्ति सोगी बड़दा गान्दा हा। "
COL,2,20,"हालांकि तुन्दा पापी स्वभाव मसीह सोगी मरी चुकुरा हा तुसिओ ऐस संसारा रै नियमा रा पालन करनै री जरूरत निय्आ। इन्या लगदा हा कि संसारै तुसिओ अपणै वशा मन्ज करी लैऊरा हा, तुहै कजो इन्या नियमा रा पालन करदै हिन, "
COL,2,21,जियां कि ऐह ना छुणा ऐतिओ ना चखणा अतै ऐतिओ हथ ना लाणा? 
COL,2,22,"ऐह सब नियम ता वेकार हिन, क्ओकि ऐह सब मणु री आज्ञा अतै शिक्षा रै अनुसार हिन। "
COL,2,23,"इन्या नियमा मन्ज अपणी मर्जी रै अनुसार बणाऊरी पूजा री रीति, अतै आत्म हीनता, शरीरी योगाभ्यास रै भाव थऊँ ज्ञान रा नां ता हा, पर शरीरी लालच जो रोकणै मन्ज इन्या नियमा रा कोई फायदा निय्आ। "
COL,3,1,ता अगर तुहै मसीह यीशु सोगी जिन्दै भछूरै हिन ता प्रमात्मैं जैड़ा स्वर्गा मन्ज तुसु तांयै रखुरा हा तठेरी खोज करा जेठी मसीह अज भी हा अतै प्रमात्मैं री सज्जी कनारी बैहुरा। 
COL,3,2,ऐसा धरती पुर ही ना पर प्रमात्मैं जैड़ा स्वर्गा मन्ज तुसु तांयै रखुरा तैत पुर धैन ला। 
COL,3,3,क्ओकि तुन्दा पापी स्वभाव मरी गो हा अतै तुन्दी जिन्दगी मसीह यीशु सितै प्रमात्मैं मन्ज छिपुरी हा। 
COL,3,4,"जैहणै मसीह जैडा कि असिओ नोई जिन्दगी दिन्दा हा, जैहणै तैस दोवारा इणा ता तुसु भी तैस सोगी तसेरी महिमा मन्ज सहभागी भूणा। "
COL,3,5,"ऐत तांई तियां बुरै कमा जो करना बन्द करा जैड़ा तुन्दै पापी स्वभाव सोगी जुडुरै हिन जियां कि अशुद्धता, बुरी सोच, बुरी ईच्‍छा अतै लालच जैडा कि अक्क मूर्तिपूजा सांईये हा। "
COL,3,6,ठेरी बजहा थऊँ आज्ञा ना मनणै बाळै पुर प्रमात्मैं रा गुस्सा भड़कदा। 
COL,3,7,अतै तुहै भी जैहणै इआं बुराई मन्ज थियै ता इआं ही बुरी इच्छा रै अनुसार जिन्दगी बितान्‍दै थियै। 
COL,3,8,"पर अबै तुहै इआं सबी बुरी गल्ला जो मतलब कि गुस्सा, रोष, बैरभाव, निन्दा अतै गाळी बकणा छड़ी देय्आ। "
COL,3,9,अक्की दुऐ सितै झूठ मत बल्ला कजो कि तुहै अपणै पुराणै पापी स्वभाव जो तठेरै बुरै कमा सोगी छडी दितुरा हा। 
COL,3,10,अतै नोए स्वभाव जो अपनाई लैऊरा जैडा कि अपणै सृजनहार सांईये ज्ञान पाणै तांई हमेशा नोआ बणदा गाहन्‍दा। 
COL,3,11,"ठेरा परिणाम ऐह हा कि तियां मन्ज कोई भेद भाव निय्आ, तियां मन्ज ना ता कोई यहूदी रैऊ, ना कोई गैर यहूदी, ना खतना करूरै, ना कोई खतनै बगैर, ना कोई विदेशी, ना कोई गंवार, ना ता कोई दास अतै ना ता कोई आजाद सिर्फ मसीह यीशु सब कुछ अतै सबी मन्ज हा। "
COL,3,12,प्रमात्मैं तुसु मणुओ पवित्र करीके चुणुरा हा अतै सो तुसु सोगी प्‍यार करदा हा ठेरैतांये बड़ी ज्यादा करूणा अतै भलाई अतै दीनता अतै नम्रता अतै सहनशीलता अपनाई लेय्आ। 
COL,3,13,अगर कसी जो कसी पुर दोष लाणै री कोई बजहा भोआ ता अक्की दुऐ री सैई लेय्आ अतै अक्की दुऐ रै अपराधा जो माफ करा जिआं कि यीशुऐ तुन्दै अपराध माफ करै तियां तुहै भी करा। 
COL,3,14,अतै सबी थऊँ ज्यादा जरूरी गल्ल ऐह हा कि तुहै अक्की दूये सोगी प्‍यार करा। 
COL,3,15,"अतै मसीह री शान्ती तुन्दै दिला मन्ज राज करा। तुहै शान्ती मन्ज रैहणै तांयै हैदै गच्छुरै हिन क्ओकि तुहै अक्क ही शरीरा रै अंग हर, गल्ला तांयै प्रमात्मैं रा सदा धन्यवाद करदै रेय्आ। "
COL,3,16,सदा मसीह रै वचना रै बारै मन्ज ध्यान करदै रेय्आ ताकि सो तुन्दै कमा अतै सोच विचारा जो अपणै वशा मन्ज करी सका। सिद्व ज्ञाना सोगी अक्की दुऐ जो सखा अतै चेतावनी दिन्दै रेय्आ अतै अपणै-अपणै मनां मन्ज धन्यवाद सितै प्रमात्मैं रै भजन अतै स्तुतिगान अतै आत्मिक गीत गा। 
COL,3,17,वचना सितै या फिरी कमां सितै जैडा कुछ भी करा सो सब प्रभु रै नां सितै करा अतै मसीह रै द्धारा प्रमात्मां पिता रा धन्यवाद करा। 
COL,3,18,हे पत्नियो अपणै-अपणै पति रै हुक्मा मन्ना क्ओकि मसीह भूणै रै नातै असिओ ऐह ही करना चहिन्दा। 
COL,3,19,हे पतियो तुहै अपणी-अपणी घरावाळी सितै प्‍यार करा अतै तियां सितै कोमलता रा व्यवहार करा। 
COL,3,20,हे बच्चेओ सबी गल्ला मन्ज अपणै-अपणै मां बुड़ै री आज्ञा जो मन्ना क्ओकि प्रभु यीशु ऐत थऊँ खुश भून्दा। 
COL,3,21,हे बच्चै बाळिओ अपणै-अपणै बच्चै जो गुस्सा मत दुआ करकी ईयां ना भोआ कि तआंरा हौंसला टूटी गच्छा। 
COL,3,22,हे सेवको जैड़ै ऐस संसार मन्ज तुन्दै मालक हिन ता सबी गल्ला मन्ज तआंरा हुक्म मन्ना पर मणु जो खुश करनै तांई ना पर इमानदारी अतै प्रमात्मैं रै डरा सितै। 
COL,3,23,अतै जैडा कुछ तुहै करदै हिन पूरै मना सितै करा ऐह समझी करी कि ऐह तुहै मणु तांई ना पर प्रमात्मैं तांई करू करदै हिन। 
COL,3,24,"याद रखा कि प्रमात्मैं तुसिओ इनाम दिणा, अतै जैड़ी आशीष प्रमात्मैं अपणै मणु तांयै रखुरी हा तैत मन्ज सहभागी भूणा अतै तुहै प्रभु मसीह री सेवा करदै रेय्आ। "
COL,3,25,"क्ओकि जैडा बुरा करदा प्रमात्मैं तैसिओ सजा दिणी हा, क्ओकि प्रमात्मां कसी रा पक्षपात ना करदा। "
COL,4,1,"हे मालको, अपणै-अपणै दासा सितै न्याय अतै ठीक-ठीक व्यवहार करा ऐह समझी करी कि स्वर्गा मन्जा तुन्दा भी अक्क मालक हा। "
COL,4,2,प्रार्थना मन्ज लगी रेय्आ अतै धन्यवाद सितै यीशु मन्ज जागदै रेय्आ। 
COL,4,3,"अतै ठेरै सोगी सोगी असु तिकर भी प्रार्थना करदै रेय्आ कि प्रमात्मां असिओ वचना हुनाणै रा मौका देय्आ कि अहै मसीह रै तैस भेदा रा बखान करी सकन, अतै अऊँ ऐस प्रचार री वजह थऊँ जेलखाने मन्ज हा। "
COL,4,4,"प्रार्थना करा कि अऊँ ऐस वचना रै संदेश जो साफ-साफ प्रचार करी सकूँ, जियां मिन्जो करना चहिन्दा। "
COL,4,5,अविस्वासी सोगी गल्ल करनै तांयै हरेक मौके रा सही तरीकै इस्तेमाल करा। 
COL,4,6,तुन्दै वचन हमेशा दया सोगी भरूरा मना जो मोहणै बाळै भून कि तुसु जो सबी मणु जो ठीक रीति सोगी विस्वास रै बारै मन्ज उतर दिणा चली अईआ। 
COL,4,7,"मेरै प्यारे विस्वासी भाई अतै विस्‍वासा मन्ज सेवक, तुखिकुस जैडा कि प्रभु मन्ज मेरा सोगी कम करनै बाळा हा तैस मेरी सब गल्ला तुसु जो दसी दिणी हिन। "
COL,4,8,तैस जो मैंई तुसु बलै ऐत तांई भेजुरा कि तुसु जो इन्दी दशा रा पता लगी गच्छा अतै सो तुसिओ विस्वास मन्ज मजबुत करा। 
COL,4,9,"अतै तैस सोगी उनेसिमुस जो भी भेजुरा हा जैडा कि विस्वासयोग्य हा अतै प्यारा विस्वासी भाई अतै तुन्दै ही ग्राँ रा हा, ऐस तुसु जो एठी री सारी गल्ला दसी दिणी। "
COL,4,10,अरिस्तर्खुस जैडा कि मिन्जो सोगी कैदा मन्ज हा अतै मरकुस जैडा कि बरनबास रा रिस्तेदार हा। अऊँ जाणदा हा तुसिओ पैहलै ही थऊँ मरकुस रै बारै मन्ज बलुरा थू कि अगर सो तुसु बल्लै अईआ ता तैस सोगी खरा बर्ताव करै। 
COL,4,11,अतै यीशु जैसिओ होर मणु यूस्तुस बल्‍दै हिन तुसु जो नमस्ते बल्‍दै हिन। यहूदी विस्वासी मन्ज ऐह त्राई मणु ही हिन जैड़ै प्रमात्मैं रै राज्य तांई मेरै साथी हिन अतै मिन्जो बड़ा हौंसला दिन्दै हिन। 
COL,4,12,"इपफ्रास जैडा कि तुन्दै ही ग्राँ रा हा, अतै मसीह यीशु रा दास हा, तुसु जो नमस्ते बलदा हा। सो हमेशा दिला थऊँ तुसु तांई प्रार्थना करनै री कोशिश करदा हा ताकि तुहै सिद्व भूच्ची करी पूरै विस्वास सितै प्रमात्मैं री इच्छा पुर टिकी रैहन। "
COL,4,13,अऊँ तसेरा गवाह हा कि सो तुसु तांई अतै लौदीकिया अतै हियरापुलिस शहरा मन्ज रैहणै बाळै मणु तांई दिला थऊँ प्रार्थना करदा रैहन्दा हा। 
COL,4,14,मेरै प्यारे बैईद लूका अतै देमास तुसिओ नमस्कार करदै हिन। 
COL,4,15,लौदीकिया शहर रै विस्वासी भाई जो अतै बैहण नुमफास अतै तसारी घरा री कलीसिया जो नमस्कार बल्लै। 
COL,4,16,जैहणै ऐह चिट्ठी तुसु बल्लै पढ़ी गच्छा ता ईयां करै कि लौदीकिया शहर री कलीसिया मन्ज भी ऐतिओ पढ़नै तांयै दिन्यै फिरी जैड़ी चिट्ठी मैंई लौदीकिया री कलीसिया जो भैजुरी हा तैतिओ तुहै भी पढ़ै। 
COL,4,17,फिरी अर्खिप्पुस सितै बल्लै कि जैड़ी सेवा प्रभु मन्ज तिजो दितुरी हा तैसा जो धैना सितै पूरी करै। 
COL,4,18,"अऊँ पौलुस भी तुसु जो अपणै हथा सितै ऐसा पत्री मन्ज लिखीकरी नमस्कार बलदा हा। याद रखा कि अऊँ जेलखाने मन्ज हा अतै मिन्जो तांये प्रार्थना करदै रेय्आ, तुसु पुर प्रमात्मैं रा अनुग्रह भून्दा रेय्आ। आमीन। "
1TH,1,1,"ऐह पत्री पौलुस लिखु करदा। सो सिलवानुस अतै तीमुथियुस री तरफा थऊँ थिस्सलुनीकियों शहर री कलीसिया रै विस्वासी जो जंयारै नां पिता प्रमात्मैं अतै प्रभु यीशु मसीह मन्ज हिन बलदा हा, अनुग्रह अतै शान्ती तुसिओ मुळदी रेय्आ। "
1TH,1,2,अहै अपणी प्रार्थना मन्ज तुसिओ हमेशा याद करदै हिन अतै लगातार तुसु सबी रै बारै मन्ज प्रमात्मैं रा धन्यवाद करदै हिन। 
1TH,1,3,अतै अपणै पिता प्रमात्मैं रै सामणै तुन्दै विस्‍वासा रै कम अतै प्यारा री मेहनत अतै इन्दै प्रभु यीशु मसीह मन्ज उम्मीद रै धीरजा जो हमेशा याद करदै हिन। 
1TH,1,4,"अतै हे विस्वासी भाईओ, प्रमात्मैं रै प्यारे मणुओ अहै जाणदै हिन कि तुसै चुणुरै हिन। "
1TH,1,5,"क्ओकि यीशु मसीह रा सुसमाचार तुसु बलै ना सिर्फ शब्दा रै द्धारा पर पवित्र आत्मा रै सामर्थ अतै प्रमाण सोगी पुज्‍जु हा, जिआं कि तुसै जाणदै कि अहै तुन्दै मन्जै अहै तुन्दी भलाई तांयै इन्दा व्यवहार किना थू। "
1TH,1,6,अतै तुहै बड़ै क्‍लेशा मन्ज पवित्र आत्मा रै द्धारा दितुरी खुशी सोगी वचना जो मनी करी इन्दी अतै प्रभु री चाली सांईं चलना लगै। 
1TH,1,7,ऐठी तिकर कि मकिदुनिया अतै अखया परदेस रै सब विस्वासी तांई तुसै आदर्श बणै। 
1TH,1,8,"क्ओकि तुसु थऊँ ना सिर्फ मकिदुनिया अतै अखया परदेस मन्ज प्रभु रा वचन हुणाआ गो पर तुन्दै विस्‍वासा री जैडा कि प्रमात्मैं पुर हा, हर जगहा इन्‍नी चर्चा फैली गई हा कि असु जो बलणै री जरूरत ही निआं। "
1TH,1,9,"क्ओकि सो मणु इन्दै बारै मन्ज ऐह बलदै हिन कि जैहणै अहै तुसु बल्लै आये ता तुहै कियां इन्दा स्वागत करु, अतै तुसै किआं मूर्तिपूजा थऊँ प्रमात्मैं री कनारी फिरै ताकि जिन्दै अतै सचै प्रमात्मैं री सेवा करी सकन। "
1TH,1,10,"अतै प्रमात्मैं रै पुत्रा री स्वर्गा थऊँ फिरी ईणै री भाळ करदै रेय्आ जैसिओ प्रमात्मैं मरूरै थऊँ जिन्दा करू, मतलब कि यीशु री जैडा कि असु जो ईणैबाळै क्रोध अतै न्याय थऊँ बचान्‍दा। "
1TH,2,1,"हे विस्वासी भाईओ, तुसै जाणदै हिन कि इन्दा तुसु बल्लै ईणा लाभदायक भुआ। "
1TH,2,2,बल्‍की तुसै अप्पु ही जाणदै हिन कि पैहलै फिलिप्पी शहर मन्ज दुख झेलनै अतै सताव सैहणै पुर भी इन्दै प्रमात्मैं असु जो इन्‍नी हिम्मत दिती। फिरी अहै थिस्सलुनीकियों शहर मन्ज भी प्रमात्मैं रा सुसमाचार भारी वरोध भूणै रै बावजूद भी तुसु जो हुणाई सकै। 
1TH,2,3,क्ओकि इन्दा उपदेश कोई चलाकी अतै बुरै इरादै सितै ना हा अतै ना ही छल सितै हा। 
1TH,2,4,पर जिन्‍ना प्रमात्मैं असु जो काबल समझी करी असु बल्लै सुसमाचार सौंपुआ। अहै भी तियां ही तठेरा बखान करदै हिन अतै ऐत मन्ज मणु जो ना पर प्रमात्मैं जो जैडा इन्दै मनां जो जाणदा खुश करदै हिन। 
1TH,2,5,"क्ओकि तुसै जाणदै हिन कि अहै ना ता कदी चापलूसी री गल्ला करदै थियै अतै ना ता लाळचा तांई बहाना करदै थियै, इन्या गल्ला रा प्रमात्मां गवाह हा। "
1TH,2,6,"अहै मणु थऊँ आदर ना चाहन्दै थियै, अतै ना तुसु थऊँ ना हि कसी होरी थऊँ, हालांकि असिओ मसीह यीशु रै प्रेरित भूणै रै नातै तुसु थऊँ मदद लैणै रा अधिकार हा। "
1TH,2,7,"पर जिआं माँ अपणै बच्चै रा लालण-पालन करदी हा, तियां ही अहै भी तुसु मन्ज रैई करी कोमलता दसी हा। "
1TH,2,8,"अतै तियां ही अहै तुन्दी लालसा करदै, ना सिर्फ प्रमात्मैं रा सुसमाचार बल्‍की अपणै-अपणै प्राण भी तुसु तांई दिणै जो तैयार थियै, ठेरैतांये कि तुसै इन्दै भी प्यारे भुच्‍ची गच्छुरै हिन। "
1TH,2,9,"क्ओकि, हे विस्वासी भाईओ तुसै इन्दी मेहनत अतै कष्‍टा जो याद रखदै हिन कि अहै रात-दिन कम धन्‍धा करदै-करदै अहै तुसु मन्ज प्रमात्मैं रा सुसमाचार प्रचार करू कि असिओ तुसु थऊँ कुछ मंगणै री जरूरत ना पेय्आ। "
1TH,2,10,तुसै अपणै आप ही गवाह हिन अतै प्रमात्मां भी कि तुसु सभी विस्वासी भाई सोगी अहै किनी पवित्रता अतै धार्मिकता अतै निर्दोषता सितै रैह। 
1TH,2,11,"जिआं कि तुसै जाणदै हिन, कि जिआं पिता अपणै बच्चै सोगी बर्ताव करदा तियां ही अहै भी तुसु मन्ज हर अक्की जो भी उपदेश दिन्दै, प्रोत्साहित करदै अतै समझान्‍दै थियै, "
1TH,2,12,कि तुन्दा चाल-चलन प्रमात्मैं रै मुताबक भोआ जैडा कि तुसु जो अपणै राज्य अतै महिमा मन्ज हैददा। 
1TH,2,13,"ठेरैतांये अहै भी प्रमात्मैं रा धन्यवाद सदा करदै हिन कि जैहणै तुहै प्रमात्मैं रा सुसमाचार इन्दै द्धारा हुणु, ता तुहै तैतिओ मणु रा ना पर प्रमात्मैं रा वचन समझी करी ग्रहण करू। जैड़ा मसीह पुर विस्वास करदै हिन ऐह सुसमाचार प्रमात्मैं री तरफा थऊँ तुन्दै अन्दर प्रभावशाली रूपा सोगी कम करू करदा हा। "
1TH,2,14,"ठेरैतांये हे विस्वासी भाईओ तुसै प्रमात्मैं री तियां कलीसिया रै विस्वासी सांईं चाल चलना लगै जैड़ी कि यहूदिया परदेस मन्ज हिन, क्ओकि तुसै भी अपणै मणु थऊँ तिनां ही दुख झेलू जिन्‍ना तियें यहूदी थऊँ झेलूरा थू। "
1TH,2,15,"जिन्यै यहूदी मणु प्रभु यीशु जो अतै भविष्‍यवक्ता जो भी मारी दिता अतै असु जो सताऊ, प्रमात्मां तियां मणु थऊँ खुश निआं अतै सो सब मणु रा विरोध करदै हिन। "
1TH,2,16,"सो यहूदी मणु गैर यहूदी सितै तंयारै उद्धार री गल्ला करनै थऊँ असु जो रोकदै हिन, सो हमेशा पाप पुर पाप करदै रैहन्दै हिन, पर अबै तियां पुर प्रमात्मैं रा दण्ड पैणा पक्का हा। "
1TH,2,17,"हे विस्वासी भाईओ, जैहणै अहै थोड़ी देरी तांई मनां थऊँ ना पर शरीरी तौर पुर तुसु थऊँ दूर भुच्‍ची गच्छुरै थियै ता अहै बड़ी लालसा सितै तुसु सोगी मिलणै री बड़ी कोशिश करी। "
1TH,2,18,ठेरैतांये मैंई कई बरी तुसु बलै ईणा चाऊ पर शैतानै मिन्जो तुसु बलै इणै थऊँ रोकी रखू। 
1TH,2,19,भला इन्दी उम्मीद या खुशी या बड़ाई रा मुकुट कुण हा? इन्दै प्रभु यीशु रै सामणै तसेरै ईणै रै टैमैं तुसै ही सो बड़ाई रा मुकुट हिन। 
1TH,2,20,इन्दी बड़ाई अतै खुशी तुसै ही हिन। 
1TH,3,1,ठेरैतांये जैहणै असु थऊँ होर ना रैई भुआ ता अहै ऐ सोचु कि एथेन्स शहर मन्ज अकेलै ही रैहन। 
1TH,3,2,अतै अहै तिमुथियुस जो जैडा कि सुसमाचारा मन्ज इन्दा विस्वासी भाई अतै प्रमात्मैं रा सेवक हा तैस जो ठेरैतांये तुसु बलै भैजू कि सो तुसु जो विस्वास मन्ज पक्का करा अतै उत्साहित करा। 
1TH,3,3,कि कोई ईयां कलेशा थऊँ डगमगाई ना गच्छा क्ओकि तुसै अप्पु जाणदै हिन कि अहै ईयां दुखा जो सैहणै तांयै ही हैदुरै हिन। 
1TH,3,4,क्ओकि पैहलै भी जैहणै अहै तुसु बल्लै थियै ता तुसु सितै कणैदैं थियै कि असु जो कलेश झेलना पैणै हिन अतै ईयां ही भुआ अतै तुसै जाणदै भी हिन। 
1TH,3,5,ठेरी बजहा थऊँ जैहणै मिन्जो थऊँ रैई ना भुआ ता तुन्दै विस्‍वासा रा हाल जाणनै तांई तीमुथियुस जो भेज्‍जू कि करकी ऐसा नां भोआ कि शैतानै तुन्दी परीक्षा करूरी भोआ अतै इन्दी सेवा री मेहनत व्यर्थ भुच्‍ची गछूरी भोआ। 
1TH,3,6,पर अबै तीमुथियुस जैडा तुसु थऊँ मिलीकरी असु बल्लै आ तिनी तुन्दै विस्‍वासा अतै प्यारा रा सुसमाचार हणाऊ अतै ऐसा गल्ला जो भी हणाऊ कि तुसै हमेशा प्यारा सितै असु जो याद करदै हिन। तिनी दस्सु कि तुहै असु सोगी मिलणै री लालसा रखदै हिन जिआं कि अहै भी तुसु सोगी मिलणा चाहन्दै हिन। 
1TH,3,7,ठेरैतांये हे विस्वासी भाईओ अहै अपणै दुखा अतै कलेशा मन्ज ऐह खबर हुणी कि तुहै विस्वास मन्ज पक्कै हिन ता असिओ हौंसला मुळु। 
1TH,3,8,क्ओकि अबै अगर तुसै प्रभु पुर पक्का विस्वास रखदै हिन्‍न ता असिओ जिणै री हिम्मत मुळदी हा। 
1TH,3,9,अबै अहै प्रमात्मैं रा धन्यवाद करी सकदै हिन तैस आनन्द तांयै जैड़ी तसेरी हजुरी मन्ज तुन्दी बजहा थऊँ हा 
1TH,3,10,अहै रोज बड़ी ही प्रार्थना करदै हिन कि तुसु सोगी मिलन अतै तुसिओ विस्वास मन्ज होर मजबुत करन। 
1TH,3,11,अबै इन्दी ऐह प्रार्थना हा कि इन्दा पिता प्रमात्मां अतै प्रभु यीशु तुसु बल्लै इणै तांई इन्दी अगुवाई करा। 
1TH,3,12,"अतै अहै प्रार्थना करदै हिन कि प्रभु यीशु मसीह असिओ अक्की दूये सोगी अतै होरी सोगी भी प्‍यार करनै मन्ज मदद करा, अतै प्‍यार तुसु सबी मणु मन्ज बदधा अतै उन्‍नति करदा गच्छा। "
1TH,3,13,अहै प्रार्थना करदै हिन कि प्रभु यीशु मसीह तुन्दै मनां जो इन्‍ना पक्का करा कि जैहणै सो दोवारा अपणै सबी पवित्र मणु सोगी अईआ ता अहै पिता प्रमात्मैं रै सामणै पवित्रता मन्ज निर्दोष ठहरी सकन। 
1TH,4,1,मेरै विस्वासी भाईओ तुसु सितै ऐह विनती हा अतै प्रभु यीशु मन्ज अहै तुसिओ ऐह समझान्‍दै हिन। जिआं तुसै असु थऊँ खरी चाल चलना अतै प्रमात्मैं जो खुश करना सिखुरै हिन अतै जिआं तुसै चलदै भी हिन तियां होर अगो बधदै गच्छा। 
1TH,4,2,क्ओकि तुसै जाणदै हिन कि अहै प्रभु यीशु रै अधिकार सोगी तुसिओ कुण-कुण आज्ञा पजाऊरी हिन। 
1TH,4,3,क्ओकि प्रमात्मैं री ईच्‍छा हा कि तुसै पवित्र बणन मतलब कि कुकर्म मत करा। 
1TH,4,4,"अतै तुसु मन्ज हर अक्क मणु ऐह सिखा कि अपणै शरीर जो किआं काबू मन्ज रखणा, अतै किआं तैतिओ पवित्र अतै आदर योग्य बणाई रखणा। "
1TH,4,5,"तुहै अपणी शरीरी इच्छा रा गुलाम मत बणा, जियां गैर यहूदी लगी रैहन्दै हिन जैड़ै कि प्रमात्मैं जो ना जाणदै। "
1TH,4,6,"ऐसा गल्ला मन्ज कोई भी अपणै विस्वासी भाई रै विरूद्ध पाप ना करा अतै ना ही तसेरा कोई गलत फायदा उठा, क्ओकि प्रभु ईयां सबी गल्ला रा बदला लैणैं बाळा हा, जिआं कि अहै तुसु जो पैहलै ही बलुरा हा, अतै चौकन्‍ना भी करूरा हा। "
1TH,4,7,क्ओकि प्रमात्मैं असु जो अशुद्ध जिन्दगी जिणै तांयै ना पर पवित्र जिन्दगी जिणै तांयै हैदुरा हा। 
1TH,4,8,"ठेरैतांये जैडा ईयां नियमा रै अनुसार जिणै थऊँ इनकार करदा हा सो मणु री शिक्षा जो ना पर प्रमात्मैं रा इनकार करदा हा, जैडा कि अपणा पवित्र आत्मा तुसु जो दिन्दा हा। "
1TH,4,9,पर होरी विस्वासी रै प्रति प्‍यार रै बारै मन्ज ऐह जरूरी निआं कि अऊँ तुसिओ कुछ लिखु क्ओकि अप्पु मन्ज प्‍यार रखणा तुसै अपणै आप ही प्रमात्मैं थऊँ सिखुरा हा। 
1TH,4,10,"अतै सबी मकिदुनिया परदेस रै विस्वासी भाई सोगी ईयां प्‍यार करदै भी हिन, पर मेरै विस्वासी भाईओ अहै तुसु सोगी विनती करदै हिन कि होर प्‍यार मन्ज मतै बधदै गच्छा। "
1TH,4,11,"जिआं कि अहै तुसिओ आज्ञा दितुरी हा कसी जो परेशान ना करना, कसी रै कमा मन्ज दखल ना दिणा अतै अपणै-अपणै हथा सितै कमाणै री कोशिश करा। "
1TH,4,12,कि अविस्वासी सोगी खरा बर्ताव करा अतै तुसिओ कसी थऊँ कुछ मँगणा ना पेय्आ। 
1TH,4,13,"मेरै विस्वासी भाईओ अहै चाहन्दै हिन कि तुसै तियां विस्वासी मणु रै बारै मन्ज जाणन जैड़ै मरी गच्छुरै हिन, इआं ना भोआ कि तुसै होरी मणु सांई दुख मनान जिआं जो दोवारा जी उठणै री उम्मीद ही निआं। "
1TH,4,14,क्ओकि अहै जाणदै हिन कि यीशु मरी करी जी उठुरा ता तियां ही प्रमात्मैं तियां जो भी जैड़ै यीशु मसीह पुर विस्वास करनै थऊँ बाद मरी गच्छुरै हिन सो भी यीशु बलै पुजाई दिणै हिन। 
1TH,4,15,"क्ओकि अहै प्रभु यीशु रै वचना रै मुताबक तुसु सितै ऐह बल्‍दै हिन कि अहै जैड़ै कि प्रभु यीशु रै दोवारा इणै तक जिन्दा हिन, ता मरुरै विस्वासी थऊँ पैहलै असु ना गाणा। "
1TH,4,16,क्ओकि प्रभु यीशु अपणै आप ही स्वर्गा थऊँ उतरना अतै तैस टैमैं ललकार अतै प्रधान दूता रा शब्द हुणीना अतै प्रमात्मैं री तुरही बजणी हा अतै जैड़ै मसीह मन्ज मरूरै हिन तियां सबी थऊँ पैहलै जी भूणा। 
1TH,4,17,फिरी अहै जैड़ै कि जिन्दा बची रैहणा तियां सोगी हवा मन्ज बदळा पुर चुक्की लैणैं हिन कि अम्बरा मन्ज प्रभु यीशु सितै मुळन अतै इन्‍नी साहबै असु तैस टैमां थऊँ सदा प्रभु सोगी रैहणा। 
1TH,4,18,ता ईयां गल्ला सितै अक्की दुऐ जो उत्साहित करू करा। 
1TH,5,1,"हे विस्वासी भाईओ, ठेरी जरूरत निय्आ कि यीशु मसीह रै दोवारा फिरी इणै रै टैमं अतै मौकै रै वारै मन्ज तुसु तांयें कुछ लिखु। "
1TH,5,2,"क्ओकि तुहै अप्पु ठीक ठीक जाणदै हिन जिंआं चोर राती अचानक इन्दा, तियां ही प्रभु यीशु अचानक इणै बाळा हा। "
1TH,5,3,"जैहणै मणु बलणा कि “सब ठीक ठाक हा, अतै कसी चिजा रा ड़र निय्आ,” ता तियां पुर अकदम विनाश इच्ची पैणा, जैस तरीकै गर्भवती जो पीड़ा भून्दी हिन अतै सो तैहा पिडा थऊँ करिये नह्ही ना सकदी; तैस तरीकै ही इन्या मणु भी कसी तरीकै ना बचणा। "
1TH,5,4,"पर हे विस्वासी भाईओ, तुहै ता अन्धकार मन्ज ना हिन कि प्रभु यीशु रा आगमन तुसु पुर चोरा सांईये अईआ। "
1TH,5,5,"क्ओकि तुहै सब ज्योती री औलाद अतै दिना री औलाद हिन; अहै ना राती रै हिन, अतै ना ही अन्धकार रै हिन। "
1TH,5,6,"ठेरैतांये अहै अविस्वासी सांईये सुन्दै ना रैहन, पर जागदै अतै चौकनै रैहन। "
1TH,5,7,"क्ओकि जैड़ै सुन्दै हिन सो राती ही सुन्दै हिन, अतै जैड़ै मतवाळै भून्दै सो राती ही मतवाळै भून्दै। "
1TH,5,8,"पर अहै जैड़ै दिना रै हिन, विस्‍वासा अतै प्रेम रा कवच पैहनी करी अतै उद्धार री उम्मीद रा टोप लाई करी चौकनै रैहन अतै सुरक्षित रैहन। "
1TH,5,9,क्ओकि प्रमात्मैं असिओ अपणै क्रोध तांयें ना पर ठेरैतांये ठहराऊरा कि अहै अपणै प्रभु यीशु मसीह रै द्धारा उद्धार प्राप्त करन। 
1TH,5,10,यीशु मसीह ठेरैतांये मरू कि चाहे अहै जिन्दा रैहन या मरी गाहन जैहणै सो दोवारा अईआ अहै सब मिलीकरी तैस सोगी सदा तांयै जिन्दै भून। 
1TH,5,11,"ऐसा वजह थऊँ अक्की दूये जो उत्साहित करा अतै अक्की दूये री उन्‍नति रा कारण वणा, जिंआं कि तुहै करदै भी हिन। "
1TH,5,12,"हे विस्वासी भाईओ, अहै तुसु सोगी विनती करदै हिन कि जैड़ै प्रभु रै अगुवै तुसु मन्ज मेहनत करदै हिन अतै तुसिओ शिक्षा दिन्दै हिन, तंयारा आदर करा। "
1TH,5,13,"सो जैड़ा ऐह कम तुसु तांयै करदै हिन ता तुहै तियां सोगी प्रेम सोगी रेय्आ अतै तंयारा आदर करा, अतै अप्पु मन्ज मेल-मिलाप सोगी रेय्आ। "
1TH,5,14,"हे विस्वासी भाईओ अहै तुसु सोगी विनती करदै हिन कि जैड़ै ठीक चाल ना चलदै तियां जो चेतावनी देय्आ, डरफ़ोक जो हिम्मत देय्आ, आत्मिक रूपा थऊँ कमजोरा जो सम्भाळा अतै सबी सोगी सब्र सोगी व्यवहार करा। "
1TH,5,15,"पर चौकनै रेय्आ! कोई कसी सोगी बुराई रै बदलै बुराई ना करा; पर सदा भलाई करनै तांयें तैयार रेय्आ, अप्पु मन्ज अतै सबी सोगी भी भलाई ही करनै री कोशिश करा। "
1TH,5,16,सदा खुश रेय्आ। 
1TH,5,17,लगातार प्रार्थना करदै रेय्आ। 
1TH,5,18,हर हालत मन्ज धन्यवाद करा; क्ओकि तुसु तांयें मसीह यीशु मन्ज प्रमात्मैं री ऐह ही मर्जी हा। 
1TH,5,19,प्रमात्मैं री आत्मा जो अपणै मन्जै कम करनै थऊँ मत रोका। 
1TH,5,20,जैड़ी भविष्‍यवाणी प्रमात्मैं मणु पुर प्रकट करूरी हिन तियां जो तुच्छ मत जाणा। 
1TH,5,21,सब गल्ला जो परखा कि सो प्रमात्मैं री तरफा थऊँ हिन कि ना अतै जैड़ी खरी हिन तियां रा पालन करा। 
1TH,5,22,सबी तरह री बुराई थऊँ दूर रेय्आ। 
1TH,5,23,"शान्ती दिणैबाळा प्रमात्मां अप्पु ही तुसिओ पुरी रीति सितै पवित्र करना; अतै तुन्दी आत्मा, प्राण अतै शरीर इन्दै प्रभु यीशु मसीह दोवारा फिरी करी इणै तक पुरै अतै निर्दोष सुरक्षित रैहन। "
1TH,5,24,तुन्दै हैदणै बाळै तुसिओ पवित्र भूणै तांयै हैदुरा अतै तैस तुसिओ पवित्र बणी रैहणै मन्ज मदद करना। 
1TH,5,25,"हे विस्वासी भाईओ, असु तांयें प्रार्थना करा। "
1TH,5,26,सब विस्वासी भाई जो प्‍यार सोगी नमस्कार करा। 
1TH,5,27,अऊँ तुसिओ प्रभु री सौगन्द दिन्दा कि ऐह चिट्ठी सब विस्वासी भाई जो पढ़ी करी हुणाया गच्छा। 
1TH,5,28,इंदै प्रभु यीशु मसीह रा अनुग्रह तुसु पुर भून्दा रेय्आ। 
2TH,1,1,ऐह पत्री पौलुस सिलवानुस अतै तीमुथियुस सोगी मिलीकरी थिस्सलुनीकियों शहर मन्ज रैहणै बाळै विस्वासी जैड़ै इन्दै पिता प्रमात्मां अतै प्रभु यीशु मसीह मन्ज हिन तिन्या जो लिखु करदा हा। 
2TH,1,2,अहै प्रार्थना करदै हिन कि इन्दै पिता प्रमात्मां अतै प्रभु यीशु मसीह तुसु पुर अनुग्रह करा अतै तुसिओ शान्ती देय्आ। 
2TH,1,3,मेरै विस्वासी भाईओ तुन्दै बारै मन्ज असु जो हर टैमैं प्रमात्मैं रा धन्यवाद करना चहिन्दा। असु तांये ऐह ठीक भी हा कि तुन्दा विस्वास बड़ा ज्यादा बधी गच्छुरा अतै तुसु सबी रा प्‍यार अप्पु मन्ज बड़ा ही बधदा गच्छु करदा। 
2TH,1,4,ठेरैतांये अहै तुन्दै बारै मन्ज प्रमात्मैं री कलीसिया मन्ज जैड़ै विस्वासी हिन तिन्या सामणै घमण्ड़ करदै हिन। अहै ऐहा गल्ला रा घमण्ड़ करदै हिन कि तुहै कैतना सताव अतै क्‍लेश सैहन्दै रै बावजूद भी धीरज अतै विस्वास मन्ज बणी रैहन्दै हिन। 
2TH,1,5,ऐत थऊँ पता लगदा हा कि प्रमात्मैं रा न्याय सही हा अतै तठेरै परिणाम स्वरूप तुहै तैस राज्य योग्य बणी गान्दै हिन जैत तांये तुहै दुख भी सैऊ करदै हिन। 
2TH,1,6,प्रमात्मैं सही न्याय करना अतै तैस तिन्या जो दुख दिणा जैड़ै तुसिओ दुख दिन्दै हिन। 
2TH,1,7,प्रमात्मैं असिओ अतै तुसिओ आराम दिणा जैड़ै अबै सताये गान्दै हिन जैहणै प्रभु यीशु अपणै सामर्थी स्वर्गदूता सोगी भखुरी अगी मन्ज स्वर्गा थऊँ दोवारा इणा। 
2TH,1,8,जैड़ै मणु तैसिओ जानणा ना चाहन्दै अतै जैड़ै इन्दै प्रभु यीशु रै सुसमाचारा जो ना मन्दै प्रमात्मैं तिन्या मणु जो सजा दिणिआ। 
2TH,1,9,तियां प्रभु रै सामणै थऊँ अतै तसेरी शक्ति री महिमा थऊँ दूर भुच्‍ची करी अनन्त विनाश रा दण्ड पाणा। 
2TH,1,10,"प्रभु यीशु ऐह तैस दिन करणा, जैहणै तैस अपणै पवित्र मणु मन्ज महिमा पाणै अतै सब विस्वास करनै बाळै मन्ज आश्‍चर्य रा कारण भूणै तांई ईणा। तुसु भी तिन्या मन्जै भूणै क्ओकि तुहै तैस संदेश पुर विस्वास करू जैड़ा अहै तुसिओ हुणाऊ थू। "
2TH,1,11,ऐत तांई अहै हमेशा तुसु तांई प्रार्थना भी करदै हिन कि इन्दा प्रमात्मां तुसु जो ऐस बुलाहट रै योग्य समझा। प्रमात्मां तुसिओ सामर्थ देय्आ ताकि तुहै तिन्या सब भलै कम्मा जो करी सकन जैड़ा तुन्दा विस्‍वासा करनै तांये बलदा हा। 
2TH,1,12,ऐस तरीकै इन्दै प्रभु यीशु मसीह रै नां जो तुन्दै द्धारा महिमा मिलणी हा अतै इन्दै प्रमात्मां अतै प्रभु यीशु मसीह रै अनुग्रह रै द्धारा तुसिओ तैस थऊँ महिमा मिलणी हा। 
2TH,2,1,"अबै प्यारे विस्वासी भाईओ अऊँ समझाणा चाहन्दा, प्रभु यीशु मसीह रै दोवारा ईणै रै बारै मन्ज अतै अहै कियां इकट्ठै करै गाणै तैस सोगी मिलणै तांये। "
2TH,2,2,जैहणै कोई ऐह बलदा हा कि प्रभु रै दिना री शुरूआत भुच्‍ची चुकुरी हा ता ऐसा गल्ला थऊँ डगमगाई मत गान्दै। तिन्या पुर विस्वास मत करा चाहे सो बलन कि असिओ आत्मिक दर्शन हा या प्रकाशन हा या इन्दी तरफा थऊँ लिखुरी कोई पत्री हा। 
2TH,2,3,कसी भी रीति सितै कसी रै धोखै मन्ज मत ईन्दै क्ओकि मणु प्रमात्मैं रै विरोधा मन्ज उठी खड़ीणै अतै प्रभु रै दोवारा इणै थऊँ पैहलै सो दुष्‍ट मणु जसेरा नरक मन्ज नाश भूणै बाला हा तैस प्रकट भूणा। 
2TH,2,4,"तैस दुष्‍ट मणु प्रमात्मैं रा विरोध करना अतै तिन्या सबी चिजा रा जैतिओ मणु भगवान रै रूपा मन्ज मन्दै हिन अतै तैस ऐह दावा करना कि सो तिन्या सबी थऊँ बड़ा हा, ऐठी तक कि तैस प्रमात्मैं रै मन्दरा मन्ज बैही करी अपणै आपा जो प्रमात्मां प्रकट करना। "
2TH,2,5,कै तुसु जो याद निआं कि जैहणै अऊँ तुसु बल्लै थू ता तुसु सितै इन्‍नी गल्ला करदा थू? 
2TH,2,6,"सो दुष्‍ट मणु हालि तक प्रकट ना भुआ क्ओकि कुछ हा जैड़ा तैसिओ रोकू करदा हा। तुसिओ जरूर याद भूणा कि कै हा जैड़ा तैसिओ रोकू करदा हा, तैस दुष्‍ट मणु तैस ही टैमैं प्रकट भूणा जैडा प्रमात्मैं टैमं रखुरा हा। "
2TH,2,7,हालि भी तैस दुष्‍ट मणु री शक्ति गुप्त रूपा सोगी संसार मन्ज कम करू करदी हा। सो दुष्‍ट मणु हालि तक प्रकट ना भुआ क्ओकि तैसिओ हालि तक रोकया गो हा अतै तैहणै तक रोकया गाणा जैहणै तक रोकणै बाळा दूर ना गच्छा। 
2TH,2,8,फिरी पैहलै तैस दुष्‍ट मणु प्रकट भूणा हा अतै बाद मन्ज जैहणै प्रभु यीशु दोवारा इणा ता अपणी मुँहा री फूका सितै तैसिओ मारी दिणा अतै अपणै तेज सितै तैसिओ भस्म करी दिणा। 
2TH,2,9,तैस दुष्‍ट मणु शैतान री सामर्थ सोगी इणा अतै सबी किस्‍मां री झूठै चिन्ह अतै चमत्कार दसणै हिन। 
2TH,2,10,तैस हर किस्‍मां रा बुरा धोखा इस्तेमाल करना हा तिन्या मणु जो मुर्ख बनाणै तांये जैड़ै विनाश री कनारी चलुरै हिन। क्ओकि तिन्यै तैहा सच्चाई सोगी प्रेम करनै अतै तैतिओ ग्रहण करनै थऊँ इन्कार करू जैत सोगी तआंरा उद्धार भूच्ची सकदा थू। 
2TH,2,11,अतै इन्‍नी साहबै प्रमात्मैं तियां मन्ज अक्क भटकाई दीणैं बाळी शक्ति जो भैजणा ताकि सो झूठ पुर विस्वास करन जैड़ा सो दुष्‍ट मणु बलदा हा। 
2TH,2,12,प्रमात्मैं तिन्या सबी रा न्याय करना जिन्यै यीशु मसीह रै सच्चै संदेश पुर विस्वास ना करू बल्कि अधर्म सोगी प्रेम करू। 
2TH,2,13,"हे विस्वासी भाईओ, प्रभु तुसु सोगी प्रेम करदा हा अतै असु तांये ऐह खरा हा कि अहै तुसु तांये प्रमात्मैं रा धन्यवाद करदै रैहन। प्रमात्मैं तुसिओ चुणुरा हा कि तुहै उद्धार पाणै बाळै मन्ज पैहलै मणु भून। तसेरी आत्मा तुसिओ पवित्र करूरा हा अतै तुहै सच्चाई पुर विस्वास करूरा हा। "
2TH,2,14,प्रमात्मैं तैस सुसमाचार जो इस्तेमाल करू जैड़ा अहै तुन्दै मन्जै प्रचार करू थू तुन्दै उद्धार तांये ताकि तुहै इन्दै प्रभु यीशु मसीह री महिमा मन्ज भागीदार भूच्ची सकन। 
2TH,2,15,"ऐत तांई मेरै भाइओ, पक्कै रेय्आ, अतै जैड़ी-जैड़ी गल्ला तुसै कै वचना, पत्री अतै असु थऊँ सिखुरी हिन, तियां पुर विस्वास करदै रेय्आ। "
2TH,2,16,"अहै प्रभु यीशु मसीह अतै पिता प्रमात्मां सोगी ऐह प्रार्थना करदै हिन जिनी असु सोगी प्रेम करू अतै अपणै अनुग्रह रै द्धारा अनन्त काल रा प्रोत्साहन अतै पक्की उम्मीद दिती हा, "
2TH,2,17,सो तुन्दै मनां मन्ज शान्ती देय्आ अतै तुसिओ हरेक खरै कमां मन्ज अतै वचना मन्ज पक्कै करा। 
2TH,3,1,आखिर मन्ज मेरै विस्वासी भाईओ असु तांई प्रार्थना करु करा कि प्रभु रा वचन ईयां तोळा फैला अतै मणु तैत पुर विस्वास करन जिन्या तुहै विस्वास करू हा। 
2TH,3,2,प्रार्थना करा कि अहै टेढै अतै दुष्‍ट मणु थऊँ बची रैहन क्ओकि ऐह सच हा कि सबी विस्वास ना करना हा। 
2TH,3,3,पर प्रभु सचा हा तैस तुसिओ निश्‍चय सितै पक्का करना अतै शैतान थऊँ सम्भाळी करी रखणा। 
2TH,3,4,अतै असु जो प्रभु मन्ज तुसु पुर भरोसा हा कि जैड़ी-जैड़ी आज्ञा अहै तुसु जो दिन्दै हिन तियां जो तुसै मन्दै हिन अतै मन्दै भी रैहणा। 
2TH,3,5,अहै प्रार्थना करदै हिन कि प्रमात्मां तुन्दी अगुवाई करा कि तुहै प्रमात्मैं सांईये प्रेम करनै बाळै अतै मसीह यीशु सांईये धीरज रखणै बाळै भून। 
2TH,3,6,हे विस्वासी भाईओ अहै तुसु जो अपणै प्रभु यीशु मसीह रै नां सितै आज्ञा दिन्दै हिन कि तिन्या विस्वासी थऊँ दूर रेय्आ जैड़ै आलसी जिन्दगी जिन्दै हिन अतै इन्दी दितुरी शिक्षा रा पालन ना करदै हिन। 
2TH,3,7,तुहै जाणदै हिन कि तुसिओ इन्दी नकल करना जरूरी हा अहै आलसी ना थियै जैहणै अहै तुसु सोगी थियै। 
2TH,3,8,अतै कसी री रोटी मुफ्‍त ना खाई पर मेहनत अतै कष्‍टा सितै रात दिन कम धन्‍धा करदै थियै कि तुसु मन्ज कसी पुर भार ना बणन। 
2TH,3,9,असिओ ऐह अधिकार थू कि अहै कम ना करन पर अहै कम ठेरैतांये करू कि अहै तुसु तांये अक्क उदाहरण बणन। 
2TH,3,10,अतै जैहणै अहै तुसु बलै थियै तांभी ऐह आज्ञा तुसु जो दिन्दै थियै कि “जे कोई खाण खाणा चाह ता सो कम करा।” 
2TH,3,11,अहै हुणदै हिन कि कतूणै मणु हिन जैड़ै आलसी हिन अतै कोई कम ना करदै हिन पर होरी रै कमां मन्ज हथ पान्दै हिन। 
2TH,3,12,इन्‍नै जिन्‍नै जो अहै प्रभु यीशु मसीह मन्ज आज्ञा दिन्दै अतै समझान्‍दै हि चुप-चाप कम करीके अपणी रोटी खाऊ करै। 
2TH,3,13,अतै तुहै मेरै विस्वासी भाईओ भलाई करनै मन्ज हिम्मत मत छड़ा। 
2TH,3,14,अगर कोई इन्दी ऐसा पत्री मन्ज लिखुरै आदेश जो ना मनां ता तैस पुर नजर रखा अतै तसेरी संगति मत करा जैत थऊँ सो लज्जित भोआ। 
2TH,3,15,फिरी भी तैस जो दुश्‍मण मत समंझा पर विस्वासी भाई समझी करी चेतावनी देय्आ। 
2TH,3,16,"अऊँ प्रार्थना करदा हा कि प्रभु जैडा शान्ती दिन्दा हा सो सदा तुसिओ शान्ती सोगी आशीष देय्आ, अतै प्रभु तुसु सबी सोगी रेय्आ। "
2TH,3,17,अऊँ पौलुस बड़ै बड़ै अक्षरा मन्ज तुसिओ अपणै हत्था सितै लिखुरा नमस्कार लिखदा! हरेक पत्री मन्ज ऐह मेरा चिन्ह हा अऊँ ऐस तरीकै ही लिखदा हा। 
2TH,3,18,अऊँ प्रार्थना करदा कि इन्दै प्रभु यीशु मसीह रा अनुग्रह तुसु पुर सदा भुन्दा रेय्आ। 
1TI,1,1,ऐह पत्री पौलुस री तरफा थऊँ हा जैड़ा यीशु मसीह रा प्रेरित हा जैसिओ प्रमात्मैं इन्दै उद्धारकर्ता अतै यीशु मसीह रै द्धारा नियुक्त करू जैड़ा असिओ उम्मीद दिन्दा हा। 
1TI,1,2,"अऊँ तिमुथियुस जो ऐह लिखु करदा जैडा विस्वास मन्ज मेरा सचा आत्मिक पुत्र हा, अऊँ प्रार्थना करदा कि पिता प्रमात्मां अतै इन्दै मसीह यीशु री तरफा थऊँ तिजो अनुग्रह, दया अतै शान्ती मुळदी रेय्आ। "
1TI,1,3,जिनी साहबै मैंई तिजो मकिदुनिया जो गान्हदै टैमैं समझऊ थू कि इफिसुस मन्ज रैई करी तिन्या झूठै शिक्षका जो आज्ञा दे कि सो झूठी शिक्षा दिणा बन्द करन। 
1TI,1,4,तुसिओ तिन्या जो चेतावनी दिणा हा कि सो झूठी कहाणी अतै लम्बी वंशावली पर अपणै टैमां जो बर्वाद ना करन। ऐसी गल्ला थऊँ सिर्फ विवाद भून्दा हा अतै ऐत थऊँ प्रमात्मैं रै कम करनै मन्ज कसी जो कोई मदद ना मिलदी जैड़ा सिर्फ विस्वास रै द्धारा ही भूच्ची सकदा हा। 
1TI,1,5,कुल मलाई करी मेरी आज्ञा रा निचोड़ ऐह हा कि खरै मनां सितै अतै खरी विवेक सितै अतै निष्‍कपट विस्वास सितै प्रेम पैदा भोआ। 
1TI,1,6,झूठै शिक्षक इन्या खरी गल्ला करना छड़ी चुकुरै हिन अतै सिर्फ वेकार री गल्ला करदै हिन। 
1TI,1,7,झूठै शिक्षक तिन्या शास्त्री सांईये बणना अतै सखाणा ता चाहन्दै हिन पर सो तिन्या गल्ला जो अप्पु ना समझदै हिन। 
1TI,1,8,अहै जाणदै हिन कि व्यवस्था सही हा अगर मणु ऐसा गल्ला जो सही तरीकै समझा कि प्रमात्मैं रा ठेरा दिणै रा मकसद कै थू। 
1TI,1,9,"अहै जाणदै हिन कि व्यवस्था तिन्या मणु तांई निआं जैड़ै सही कम करदै हिन पर अधर्मी, निरकुशों, भक्‍तिहीनां, पापी, अपवित्र जो अशुद्ध, मां-बुड़ै जो मारनै बाळै, हत्यारै। "
1TI,1,10,"व्यभिचारी, पुरूषगामी, मणु जो बेचणै बाळै, झूठै अतै झूठी सौगन्द खाणैबाळै अतै इआं जो छड़ी करी खरै उपदेशा रै सबी विरोधी तांई ठहराऊरी हा। "
1TI,1,11,ऐह सही शिक्षा सुसमाचार सोगी सहमत हा जैडा कि इन्दै परम-प्रधान प्रमात्मैं री महिमा रै बारै मन्ज हा जिनी मिन्जो सुसमाचार हुनाणै री जिम्मेवारी दितुरी हा। 
1TI,1,12,अऊँ अपणै प्रभु यीशु रा जिनी मिन्जो सामर्थ दितुरी हा धन्यवाद करदा कि तिनी मिन्जो पुर विस्वास रखु अतै अपणी सेवा तांई ठरऊ। 
1TI,1,13,"अऊँ ता पैहलै निन्दा करनै बाळा अतै विस्वासी जो सताणै बाळा अतै निर्दयी व्यवहार करनै बाळा थू, फिरी भी मिन्जो पुर दया भूई क्ओकि मैंई अविस्वासा री दशा मन्ज बिना सोच-विचार ऐह कम करुरा थू। "
1TI,1,14,इन्दै प्रभु यीशु मसीह मिन्जो सोगी जठेरै अऊँ योग्य ना थू बिलकुल अप्पु सांईये अनुग्रह सोगी व्यवहार करू अतै मेरी जिन्दगी जो विस्वास अतै प्रेम रै द्धारा बड़ी आशीष दिती। 
1TI,1,15,"ऐह गप्‍प सच हा अतै हर किस्‍मां थऊँ मनणै रै योग्य हा कि मसीह यीशु पापी जो बचाणै तांई ऐस संसार मन्ज आ, जिआं मन्ज सबी थऊँ बड्‍डा पापी अऊँ हा। "
1TI,1,16,पर प्रमात्मैं मिन्जो पर ठेरैतांये दया करी कि यीशु मसीह मिन्जो अक्क ऐसा उदाहरण बणाई सकन कि किन्या तिनी धीरज सोगी सबी थऊँ मोट्टै पापी सोगी व्यवहार करू। ऐस तरीकै होर मणु भी ऐहा गल्ला जो समझी सकन अतै सो भी मसीह यीशु पुर विस्वास करीके अनन्त जिन्दगी जो पाई लैन। 
1TI,1,17,अबै सदा काल रा राजा मतलब कि अविनाशी अणहेरा एकमात्र प्रमात्मैं रा आदर अतै महिमा युगा-युग तिकर भुन्दी रेय्आ। आमीन। 
1TI,1,18,"हे पुत्र तीमुथियुस, तियां भविष्‍यवाणी रै मुताबक जैड़ी कि पैहलै तेरै बारै मन्ज करूरी थी, अऊँ ऐह बलदा कि जैड़ी आज्ञा मैंई तिजो दितुरी हिन तिन्या जो झूठै शिक्षका रै विरोध मन्ज खरी लड़ाई लड़नै तांये हथियार सांईयै इस्तेमाल कर। "
1TI,1,19,यीशु मसीह मन्ज अपणै विस्वास जो बणाई रख अतै विवेक जो शुद्ध रख कुछ मणुऐ अपणै विवेक रै विरोध मन्ज जाणी बूझी करी कम करू जठेरी वजह थऊँ तंयारा विस्वास टूटी गो। 
1TI,1,20,मैंई दूँ मणु हुमिनयुस अतै सिकन्दर जो कलीसिया थऊँ बाहर नकाळी दिता अतै तिन्या जो शैतान रै हत्थै सौंपी दिता ताकि सो सिखन कि प्रमात्मैं री निन्दा ना करनी हा। 
1TI,2,1,"अबै अऊँ ऐह उपदेश दिन्दा कि सबी मणु तांई सबी थऊँ पैहलै प्रमात्मैं सोगी विनती, प्रार्थना, निवेदन अतै धन्यवाद करै गाहन। "
1TI,2,2,राजा अतै सबी ऊचै औह्दै बाळै तांई प्रार्थना करा ताकि अहै शान्ती री जिन्दगी बताई सकन जिन्या कि अहै प्रभु री आराधना करू करदै हिन। 
1TI,2,3,ऐस तरीकै री प्रार्थना इन्दै उद्धारकर्ता प्रमात्मैं जो खरी लगदी अतै भान्‍दी भी हा। 
1TI,2,4,प्रमात्मां ऐह चाहन्दा कि सबी मणु रा उद्धार भोआ अतै सो सच्चाई जो भली भाँति पछैणी लैन। 
1TI,2,5,प्रमात्मां अक्क ही हा अतै प्रमात्मां अतै मणु रै बिचा मन्ज अक्क ही मध्यस्थ हा मतलब कि मसीह यीशु जैडा कि मणु रै रूपा मन्ज पैदा भुआ। 
1TI,2,6,मसीह अपणै आपा री किमत दिती अपणै बलिदान रै द्धारा सबी मणु जो पाप अतै मौत री शक्ति थऊँ छुटकारा दिता। प्रमात्मैं ठीक टैमां पुर ऐह सावित करू कि सो चाहन्दा सबी रा उद्धार भोआ। 
1TI,2,7,"ठेरैतांये प्रमात्मैं मिन्जो चुणु ताकि अऊँ प्रचारक अतै सुसमाचार रा प्रेरित बणी सकूँ अऊँ सच बल्‍दा, झूठ ना बल्‍दा। प्रमात्मैं मिन्जो गैर यहूदी बलै भैजु हा कि अऊँ तिन्या जो विस्वास अतै सच्चाई रै बारै मन्ज दस्सी सकूँ। "
1TI,2,8,अऊँ चाहन्दा कि जैहणै तुहै प्रमात्मैं री आराधना तांये इकट्ठा भून्दै हिन ता विस्वासी मर्द जैड़ै पवित्र जिन्दगी जिन्दै हिन बिना गुस्सा अतै विवाद रै अपणै हत्था जो चुक्की करी प्रार्थना करू करा। 
1TI,2,9,तिन्या ही अऊँ चाहन्दा कि विस्वासी जनानी भी ना इन्‍नै जिन्‍नै बाळ बणाई करी अतै ना सोनै चाँदी रै गैहणै पाई करी अतै ना ही ऐसै कपड़ै लाई करी अपणै आपा जो संवारन जठेरी वजह थऊँ मर्द तिन्या जो पाणा चाहन पर सो खरै कपड़ै लान जैड़ै तंयारै शरीरा जो खरै के घटी सकदै हिन। 
1TI,2,10,प्रमात्मैं री भक्ति करनै बाळी जनानी अपणै भलै कमा थऊँ अपणै आपा जो खरा बणा। 
1TI,2,11,जैहणै मर्द कलीसिया जो सखान्दै हिन ता जनानी चुपचाप अतै आदर सोगी हुणन। 
1TI,2,12,"जैहणै तुहै कलीसिया मन्ज इकट्ठै भून्दै हिन ता जनानी उपदेश ना करन, अतै ना ता मर्द पुर हुक्म चलान पर चुप रैहन। "
1TI,2,13,क्ओकि प्रमात्मैं पैहलै आदम जो बणाऊ फिरी हव्वा बणाई गैई। 
1TI,2,14,अतै दुआ कारण ऐह थू कि आदम कीड़ै रै द्धारा भकाआ ना गो पर जनानी भकाई लगी करी दोषी ठहरी। 
1TI,2,15,"फिरी भी बच्चै जमणै री बजहा थऊँ जनानी रा उद्धार भूणा अगर सो विस्वासयोग्य, प्रेम, पवित्र अतै अपणी लज्जा रै दायरै मन्ज बणी रेय्आ। "
1TI,3,1,"ऐह गल्ल सच हा कि जैडा कोई अध्यक्ष बणना चाहन्दा हा, ता सो आदर योग्य कमा री ईच्‍छा करदा। "
1TI,3,2,"ता जरूरी हा कि अध्यक्ष निर्दोष भोआ सो अक्की ही घरावाळी रा घरावाळा, संयमी, सुशील, सभ्‍य, मेहमान नमाजी करनै बाळा अतै सखाणै मन्ज लाईक भोआ, "
1TI,3,3,पियक्कड़ या मार-कुटाई करनै बाळै ना भोआ बल्कि नर्म दिल अतै झगड़ालू ना भोआ अतै ना ही लोभी भोआ। 
1TI,3,4,सो अपणै परिवार री सही अगुवाई अतै बन्‍दोबस्त करनै बाळा भोआ अतै सो अपणै बाल-बच्चै जो सखांदा भोआ कि सो आदर सोगी तसेरी आज्ञा रा पालन करन। 
1TI,3,5,अगर कोई अपणै परिवार री ही देखभाल सही तरीकै करना ना जाणदा ता सो प्रमात्मैं री कलीसिया री रखवाली किआं करी सकदा हा? 
1TI,3,6,"सो अक्क नोआ ना पर पक्का समझदार विस्वासी भोआ, करकी इआं ना भोआ कि सो घमण्‍ड़ी भुच्‍ची करी शैतान सांईये सज्जा पा। "
1TI,3,7,अतै बाहर मणु मन्ज भी तसेरा खरा नां भोआ ईयां ना भोआ कि बेईज्‍जत भुच्‍ची करी शैतान रै जाळा मन्ज फसी गच्छा। 
1TI,3,8,"तियां ही सेवका जो भी आदर योग्य भूणा चहिन्दा सो दोरंगै, पियक्कड़, अतै नीच कमाई रै लोभी ना भून। "
1TI,3,9,तन्यारा विवेक शुद्ध भूणा चहिन्दा अतै जैड़ा प्रमात्मैं विस्वास रै बारै मन्ज असिओ प्रकट करूरा हा तैत मन्ज सो मजबुती सोगी बणी रैहन। 
1TI,3,10,तिन्या जो सेवक नियुक्त करनै थऊँ पैहलै तंयारी खरी के परख करना चहिन्दी। अगर सो ऐस परख मन्ज खरै निकळण ता सो सेवक बणी सकदै हिन। 
1TI,3,11,"इन्‍नी साहबै जनानी जो भी आदर योग्य भूणा चहिन्दा, सो दोष लाणै बाळी ना भून पर संयमी अतै सबी गल्ला मन्ज विस्‍वासा योग्य भून। "
1TI,3,12,सेवक अक्की घरावाळी रै ही घरवाळै भून अतै बाल बच्चै अतै अपणै परिवार रा खरा प्रबन्ध करना जाणदै भून। 
1TI,3,13,क्ओकि जैड़ै सेवक रा कम खरा करी सकदै हिन सो अपणै तांये मणु थऊँ आदर पाई सकदै हिन। सो हिम्मत सोगी होरी मणु जो यीशु मसीह पुर अपणै विस्वास रै बारै मन्ज दसी सकदै हिन। 
1TI,3,14,"अऊँ तिजो बल्लै ईणै री तोळी उम्मीद रखदा पर फिरी भी ऐह गल्ला तिजो ठेरैतांये लिखदा हा, "
1TI,3,15,कि मेरै ईणै मन्ज देर भूई ता तू जाणी लै कि प्रमात्मैं रै परिवार रा सदस्य भूणै रै नातै किन्या जिन्दगी जिणी हा। आखिरकार जिन्दै प्रमात्मैं री कलीसिया सच्चाई री मजबुत नींव हा। 
1TI,3,16,"अतै ऐत मन्ज कोई शक निआं कि जैड़ी शिक्षा प्रमात्मैं प्रकट करूरी हिन सो सच्ची हिन मतलब कि, मसीह मणु रै रूपा मन्ज प्रकट भुआ, पवित्र आत्मा रै द्धारा सावित भुआ कि सो प्रमात्मैं रा पुत्र हा, स्वर्गदूतै तैसिओ हेरू, गैर यहूदी मन्ज तसेरा प्रचार भुआ, संसार रै मणुऐ तैस पुर विस्वास करू अतै प्रमात्मैं तैसिओ स्वर्गा मन्ज उपरा जो चुकी लैऊ। "
1TI,4,1,अबै पवित्र आत्मा साफ तरीकै बल्‍दा कि अन्त रै दिना मन्ज कुछ मणु सच्चै विस्वास थऊँ दूर भटकी गाणा; तिन्या भरमाणै बाळी आत्मा अतै दुष्‍टात्मा री शिक्षा पिचो चलना हा। 
1TI,4,2,ऐह झूठै शिक्षक धोखा दिणैबाळै मणु हिन अतै तंयारा विवेक मरूरा हा सो ना जाणी पान्दै कि सो जैड़ा करू करदै हिन कि सही हा या गलत मना जिन्या कि अक्क ततै-ततै लोहे सितै दागुरा भोआ। 
1TI,4,3,"ऐस तरह रै मणु ऐह सखान्दै हिन कि बैह करना गलत हा अतै कुछ तरह रा खाणा खाणा भी गलत हा, पर प्रमात्मैं खाणै जो सब चिजा बणाऊरी हिन जैतिओ विस्वासी जैड़ै सच्चाई जो जाणी चुकुरै हिन धन्यवाद री प्रार्थना करीके खाई सकदै हिन। "
1TI,4,4,"प्रमात्मैं री रचुरी हर अक्क चीज खरी हा अतै कोई भी चीज नकारनैं तांई निआं, पर ऐह कि धन्यवाद करीके खाई गच्छा, "
1TI,4,5,क्ओकि ऐह सब चिजा प्रमात्मैं रै वचना अतै प्रार्थना सितै शुद्व भुच्‍ची गाहन्दी हा। 
1TI,4,6,"अगर तू विस्वासी भाई जो इआं शिक्षा री याद दोआन्‍दा रेय्आ ता तुद मसीह यीशु रा खरा सेवक ठहरना। जिन्या तू इन्या विस्वास रै वचना अतै सही शिक्षा रै द्धारा चलदा हा, तू अपणै आपा रा आत्मिक पालन पोषण करदा हा। "
1TI,4,7,टैमां जो बर्वाद मत करा इन्या वेकार विचार अतै बर्जुगा री कहाणी पुर विवाद करीके; पर अपणै आपा जो भक्ति साधना तांये तैयार करा। 
1TI,4,8,शरीर री कसरत सितै कुछ फाईदा ता हा पर भक्ति साधना सबी गल्ला तांई फायदैमन्‍द हा क्ओकि ऐह ऐस टैमां री अतै ईणैबाळै जिन्दगी रा भी वायदा करदा हा। 
1TI,4,9,ऐह गप्‍प सच हा अतै हर किस्‍मां थऊँ मनणै रै योग्य हा। 
1TI,4,10,अहै मेहनत अतै यत्न ऐत तांई ही करदै हिन कि इन्दी उम्मीद तैस जिन्दै प्रमात्मैं पुर हा जैडा सबी मणु रा अतै खास करी विस्वासी रा उद्धारकर्ता हा। 
1TI,4,11,इआं गल्ला री आज्ञा दिकरी विस्वासी जो सखान्‍दा रैह कि इन्या गल्ला रा पालन करना जरूरी हा। 
1TI,4,12,"तेरा व्यवहार ऐस तरीकै रा भोआ कि कोई तेरा निरादर ना करना पा क्ओकि तू जवान हा। तिजो अपणै वचना रै द्धारा, चाल चलन रै द्धारा, प्रेम रै द्धारा, विस्वास रै द्धारा अतै पवित्रता रै द्धारा विस्वासी तांये अक्क आदर्श बनणा हा कि सो तिजो सांईये चाल चलन रखन। "
1TI,4,13,जैहणै तिकर अऊँ ना ईच्छुं तैहणै तिकर पवित्रग्रन्थ पढ़नै अतै उपदेश अतै सखाणै मन्ज मन लाई करी लगी रैह। 
1TI,4,14,तैस आत्मिक वरदान जो मत भूलदा जैड़ा तिजो मन्ज हा अतै जैड़ा तिजो तैहणै मुळु थू जैहणै भविष्‍यवक्तै भविष्‍यवाणी करी अतै स्याणै विस्वासी तिजो पुर हथ रखै थियै। 
1TI,4,15,इन्या गल्ला जो सोचदा रैह अतै इआं मन्ज अपणा धैन लगाई रख ताकि सब मणु विस्वास मन्ज तेरी तरक्की हेरी सकन। 
1TI,4,16,चौकस रैंह कि तु कस तरीकै री जिन्दगी जिन्दा हा अतै किन्या गल्ला जो सखान्‍दा हा। इन्या कमा जो करदा रैह ताकि तु अपणै आपा रा अतै हुणनैबाळै रा उद्धार रा कारण भोआ। 
1TI,5,1,अपणै थऊँ बड़ी उम्रा रै मर्दा जो अपमान रै भाव सितै मत झिड़क पर तैस जो पिता जाणी करी समझाई दै अतै अपणै थऊँ हल्की उम्रा रै मणु जो भाई जाणी करी समझा। 
1TI,5,2,अपणी उम्रा थऊँ बड़ी जनानी जो माता जाणी करी समंझा अतै अपणी उम्रा थऊँ हल्की जनानी जो पूरी पवित्रता सितै बैहण जाणी करी समझाई दे। 
1TI,5,3,अगर कोई विधवा हा जसारा कोई निय्आ तसारा आदर अतै देखभाल करा। 
1TI,5,4,"अतै अगर कसकि विधवा रै बच्चै अतै पोत्रु-धयोत्रु भून ता सो अपणै ही घरानै सितै भक्ति रा बर्ताव करन अतै अपणै माता-पिता री देखभाल करन जिन्या तसारै बचपना मन्ज माता-पिता करूरा थू, क्ओकि ऐह ही प्रमात्मैं जो खरा लगदा। "
1TI,5,5,जैड़ी विधवा हिन अतै जयांरा कोई ना भोआ सो प्रमात्मैं पुर उम्मीद रखदी हिन अतै रात-दिन विनती अतै प्रार्थना मन्ज लौलीन रैहन्‍दी हिन। 
1TI,5,6,जैड़ी विधवा सिर्फ भोग-विलास तांये जिन्दी हा सो आत्मिक रूपा थऊँ मरूरी हा। 
1TI,5,7,इआं गल्ला री आज्ञा कलीसिया जो दिच्छु कर ताकि सो निर्दोष ठैहरन। 
1TI,5,8,"पर अगर कोई अपणै रिस्तेदार री, खास करीके अपणै घरानै री देखभाल ना करा ता सो विस्‍वासा थऊँ मुकरी गो अतै अविस्वासी थऊँ भी बुरा बणी गो हा। "
1TI,5,9,तैसा विधवा रा ही नां विधवा री गिनती मन्ज इणा चहिन्दा जैड़ी कि सठा साला थऊँ ज्यादा भोआ अतै अक्की ही घरवाळै री घरावाळी रैई भोआ। 
1TI,5,10,"खरै कम करनै मन्ज तसारा नां भोआ, जिन्यै बच्चै रा लालण-पालन करूरा भोआ, परोणै री सेवा करूरी भोआ, पवित्र मणु रै पैर धोऊरै भून, दुखी मणु री मदद करूरी भोआ अतै हरेक भल्‍लै कमां मन्ज मन लगऊरा भोआ। "
1TI,5,11,"पर जवान विधवा रै नां तैहा गिनती मन्ज मत लिखदा, क्ओकि जैहणै तंयारी शरीरिक इच्छा तिन्या जो बैह करनै तांये मजबुर करदी हिन ता सो मसीह यीशु थऊँ दूर भूच्ची गान्दी हिन, "
1TI,5,12,"अतै ऐस तरीकै जैड़ै बायदै तिन्यै यीशु मसीह सोगी करूरै थियै कि, “तिन्या दोवारा बैह ना करनै पर मसीह री सेवा करनी हा,” तैतिओ त्रोड़ी करी सो दोषी ठैहरदी हिन। "
1TI,5,13,ठेरै अलावा सो घर-घर घुमी करी अपणा टैमं बर्वाद करदी हिन अतै होरी रै कमां मन्ज हथ पान्दी हिन। ऐत थऊँ भी बुरा ऐह करदी हिन कि सो बक-बक करदी अतै ईन्नी गल्ला बल्‍दी हिन जैड़ी कि ना बलणा चैहिन्‍दी। 
1TI,5,14,ठेरैतांये अऊँ ऐह सलाह दिन्दा कि जवान विधवा बैह करन अतै बच्चै पैदा करन अतै घर वार सम्‍भालण ताकि शैतान जो जैड़ा बैरी हा बदनाम करनै रा मौका ना मुळा। 
1TI,5,15,क्ओकि कुछ जवान विधवा ता प्रमात्मैं थऊँ मुड़ीकरी शैतान री पिचो भुच्‍ची गछूरी हिन। 
1TI,5,16,अगर कसी विस्वासी रै परिवार मन्ज विधवा भून ता सो ही तसारी मदद करा कि कलीसिया पुर भार ना भोआ अतै कलीसिया तिन्या विधवा री मदद करी सकदी हा जंयारा कोई निय्आ। 
1TI,5,17,"जैड़ै स्याणै विस्वासी अपणा कम खरा के करदै हिन तंयारा आदर करया गाणा चहिन्दा अतै तिन्या जो सही तन्खाह दिणा चहिन्दी, खास करीके तिन्या जो जैड़ै वचन हुनाणै अतै सखाणै मन्ज मेहनत करदै हिन। "
1TI,5,18,"क्ओकि पवित्रग्रन्थ बल्‍दा कि, “हळा खिन्‍जदै बाल्दा रा मूँह ना बन्‍धना चहिन्दा,” क्ओकि “मजदूर अपणी मजदूरी रा हक्कदार हा।” "
1TI,5,19,अगर कोई दोष स्याणै विस्वासी पुर लगाया गच्छा ता दोई त्राई गवाह बिना ना हुणना। 
1TI,5,20,अगर कोई स्याणा लगातार पाप करदा रैहन्दा हा ता तैसिओ कलीसिया रै सामणै समझाई दै ताकि सबी तांये चेतावनी भोआ। 
1TI,5,21,प्रमात्मां अतै मसीह यीशु अतै चुणुरै स्वर्गदूता जो सामणै मनी करी अऊँ तिजो आदेश दिन्दा कि तू दिल खोली करी ईयां गल्ला जो मनू कर अतै कोई भी कम पक्षपात सोगी मत करदा। 
1TI,5,22,कसी मणु रा चरित्र जाणै बगैर तैसिओ स्याणा विस्वासी बनाणै तांये तोळै तैस पुर हथ मत रखदा ना ता तुद भी तसेरै पापा मन्ज भागीदार भूच्ची गाणा। अपणा ध्यान रख कि तू ऐस तरीकै रा पाप ना करा। 
1TI,5,23,भविष्‍य मन्ज मात्र पाणी पीणै बाळा मत रैह पर अपणै पेटा री खराबी अतै अपणै घड़ी-घड़ी बमारी थऊँ बचणै तांई थोड़ा-थोड़ा दाखरस भी पिऊ कर। 
1TI,5,24,अऊँ तुसिओ आज्ञा दिन्दा हा कि जल्दी मन्ज कसिओ स्याणा विस्वासी नियुक्त मत करा क्ओकि कुछ मणु खुलै तरीकै पाप करदै हिन। तंयारा न्याय भूणै थऊँ पैहलै ही विस्वासी रै सामणै सो दोषी ठहरदै हिन अतै कुछ मणु रै पाप ऐतनै साफ ना हुजदै पर न्याय रै दिन ही पता लगणा हा। 
1TI,5,25,तैस तरीकै ही जैड़ै मणु भलै कमा जो करदै हिन ऐह होरी विस्वासी जो साफ तरीकै हुजदा हा। अगर तंयारै भलै कम तोळै ना हुजन फिरी भी सो अक्क ना अक्क दिन प्रकट भूणै हिन। 
1TI,6,1,जैतूणै भी विस्वासी गुलाम हिन सो अपणै अपणै मालका रा हर तरीकै आदर करन ताकि प्रमात्मैं रै नां रा अतै उपदेश री निन्दा ना भोआ। 
1TI,6,2,अगर कसी गुलाम रा मालक विस्वासी हिन ता सो गुलाम अपणै मालका रा आदर करा। मालक भी मसीह रा विस्वासी हा ठेरैतांये गुलाम तैसिओ मसीह मन्ज भाई समझी करी प्रेम करा अतै जैतना भूच्ची सका तसेरी सेवा अतै मदद करा। इन्या गल्ला रा उपदेश दिच्छु कर अतै समझांदा रैह। 
1TI,6,3,अगर कोई गलत शिक्षा दिन्दा हा अतै तैहा सही शिक्षा सोगी सहमत निय्आ जैड़ी प्रभु यीशु मसीह असिओ दितुरी हा सो सही शिक्षा ही असिओ भक्ति री जिन्दगी बीताणै मन्ज मदद करदा हा। 
1TI,6,4,"ता सो मणु घमण्‍ड़ी भुच्‍ची गच्छुरै अतै कुछ ना जाणदै। तिन्या जो वाद-विवाद अतै शब्दा पुर तर्क करनै रा रोग लगी गछूरा हा जैत थऊँ डींग, झगड़ै, निन्दा री गल्ला अतै बुरै-बुरै सन्‍देह, "
1TI,6,5,"अतै तियां मणु मन्ज व्यर्थ रगडे-झगड़ै पैदा भून्दै हिन, जिआंरी अक्ल खराब भुच्‍ची गछूरी हा अतै सच्चाई थऊँ दूर भुच्‍ची गच्छुरै हिन, सो समझदै हिन कि भक्ति कमाई रा साधन हा। "
1TI,6,6,पर असु तांये ऐह खरा हा कि अहै तिन्या कमा जो करन जैत सोगी प्रमात्मां खुश भून्दा हा अतै तैत थऊँ सन्तुष्‍ट रैहन जैड़ा कुछ प्रमात्मां असिओ दिन्दा हा। 
1TI,6,7,क्ओकि ना ता अहै ऐस संसारा मन्ज कुछ लेई करी छूरै हिन अतै ना ता कुछ लैई करी गिची सकदै हिन। 
1TI,6,8,अतै अगर असु बल्लै खाणै अतै लाणै जो हा ता ऐत पुर ही सन्तुष्‍ट रैहणा चहिन्दा। 
1TI,6,9,"पर जैड़ै धनी भूणा चाहन्दै हिन, सो ऐसी परीक्षा अतै जाळा अतै मतै सारै व्यर्थ अतै नुकसान दायक लालच मन्ज फसदै हिन जैड़ी मणु जो बगाड़ी दिन्दी हिन अतै विनाश रै समुंद्र मन्ज डूबाई दिन्दै हिन। "
1TI,6,10,क्ओकि पैसै रा लालच सबी किस्‍मां री बुराई री जड़ हा जैतिओ हासल करनै री कोशिश करदै-करदै कतूणैं विस्वासी अपणै रस्तै थऊँ भटकी करी अपणै आपा जो कैईआ किस्‍मां रै दुखा सितै नुकसान पजाऊरा हा। 
1TI,6,11,"पर तिमुथियुस तू प्रमात्मैं रा भक्त हा अतै ईनी जिनी गल्ला थऊँ तू दूर भो अतै पवित्र, भक्ति, विस्वास, प्‍यार, धीरज अतै नम्रता रा पिछा कर। "
1TI,6,12,"लड़ाई मन्ज अक्क खरै सैनिक सांईयै जैड़ा लगातार लड़दा रैहन्दा अतै हार ना मन्दा हा; तिन्या ही तु भी लगातार प्रमात्मैं पुर भरोसा करदा अतै आज्ञा जो मन्दा रैह। तैस अनन्त जिन्दगी जो पाई लै जैत तांये तू हैदुरा हा, अतै मतै मणु सामणै तैंई ऐह बलुरा हा कि तु मसीह पुर भरोसा करदा हा। "
1TI,6,13,"अऊँ तिजो प्रमात्मैं सामणै जैडा कि सबी जो जिन्दगी दिन्दा हा अतै यीशु मसीह जिनी पुन्‍तियुस पिलातुस रै सामणै खरी गवाही दिती तसेरै सामणै ऐह आदेश दिन्दा हा, "
1TI,6,14,कि तू ऐसा आज्ञा रा पालन करैं। फिरी कोई तिजो पुर अबै थऊँ लैई करी प्रभु यीशु मसीह रै दोवारा ईणै तक दोष ना लाई सकदा। 
1TI,6,15,क्ओकि ठीक टैमां पुर यीशु मसीह जो स्वर्गा थऊँ प्रकट करया गाणा तैस धन्य अतै इकलोतै सर्वशक्तिमान प्रमात्मैं रै द्धारा जैड़ा राजै रा राजा अतै प्रभु रा प्रभु हा। 
1TI,6,16,"सो अकेला ही ऐसा हा जैड़ा कदी ना मरी सकदा अतै सो ऐसी तेज ज्योती मन्ज रैहन्दा हा कि कोई मणु तैस बलै ना गिच्ची सकदा। कुणी भी मणुऐ तैसिओ ना हेरूरा अतै ना ही कदी हेरी पाणा, सदा तसेरी महिमा अतै आदर भून्दा रेय्आ। आमीन। "
1TI,6,17,"ऐस संसारा रै अमीर मणु जो आज्ञा दे कि सो घमण्‍ड़ी ना भून अतै चंचल धन पुर उम्मीद ना रखन, पर प्रमात्मैं पुर उम्मीद रखन जैडा कि इन्दै सुखा तांई सब कुछ मता सारा दिन्दा हा। "
1TI,6,18,तिन्या जो आज्ञा देय्आ कि सो अपणै पैसै रा इस्तेमाल भलाई करनै तांये करन। सो भलै कमां मन्ज धनी बणन अतै जरूरत मन्दा री उदारता सोगी मदद करन अतै सदा होरी सोगी बड़णै जो तैयार रैहन। 
1TI,6,19,ईयां करनै सितै सो अपणै खजानै जो भविष्‍य तांये निऊँ रै रूपा मन्ज पाणा लगुरै ताकि सो सची जिन्दगी जो अच्छै तरीकै अनुभव करी सकन। 
1TI,6,20,"हे तीमुथियुस तैहा सच्चाई री रखबाळी कर जैड़ी प्रमात्मैं तिजो दितुरी हा। तू तिन्या थऊँ दूर रैह जैड़ै अपणै झूठै ज्ञान, अभक्‍ति, मूर्खता अतै बाद-विवाद सितै तुन्दा विरोध करदै हिन। "
1TI,6,21,कुछ मणु ऐस झूठै ज्ञाना रा अंगीकार करीके विस्वास थऊँ भटकी गच्छुरै हिन। तुसु सबी पुर प्रमात्मैं रा अनुग्रह भुन्दा रेय्आ। 
2TI,1,1,ऐह पत्री पौलुस री तरफा थऊँ हा जैड़ा प्रमात्मैं री इच्छा रै अनुसार यीशु मसीह रा प्रेरित भूणै तांयै चुणया गो। मिन्जो कई जगह भैजु ताकि तैसा अनन्त जिन्दगी रै बारै मन्ज होरी जो दसु जैड़ा तिनी यीशु मसीह मन्ज विस्वास रै द्धारा वायदा करूरा हा। 
2TI,1,2,"अऊँ तिमुथियुस जो ऐह लिखु करदा जैडा विस्वास मन्ज मेरा सचा आत्मिक पुत्र हा, अऊँ प्रार्थना करदा कि पिता प्रमात्मां अतै इन्दै मसीह यीशु री तरफा थऊँ तिजो अनुग्रह, दया अतै शान्ती मुळदी रेय्आ। "
2TI,1,3,"तिमुथियुस अऊँ तेरै तांये प्रमात्मैं रा धन्यवाद करदा हा, जैस प्रमात्मैं री अऊँ शुद्ध विवेक सोगी सेवा करदा हा जिन्या मेरै स्याणै करदै थियै। दिन रात अऊँ लगातार अपणी प्रार्थना मन्ज तिजो याद करदा रैहन्दा हा। "
2TI,1,4,"तिजो सोगी दोवारा मिलणै री मेरी बड़ी इच्छा हा, क्ओकि अऊँ तेरै तैस टैमैं रूणै जो याद करदा जैहणै अहै अलग भुऐ थियै। जैहणै असु दोवारा मिलणा असु खुशी सितै भरी गाणा। "
2TI,1,5,मिन्जो तैस निष्‍कपट विस्‍वासा री याद इन्दी हा जैडा तेरी ननी लोइस अतै तेरी माँ यूनीके मन्ज थू अतै मिन्जो ऐसा गल्ला रा पक्का पता हा कि तिजो मन्ज भी सो ही विस्वास हा। 
2TI,1,6,"ठेरैतांये अऊँ तिजो याद दोआन्‍दा कि तू प्रमात्मैं रै तैस वरदान रा पुरा इस्तेमाल कर जैड़ा प्रमात्मैं तिजो दितुरा थू, जैहणै मैंई अपणा हत्थ तिजो पुर रखु थू। "
2TI,1,7,क्ओकि प्रमात्मैं असिओ डरपोक ना बणाऊरा पर तसेरा पवित्र आत्मा इन्दै दिला जो ताकत दिन्दा हा; होरी जो प्रेम करनै तांये मदद करदा हा अतै असिओ संयम भी दिन्दा हा। 
2TI,1,8,इन्दै प्रभु री गवाई दिणै थऊँ लज्जित मत भून्दै अतै मेरै बारै मन्ज भी लज्जित मत भून्दै क्ओकि अऊँ सेवा करनै री वजह थऊँ कैद मन्ज हा। तैस सामर्थ रा इस्तेमाल करा जैड़ा प्रमात्मैं थऊँ इन्दा हा अतै सुसमाचार जो हुणादै टैमैं दुखा जो झेलनै तांये मिन्जो सोगी सहभागी भोआ। 
2TI,1,9,प्रमात्मैं इन्दा उद्धार करूरा हा अतै अक्क पवित्र जिन्दगी जिणै तांये असिओ हैदुरा हा। प्रमात्मैं ऐह ठेरैतांये ना करू कि अहै ठेरै काबल थियै पर ऐह तसेरी संसार रै पैहलै थऊँ ही ऐह योजना थी कि सो असिओ मसीह यीशु रै द्धारा अपणै अनुग्रह जो दसा। 
2TI,1,10,पर अबै इन्दै उद्धारकर्ता यीशु मसीह प्रकट भूच्ची गो हा अतै तिनी अपणै अनुग्रह जो दसु हा। तिनी मौत री शक्ति जो हराई करी सुसमाचार रै द्धारा ऐह दसु कि तसेरै द्धारा अनन्त जिन्दगी तांये रस्ता हा। 
2TI,1,11,"ऐस सुसमाचार तांये ही प्रमात्मैं मिन्जो प्रचारक, प्रेरित अतै उपदेशक चुणुरा हा। "
2TI,1,12,"ठेरैतांये अऊँ जेला मन्ज दुखा जो सहू करदा हा, अऊँ ऐहा गल्ला थऊँ ना शर्मान्दा क्ओकि अऊँ तैस यीशु मसीह जो जैस पुर मैंई विस्वास करूरा जाणदा। मिन्जो पक्का पता हा कि यीशु मसीह तसेरी रक्षा करनी हा जैड़ा मैंई तैसिओ सौंपुरा हा तसेरै दोवारा इणै रै दिन तक। "
2TI,1,13,जैड़ी खरी शिक्षा तैंई मिन्जो थऊँ हुणुरी हिन तियां जो तैस विस्‍वासा अतै प्यारा सितै यीशु मसीह मन्ज अपणा आदर्श बणाई करी रख। 
2TI,1,14,पवित्र आत्मा री बजहा थऊँ जैडा कि असु मन्ज बसुरा ऐस किमती सच्चाई री रखवाली कर। 
2TI,1,15,तू जाणदा कि आसिया परदेस रै कई विस्वासी मिन्जो छडी दितुरा हा जिआं मन्ज फूगिलुस अतै हिरमुगिनेस भाई भी हिन। 
2TI,1,16,उनेसिफुरूस रै घरानै पुर प्रभु दया करा क्ओकि तिनी मती बरी मिन्जो सोगी मिलीकरी मिन्जो उत्साहित करू अतै सो ऐसा गल्ला थऊँ भी लज्जित ना थू कि अऊँ कैद मन्ज हा। 
2TI,1,17,पर जैहणै सो रोम शहर मन्ज आ ता बड़ा ज‍तन करीके मिंजो सितै मुळु। 
2TI,1,18,अऊँ प्रार्थना करदा कि प्रभु यीशु प्रमात्मैं सोगी विनती करा कि सो न्याय बाळै दिन उनेसिफुरूस पुर दया करै। तुहै जाणदै हिन कि तिनी मेरी इफिसुस शहर मन्ज कैतनी मदद करूरी हा। 
2TI,2,1,तिमुथियुस विस्वास मन्ज मेरै सचै आत्मिक पुत्र; जैड़ा प्रमात्मां तिजो मसीह यीशु द्धारा अनुग्रह दिन्दा तू तैस मन्ज मजबुती सोगी बणी रैह। 
2TI,2,2,तुहै मिन्जो कई बरी मतै मणु सामणै मसीह रा संदेश सखान्दै हुणुरा हा अबै अऊँ चाहन्दा कि तू इन्या गल्ला जो होरी विस्वासी जो सखा जैड़ै भरोसै रै योग्य हिन ताकि सो होरी जो भी सखान। 
2TI,2,3,मसीह यीशु रै खरै योद्धा सांईं मिन्जो सोगी दुख झेल। 
2TI,2,4,जैहणै कोई योद्धा लड़ाई लड़ना गाहन्‍दा ता सो अपणै भर्ती करनै बाळै जो खुश करना चाहन्दा हा ठेरैतांये सो अपणै आपा जो संसारा रै कमां मन्ज ना फसान्दा। 
2TI,2,5,अगर कोई मणु कसी भी खेल मन्ज भाग लैन्दा हा सो तैहणै तक इनाम ना जीती सकदा जैहणै तक सो नियम रा सही पालन ना करदा। 
2TI,2,6,जैड़ै किसान मेहनत करदै हिन तंयारा ही पैहला हक्क बणदा हा कि सो अपणी फसल री उपज जो सबी थऊँ पैहलै खान। 
2TI,2,7,जिन्या उदाहरण जो मैंई सखाऊ हा तंयारै बारै मन्ज ध्याना सोगी सोचा अतै प्रभु मदद करनी हा कि तुहै इन्या गल्ला जो सही तरीकै समझी सकन। 
2TI,2,8,"यीशु मसीह जो याद करा कि सो कुण हा, सो राजा दाऊद रै वंशा थऊँ थू। प्रमात्मैं तैसिओ मरूरै थऊँ जिलाऊ अतै ऐह ही सो सुसमाचार हा जठेरा अऊँ प्रचार करदा हा। "
2TI,2,9,अऊँ सुसमाचार रा प्रचार करदा ठेरैतांये अऊँ अपराधी सांईयै दुख झेलू करदा हा। एठी तक कि अऊँ कैदी भी हा पर कोई भी प्रमात्मैं रा सुसमाचार जो फैलणै थऊँ रोकी ना सकदा। 
2TI,2,10,ठेरैतांये अऊँ चुणुरै मणु तांई सब कुछ सहन करदा ताकि सो भी मसीह यीशु पुर विस्वास करीके उद्धार पान अतै सो तैहा अनन्त महिमा जो पाई सकन जैड़ी सदा काल तक हा। 
2TI,2,11,"ऐह गप्‍प सच हा, कि अगर अहै मसीह सोगी मरी गान्दै हिन ता तैस सोगी जीणा भी हा। "
2TI,2,12,अगर अहै तैस तांये धीरज सोगी दुख सैहन्दै रैहन ता तैस सोगी राज्य भी करना अगर अहै तसेरा इन्कार करलै ता तैस भी इन्दा इन्कार करना। 
2TI,2,13,अगर अहै मसीह रै प्रति विस्वासयोग्य ना भोलै तांभी सो असु तांये विस्वासयोग्य बणी रहन्‍दा क्ओकि तैस तांये जरूरी हा कि सो अपणै स्वभाव रै अनुसार कम करा। 
2TI,2,14,"कसी जो भी इन्या गल्ला जो भूलनै तांये मौका मत दिन्दै। प्रमात्मैं जो अपणा गवाह मनी करी तिन्या जो चेतावनी दिन्यै कि सो शब्दा पुर तर्क-वितर्क ना करन, जैत थऊँ कोई फाईदा ना भुन्दा बल्कि हुणनैबाळै बिगड़ी गान्हदै हिन। "
2TI,2,15,"कठण मेहनत करा कि तुहै अपणै आपा जो प्रमात्मैं सामणै हाजिर करी सकन अतै तसेरै ग्रहण योग्य भूच्ची सकन। इन्‍नै खरै कम करनैवाळा बणनै री कोशिश करा जैसिओ लज्जित भूणै री जरूरत ना पेय्आ, अतै सो सच्चाई रै वचन रा अर्थ ठीक रीति सितै दसदा भोआ। "
2TI,2,16,पर अशुद्ध वाद-विवाद थऊँ बची रैह क्ओकि इन्‍नै जिन्‍नै मणु होर भी अभक्‍ति मन्ज बददै गान्हदै हिन। 
2TI,2,17,"हुमिनयुस अतै फिलेतुस ऐसै उदाहरण हिन कि इन्या सांईये मणु री झूठी शिक्षा तेजी सोगी फैलदी गान्दी हा अतै मणु रै विस्वास जो कमजोर करदी हा, अक्क खुलै हडुरै फौड़ै सांईये जैड़ा तेजी सोगी फैलदा हा। "
2TI,2,18,ऐसै मणु सच्चाई रै रस्तै जो छड़ी दितुरा हा अतै ऐह बलदै हिन कि मरूरै रा दोवारा जीणा भुच्‍ची गछूरा हा अतै ऐस तरीकै कुछ मणु जो विस्वास थऊँ दूर भटकाई दिन्दै हिन। 
2TI,2,19,"फिरी भी प्रमात्मैं री सच्चाई अक्क निऊँ सांईयै पक्की बणी रैहन्‍दी है जैस पुर ऐह लिखुरा, “प्रमात्मां जाणदा हा कुण तसेरा अपणा हा” अतै “जैड़ै प्रमात्मैं रै हिन तिन्या जो बुराई थऊँ मुड़ी गाणा जरूरी हा।” "
2TI,2,20,"बड़े-बड़े घरा मन्ज ना सोनै-चान्दी रै बल्कि लकड़ी अतै चिक्का रै भाण्ड़ै भी भून्दै हिन, सोनै-चान्दी रै भाण्ड़ै खास मौके तांये अतै बाकी भाण्ड़ै हर रोज तांये इस्तेमाल भून्दै हिन। सोनै-चान्दी रै भाण्ड़ै सच्चै विस्वासी सांईये हिन अतै बाकी भाण्ड़ै झूठै शिक्षक जो दर्शान्दै हिन। "
2TI,2,21,ऐस तरीकै ही हरेक विस्वासी जैड़ा अपणै आपा जो इन्या बुरी चिजा थऊँ दूर करला ता सो तैस किमती भाण्ड़ै सांईये भूणा जैड़ा खास मौके पुर इस्तेमाल भून्दा हा। जसेरी जिन्दगी पवित्र भुणीआ तैस मालका रै कमै ईणा। 
2TI,2,22,"जवानी री अभिलाषा थऊँ दूर रैह अतै जैड़ै शुद्व मनां सितै प्रभु रा नां लैन्दै हिन तियां सोगी पवित्रता, विस्वास, प्रेम अतै मेल-मिलाप सितै पिछा कर। "
2TI,2,23,पर मूर्खता अतै वेकार विवादा थऊँ दूर रैह क्ओकि तू जाणदा कि इआं थऊँ झगड़ै पैदा भून्दै हिन। 
2TI,2,24,अतै प्रभु रै दासा जो झगड़ालू ना भूणा चहिन्दा पर सबी सोगी नर्म अतै वचन री शिक्षा दिणै मन्ज निपुण अतै सहनशील भोआ। 
2TI,2,25,"सो सच्चाई रै विरोधी जो नर्म भूच्ची करी समंझा, भूच्ची सकदा हा कि प्रमात्मां तंयारै मना जो बदला अतै सो सच्चाई जो जाणी लैन। "
2TI,2,26,"तां तंयारै दमाग सही तरीकै कम करना अतै तिन्या शैतान रै जाल थऊँ बच्ची गाणा, क्ओकि शैतानै तिन्या जो अपणा बन्दी बणाई करी रखुरा हा ताकि सो जैड़ा चाह सो तिन्या थऊँ करवाई सका। "
2TI,3,1,तिमुथियुस तू जरूर याद रखैं कि आखरी दिन मन्ज कठण टैमं ईणा। 
2TI,3,2,"कजो कि मणु स्‍वार्थी, लोभी, डींगमार, घमण्‍ड़ी, निन्दा करनै बाळै, मां पिता री आज्ञा जो टालनै बाळा, जैड़ा धन्यवादी निय्आ, अपवित्र, "
2TI,3,3,"दया रहित, ना माफ करनै बाळा, दोष लगाणै बाळै, असंयमी, कठोर, भलै रै बैरी, "
2TI,3,4,"विस्वासघाती, ढीठ, घमण्‍ड़ी अतै प्रमात्मैं जो चाहणैं बाळै ना पर सुख विलास जो चाहणैं बाळै भूणै। "
2TI,3,5,"ऐसा लगणा कि सो भक्त मणु हिन पर तिन्या तैहा सामर्थ जो ना मनणा जैत सोगी सो सच मन्ज भक्त बणी सकदै हिन, इन्‍नै जिन्‍नै मणु थऊँ दूर रैह। "
2TI,3,6,"ऐस तरह रै कुछ मणु पुरै परिवारा जो धोखा दिन्दै हिन अतै मुर्ख जनानी जो अपणै वशा मन्ज करी लैन्दै हिन, जंयारै दिल अपणै पापा रै दोष सोगी दबुरै अतै सबी किस्मा री बुरी अभिलाषा सोगी भरूरै हिन। "
2TI,3,7,ऐसी जनानी कुछ ना कुछ नोई नोई गल्ला सखांदी ता रैहन्‍दी हिन पर मसीह री शिक्षा री सच्चाई जो ना सीखी पान्दी। 
2TI,3,8,ऐसै झूठै शिक्षक मसीह रै संदेश री सच्चाई रा प्रचार करनै थऊँ रोकदै हिन जिआं दोई मणु यन्‍नेस अतै यम्‍ब्रेसे मूसा रा वरोध करूरा थू। तंयारा मन भ्रष्‍ट हा अतै सो मसीह पुर विस्वास ना करदै। 
2TI,3,9,पर सो ज्यादा टैमैं तक मणु जो धोखा ना दी सकदै जिन्या मणुऐ पछैणी लैऊ कि यन्‍नेस अतै यम्‍ब्रेसे मुर्ख हिन तिन्या ही सबी जाणी लैणा कि ऐह मणु भी मुर्ख हिन। 
2TI,3,10,"पर अबै तू तिमुथियुस, ऐ जरूर जाणदा हा कि अऊँ कै सखान्‍दा, अऊँ किनी जिन्दगी जिन्दा अतै मेरी जिन्दगी रा मकसद कै है। तुहै मेरै विस्वास, मेरा धीरज, मेरा प्रेम अतै मेरी सहनशीलता जो जाणदै हिन। "
2TI,3,11,"तुहै जाणदै हिन मैंई कैतना सताव अतै दुखा रा सामना करू हा। तुहै सो सब जाणदै हिन कि किन्या अन्ताकिया, इकुनियुम अतै लुस्त्रा शहरा मन्ज मेरा सताव भूआ थू पर प्रभुऐ मिन्जो तिन्या सबी थऊँ छुड़ाई लैऊ। "
2TI,3,12,पर जैतूणै भी मणु यीशु मसीह मन्ज भक्ति सितै अपणी जिन्दगी विताणा चाहन्दै हिन सो सब सताऐ गाणै हिन। 
2TI,3,13,पर दुष्‍ट अतै भकाणै बाळै मणु फलदै-फूलदै रैहणा तिन्या होरी जो धोखा दिणा अतै अप्पु भी धोखा खान्दै गाणा। 
2TI,3,14,पर तू तिमुथियुस इन्या गल्ला मन्ज बफादार रैह जैड़ी तैंई सिखुरी अतै जैत पुर तू विस्वास करदा हा। तू जाणदा हा कि कुणी तिजो इन्या सच्चाई जो दसुरा हा। 
2TI,3,15,बचपना थऊँ ही तिजो पवित्रग्रन्था री सच्चाई सखाई गच्छुरी हा जैत सोगी तिजो सो अक्ल मुळुरी हा कि तु उद्धार पाई सकदा हा जैडा कि मसीह यीशु पुर विस्वास करनै थऊँ मिलदा हा। 
2TI,3,16,"पुरा पवित्रग्रन्थ प्रमात्मैं री प्रेरणा सितै रचुरा हा ऐह उपदेश दिणै, समझणै तांये, सुधारनै तांये अतै पवित्रता री शिक्षा दिणै तांये फायदैमन्‍द हा। "
2TI,3,17,ताकि प्रमात्मैं रा भक्त सिद्व बणा अतै हरेक भलै कमां करनै तांये तैयार भूच्ची गच्छा। 
2TI,4,1,जैहणै राजा यीशु मसीह इणा ता तैस सब जिन्दा अतै मरूरै मणु रा न्याय करना। ठेरैतांये प्रमात्मैं अतै यीशु मसीह जो गवाह मन्‍नी करी अऊँ तिजो ऐह आज्ञा दिन्दा कि तू प्रमात्मैं रै राज्य रै वचन रा प्रचार कर। 
2TI,4,2,ऐस कमा जो अपणै मना सोगी कर चाहे मणु हुणना चाहन या ना चाहन। तुसिओ मणु जो सुधारना हा अतै तंयारै पापा रै बारै मन्ज दसणा हा पर तिन्या जो उत्साहित भी करा जैहणै तुहै तिन्या जो सखान्दै हिन अतै सदा धीरज सोगी भरी रेय्आ। 
2TI,4,3,"क्ओकि ईना टैमं ईणा कि जैहणै मणु खरा उपदेश ना हुणना चाहणा, पर तिन्या अपणी अभिलाषा रै मुताबक चलना अतै अपणै तांई ऐसै उपदेशका जो तोपणा जिन्या सो ही गल्ला कनैणी हिन जैड़ी सो हुणना चाहन्दै हिन। "
2TI,4,4,तिन्या सच्चाई जो ना हुणना पर झूठी कथा-कहाणी हुणनी हिन। 
2TI,4,5,"पर तू सबी गल्ला मन्ज चौकन्‍ना रैह, दुख झेल, सुसमाचार प्रचार रा कम कर अतै अपणी सेवा जो पुरा कर। "
2TI,4,6,मेरी जिन्दगी अतै प्रमात्मैं तांये मेरी सेवा अबै खत्म भूणैबाळी हा क्ओकि अऊँ जाणदा हा कि अबै मेरा मरनै रा टैमं चली आ। 
2TI,4,7,"अऊँ अपणी खरी कुश्‍ती लड़ी चुकुरा अतै अपणी दौड़ पूरी करी चुकुरा, मैंई बफादारी सोगी सुसमाचार रा प्रचार करूरा। "
2TI,4,8,ठेरैतांये मिन्जो अक्क मुकुट दितिआ गाणा क्ओकि मैंई प्रभु जो खुश करू हा। तैस सही तरीकै न्याय करना अतै न्याय रै दिन मिन्जो ही ना पर तिन्या सबी जो भी मुकुट दिणा जैड़ै ऐह चाहन्दै हिन कि सो सामर्थ सोगी प्रकट भोआ। 
2TI,4,9,तिमुथियुस मिन्जो बलै झट-फट इणै री कोशिश कर। 
2TI,4,10,क्ओकि विस्वासी भाई देमास जो ऐस संसारा री चिजा प्यारी लगी अतै सो मिन्जो छड़ी करी थिस्सलुनीके शहर जो चली गछूरा। तिन्या ही विस्वासी भाई क्रैसकैंस भी गलातिआ परदेस जो अतै तीतुस दलमतिआ परदेस जो चली गै हिन। 
2TI,4,11,"मेरै सोगी सिर्फ विस्वासी भाई लूका ही हा, अतै जैहणै तुद इणा तू विस्वासी भाई मरकुस जो लैई करी अई क्ओकि सेवा तांई सो मेरै बड़ै कमां रा हा। "
2TI,4,12,विस्वासी भाई तुखिकुस जो मैंई इफिसुस शहर जो भेजी दिता हा। 
2TI,4,13,"जैहणै तुद इणा ता जैडा चोळा अऊँ त्रोआस शहर मन्ज विस्वासी भाई करपुस रै घरै छड़ी छूरा थू, तैतिओ अतै कताबा खास करी चर्मपत्रा जो लैईन्दा अईयैं। "
2TI,4,14,"सिकन्दर जैड़ा लौहार थू तिनी मिन्जो बड़ी हानि पुजाई हा, प्रभु ही तसेरै कमां रै अनुसार तसेरा न्याय करा। "
2TI,4,15,तू भी तैस थऊँ चौकन्‍ना रैह क्ओकि तिनी इन्दै संदेश रा बड़ा ही विरोध करूरा। 
2TI,4,16,पैहली बरी जैहणै मिन्जो जजा बलै खडेरू ता कोई भी मिन्जो सोगी ना थू। सबीये मिन्जो छड़ी दिता अतै अऊँ प्रार्थना करदा कि प्रमात्मां तिन्या जो ऐहा गल्ला तांये माफ करा। 
2TI,4,17,पर प्रभु मेरा साथी रैऊ अतै मिन्जो सामर्थ दिती ताकि अऊँ सुसमाचार जो सही तरीकै प्रचार करी सकूँ अतै तैहा कचैहरी मन्ज सब गैर यहूदी तैतिओ हुणी सकन। तिनी मिन्जो मौत थऊँ भी बचाऊ जिन्या कोई भूखै शेरा थऊँ बचान्‍दा हा। 
2TI,4,18,"अतै प्रभु मिन्जो हर अक्क बुरै कमां थऊँ छुड़ाला अतै अपणै स्वर्ग राज्य मन्ज उद्धार करीके पुजाला, तसेरी महिमा जुगा-जुगा तिकर भोआ। आमीन। "
2TI,4,19,बैहण प्रिस्का अतै तसारा घरावाळा अक्‍विला अतै विस्वासी भाई उनेसिफुरूस रै घरानै जो नमस्कार। 
2TI,4,20,विस्वासी भाई इरास्तुस कुरिन्थुस शहर मन्ज ही रैई गो अतै विस्वासी भाई त्रुफिमुस जो अऊँ मीलेतुस शहर मन्ज बीमार छड़ी छुरा। 
2TI,4,21,"तिमुथियुस तू सर्दी री रित लगणै थऊँ पैहलै ही चली ईणै री कोशिश करैं अतै यूबुलुस, पूदेंस, लिनुस, क्‍लौदिया अतै सब विस्वासी भाई तिजो नमस्कार करदै हिन। "
2TI,4,22,अऊँ प्रार्थना करदा हा कि प्रभु अतै तसेरा अनुग्रह तिजो सोगी रेय्आ। 
TIT,1,1,ऐह पत्री पौलुस री तरफा थऊँ तीतुस जो हा जैड़ा प्रमात्मैं रा दास अतै यीशु मसीह रा चुणुरा प्रेरित हा। प्रमात्मैं अपणै चुणुरै मणु मन्ज विस्वास रा प्रचार करनै तांये मिन्जो चुणु अतै भैजु कि अऊँ तिन्या जो सखाऊ अतै सो जाणी सकन कि किन्या धर्मी जिन्दगी जीणा चहिन्दी हा। 
TIT,1,2,ठेरा परिणाम ऐह भूणा कि तिन्या जो अनन्त जिन्दगी री उम्मीद मिलनी हा जठेरा प्रमात्मैं आदि काल थऊँ बायदा करूरा थू अतै प्रमात्मां कदी झूठ ना बलदा। 
TIT,1,3,अबै ठीक टैमां पुर प्रमात्मैं ऐस सुसमाचार जो असु पुर प्रकट करूरा अतै अहै ठेरा प्रचार सबी जो करदै हिन। प्रमात्मां इन्दै उद्धारकर्ता मिन्जो ऐह जिम्मेवारी अतै आज्ञा दितुरी हा कि ऐह कम अऊँ तैस तांये करू। 
TIT,1,4,"तीतुस इन्दै विस्वास री वजह थऊँ तू मिन्जो तांये अक्क पुत्रा सांईये हा, अऊँ प्रार्थना करदा कि इन्दा पिता प्रमात्मां अतै उद्धारकर्ता यीशु मसीह तुसु पुर कृपा करा अतै तुसिओ शान्ती दिन्दा रेय्आ। "
TIT,1,5,अऊँ तिजो ठेरैतांये क्रेते टापू मन्ज छड़ी छूरा थू कि तू इन्दै बाकी बचुरै कमा जो पुरा करी सका अतै मेरी आज्ञा रै मुताबक जगह-जगह विस्‍वासा मन्ज स्याणै मणु जो नियुक्त कर। 
TIT,1,6,"अक्क स्याणै विस्वासी जो निर्दोष जिन्दगी विताणा चहिन्दी हा। सो अपणी घरावाळी रै प्रति बफादार भोआ, तसेरै बाल-बच्चै सुनाम अतै ऐसै विस्वासी भून कि सो आदर सोगी तसेरी आज्ञा रा पालन करदै भून। "
TIT,1,7,"स्याणै विस्वासी प्रमात्मैं रै घरानै रा भण्डारी भूणै रै नातै सो निर्दोष भूणा चहिन्दा, सो घमण्‍ड़ी ना भोआ, ना गुस्सै बाळा भोआ, ना पियक्कड़ भोआ, ना लड़ाई करनै बाळा भोआ, ना नीच कमाई रा लोभी भोआ। "
TIT,1,8,"पर घरै छूरै री सेवा करनै बाळा, भलाई करनै बाळा, धीरज रखणै बाळा, न्याय करनै बाळा, पवित्र अतै अपणी इच्छा जो काबू मन्ज रखणै बाळा भोआ। "
TIT,1,9,तसेरा तैस सच्चै संदेश पुर मजबुत विस्वास भूणा चहिन्दा जैड़ा तैसिओ सखाऊरा थू फिरी सो होरी जो उत्साहित करी सकदा हा तैहा सच्ची शिक्षा सोगी अतै विरोधी जो भी दस्सी सकदा कि सो कड़ी गलत हिन। 
TIT,1,10,"अऊँ ऐसा ठेरैतांये बलदा हा क्ओकि मतै सारै ऐसै मणु हिन जैड़ै सही शिक्षा रा विरोध करदै हिन। सो होरी मणु जो बेकार गल्ला मन्ज मुर्ख बणान्दै हिन, खास करीके ऐह यहूदी विस्वासी मणु हिन जैड़ै ऐह मन्दै हिन कि उद्धार पाणै तांये खतना करवाणा जरूरी हा। "
TIT,1,11,ऐसै मणु जो शिक्षा दिणै रा मौका मत देय्आ क्ओकि जैहणै सो ऐस तरीकै री गल्ला सखान्दै हिन जैड़ी ना सखाणा चहिन्दी ता सो कई परिवारा रै विस्वास जो नाश करदै हिन। सो ऐसा ठेरैतांये करदै हिन कि सो पैसा कमाई सकन। 
TIT,1,12,"क्रेत टापू थऊँ ही अक्क मणु जैसिओ तैठिया रै मणु बुद्धिमान मन्दै हिन तिनी ऐसा बल्लुरा हा कि, “क्रेत मन्ज रैहणै बाळै मणु सदा झूठै, दुष्‍ट जानवर अतै आलसी पेट भरनै बाळै भून्दै हिन।” "
TIT,1,13,ऐह क्रेत रै मणु रै बारै मन्ज गल्ला हालि भी सच्ची हा ठेरैतांये तियां जो कड़ाई सितै चितौणी दिच्छु कर कि सो विस्‍वासा मन्ज पक्कै भूच्ची गाहन। 
TIT,1,14,तिन्या यहूदी री उदाहरण-कहाणी अतै तियां मणु री आज्ञा पुर मन मत ला क्ओकि सो सच्चाई थऊँ भटकी गच्छुरै हिन। 
TIT,1,15,सो मणु जंयारै मना मन्ज कोई बुरै विचार ना हिन तिन्या तांये सब कुछ शुद्व पर सो मणु जैड़ै दुष्‍ट हिन अतै मसीह पुर विस्वास ना करदै जैड़ा कुछ भी सो करदै हिन सो अशुद्ध हा क्ओकि तंयारा दिल पुरी तरह सोगी भ्रष्‍ट भूच्ची चुकुरा हा। 
TIT,1,16,ऐसै मणु बल्‍दै हिन कि अहै प्रमात्मैं जो जाणदै हिन पर तंयारै कम्मा थऊँ पता लगदा कि सो प्रमात्मैं जो ना जाणदै क्ओकि सो घृणित अतै आज्ञा जो ना मनणै बाळै हिन अतै कोई खरा कम ना करी पान्दै। 
TIT,2,1,पर तीतुस तू विस्वासी जो ऐस तरह शिक्षा दे जैड़ी सच्ची भून। 
TIT,2,2,बजुर्ग मणु जो सखा कि सो संयमी भून आदर योग्य भून अतै बुद्धिमानी सोगी जिन्दगी बीताणै बाळा भूणा चहिन्दा। तंयारा विस्वास खरा भूणा चहिन्दा अतै प्‍यार अतै धीरज सोगी भरूरै भूणा चहिन्‍दै। 
TIT,2,3,"इन्‍नी साहबै बजुर्ग जनानी जो सखा कि तंयारा चाल-चलन पवित्र मणु सांईये भोआ, दोष लाणै बाळी अतै पियक्कड़ ना भून पर खरी गल्ला सखाणै बाळी भून। "
TIT,2,4,ताकि सो जवान जनानी जो भी सलाह दी सकन कि सो अपणै घरवाळै अतै बच्चै सोगी प्‍यार रखा। 
TIT,2,5,"हरेक जवान जनानी अपणै आपा पुर काबू रखन, पवित्र बणी रैहन, घरा रा कारोबार करनै बाळी, भली अतै अपणै-अपणै घरवाळै रै अधीन रैहणै बाळी भून ताकि प्रमात्मैं रै कम्मा री निन्दा ना भोआ। "
TIT,2,6,इन्‍नी साहबै जवान मर्दा जो भी सखा कि सो भी अपणै आपा पुर काबू रखन। 
TIT,2,7,सबी गल्ला मन्ज अपणै आपा जो भलै कमां जो करनै बाळा आर्दश बनाण। जैहणै तुहै प्रमात्मैं रै बारै मन्ज विस्वासी जो सखान्दै हिन ता आदर अतै खरै इरादै सोगी सखा। 
TIT,2,8,सच्चाई जो ऐस तरीकै सखा कि तेरी शिक्षा री कोई बुराई ना करी सका। जैड़ा तेरै विरोधी हिन तिन्या लज्जित भूणा अतै तिन्या बलै इन्दै बारै मन्ज बुरा बलणै जो कुछ ना भूणा। 
TIT,2,9,तिन्या विस्वासी जो समझा जैड़ै दास हिन कि सो अपणै मालका रै अधीन रैहन अतै सबी कमां मन्ज तियां जो खुश रख अतै फेरी करी जवाव मत दे। 
TIT,2,10,"चोरी चलाकी मत करदा, पर सबी गल्ला मन्ज विस्वासयोग्य अतै भला कम कर। तां तिन्या इन्दै उद्धारकर्ता प्रमात्मैं रै उपदेशा री होर शोभा करनी हा। "
TIT,2,11,प्रमात्मैं रा अनुग्रह सबी मणु पुर प्रकट हा जैडा कि सबी रै उद्धार री बजहा हा। 
TIT,2,12,प्रमात्मैं रै अनुग्रह री बजह तिनी असिओ सखाऊ हा कि अहै तिन्या बुरै रस्तै अतै तिन्या बुरी अभिलाषा पुर चलनै थऊँ मना करन अतै ऐस संसार मन्ज ईमानदार अतै खरी जिन्दगी जिणै री कोशिश करन। 
TIT,2,13,अतै तैसा धन्य उम्मीद री मतलब अपणै महान प्रमात्मैं अतै उद्धारकर्ता यीशु मसीह री महिमा सोगी प्रकट भूणै री भाळ करदै रैहन। 
TIT,2,14,"यीशु मसीह अपणै आप रा बलिदान असु तांई करी दिता, कि असिओ पाप री शक्ति थऊँ छुटकारा दे अतै अहै तसेरै खास मणु बणी गान, जिन्या मन्ज खरै कमा करनै री बड़ी इच्छा भोआ। "
TIT,2,15,"ठेरैतांये हे तीतुस विस्वासी जो पुरै अधिकार सितै ईयां गल्ला जो सुधारदा अतै सखान्‍दा रैह कि सो इन्या गल्ला रै अनुसार चलन, अतै कोई तेरी इन्या गल्ला घटिआ ना समझा। "
TIT,3,1,विस्वासी मणु जो याद दुआन्दा रैह कि हाकमा अतै अधिकारी रै अधीन रैहन अतै तंयारै हुक्मा जो मन्दै रैहन अतै सारै खरै कम्मा करनै जो तैयार रैहन। 
TIT,3,2,"तिन्या जो ऐह सखा कि सो कसी जो बदनाम मत करा, घुळ-घळाटी मत करा, पर तंयारा स्वभाव रूआं साई भोआ अतै सबी मणु सोगी बड़ी नम्रता सोगी रेय्आ। "
TIT,3,3,"क्ओकि अहै भी पैहलै निर्बुद्धि अतै आज्ञा ना मनणै बाळै अतै भ्रमा मन्ज थियै अतै रंग-बरंगी अभिलाषा अतै सुख-विलास रै दास थियै, बैरभाव अतै डींगमारी करनै मन्ज जिन्दगी बितान्‍दै थियै, मणु असु सितै घृणा करदै थियै अतै अक्की दुऐ सितै बैर रखदै थियै। "
TIT,3,4,"पर जैहणै इन्दै उद्धारकर्ता प्रमात्मैं रा अनुग्रह अतै प्रेम असु मणु पुर प्रकट भुआ, "
TIT,3,5,तिनी इन्दै करूरै भलै कमा री वजह थऊँ ना पर अपणी दया री वजह थऊँ इन्दा उद्धार करू हा। प्रमात्मैं असिओ अपणी पवित्र आत्मा री शक्ति सोगी धोऊ अतै असिओ अक्क नोआ जन्म दिता कि अहै ताजा जिन्दगी री शुरूआत करन। 
TIT,3,6,जैड़ा कम इन्दै उद्धारकर्ता यीशु मसीह असु तांये करू तठेरी बजहा थऊँ असिओ प्रमात्मैं मुफ्‍त मन्ज अतै भरपुरी सोगी ऐसा पवित्र आत्मा जो इन्दै अन्दर वास करनै जो दिता। 
TIT,3,7,प्रमात्मैं ऐसा ठेरैतांये करू कि अहै तसेरै अनुग्रह रै द्धारा तसेरी नजरा मन्ज धर्मी बणन अतै अहै तसेरी औलाद बणी सकन ताकि अहै सब कुछ पाई सकन जैड़ा सो असिओ दिणा चाहन्दा हा जैहणै असु सदा तांये तैस सोगी रैहणा। 
TIT,3,8,ऐह गप्‍प सच हा जैड़ी मैंई हवजु दसी हा अतै अऊँ चाहन्दा कि तू इन्या गल्ला रै बारै मन्ज दृढ़ता सोगी विस्वासी जो सखा ठेरैतांये कि जिन्यै प्रमात्मैं पुर भरोसा करूरा हा सो भलै कम करनै तांये अपणै टैमां रा इस्तेमाल करन। ऐह शिक्षा भली हिन अतै सबी मणु तांये लाभदायक हिन। 
TIT,3,9,"पर तू मूर्खता रै वाद-विवाद थऊँ अतै वंशावली अतै बैर-विरोध अतै तियां लड़ाई-झगड़ै थऊँ जैड़ै कि मूसा री व्यवस्था रै बारै मन्ज हिन, अपणै आपा जो दूर रख क्ओकि ऐह निष्फल अतै व्यर्थ हिन। "
TIT,3,10,"अगर तुन्दै मन्जै ऐसा कोई मणु भोआ जैड़ा विस्वासी रै मन्जै फुट पैदा करदा भोआ ता तैसिओ कड़ाई सोगी अक्क दोई बरी समझा कि सो ऐसा ना करा, अगर सो फिरी भी ना मन्दा ता तैसिओ अपणी मण्ड़ळी थऊँ नकाळी देय्आ "
TIT,3,11,क्ओकि ऐस तरह रै मणु सच्चाई दूर भूच्ची गच्छुरै हिन अतै तंयारै अपणै पापा ही तिन्या जो दोषी ठहराणा। 
TIT,3,12,जैहणै अऊँ तिजो बल्लै विस्वासी भाई अरतिमास या तुखिकुस जो भैजला ता तू मिन्जो बल्लै नीकुपुलिस शहर जो ईणै री कोशिश करैं क्ओकि मैंई ऐह सर्दी री रूत तैठी कटणै री सोचुरी हा। 
TIT,3,13,जैहणै जेनास वकीला अतै विस्वासी भाई अपुल्लोस सफर करना लगलै ता तू जैड़ी भी मदद करी भोली करैं ऐह ध्यान रखैं कि तियां जो कसी भी चीजा री कमी ना भोआ। 
TIT,3,14,ऐतना ही ना पर तुहै विस्वासी जो ऐह सखान्दै रैंह कि सो अपणा ध्यान भलै कम करनै मन्ज लाई रखन ताकि जिन्या जो कुछ जरूरत भोआ सो पुरा करी सकन अतै तंयारी जिन्दगी होरी तांये फायदैमन्‍द भोआ। 
TIT,3,15,मेरै सोगी जैतनै विस्वासी हिन सो तिजो नमस्कार बलदै हिन अतै क्रेते टापू रै जैतनै विस्वासी जैड़ै असु सितै प्रेम करदै हिन तियां जो भी नमस्कार। अऊँ प्रार्थना करदा कि तुसु सबी पुर प्रमात्मैं रा अनुग्रह भून्दा रेय्आ। 
PHM,1,1,"ऐह पत्री पौलुस री तरफा थऊँ हा जैडा यीशु मसीह रा प्रचार करनै री वजह थऊँ कैद मन्ज हा अतै इन्दै विस्वासी भाई तिमुथियुस री तरफ थऊँ भी। अऊँ ऐह पत्री फिलेमोन जैडा इन्दा प्यारा साथी सेवक हा, "
PHM,1,2,अतै इन्दी बैहण अफफिया अतै इन्दा साथी योद्धा अरखिप्पुस अतै तैहा कलीसिया तांये लिखु करदा जैड़ी तेरै घरा मन्ज हा। 
PHM,1,3,अऊँ प्रार्थना करदा कि इन्दा पिता प्रमात्मां अतै प्रभु यीशु मसीह तुसु पुर अनुग्रह करा अतै तुसिओ शान्ती देय्आ। 
PHM,1,4,जैहणै भी अऊँ तुसु तांये प्रार्थना करदा हा अऊँ तुसु तांये सदा प्रमात्मैं रा धन्यवाद करदा। 
PHM,1,5,अऊँ तेरै प्रभु यीशु पुर विस्वास रै वारै मन्ज अतै प्रमात्मैं रै मणु प्रति तेरै प्रेम रै बारै मन्ज भी हुणदा हा। 
PHM,1,6,"अऊँ प्रार्थना करदा कि इन्दी संगति तुसु विस्वासी सोगी अक्क गहराई री समझ पैदा करा, इन्दी जिन्दगी री तिन्या सबी आशीषा रै बारै मन्ज जैड़ी असिओ यीशु मसीह सोगी जुडणै री वजह थऊँ मिलदी हिन। "
PHM,1,7,"हे विस्वासी भाई, अऊँ तेरै प्रेम री वजह थऊँ बड़ा खुश अतै उत्साहित हा, ठेरैतांये कि तेरी वजह थऊँ पवित्र मणु रै मन भी उत्साहित भूच्ची गै हिन। "
PHM,1,8,"अऊँ पौलुस जैड़ा कि अक्क बुड़ा मणु अतै मसीह री वजह थऊँ कैद मन्ज हा, सो मसीह मिन्जो आदेश दिणै री हिम्मत दिन्दा कि तुसिओ कै करना चहिन्दा, "
PHM,1,9,पर अऊँ इन्दै प्रेम री बजह थऊँ तुसिओ आदेश ना पर तुसु सोगी विनती करना चाहन्दा हा। 
PHM,1,10,अऊँ ऐह विनती अपणै पुत्र उनेसिमुस रै बारै मन्ज करू करदा सो मिन्जो सोगी कैद मन्ज रैऊ अतै विस्वास मन्ज अऊँ तसेरा आत्मिक पिता बणी गो। 
PHM,1,11,"सो पैहलै ता तेरै कसी कमां रा ना थू, पर अबै तेरै अतै मेरै दुनीं रै बड़ै कमां रा हा। "
PHM,1,12,अऊँ उनेसिमुस सोगी बड़ा प्रेम करदा फिरी भी अऊँ तैसिओ तिजो बलै फेरी भैजु करदा हा। 
PHM,1,13,अऊँ तैसिओ अपणै बलै रखणा चाहन्दा थू क्ओकि अऊँ सुसमाचार री वजह थऊँ कैद मन्ज हा अतै अऊँ चाहन्दा थू कि तेरी जगह सो मेरी सेवा करी सका। 
PHM,1,14,पर अऊँ तैसिओ तैहणै तक ऐठी ना रखणा चाहन्दा जैहणै तक तू सहमत ना भोआ अतै अऊँ चाहन्दा कि ऐह कोई मेरै दबाव सोगी ना भोआ पर तेरी खुशी सितै भोआ। 
PHM,1,15,"भूच्ची सकदा कि प्रमात्मैं उनेसिमुस जो थोड़ै टैमां तांये तिजो थऊँ ठेरैतांये अलग करू कि ताकि सो मसीह मन्ज विस्वास करी सका, ठेरा परिणाम ऐह हा कि सो सदा तांये तिजो बलै फिरी करी इच्ची सका। "
PHM,1,16,"पर अबै सो मिन्जो तांयै प्रभु मन्ज अक्क प्रेमी विस्वासी भाई भूणै रै नातै फायदै रा भूणा, पर तिजो तांये अबै सो दास ना पर अक्क प्रेमी विस्वासी भाई भूणै रै नातै होर भी ज्यादा फायदै रा भूणा। "
PHM,1,17,अगर तु मिन्जो अपणा सहभागी समझदा हा ता जैहणै उनेसिमुस तुसु बलै इणा ता तैस सोगी ईना व्यवहार अतै स्वागत करैं जिन्या मिन्जो तांये करना हा। 
PHM,1,18,"अगर कुछ उधार तिजो तैस थऊँ लैणै जो हा, ता तैतिओ मेरै खातै मन्ज लिखी लै। "
PHM,1,19,अऊँ पौलुस ऐत जो अपणै हत्था सितै लिखु करदा कि अऊँ तैस उधार जो भरी दिला अतै ऐह बलणै री जरूरत निय्आ कि मेरा तिजो पुर उधार ऐत थऊँ भी ज्यादा हा कि मैंई तेरै प्राणा जो बचाऊरा हा। 
PHM,1,20,हे मेरै विस्वासी भाई ऐह खुशी मिन्जो प्रभु मन्ज तेरी तरफा थऊँ मुळा कि अक्क मसीह विस्वासी भूणै रै नातै ऐस कमा जो करीके मिन्जो उत्साहित कर। 
PHM,1,21,मैंई ऐह पत्री तिजो लिखी हा क्ओकि मिन्जो पुरा भरोसा हा कि जैड़ी मैंई विनती करी हा सो कम तुद करना हा अतै मिन्जो पक्का पता कि तुद मेरी विनती थऊँ भी ज्यादा करना हा। 
PHM,1,22,अक्क होर गल्ल अऊँ करना चाहन्दा मिन्जो तांये अक्क कमरा तैयार रखैं क्ओकि मिन्जो उम्मीद हा कि प्रमात्मैं तेरी प्रार्थना रा उतर दिणा अतै मूँ जेला थऊँ छुटीकरी तुसु सोगी मिलणा इणा। 
PHM,1,23,"इपफ्रास जैडा कि प्रभु यीशु मसीह रा सुसमाचार हुनाणै री वजह थऊँ मिन्जो सोगी कैदी हा, "
PHM,1,24,"अतै मरकुस, अरिस्तर्खुस, देमास अतै लूका जैड़ै कि मिन्जो सोगी मिलीकरी प्रभु री सेवा करदै हिन इन्या सबी री तरफा थऊँ तिजो नमस्कार। "
PHM,1,25,अऊँ प्रार्थना करदा कि प्रभु यीशु मसीह रा अनुग्रह तुसु पुर भुन्दा रेय्आ। आमीन। 
HEB,1,1,पुराणै टैमां मन्ज प्रमात्मैं इन्दै पूर्वजा सोगी कई बरी थोड़ी-थोड़ी अतै कैईआ किस्‍मां रै भविष्‍यवक्ता भेजी करी गल्ला करी। 
HEB,1,2,ईयां दिन रै आखरी वक्ता मन्ज असु सितै पुत्रा रै द्धारा गल्ला करी हिन। प्रमात्मैं सारै संसार जो अपणै पुत्रा रै द्धारा बणाऊ अतै तैसिओ सबी चिजा रा वारिस ठहराऊरा। 
HEB,1,3,पुत्र प्रमात्मैं री महिमा सोगी चंमकू करदा हा अतै सो हर तरह सितै प्रमात्मैं सांईयै हा। सो अपणै सामर्थी वचना सितै पुरै संसार जो सम्भालदा हा। तिनी मणु जो तंयारै पापा थऊँ शुद्ध करू अतै स्वर्गा मन्ज पितै रै सिंहासना पुर सज्जै हत्थै गिची बैहुरा। 
HEB,1,4,"ऐस तरीकै प्रमात्मैं पुत्रा जो ऐसा नां दिता जैड़ा स्वर्गदूता थऊँ भी महान हा, जैत थऊँ ऐह पता चलदा हा कि पुत्र तियां थऊँ ज्यादा सामर्थी हा। "
HEB,1,5,"क्ओकि प्रमात्मैं अपणै कसी भी स्वर्गदूता सोगी ना बल्लू पर यीशु सोगी बल्लू कि; “तू मेरा पुत्र हा, अज तू मिन्जो थऊँ पैदा भुआ?” अतै फिरी ऐह भी कसी स्वर्गदूता सोगी ना बल्लू कि; अऊँ तसेरा पिता अतै ऐह मेरा पुत्र हा? "
HEB,1,6,अतै प्रमात्मां अपणै आदर योग्य पुत्रा जो ऐस संसारा मन्ज भैजणै थऊँ पैहलै बलदा कि; “प्रमात्मैं रै सब स्वर्गदूत तसेरी पूजा करन।” 
HEB,1,7,अतै स्वर्गदूता रै बारै मन्ज ऐह बलदा कि; “सो अपणै स्वर्गदूता जो हवा सांईयै अतै अपणै सेवका जो भखुरी अग सांईयै बणान्दा।” 
HEB,1,8,"पर पिता प्रमात्मां पुत्रा रै बारै मन्ज पवित्रग्रन्था मन्ज बलदा कि; “हे प्रमात्मां, तेरा सिंहासन युगा-युग तिकर रैहणा, तुद अपणै मणु पुर न्याय सोगी राज करना हा। "
HEB,1,9,"तैंई खरै कम करनै सितै प्‍यार रखु हा, अतै बुरै कमा थऊँ नफरत करी हा, ठेरी बजहा थऊँ अऊँ तेरा प्रमात्मां, जिनी तुसिओ चुणुरा हा, अतै तेरै साथी थऊँ बधी करी खुशी दिती हा।” "
HEB,1,10,"तिनी अपणै पुत्रा सोगी ऐह भी बल्लू कि; “हे प्रभु, सबी थऊँ पैहलै तैंई धरती री नीं पाई अतै स्वर्ग तेरै हत्था री कारीगरी हा। "
HEB,1,11,"तियां ता नाश भूच्ची गाहणा, पर तुद सदा तक जिन्दा रैहणा; अतै तियां सबी कपड़ै सांईं पुराणै अतै बेकार भूच्ची गाहणा। "
HEB,1,12,"अतै तुद तियां जो चादरा सांईं लपेटणा हा, अतै सो कपड़ै सांईं बदली दीणैं हिन, पर तू कदी ना बदलिणा अतै तुद सदा तक जिन्दा रैहणा।” "
HEB,1,13,"प्रमात्मैं स्वर्गदूता जो ऐह कदी ना बल्लू कि; “तूहै मेरी सज्जी कनारी बैहा, जैहणै तिकर अऊँ तेरै बैरी जो तेरै पैरा थलै ना करी दिच्छु?” "
HEB,1,14,ठेरैतांये स्वर्गदूत ता सिर्फ सेवक ही हिन सो आत्मा हिन तियां मणु री सेवा करनै तांये अतै तंयारा खयाल रखणै तांये भैजै गान्दै हिन जैड़ा उद्धार पान्दै हिन। 
HEB,2,1,ऐत तांई असु जो चैहिन्दा कि अहै तियां सच्चाई री गल्ला पुर होर भी मन लगान जैड़ी अहै हुणुरी हिन करकी इआं ना भोआ कि अहै बैहकी करी ऐत थऊँ दूर भूच्ची गाहन. 
HEB,2,2,"क्ओकि जैड़ी मूसा री व्यवस्था स्वर्गदूता रै द्धारा दितुरी थी, सो पक्की थी अतै हर अक्क अपराधी अतै आज्ञा ना मनणै बाळै जो सजा मूळी। "
HEB,2,3,अगर ऐह सच हा ता तैस उतम उद्धार रा संदेश जैड़ा यीशु थऊँ मुळु अनदेखा करीके किआं बच्ची सकदै हिन? ऐस उतम उद्धार री घोषणा यीशु मसीह रै द्धारा ही भूई अतै चेलै जैड़ा हुणुरा थू तैतिओ पक्का सावित करू। 
HEB,2,4,"प्रमात्मैं ऐस संदेश जो पक्का करू चिन्ह, अनोखै कमां, कैईआ किस्‍मां रै सामर्थ रै कमां अतै पवित्र आत्मा रै वरदाना रै बंटबारै द्धारा। "
HEB,2,5,"प्रमात्मैं ठेरै अलावा इणै बाळै संसार जठेरी चर्चा अहै करू करदै हिन, तैतिओ स्वर्गदूता रै हवालै ना करू पर पुत्र यीशु मसीह रै हवालै करू। "
HEB,2,6,बल्कि पवित्रग्रन्था मन्ज ऐह लिखुरा हा कि; “मणु कै हा कि तू तंयारी सुधि लैन्दा हा? या मणु कै हिन कि तू तंयारी चिन्ता करदा हा? 
HEB,2,7,"तैंई मणु जो स्वर्गदूता थऊँ कुछ थोड़ी ही शक्ति दिती; तैंई तियां जो अक्क राजा सांईये महिमा अतै आदर दिता, तियां जो अपणै हत्था रै कमां पुर अधिकार दिता। "
HEB,2,8,तैंई सब कुछ तंयारै पैरा थलै करी दितुरा।” ऐसा लगदा हा कि प्रमात्मैं सब कुछ मणु रै अधीन करी दिता। ऐसा कुछ भी निय्आ जैड़ा तंयारै अधीन ना भोआ पर हालि तक सब कुछ तंयारै अधिकार मन्ज निय्आ। 
HEB,2,9,"अहै यीशु जो जैडा कि स्वर्गदूता थऊँ थोड़ा ही देर तांये घट करू थू, जो मौती रा दुख चुकणै री बजहा थऊँ तैसिओ आदर रा मुकुट मुळु। प्रमात्मैं रै अनुग्रह सितै यीशु हरेक मणु तांई बलिदान भुआ। "
HEB,2,10,प्रमात्मैं सबी चिजा जो बणाऊ अतै सब कुछ तसेरा ही हा। जठेरी बजहा थऊँ हरेक मणु जो प्रमात्मैं री महिमा मन्ज सहभागी भूणै तांये प्रमात्मैं ऐह सही समझू कि यीशु दुख उठा अतै चरित्र मन्ज सिद्ध मणु बणी गच्छा। यीशु ही इन्या जो उद्धार री तरफ लैई गान्दा हा। 
HEB,2,11,ठेरैतांये अबै यीशु अतै जियां जो सो पवित्र करदा हा दूनी रा अक्क ही पिता हा। ठेरैतांये यीशु तियां जो अपणै भाई बैहणी रै रूपा मन्ज बलणै तांये ना शर्मान्दा। 
HEB,2,12,"सो बलदा हा कि; “मूँ अपणै मणु जो तेरै करूरै कमा रै बारै मन्ज दसणा, अतै सभा मन्ज तेरा भजन गाणा।” "
HEB,2,13,"अतै फिरी सो ऐह बलदा हा कि; “मूँ तियां बच्चै सोगी जैड़ै मिन्जो प्रमात्मैं दितुरै,” “मूँ तैस प्रमात्मैं पुर भरोसा रखणा।” "
HEB,2,14,क्ओकि प्रमात्मैं री औलाद मणु हिन जैड़ै मांस अतै खून सितै बणुरै हिन यीशु भी मांस अतै खून सोगी पैदा भूआ। मणु बनणै थऊँ बाद ही सो मरी सकदा हा अतै मरनै थऊँ बाद ही सो शैतान री ताकत जो त्रोड़ी सकदा हा जैस बलै मौत रा अधिकार हा। 
HEB,2,15,ऐस तरीकै यीशुऐ तियां सबी जो आजाद करू जैड़ै हालि तक गुलामी मन्ज जिऊ करदै थियै अतै मौती थऊँ डरू करदै थियै। 
HEB,2,16,क्ओकि यीशु ता स्वर्गदूता जो ता ना पर अब्राहम रै वंशा जो सम्भालदा हा। 
HEB,2,17,ठेरैतांये मसीह तांये जरूरी थू कि सबी गल्ला मन्ज असु सांईयै बणी गच्छा जैड़ै कि तसेरै भाई बैहण हिन ताकि प्रमात्मैं रै सामणै सो अक्क दयालु अतै बफादार महायाजक बणी सका। फिरी सो बलिदान चढ़ाई सकदा हा जैत सोगी मणु रा पाप दूर करया गच्छा। 
HEB,2,18,क्ओकि सो अप्पु ही दुख अतै परीक्षा थऊँ गुजरी चुकुरा हा ठेरैतांये ही सो इन्दी मदद करी सकदा हा जैहणै असु पुर परीक्षा इन्दी हा। 
HEB,3,1,ता मेरै विस्वासी भाईओ तुसै जैड़ै कि स्वर्गीय जिन्दगी मन्ज सहभागी भूणै तांये हैदै गै हिन ता तैस प्रमात्मैं रै संदेश हुनाणै बाळै अतै महायाजक यीशु पर जैस जो अहै अंगीकार करदै हिन ध्यान करा। 
HEB,3,2,यीशु प्रमात्मैं रै प्रति विस्वासयोग्य थू जिनी ऐस कमा जो करनै तांये यीशु जो चुणुरा थू। जिआं कि मूसा भी बफादारी सोगी प्रमात्मैं रै कमा जो पुरा करू जैड़ा तिनी दितुरा थू। 
HEB,3,3,"क्ओकि यीशु मूसा थऊँ ज्यादा महिमा पाणै योग्य हा, जैस तरीकै घरा थऊँ बधी करी घरा बणाणै बाळा महिमा पान्दा हा। "
HEB,3,4,"क्ओकि हर घरा रा बणाणै बाळा कोई ना कोई भुन्दा हा, पर जिनी सब कुछ बणऊरा सो ता प्रमात्मां हा। "
HEB,3,5,मूसा अक्क दास रै रूपा मन्ज प्रमात्मैं रै घरा मन्ज बफादार थू। तसेरा कम बाद मन्ज प्रकट भूणै बाळै प्रमात्मैं री सच्चाई रा उदाहरण हा। 
HEB,3,6,पर यीशु मसीह जैड़ा पुत्र रै रूपा मन्ज हा प्रमात्मैं रै पुरै घरा रा अधिकारी हा। अहै प्रमात्मैं रै मणु हिन अगर अहै हिम्मत रखन अतै यीशु मसीह री उम्मीद मन्ज पक्कै बणी रैहन। 
HEB,3,7,"ता जिआं पवित्र आत्मा पवित्रग्रन्था रै द्धारा बलदा कि, “अगर अज तुसै प्रमात्मैं रा बोल हुणी लैन, "
HEB,3,8,"ता अपणै मनां जो कठोर मत करा, जिआं कि तुन्दै पूर्वजै प्रमात्मैं सोगी विरोध करू, जैहणै सो परीक्षा रै टैमैं बणा मन्ज थू। "
HEB,3,9,"जेठी तुन्दै पूर्वजै मिन्जो परखु अतै मेरै धीरज री परीक्षा लैई, ठेरै बावजूद भी तियैं चाळिआ साला तिकर मेरै कमां जो हेरू। "
HEB,3,10,"ऐत तांई अऊँ तैस टैमां रै मणु थऊँ रूहुरा रैऊ अतै बल्लू कि, ‘इन्यै मिन्जो ठुकराई दिता अतै मेरी गल्ला जो मनणै थऊँ इनकार करू’ "
HEB,3,11,"तां मैंई गुस्सै मन्ज इच्ची सौगन्द खाई, कि ‘तियां तैसा धरती पुर ना पुजणा जेठी अऊँ तियां जो आराम दी सकदा हा’।” "
HEB,3,12,मेरै विस्वासी भाईओ चौकनै रेय्आ कि तुसु मन्ज इन्‍ना बुरा अतै अविस्वासी मन नां भोआ जैडा जिन्दै प्रमात्मैं रा इन्कार करन। 
HEB,3,13,"तुसिओ अक्की दूये जो हर रोज चेतावनी दिणा चहिन्दा जैहणै तक सो अज हा, ताकि कोई भी पाप रै धोखै मन्ज ना रेय्आ अतै ना प्रमात्मैं रै विरोध मन्ज कठोर भूच्ची गच्छा। "
HEB,3,14,अगर अहै अन्त तक बफादार हिन अतै जियां अहै शुरू मन्ज प्रमात्मैं पुर भरोसा करू तियां ही बणी रैहन ता अहै तियां सबी चिजा रै भागीदार भूणै जैड़ी मसीह री हिन। 
HEB,3,15,"जिआं कि पवित्रग्रन्थ मन्ज लिखुरा हा कि; “अगर अज तुसै प्रमात्मैं रा बोल हुणी लैन, ता अपणै मनां जो कठोर मत करा, जिआं कि तुन्दै पूर्वजै प्रमात्मैं सोगी विरोध करू, जैहणै सो परीक्षा रै टैमैं बणा मन्ज थू।” "
HEB,3,16,भला कुणी मणुऐ प्रमात्मैं री आवाज हुणी करी भी तसेरा विरोध करू? तिऐं सबी मणुऐ जिआं जो मूसा मिस्र देशा थऊँ नकाळी करी लैई छूरा थू। 
HEB,3,17,कुणी प्रमात्मैं जो चाळी साला तिकर क्रोधित रखु? कै ऐह सो ही प्रमात्मैं रै मणु ना थियै जिन्यैं पाप करू अतै बणा मन्ज ही मरी गै? 
HEB,3,18,जैहणै प्रमात्मैं ऐह सौगन्द खाई कि तुहै तैसा धरती पुर ना पुजी सकदै जैड़ी अऊँ तुसिओ आराम दी सकदा थू? ऐह कसेरै बारै मन्ज प्रमात्मां बल्लू करदा थू? तंयारै ही बारै मन्ज जिन्यै प्रमात्मैं रा विरोध करू। 
HEB,3,19,ता अहै हैरदै हिन कि सो अविस्वासा री बजहा थऊँ ही सो तैहा आराम दि सकणै बाळी धरती पुर दाखल ना भूच्ची सकै। 
HEB,4,1,ठेरैतांये तैस आराम बाळी धरती मन्ज प्रवेश करनै रा वायदा हालि भी हा अतै असिओ ध्यान रखणा चहिन्दा कि असु थऊँ कोई भी तैत थऊँ वंचित ना रैई गच्छा। 
HEB,4,2,"जियां अहै यीशु मसीह रा सुसमाचार हुणुरा थू, तियां ही इस्त्राएल रै मणुऐ भी तैस सुसमाचार जो हुणुरा थू कि सो तैहा आराम बाळी धरती पुर पुजी सकदै हिन। तिन्ये तैहा गल्ला पुर विस्वास ना करू अतै सो संदेश तियां तांये वेकार ठहरू। "
HEB,4,3,"ठेरैतांये अहै जिऐ विस्वास करू हा तैस आराम बाळी धरती मन्ज दाखल भून्दै हिन जिआं कि प्रमात्मैं होरी तांये बल्लुरा थू कि; “मैंई अपणै गुस्सै मन्ज सौगन्द खाई कि तियां मेरै आराम बाळी धरती मन्ज दाखल ना भूणा।” अहै जाणदै हिन कि ऐह आराम बाळी धरती जैड़ी अबै हा, जैहणै थऊँ संसार री रचना भूई तैहणै थऊँ थी। "
HEB,4,4,क्ओकि सतमें दिना रै बारै मन्ज प्रमात्मैं पवित्रग्रन्था मन्ज बल्लुरा कि प्रमात्मैं सतमें दिनै अपणै सबी कमां जो निपटाई करी आराम करू। 
HEB,4,5,अतै फिरी अहै ऐह भी पढ़दै हिन कि; “तियां मेरै आरामा बाळी धरती मन्ज दाखल ना भूणा।” 
HEB,4,6,"ठेरा मतलब ऐह हा कि तैस आराम बाळी धरती मन्ज प्रवेश करनै रा वायदा हालि भी हा, जिन्यै पैहलै सुसमाचार हुणुरा थू तिन्यै आज्ञा रा पालन ना करू अतै सो प्रवेश ना करी सकै। "
HEB,4,7,"कुछ टैमां बाद प्रमात्मैं राजा दाऊद सोगी ऐह वायदा फिरी करू जियां मैंई पैहलै बल्लू थू कि; “अगर तुसै अज प्रमात्मैं रा वचन हुणलै, ता मनां जो कठोर मत करदै।” "
HEB,4,8,अतै अगर यहोशु सच मन्ज मणु जो आरामा दी दिन्दा ता प्रमात्मैं रै आराम रै दिन री गल्ल करनै री जरूरत ना भून्दी। 
HEB,4,9,ता जाणी लेय्आ कि प्रमात्मैं रै मणु तांये अक आराम करनै री जगह तैयार करूरी हा जैड़ी तियां पुरी तरह आराम करना। तियां तैस तरीकै आराम करना जियां प्रमात्मैं सतमें दिन आराम करू थू। 
HEB,4,10,"प्रमात्मैं सब कम पुरै करनै थऊँ बाद आराम करू, तियां ही सबी प्रमात्मैं सोगी आराम करना गाणा जैहणै तियां अपणा कम पुरा करी बैहणा। "
HEB,4,11,ता अहै भी तैस आरामा बाळी धरती मन्ज दाखल भूणै री पुरी कोशिश करन। अगर अहै इस्त्राएली मणु सांईयै प्रमात्मैं री आज्ञा रा पालन ना करू ता असु भी तैसा जगह मन्ज प्रवेश ना करी सकणा। 
HEB,4,12,"क्ओकि प्रमात्मैं रा वचन जिन्दा अतै प्रभाव बाळा अतै हरेक दूँ धारी तलवारा थऊँ भी ज्यादा पेईना हा, सो प्राण अतै आत्मा, जोड़ा-जोड़ा अतै गुदै गुदै जो अलग करीके आर-पार बिनदा अतै मनां री भावना अतै विचारा जो जाँचदा। "
HEB,4,13,प्रमात्मां हर मणु रै बारै मन्ज सब कुछ जाणदा हा तसेरी नजरा थऊँ कुछ भी छिपुरा निय्आ तसेरै सामणै सब कुछ खुला हा अतै इन्दै सबी कमा जो हेरदा हा। असु सबीओ अक दिन प्रमात्मैं रै सामणै खड़ै भूणा अतै अपणा हिसाब दिणा पैणा। 
HEB,4,14,यीशु मसीह जैड़ा स्वर्ग गो हा सो प्रमात्मैं रा पुत्र हा अतै इन्दा महायाजक हा ठेरैतांये तैस विस्वास जो जैड़ा सबी सामणै अहै ग्रहण करू थू तैतिओ ना छड़न अतै तैस विस्वास मन्ज पक्कै रैहन। 
HEB,4,15,"इन्दा महायाजक जैडा इन्दी कमजोरी जो समझदा हा क्ओकि तिनी तियां सबी परीक्षा जो सहू जैड़ी अहै सैहन्दै हिन, फिरी भी तिनी पाप ना करू। "
HEB,4,16,"ता अईआ, अहै इन्दै अनुग्रहकारी प्रमात्मैं रै सिंहासना रै नेड़ै हिम्मता सितै चलन। तैड़ी असिओ प्रमात्मैं री दया मिलनी हा अतै तैस अनुग्रह जो पाणा जैड़ा जरूरत रै टैमैं इन्दी मदद करदा। "
HEB,5,1,"जैहणै प्रमात्मां महायाजक चुणदा हा ता सो अक्क मणु जो मणु थऊँ ही चुणदा हा। ऐस महायाजक जो मणु तांये प्रमात्मैं री सेवा करना चहिन्दी हा, तैसिओ प्रमात्मैं जो भेंट चढ़ाणा अतै बलि चढ़ाणा चहिन्दी हा मणु रै पापा री माफी तांये। "
HEB,5,2,ऐह महायाजक इन्या मणु सोगी कोमल भूच्ची सकदा हा जैड़ा प्रमात्मैं रै बारै मन्ज थोड़ा ही जाणदै हिन अतै तसेरै विरोधा मन्ज पाप करदै हिन। ऐह ठेरैतांये भूच्ची सकदा हा कि महायाजक अप्पु भी पाप री वजह थऊँ कमजोर हा। 
HEB,5,3,ठेरैतांये जरूरी हा कि सो अपणै अतै मणु रै पापा तांये बलिदान चढ़ा। 
HEB,5,4,"कोई मणु अपणै आप महायाजक बणनै रा आदर ना लैई सकदा, जैहणै तिकर कि हारून सांईं प्रमात्मैं री तरफा थऊँ ना चुणया गच्छा। "
HEB,5,5,"तियां ही मसीह भी अपणै आपा रा आदर ना करू ऐह सोची करी कि सो अपणै आप महायाजक बणना। तैसिओ प्रमात्मैं रै द्धारा चुणुरा थू जिनी तैसिओ बल्लू कि; “तू मेरा पुत्र हा, अज अऊँ तेरा पिता बणी गो हा।” "
HEB,5,6,फिरी अक्क होर जगह प्रमात्मां दोवारा तैसिओ बलदा कि; “तू मलिकिसिदक सांईं सदा तिकर महायाजक हा।” 
HEB,5,7,जैहणै यीशु ऐसा धरती पुर थू तिनी प्रार्थना अतै विनती चढ़ाई जोरा-जोरा सितै अतै हाख्री भरी-भरी करी प्रमात्मैं सितै जैडा कि तैस जो मौती थऊँ बचाई सकदा थू। प्रमात्मैं तसेरी प्रार्थना हुणी क्ओकि सो प्रमात्मैं रा बड़ा आदर करदा थू। 
HEB,5,8,यीशु मसीह प्रमात्मैं रा पुत्र थू फिरी भी तिनी दुख झेली-झेली करी आज्ञा मनणा सीखी। 
HEB,5,9,जैड़ा प्रमात्मां तैस थऊँ चाहन्दा थू सो तिनी सब कुछ पुरा करू ठेरैतांये अबै सो पुरी तरह थऊँ योग्य हा तियां सबी जो अनन्त काल तक उद्धार दिणै तांये जैड़ा तसेरी आज्ञा रा पालन करदै हिन। 
HEB,5,10,प्रमात्मैं तैसिओ नियुक्त करूरा हा कि सो मलिकिसिदक महायाजक सांईयै इन्दा महायाजक बणा। 
HEB,5,11,"तसेरै बारै मन्ज असु जो मती सारी गल्ला करनी हिन, जिआंरा की समझाणा भी कठण हा अतै तुहै समझणै मन्ज भी ढिलै हिन। "
HEB,5,12,तुहै काफी टैमां थऊँ विस्वासी हिन अतै अबै ता तुसै होरी मणु जो सखाणै बाळै भूणा चहिन्‍दै थियै पर हालि भी ऐह जरूरी हा कोई तुसिओ प्रमात्मैं रै वचना री शुरू री गल्ला रै बारै मन्ज सखा। तुहै तियां बच्चै सांईयै हिन जियां जो अनाज ना बल्कि दुध ही चहिन्दा हा। 
HEB,5,13,"क्ओकि दूध पिन्दै बच्चै जो भलै अतै बुरै रा ज्ञान निय्आ, क्ओकि सो ता बच्चा ही हा। "
HEB,5,14,"पर अनाज तियां मणु तांये हा जैड़ै स्याणै हिन क्ओकि तजुरबा करदै-करदै, भले अतै बुरै रै बारै रा भेद करनै री समझ तियें पाई लैऊरी हा। "
HEB,6,1,ठेरैतांये अईआ अहै मसीह री शुरू री गल्ला जो पिचो छड़ी करी मसीह री गूढ़ शिक्षा री कनारी अगो बढण। असिओ जरूरत निय्आ कि अहै बार बार तियां गल्ला रै बारै मन्ज दसन कि क्ओ असिओ मौत जो पैदा करनै बाळै कमा थऊँ मुडना अतै प्रमात्मैं पुर विस्वास करना। 
HEB,6,2,"अतै असिओ इन्या गल्ला रै बारै मन्ज बार बार सखाणै री जरूरत निय्आ जियां बपतिस्मा, हत्थ रखणा, मरूरै मणु रा दोवारा जी भूणा अतै अन्तिम न्याय। "
HEB,6,3,अतै प्रमात्मां चाहला ता असु होर भी गूढ़ शिक्षा मन्ज अगो बढण। 
HEB,6,4,"मूँ समझाणा कि ईना करना क्ओ जरूरी हा, कुछ मणुऐ प्रमात्मैं थऊँ माफी पाणा अतै मसीह किना प्रेम करदा हा ऐस संदेश जो समझी लैऊ अतै जाणी लैऊ अतै प्रमात्मैं थऊँ पवित्र आत्मा रै वरदाना जो भी पाई लैऊ। "
HEB,6,5,"तियें जाणी लैऊ हा कि प्रमात्मैं रा संदेश किना भला हा, अतै ईणैबाळै युगा मन्ज कस तरीकै सामर्थी रूपा सोगी कम करना। "
HEB,6,6,"अगर सो भटकी गाहन ता तंयारै मनां जो फेरी करी फिरी नोआ बणाणा अक्क अनहोनी गप्‍प हा, क्ओकि सो ऐस तरीकै प्रमात्मैं रै पुत्रा जो अपणै तांई फिरी क्रूसा पुर चढ़ान्दै हिन अतै साफ तरीकै सबी मणु रै सामणै तैसिओ तुच्छ ठहरान्दै हिन। "
HEB,6,7,"जिन्यै मणुऐ खरी शिक्षा जो पाऊरा हा सो तैहा जमीन सांईयै हा जैत मन्ज बरखा बार बार पैन्दी हा, अगर सो जमीन खरी हा ता सो किसान तांये खरी फसल उपजांदी हा अतै तैत पुर प्रमात्मैं रा अशीर्वाद हा। "
HEB,6,8,"पर होर मणु तैहा जमीन सांईयै हिन जैड़ै कि झिन्ड़ अतै कंड्डैं पैदा करदी जैड़ी की वेकार हा, ऐसी जमीन जो प्रमात्मां हराप दिन्दा अतै अगी रै हवालै करी दिन्दा। "
HEB,6,9,"मेरै प्यारेओ तुहै भलै कमा जो करू करदै हिन क्ओकि प्रमात्मैं तुन्दा उद्धार करी दिता हा, ठेरैतांये ऐह चेतावनी तुन्दै बारै मन्ज ना हा। "
HEB,6,10,क्ओकि प्रमात्मां न्यायी हा तैस तुन्दै कमां जो अतै तैस प्यारा जो याद रखणा जैडा कि तुसै तसेरै नां तांई इन्‍नी साहबै दस्सै कि विस्वासी मणु री सेवा करी अतै हल्ली तिकर करू भी करदै हिन। 
HEB,6,11,इन्दी दिला री इच्छा ऐह हा कि तुहै जिन्दगी रै अन्त तक होरी सोगी इन्या ही प्रेम करदै रेय्आ ताकि तुहै जेहा गल्ला री उम्मीद रखदै हिन सो सच भूच्ची गच्छा। 
HEB,6,12,तुहै आलसी ना भूच्ची गाहन बल्कि तियां साईये चाल चला जैड़ै कि विस्‍वासा अतै धीरजा सितै प्रतिज्ञा रै वारिस भून्दै हिन। 
HEB,6,13,"प्रमात्मैं अब्राहम जो प्रतिज्ञा दिन्दै टैमैं जैहणै ऐह हेरू कि प्रमात्मैं थऊँ बढ़ीकरी होरी कोई ना हा ता प्रमात्मैं अपणी ही सौगन्द खाई करी बल्लू, "
HEB,6,14,"कि मूँ सचमुच तिजो अशीर्वाद दिणा, अतै तेरी औलादा जो बधान्दै गाहणा। "
HEB,6,15,अब्राहमे धीरज सोगी इंतजार करू अतै इन्या सबी प्रतिज्ञा री सारी चीजा जो हासल करू। 
HEB,6,16,मणु ता अप्पु थऊँ बड़ै री सौगन्द खान्दा अतै तिआंरा सारै झगड़ै रा फैसला सौगन्द सितै पक्का भुन्दा। 
HEB,6,17,ता जैहणै प्रमात्मैं ऐह सावित करना चाऊ कि तिनी जैड़ा वायदा अपणै मणु सोगी करूरा हा त्रोड़ी ना सकदै ता तिनी सौगन्द खाई। 
HEB,6,18,ठेरैतांये प्रमात्मैं दोनो वायदा अतै सौगन्द दिती ऐह दोनों चिजा कदी ना बदलिणी क्ओकि प्रमात्मां कदी भी झूठ ना बलदा। ठेरैतांये ही अहै जैड़ै तसेरी शरण पाणै तांये दौड़ी करी गै हिन बड़ै भरोसै सोगी तैहा उम्मीद जो पकड़ी सकदै हिन जैड़ी इन्दै अगो हा। 
HEB,6,19,सो उम्मीद इन्दै प्राणा तांई समुंद्री जहाजा रै लंगरा सांईं हा जैडा कि पक्का अतै मजबुत हा क्ओकि यीशु मसीह ही महायाजक सांईये परदै रै अन्दर महापवित्र जगह तक असिओ पजान्दा हा जैड़ी प्रमात्मां हाजिर हा। 
HEB,6,20,जेठी यीशु मलिकिसिदक सांईं सदा काल रा महायाजक बणी करी असु तांई अगुवै रै रूपा मन्ज अन्दरा जो गछूरा। 
HEB,7,1,ऐह मलिकिसिदक शालेम शहर रा राजा अतै परमप्रधान प्रमात्मैं रा याजक सदा काल तिकर रैहन्दा हा। जैहणै अब्राहम राजै जो मारी करी फिरू करदा थू ता मलिकिसिदक ही अब्राहम सोगी मिलीकरी तैसिओ अशीर्वाद दिता। 
HEB,7,2,अब्राहम तियां चिजा रा दसवां हेस्सा मलिकिसिदक जो दिता जैतिओ सो जीती करी लैई आ थू। मलिकिसिदक नां रा मतलब हा न्याय रा राजा अतै शालेम रा राजा जठेरा मतलब हा शान्ती रा राजा। 
HEB,7,3,"जसेरी ना मां ना पिता ना वंशावली, ना ता तसेरै दिना री शुरूआत हा ना ता जिन्दगी रै अन्त रा पता पर सो प्रमात्मैं रै पुत्रा सांईं ठहरी करी सदा तांई याजक बणी रैहन्दा हा। "
HEB,7,4,अबै ऐत पुर ध्यान देय्आ कि मलिकिसिदक किना महान थू जैस जो इन्दै पूर्वज अब्राहमे खरै थऊँ खरी जीतुरी चिजा रा दसवां हिस्सा दिता। 
HEB,7,5,मूसा री व्यवस्था रै अनुसार याजक मणु तांये जरूरी थू कि जैड़ै लेवी रै वंश थऊँ हिन तिन्या इस्त्राएल रै मणु थऊँ दसवां हेस्सा लैणा क्ओकि सो भी अब्राहम रै वंश थऊँ हिन। 
HEB,7,6,पर मलिकिसिदक जैड़ा कि लेवी रै वंश रा ना थू तिनी अब्राहम थऊँ दसवां हिस्सा लैऊ। अतै मलिकिसिदक अब्राहम जो अशीर्वाद दिता जैड़ा पैहलै ही प्रमात्मैं रै वायदै जो पाई चुकुरा थू। 
HEB,7,7,अतै ऐत मन्ज कोई शक ना कि जैस मणु बलै अशीर्वाद दिणै रा सामर्थ हा ता सो अशीर्वाद लैणै बाळा थऊँ बड़ा ही हा। 
HEB,7,8,"जैड़ै याजक दसवां हेस्सै जो इकट्ठा करदै हिन सो मणु हिन अतै तियां अक्क दिन मरना हा, पर मलिकिसिदक तियां सबी थऊँ बड़ा हा, क्ओकि अहै जाणदै हिन सो सदा तांये जिन्दा हा। "
HEB,7,9,"लेवी रै वंशा रै मणु सो हिन जैड़ै मणु थऊँ दसवां हिस्सा पान्दै हिन, अहै ऐह भी बल्ली सकदै हिन कि जैहणै अब्राहमे मलिकिसिदक जो दसवां हेस्सा दिता ता लेवी भी दसवां हेस्सा दिता। "
HEB,7,10,ऐह ठेरैतांये हा कि वादा मन्ज लेवी रा जन्म अब्राहम रै ही कुल थऊँ भूआ जिनी मलिकिसिदक जो दसवां हेस्सा दिता। 
HEB,7,11,"हालांकि मूसा री व्यवस्था बलदी हा कि याजक लेवी रै वंश थऊँ ही भूणा चहिन्दा पर सो याजक कसी जो सिद्ध ना करी सकदै, ठेरैतांये ऐह जरूरी हा कि मलिकिसिदक सांईये अक्क याजक भोआ जैड़ा कि हारून रै याजकी वंश थऊँ ना भोआ। "
HEB,7,12,जैहणै याजक जो चुणनै रा नियम बदली गान्दा हा ता व्यवस्था रा भी बदलिणा जरूरी हा। 
HEB,7,13,जैस मणु री अहै गल्ला करू करदै हिन सो इन्दा प्रभु हा सो ऐसै अक्क गोत्र मन्ज पैदा भूआ जिन्यैं कदी भी वेदी बलै याजक रा कम ना करूरा। 
HEB,7,14,सब जाणदै हिन कि इन्दा प्रभु यहूदा रै गोत्रा थऊँ पैदा भुआ अतै मूसै बल्लू याजक कदी भी ऐस गोत्रा थऊँ ना पैदा भून्दा। 
HEB,7,15,अबै ऐह पुरै तरीकै साफ हा कि व्यवस्था बदली चुकुरी हा क्ओकि अक्क नोआ याजक बणी चुकुरा हा जैड़ा मलिकिसिदक सांईयै हा। 
HEB,7,16,"यीशु अक्क याजक बणु मूसा री व्यवस्था री शर्त जो पुरा ना करीके कि सो अक लेवी रै गोत्रा थऊँ भूणा चहिन्दा, पर तैस जिन्दगी रै सामर्थ रै द्धारा जठेरा कदी नाश ना भूची सकदा। "
HEB,7,17,"कजो कि तसेरै बारै मन्ज वचन ऐह गवाई दिन्दा हा कि, “यीशु मलिकिसिदक सांईं असु तांये सदा काल रा महायाजक हा।” "
HEB,7,18,"ऐस तरीकै पुराणी व्यवस्था जो फिरी कनारै करी दिता, क्ओकि सो कमजोर अतै वेकार ठहरी हा। "
HEB,7,19,क्ओकि मूसा री व्यवस्था कुछ भी सिद्ध ना बणाई सकी। पर अबै वेहतर उम्मीद दितुरी हा जठेरै द्धारा अहै प्रमात्मैं रै नजदीक गिच्ची सकदै हिन। 
HEB,7,20,ठेरै अलावा प्रमात्मैं ऐह सौगन्द खाई जैहणै तिनी यीशु जो याजक बणाऊ। 
HEB,7,21,"क्ओकि लेवी रै वंशा रै मणु ता बिना सौगन्द खाऊरै याजक ठहराए गै पर यीशु ता सौगन्द सितै प्रमात्मैं री तरफा थऊँ नियुक्त भूआ। प्रमात्मैं यीशु रै बारै मन्ज बल्लू कि; “प्रभुऐ नोई सौगन्द खाई हा, अतै सो तैस थऊँ फिरी ना पछताला कि तू युगा-युगा तिकर याजक हा।” "
HEB,7,22,ठेरैतांये यीशु सो मणु हा जैडा अक्क उतम सौगन्द जो पुरा करनै रा कारण ठहरू हा। 
HEB,7,23,पुराणी व्यवस्था रै अनुसार मतै सारै याजक थियै पर मौत तियां जो तैस ही याजकी मन्ज बणी रैहणै थऊँ रोकी दिता। 
HEB,7,24,पर यीशु सदा तांये जिन्दा हा तसेरा याजक रा पद सदा तांये बणी रैहणा हा। 
HEB,7,25,ऐत तांई जैडा कोई यीशु रै सहारै प्रमात्मैं बल्लै इन्दै हिन सो तआंरा पुरा-पुरा उद्धार करी सकदा क्ओकि सो तियां तांई विनती करनै जो हमेशा जिन्दा हा। 
HEB,7,26,"यीशु सो महायाजक हा जसेरी असिओ जरूरत हा, सो पवित्र अतै निर्दोष अतै निष्‍कपट हा, अतै अहै पापी अशुद्ध ना पर बिलकुल शुद्ध हिन। यीशु स्वर्गा रै सबी प्राणी मन्ज सबी थऊँ ज्यादा आदर योग्य हा, "
HEB,7,27,अतै सो होरी सबी महायाजका थऊँ वेहतर हा। यीशु तांये जरूरी निय्आ कि सो हर रोज पैहलै अपणै पापा तांई फिरी मणु रै पापा तांई बलिदान चढ़ा। तिनी अक ही बरी सदा तांये बलिदान चढ़ाई दिता जैहणै तिनी अपणै आपा जो बलिदान रै रूपा मन्ज दी दिता। 
HEB,7,28,व्यवस्था तिन्या याजका जो नियुक्त करदी जिन्या मन्ज कई कमजोरी हिन पर प्रमात्मैं रा वायदा जैड़ा व्यवस्था रै बाद आ अपणै पुत्रा जो नियुक्त करू अतै सो अक सिद्ध महायाजक हा सदा तक बणी रैहणै जो। 
HEB,8,1,अबै जैड़ी गल्ला अहै बल्लू करदै हिन तियां मन्ज सबी थऊँ बड़ी गल्ला ऐह हा कि इन्दा ऐसा महायाजक हा जैडा स्वर्गा पुर महिमामय प्रमात्मैं रै सिंहासना रै सज्जी कनारी गिच्ची बैहुरा। 
HEB,8,2,सो महायाजक सांईये महापवित्र जगह मन्ज सेवा करदा हा अर्थात तैस सचै तम्बू मन्ज जैतिओ मणु रै हत्था सितै ना पर प्रभुऐ खडेरूरा हा। 
HEB,8,3,"क्ओकि हर महायाजका जो भेंट अतै बलिदान चढ़ाणा भून्दा हा, मसीह बलै भी कुछ भूणा चहिन्दा थू कुछ चढ़ाणै तांये। "
HEB,8,4,"अगर यीशु धरती पुर भुन्दा भी ता भी तैस याजक ना भूणा थू, ऐह ऐत तांई कि धरती पुर मूसा री व्यवस्था रै मुताबक भेंट चढ़ाणै बाळै महायाजक पैहलै थऊँ ही हिन। "
HEB,8,5,"याजक जैस कमा जो करदै हिन सो अक्क स्वर्गा री चिजा री नकल अतै परछाई ही हा, ऐह मूसा सोगी भी इन्या ही थू जैहणै सो मिलाप बाळा तम्बू बणाणा लगा ता प्रमात्मैं तैस सोगी बल्लू “हरेक जैडा नमूना तिजो मैंई पहाड़ा पुर दस्सु हा तठेरै मुताबक बनाणै तांये ध्यान रखणा।” "
HEB,8,6,"पर अबै यीशु इन्दा महायाजक तैसिओ ऐसी सेवा दितुरी हा, जैड़ी पुराणी महायाजका रै कमा थऊँ ज्यादा खरी हा क्ओकि सो प्रमात्मैं सोगी नोए वायदै रा मध्यस्थ हा जैड़ी उतम वायदै पुर अधारित हा। "
HEB,8,7,क्ओकि अगर पैहला वायदा निर्दोष भुन्दा ता तठेरी जगह होर वायदा करनै री जरूरत ना पैन्दी। 
HEB,8,8,"पर प्रमात्मां तियां पुर दोष लगाई करी बलदा कि; प्रभु बलदा कि, “हेरा सो दिन ईणैबाळै हिन कि मूँ इस्त्राएल रै मणु सोगी, अतै यहूदा रै मणु सितै नोआ वायदा करना हा, "
HEB,8,9,"ऐह वायदा सो जिन्‍ना ना भूणा हा, जैड़ा मैंई तंयारै पूर्वजा सोगी तैस टैमैं करूरा थू, जैहणै अऊँ तियां जो मिस्र थऊँ नकाळी लैई आ, क्ओकि सो मेरै वायदै पुर टिक्की ना रैह, अतै मैंई तिआंरी कोई परवाह ना करी” प्रभु ईयां ही बलदा हा। "
HEB,8,10,"फिरी प्रभु बलदा कि; “जैड़ा नोआ वायदा मूँ इणै बाळै टैमां मन्ज इस्त्राएल रै मणु सितै करना हा, सो ऐह हा कि मूँ अपणी व्यवस्था जो तंयारै मनां मन्ज पाणा, अतै तैतिओ तंयारै दिला पुर लिखणा अतै मूँ तंयारा प्रमात्मां ठहरना अतै सो मेरी जनता भूणी हा।” "
HEB,8,11,“अतै हर कोई अपणै साथी यहूदी जो अतै अपणै भाई जो ऐह शिक्षा ना दिल्ला कि प्रभु जो पछैण क्ओकि हल्कै थऊँ बड़ै तिकर सबी मिन्जो जाणी लैणा।” 
HEB,8,12,“अऊँ तंयारै बुरै कमां रै बारै मन्ज दयावन्त हा अतै तंयारै पापा जो मूँ फिरी याद ना करना।” 
HEB,8,13,जैहणै प्रभु नोआ वायदै रै बारै मन्ज गल्ल करदा हा तठेरा मतलब ऐह हा कि पुराणा वायदै रा टैमं पुरा भूच्ची गो। जैड़ा कुछ पुराणा अतै वेकार हा सो जल्दी ही गायब भूच्ची गाणा हा। 
HEB,9,1,"पैहला वायदै मन्ज प्रमात्मैं इस्त्राएल रै मणु जो दस्सु कि तसेरी आराधना कस तरीकै करना चहिन्दी, अतै प्रमात्मैं बल्लू मेरी आराधना करनै तांये अक्क जगह बणा। "
HEB,9,2,"जैस तम्बू मतलब जैसा पवित्र आराधना री जगह जो इस्त्राएली मणुऐ बणाऊ, तठेरै पैहलै कमरै मन्ज दीया अतै मेज जैत पुर भेंट री रोटी थी, तैसा जगह जो पवित्र जगह बल्‍दै थियै। "
HEB,9,3,फिरी अक्क पड़दा थू तैत पिचो अक्क होर कमरा थू जैतिओ महापवित्र जगहा बलदै थियै। 
HEB,9,4,तैत मन्ज सोनै री धूपदानी अतै चौं कनारी सोनै सितै मढुरा वायदै रा संदूक अतै तठेरै अन्दर मन्नै सितै भरिऊरा सोनै रा मर्तमान अतै हारून री होठी जैस मन्ज फूल चली छुरै थियै अतै वायदै री पट्टी थी। 
HEB,9,5,"तैस वायदै रै संदूक पुर दोई तेजस्वी करूब थियै जैड़ै प्रमात्मैं री महिमा जो दर्शान्दै थियै इन्यारै फंग प्रायश्‍चित रै ढकणा पुर छां करू करदै थियै, जैड़ी महायाजक खून छिड़कदा थू मणु रै पापा रै प्रायश्‍चित तांये। इआं सबी गल्ला रा अक्क-अक्क करी बखान करनै रा टैमं अबै निआं। "
HEB,9,6,याजक इन्या सब चीजा तैयार करनै थऊँ बाद तैस पैहलै कमरै मन्ज गिच्ची करी अपणी सेवा जो पुरा करदै थियै। 
HEB,9,7,पर दुऐ कमरै मन्ज मतलब तैस पड़दै रै पिचो सिर्फ महायाजक साला मन्ज अक्क बरी ही अपणै अतै मणु री भूल-चुक तांई सिर्फ बलि रा खून चढ़ाणै तांये लैई करी गाहन्‍दा थू। 
HEB,9,8,इन्या गल्ला रै द्धारा पवित्र आत्मा ऐह दसणा चाहन्दा हा कि प्रमात्मैं तैस रस्तै जो प्रकट ना करू कि आम मणु महापवित्र जगह मन्ज गिच्ची सकन। तैस तरीकै ही प्रमात्मैं ऐह प्रकट ना करू कि कियां आम मणु प्रमात्मैं री हजुरी मन्ज गिच्ची सकदै हिन जैहणै यहूदी पुराणै रवाजा रै अनुसार बलि चढ़ान्दै थियै। 
HEB,9,9,अतै ऐह तम्बू ता अज रै टैमां तांई अक्क उदाहरण हा जैस मन्ज ईनी भेंट अतै बलिदान चढ़ाया गान्हदै हिन जैत थऊँ भजन करनै बाळै रा विवेक सिद्ध ना भूच्ची सकदै। 
HEB,9,10,"सो नियम जैड़ै खाणै-पीणै रै बारै मन्ज अतै कै धूणा ठेरै बारै मन्ज हिन, इन्या सबी नियमा रा अबै कोई फायदा निय्आ क्ओकि प्रमात्मैं अक्क नोआ वायदा असु सोगी करू हा, अतै ऐह नोआ वायदा पुराणै वायदै थऊँ ज्यादा खरा हा। "
HEB,9,11,"जैहणै मसीह इन्दा महायाजक बणी करी आ, सो तिन्या सबी भली चिजा जो लैई करी आ जैड़ी अबै असु बलै हिन। सो प्रमात्मैं री हजुरी मन्ज स्वर्ग जो चली गो जैड़ा अक्क पवित्र तम्बू सांईयै हा पर सो ऐस संसारा रा हेस्सा निय्आ जैसिओ प्रमात्मैं बणाऊरा। ऐह तैस तम्बू थऊँ वेहतर अतै सिद्ध हा जैड़ा मूसै ऐसा धरती पुर बणाऊ थू। "
HEB,9,12,"जैहणै मसीह तम्बू मन्ज गो सो सदा तांये अक्क बरी महापवित्र जगह मन्ज गो, तिनी अपणै सोगी बलिदान चढ़ाणै तांये गोरू पैहरू रा खून ना निता पर तिनी अपणा खून चढ़ाऊ अतै असिओ सदा काल रा उद्धार दि दिता। "
HEB,9,13,"मूसा री व्यवस्था रै अनुसार जैड़ा मणु अशुद्ध हा सो प्रमात्मैं री आराधना करनै रै योग्य निय्आ, पर अगर तैस पुर गोरू पैहरू रा खून अतै बलिदान करूरै बछड़ै री धूड छिड़कन ता तैसिओ शुद्ध मनया गिच्ची सकदा हा। "
HEB,9,14,पर मसीह पाप रहित थू अतै तिनी अपणै आपा जो सदा तांये आत्मिक बलिदान रै रूपा मन्ज प्रमात्मैं जो चढ़ाई दिता। ठेरैतांये तसेरा खून ज्यादा सामर्थी हा अतै इन्दै विवेक जो ज्यादा शुद्ध करी सकदा हा। अबै अहै जिन्दै प्रमात्मैं री सेवा करदै हिन अतै मौत री तरफ निणै बाळै कमा जो ना करदै। 
HEB,9,15,"असु तांये मरनै रै द्धारा मसीह प्रमात्मैं सोगी अक्क नोआ वायदा करू हा अहै पैहलै वायदै रै अनुसार प्रमात्मैं जो खुश करनै री कोशिश करदै थियै, फिरी भी अहै सब पापी थियै। जैहणै यीशु इन्दै बदलै पापा तांये मरू अतै तिनी असिओ इन्दै पापा थऊँ छुड़ाऊँ। जैसिओ भी प्रमात्मैं चुणुरा तैसिओ मिरास मन्ज सो मुळणा जठेरा प्रमात्मैं वायदा करूरा हा। "
HEB,9,16,"वायदा वसियत सांईयै हा, ऐह तैहणै लागू भून्दी हा जैहणै ऐह सावित भून्दा कि ऐतिओ बनाणै बाला मणु मरी चुकुरा हा। "
HEB,9,17,ठेरा मतलब ऐह हा कि ऐह वसियत तैहणै तक कमै ना इन्दै जैहणै तक ऐतिओ बनाणै बाळा मणु जिन्दा हा। 
HEB,9,18,"ठेरैतांये पैहला वायदा भी प्रभाव मन्ज तैहणै आ, जैहणै जानवरा रा खून चढ़ाया गो। "
HEB,9,19,"मूसा जैहणै सबी मणु जो व्यवस्था री सबी आज्ञा हुणाई बैहु ता तिनी गोरू पैहरू रा खून लेई करी, पाणी, लाल ऊन अतै जूफा सितै तैसा व्यवस्था री कताबा पुर अतै सबी मणु पुर छिड़की दिता। "
HEB,9,20,"अतै तिनी मणु सोगी बल्लू कि, ऐस खून रै द्धारा प्रमात्मां तुसु सोगी अक्क वायदा करू करदा हा। "
HEB,9,21,अतै इन्‍नी साहबै मूसै तम्बू पुर अतै आराधना रै सब समाना पुर खून छिड़की दिता। 
HEB,9,22,"असल मन्ज मूसा री व्यवस्था रै मुताबक सब कुछ जो खूना सितै शुद्व करया गाणा जरूरी थू, क्ओकि खून बहाऐ बिना पाप माफ ना भून्दै। "
HEB,9,23,ठेरैतांये जानवरा रै बलिदान रै द्धारा ऐह जरूरी थू कि याजक तियां चिजा जो शुद्ध करा जैड़ा ऐसा गल्ला जो दर्शान्दा हा कि मसीह रा स्वर्गीय कम कै हा। पर प्रमात्मैं जो तियां मणु जो जैड़ै स्वर्गा मन्ज गाणै बाळै हिन होर वेहतर बलिदान सोगी शुद्ध करना जरूरी हा। 
HEB,9,24,"क्ओकि मसीह तैस मणु रै बणाऊरै पवित्र तम्बू मन्ज जैडा कि सचै महापवित्र जगहा रा सिर्फ नमूना हा, दाखल ना भुआ पर स्वर्गा मन्ज ही दाखल भुआ, ताकि असु तांई प्रमात्मैं रै सामणै हुजदा रेय्आ "
HEB,9,25,"मसीह तांये ऐह जरूरी निय्आ कि सो अपणै आपा जो बार-बार बलिदान करा, जिआं कि हर साल महायाजक जानवरा रा खून लेई करी महापवित्र जगहा मन्ज दाखल भून्दा थू। "
HEB,9,26,ऐसा करना जरूरी थू ना ता मसीह जो जगत री उत्पति थऊँ लैई करी अबै तक बार-बार मरना पैन्दा। पर अबै जगत रै आखिर मन्ज सो अक्क बरी ही प्रकट भुआ ताकि अपणै ही बलिदान सितै पापा जो दूर करा। 
HEB,9,27,सबी मणु जो अक्क बरी मरना हा अतै फिरी प्रमात्मैं पापा रा न्याय करना हा। 
HEB,9,28,"तिनी साहबै ही मसीह भी सबी मानव जाती रै पापा जो दूर करनै तांई अक्क बरी ही बलिदान भुआ अतै जैहणै मसीह दोवारा इणा तैस पापा जो दूर करनै तांये ना पर जैड़ै मणु तसेरा दोवारा इणै री भाळ करू करदै हिन, तिन्या उद्धार पाणा। "
HEB,10,1,"मूसा री व्यवस्था ईणैबाळी भली चीजा री अक्क परछाई हा, ऐह परछाई अप्पु सो भली चिज निय्आ क्ओकि सो जैड़ै मणु आराधना करदै हिन अतै हर साल बलिदान चढ़ान्दै हिन ऐह सब कुछ करनै थऊँ सो अपणै पापा थऊँ छुटकारा ना पाई सकदै हिन। "
HEB,10,2,"अगर प्रमात्मां तियां मणु रा पाप बलिदान रै द्धारा दूर करी सकदा थू ता फिरी तियां जो महसुस ना भून्दा कि सो हालि भी पापी हिन, अगर तियां जो पता भून्दा ता जरूर सो बलिदान चढ़ाणा बन्द करी दिन्दै। "
HEB,10,3,पर तठेरै बदलै सो बलिदान जैड़ा हर साल चढ़ान्दै हिन तियां जो तंयारै पापा रै बारै मन्ज याद दुआन्दा रैहन्दा हा। 
HEB,10,4,क्ओकि ऐह ना भूणैबाळी गल्ल हा कि गोरू पैहरू रै खूना सितै पाप दूर भून। 
HEB,10,5,"ठेरी बजहा थी कि मसीह ऐस संसारा मन्ज ईणै थऊँ पैहलै अपणै पिता प्रमात्मां सोगी बल्‍दा कि, “बलिदान अतै भेंट तैंई ना चाई, पर तैंई अक्क शरीर मिन्जो दिता जठेरी अऊँ भेंट चढ़ाई सकू।” "
HEB,10,6,“होमबलि करनै सितै अतै पापबलि चढ़ाणै सितै प्रमात्मां खुश ना भुआ।” 
HEB,10,7,"फिरी मैंई बल्लू हे “प्रभु प्रमात्मां, अऊँ ऐड़ी हा”, तेरी इच्छा जो पुरा करनै तांये जियां पवित्रग्रन्था मन्ज मेरै बारै मन्ज लिखुरा हा। "
HEB,10,8,"जियां मैंई पैहलै लिखुरा थू, यीशुऐ बल्लू कि, “ना ता तैंई बलि चढ़ावा अतै होमबलि अतै पापबलि चाई अतै ना तियां थऊँ खुश भुआ” हालांकि ऐह बलिदान ता व्यवस्था रै मुताबक दितै गान्हदै थियै। "
HEB,10,9,फिरी तिनी ऐह भी बल्लू कि; “हे प्रमात्मां अऊँ ऐड़ी हा तेरी मर्जी जो पुरा करनै तांये।” ऐस तरीकै प्रमात्मैं पुराणै बलिदान रै रवाजा जो दूर करी दिता अतै मसीह रा बलिदान जो नियुक्त करी दिता। 
HEB,10,10,"क्ओकि यीशु मसीह सो करू जैड़ा प्रमात्मां तैस थऊँ चाहन्दा थू, प्रमात्मैं असिओ तैस तांये अलग करू। ऐह तैहणै भूआ जैहणै यीशु मसीह अपणै शरीरा जो अक्क ही बरी बलिदान रै रूपा मन्ज चढ़ाऊ अतै ऐसा बलिदान जैतिओ बार-बार चढ़ाणै री जरूरत ना हा। "
HEB,10,11,अतै हर अक्क याजक जैडा खडी करी हर रोज सेवा करदा अतै अक्क ही बलि जैड़ी कि पापा जो कदी भी दूर ना करी सकदी हा बार-बार चढ़न्‍दा। 
HEB,10,12,"पर मसीह पापा तांये अक्क बलिदान चढ़ाऊ जैड़ा सदा तांये काफी हा, तठेरै बाद सो स्वर्गा मन्ज प्रमात्मैं रै सिंहासन री सज्जी कनारी गिच्ची बैईठा। "
HEB,10,13,अतै तैसा घड़ी थऊँ ही सो प्रमात्मैं री भाळ करू करदा कि तसेरै बैरी जो पुरै तरीकै नाश करा। 
HEB,10,14,क्ओकि तसेरै अक्की ही बलिदान रै द्धारा तिनी सदा तांये तियां मणु जो पाप थऊँ आजाद करू जियां जो सो प्रमात्मैं री कनारी लैई करी आ। 
HEB,10,15,"पवित्र आत्मा भी असिओ ऐह पक्की गवाई दिन्दा कि ऐह सच हा, पैहलै सो बलदा हा; "
HEB,10,16,"“कि प्रभु बल्‍दा कि जैड़ी नोआ वायदा मूँ तियां दिन बाद अपणै मणु सितै करना हा सो ऐह हा कि, मूँ अपणी व्यवस्था तंयारै दिला पुर लिखणी हा अतै तिआंरै मनां मन्ज पाणी हा।” "
HEB,10,17,"फिरी सो बल्‍दा कि, “मूँ तंयारै पापा जो अतै तंयारै अधर्म रै कम, कदी भी याद ना करनै हिन।” "
HEB,10,18,अतै जैहणै तंयारै पाप माफ भुच्‍ची गै ता फिरी कोई भी बलिदान चढ़ाणै री जरूरत ना रैई। 
HEB,10,19,"ठेरैतांये हे विस्वासी भाईओ अहै ऐहा गल्ला पुर भरोसा करदै हिन जैड़ा मसीह असु तांये पुरा करू, जैहणै तिनी अपणा खून असु तांये बहाऊ, अहै हिम्मत सोगी प्रमात्मैं री हजुरी मन्ज गिच्ची सकदै हिन जठेरा चिन्ह सो तम्बू थू जैतिओ महापवित्र जगह बलया गान्दा थू। "
HEB,10,20,तिनी ही असिओ प्रमात्मैं री हजुरी मन्ज गाणै योग्य बणाऊ तैस नोए रस्तै जो तैयार करनै रै द्धारा जैत मन्ज अहै सदा तांये जिन्दा रैई सकदै हिन। ऐह नोआ रस्ता यीशु हा जैड़ा असु तांये मरू। 
HEB,10,21,मसीह सो महायाजक हा जैड़ा इन्दै ऊपर राज्य करदा हा अतै अहै प्रमात्मैं रै मणु हिन। 
HEB,10,22,"ठेरैतांये असिओ यीशु मसीह पुर पुरा भरोसा करीके प्रमात्मैं बलै दिला थऊँ इणा चहिन्दा। तिनी ही इन्दै दिला जो शुद्ध करू हा जैड़ै पैहलै पाप सोगी भरूरै थियै, ऐह ऐस तरीकै हा जियां कि तिनी अपणा खून इन्दै दिला पुर छिड़की दिता अतै इन्दै शरीरा जो शुद्ध पाणी सितै धोई दिता। "
HEB,10,23,अतै अपणी उम्मीद रै अंगीकारा जो दिला सितै सम्भाळी रखन क्ओकि प्रमात्मां जिनी वायदा करूरा हा सो सचा हा। 
HEB,10,24,अहै ऐह सोचन कि कियां अहै अक्की दूये जो प्रेम अतै भलै कमां जो करनै तांई उत्साहित करी सकदै हिन। 
HEB,10,25,कुछ मणुऐ आराधना तांये इकट्ठै भूणै री आदत जो छड़ी दिता हा असिओ ऐसा ना करना चहिन्दा। असिओ अक्की दूये जो उत्साहित करना चहिन्दा खास करीके ऐत तांये कि तुहै जाणदै हिन कि प्रभु रा दोवारा इणै रा दिन बड़ा नेड़ै हा। 
HEB,10,26,"अगर अहै सच्चाई जो जाणनै थऊँ बाद जाणी-बूझी करी पापा करदै रैहन, ता फिरी कोई बलिदान निय्आ जैड़ा इन्दै पापा जो दूर करी सकदा हा। "
HEB,10,27,"ठेरै बदलै असिओ ड़री करी ऐहा गल्ला री उम्मीद करना चहिन्दी कि प्रमात्मैं इन्दा न्याय करना, अतै फिरी धार्मिकता सोगी अपणै सब बैरी जो अगी मन्ज पाई करी सजा दिणिआ। "
HEB,10,28,अगर दोई या दोई थऊँ ज्यादा मणु कसी अक्की मणु पुर दोष लान्दै हिन कि तिनी मूसा री व्यवस्था जो त्रोडु हा ता तैसिओ मारी दिता गान्दा हा। 
HEB,10,29,"प्रमात्मैं रै पुत्र रा निरादर करना अतै तैस वायदै रै खून रा निरादर करना जठेरै द्धारा अहै पवित्र भुऐ थियै असु तांये बड़ा ही ज्यादा भंयकर हा। तैस तरीकै ही जे अहै पवित्र आत्मा रा अपमान करन जैड़ा असु पुर दया करदा हा, ता असिओ भारी दण्ड़ मुळणा हा। "
HEB,10,30,"क्ओकि अहै ऐहा गल्ला जो अच्छै तरीकै जाणदै हिन कि प्रमात्मैं बल्लू कि; “बदला लैणा मेरा कम हा, मूँ ही बदला लैणा,” अतै फिरी भविष्‍यवक्ता मूसा बलदा हा कि, “प्रभु अप्पु ही अपणै मणु रा न्याय करना।” "
HEB,10,31,जिन्दै प्रमात्मैं रै हत्था मन्ज पैणा डरोणी गप्‍प हा। 
HEB,10,32,तियां शुरू रै दिना जो याद करा जैहणै तुसै पैहली बरी ही मसीह री सच्चाई जो समझी गै थियै। तुहै काफी कष्‍टा जो झेलू अतै जैहणै इन्या कष्‍टा मन्ज थियै तुन्दा प्रमात्मैं पुर भरोसा बणी रैऊ। 
HEB,10,33,"कदी-कदी तुसु सोगी गाळी गलोच भुआ, अतै कदी-कदी भीड़ा मन्ज तुसु सोगी गलत व्यवहार भूआ अतै कदी-कदी तुहै होरी रै दुखा मन्ज सहभागी भूए। "
HEB,10,34,"तुसै कैदी रै दुखा मन्ज भी दुखी भुऐ अतै अपणी धन-दौलत भी खुशी सितै लुटणा दिती, ऐह जाणी करी कि तुसु बलै स्वर्गा मन्ज अक्क होर भी ऐत थऊँ ज्यादा उतम अतै सदा काल तिकर ठेरनै बाळी धन-दौलत हा। "
HEB,10,35,ता अपणै क्‍लेशा मन्ज हिम्मत मत छड़ा क्ओकि तठेरा इनाम बड़ा बड्‍डा हा। 
HEB,10,36,तुसिओ धीरज सोगी प्रमात्मैं पुर भरोसा करना चहिन्दा ताकि प्रमात्मैं री इच्छा जो पूरी करनै थऊँ तैस तुसिओ सो दिणा जठेरा तिनी वायदा करूरा हा। 
HEB,10,37,"पवित्रग्रन्था मन्ज प्रमात्मां मसीहा रै बारै मन्ज भविष्‍यवक्ता रै द्धारा ऐह बलदा हा कि; “अबै बड़ा ही थोड़ा टैमं रैई गछूरा कि जसेरै बारै मन्ज मैंई वायदा करूरा तैस जरूर ईणा, अतै तैस देर ना करनी हा। "
HEB,10,38,"अतै मेरा विस्वासी मणु विस्‍वासा सितै जिन्दा रैहणा, अतै अगर सो फिरी गच्छा ता मेरा मन तैस सितै खुश ना भूणा।” "
HEB,10,39,"“पर अहै डरपोक मणु सांईये ना हिन अतै ना ही अहै प्रमात्मैं जो मजबुर करन असिओ नाश करनै तांये, अहै सो मणु हिन जैड़ै प्रमात्मैं पुर भरोसा करदै हिन ताकि सो इन्दै प्राणा जो सदा तांये बचा।” "
HEB,11,1,"जैड़ै प्रमात्मैं पुर पक्का विस्वास करदै हिन तियां जो उम्मीद हा कि तियां जो प्रमात्मैं सो दिणा जठेरी जो उम्मीद करदै हिन, क्ओकि तियां जो पक्का पता हा कि जियां चिजा जो अबै हेरी ना सकदै सो सच हिन। "
HEB,11,2,क्ओकि ठेरै बारै मन्ज प्रमात्मैं इन्दै पूर्वजा पुर जाहिर करू कि सो तियां थऊँ खुश हा। 
HEB,11,3,विस्‍वासा थऊँ हि अहै जाणी गान्हदै हिन सारी संसार री रचना प्रमात्मैं रै वचना सितै ही भूई। ऐह ना कि जैडा कुछ हेरनै मन्ज इन्दा सो हेरूरी चीजा सोगी बणुरा भोआ। 
HEB,11,4,"विस्‍वासा सितै ही हाबिलै कैन थऊँ उतम बलिदान प्रमात्मैं तांये चढ़ाऊ अतै तैस बलिदान री बजहा थऊँ तसेरै धर्मी भूणै री गवाई दिती, क्ओकि प्रमात्मां तैस बलिदान थऊँ खुश थू। अतै अहै हाबिल री मौत थऊँ बाद भी तैस थऊँ सीखी सकदै हिन कियां अहै प्रमात्मैं पुर भरोसा करी सकदै हिन। "
HEB,11,5,"हनोक प्रमात्मैं पुर विस्वास करू अतै सो ना मरू, तिनी प्रमात्मैं जो खुश करू, अतै प्रमात्मैं तैसिओ स्वर्गा जो चुक्की लैऊँ, ठेरी वजह थऊँ तसेरा शरीर कदी ना मूळु। "
HEB,11,6,अतै प्रमात्मैं पुर विस्वास रखणै थऊँ ही अहै तैसिओ खुश करी सकदै हिन क्ओकि प्रमात्मैं बल्लै इणै बाळै जो विस्वास करना चहिन्दा कि सो हा अतै अपणै खोजणै बाळै जो तैस इनाम दिणा। 
HEB,11,7,"विस्‍वासा सितै ही नूह प्रमात्मैं थऊँ चेतावनी पाई तैसा जल प्रलय रै बारै मन्ज जैड़ी तिनी कदी ना हेरूरा थू, भक्ति सितै अपणै टबरा जो बचाणै तांई पाणी रा जहाज बणाऊ। जिन्यैं मणु विस्वास ना करू सो तैस जल प्रलय मन्ज मरी गै, अतै नूह प्रमात्मैं री नजरा मन्ज विस्वास री वजह थऊँ री धर्मी बणु अतै संसार जो दोषी ठहराऊ। "
HEB,11,8,"विस्‍वासा सितै ही अब्राहम जैहणै अक्क जगह गाणै तांये प्रमात्मैं हैदु, ता आज्ञा मन्‍नी करी इन्‍नी जगहा जो निकळी गो जैतिओ प्रमात्मां तैसिओ विरासत मन्ज दिणैबाळा थू, अतै सो ऐह ना जाणदा थू कि अऊँ करा चलुरा हा फिरी भी सो निकळी गो। "
HEB,11,9,"जैसा जगहा रा प्रमात्मैं वायदा करूरा थू तैड़ी अब्राहम अक्क परदेसी सांईये तम्बू मन्ज रैहणा लगा, तैस सोगी तसेरा पुत्र इसहाक अतै पोत्रु याकूब जिन्यै ऐस वायदै जो प्रमात्मैं थऊँ पाऊरा थू सो भी तैड़ी रैहणा लगै। "
HEB,11,10,"क्ओकि अब्राहम स्वर्गा रै तैस शहर मन्ज रैहणै तांये भाळ करू करदा थू जैड़ा सदा तक बणी रैहणा, ऐह ऐसा शहर हा जैतिओ रचणै बाळा अतै बणाणै बाळा प्रमात्मां हा। "
HEB,11,11,"विस्‍वासा री वजह थऊँ ही अब्राहम पिता बणी सकू ठेरै बावजूद कि सो बुडा थू अतै तसेरी घरावाळी सारा जो भी बच्चै पैदा करनै री सामर्थ ना थी, फिरी भी तिनी प्रमात्मैं पुर भरोसा करू कि तैस अपणा वायदा पुरा करना हा। "
HEB,11,12,"अब्राहम जैड़ा लगभग मरूरै सांईये थू फिरी भी सो कईआ रा पिता बणी सकू, असल मन्ज प्रमात्मैं रै वायदै रै अनुसार ऐतनी औलाद भूई जैतनै अम्बरा रै तारै अतै समुंद्र रै कनारै री रेता रै कण हिन। "
HEB,11,13,"ऐह सब मणु जैड़ै प्रमात्मैं पुर विस्वास करदै थियै सो मरी भी गै अतै तिऐं वायदा करूरी चीजा ना पाई, पर तियां जो दूरा थऊँ ही हेरी करी खुश भुऐ अतै मन्‍नी लैऊँ कि अहै धरती पुर परदेसी अतै बाहरी मणु हिन। "
HEB,11,14,जैड़ै इन्‍नी जिन्‍नी गल्ला करदै हिन सो ऐह दसदै हिन कि सो ऐस देश रै पाणै री उम्मीद करदै हिन जैड़ा तंयारा अपणा हा। 
HEB,11,15,सो तैस देश रै बारै मन्ज सोचदै ना रैह जैतिओ सो छड़ी करी छुरै थियै अगर सो इन्या सोचदै ता तैड़ी फिरी गाणै रा मौका तिन्या बलै थू। 
HEB,11,16,"पर सो स्वर्गा मन्ज अक्क उतम घरा री भाळ करू करदै थियै। ठेरैतांये प्रमात्मां तंयारा प्रमात्मां कहलाणै मन्ज शर्मान्दा निय्आ, प्रमात्मैं तियां तांई अक्क नगर तैयार करूरा हा। "
HEB,11,17,विस्‍वासा सितै ही अब्राहमे अपणै परखणै रै टैमैं अपणै इकलोतै पुत्रा इसाहक री बलि चढ़ाणा लगा जिन्‍नी प्रतिज्ञा जो सच मनुरा थू। 
HEB,11,18,"प्रमात्मैं तैसिओ अप्पु बल्लुरा थू कि, “इसाहक थऊँ तेरा वंश चलना”, अतै सो अपणै इकलोतै पुत्रा जो बलि चढ़ाणै तांई चली गो। "
HEB,11,19,"अब्राहमे मनी लैऊ कि, प्रमात्मां सामर्थी हा कि सो इसहाक जो मरुरै थऊँ फिरी जिन्दा करी सकदा हा, अतै मना अब्राहमे तैसिओ मरूरै थऊँ तियां ही जिन्दा भी पाई लैऊँ। "
HEB,11,20,विस्‍वासा सितै ही इसहाकै अपणै दोनो पुत्र याकूब अतै एसाव जो ईणैबाळी गल्ला रै बारै मन्ज अशीर्वाद दिता। 
HEB,11,21,विस्‍वासा सितै ही याकूब मरदै टैमैं यूसुफ रै दूनी पुत्रा जो अक्क-अक्क करीके अशीर्वाद दिता अतै अपणी होठी रा सहारै सोगी प्रमात्मैं री आराधना करी। 
HEB,11,22,विस्‍वासा सितै ही यूसुफै जैहणै सो मरनै बाळा थू ता इस्त्राएल रै मणु जो मिस्त्र देश थऊँ निकळनै रै बारै मन्ज चर्चा करी। तिनी ऐह भी हुक्म दिता कि गान्दै टैमैं तसेरी हड्डी जो भी लैई गच्छैं। 
HEB,11,23,"विस्‍वासा सितै ही मूसा रै माता-पिता तैस जो पैदा भूणै थऊँ बाद त्राई महीनै तिकर लुकैरी रखू, कजो कि तिऐं हेरू कि गोबरू छैळ हा अतै राजा रै हुक्म रा विरोध करनै थऊँ ना डरै। "
HEB,11,24,"फिरी मूसा जैहणै बड़ा भूच्ची गो, ता तसेरै विस्वास री वजह थऊँ तिनी राजा फिरौन री कुल्ळी रा पुत्र बणी करी रैहणै जो मना करी दिता । "
HEB,11,25,तिनी ऐह चुणी लैऊ कि प्रमात्मैं रै मणु सोगी दुख भोगा ना कि पापा मन्ज थोड़ै दिन तक सुख भोगा। 
HEB,11,26,मूसा अपणै आपा जो मसीह री बजहा थऊँ बेईजत भूणा मिस्र रै खजानै थऊँ मता धन समझू क्ओकि सो इनाम पाणै री भाळ करू करदा थू। 
HEB,11,27,"विस्वास सोगी ही तिनी मिस्र देश जो छड़ी दिता, मूसा तैस ना हुजणै बाळै प्रमात्मैं जो हेरी लैऊरा थू अतै सो राजा रै क्रोध थऊँ ना डरू। "
HEB,11,28,मूसा इस्त्राएल रै मणु जो हूक्म दिता कि सो बछड़ै रा खून छिड़की करी फसह रै त्यौहार जो मनान। ऐस तरीकै नाश करनै बाळा स्वर्गदूत जैसिओ प्रमात्मैं भैजुरा तसेरै द्धारा इस्त्राएली रै पहलोठै रा नाश ना भोआ। 
HEB,11,29,विस्‍वासा सितै ही इस्त्राएली लाल समुंद्र थऊँ इआं पार चली गै जिआं कि हुक्की जमीना मन्ज चलदै हिन अतै जैहणै मिस्र रै मणुऐ इआं करना चऊँ ता सो सब डुब्‍बी मरै। 
HEB,11,30,इस्त्राएल रै मणुऐ प्रमात्मैं पुर विस्वास करू अतै सो यरीहो शहर री दीवार री चौं कनारी सत दिना तिकर चक्‍कर लाई बैहै ता प्रमात्मैं रै कहे अनुसार सो दीवार ढैई गैई। 
HEB,11,31,विस्‍वासा सितै हि भेदी जो कुशलता सितै रखणै पुर राहाब नां री वेश्या प्रमात्मैं री आज्ञा ना मनणै सोगी नाश ना भूई। 
HEB,11,32,अबै मिन्जो होर कुछ बलणै री जरूरत निय्आ क्ओकि टैमं निय्आ कि गिदोन रा अतै बाराक अतै समसून रा अतै यिफतह रा अतै राजा दाऊद रा अतै शामुएल रा अतै होर भविष्‍यवक्ता रा बखान करूं। 
HEB,11,33,"तिऐं विस्‍वासा सितै ही देश जितै, न्याय रै कम करै, प्रतिज्ञा करूरी चीजा पाई, शेरा रै मुँह बन्द करै। "
HEB,11,34,"अगी री लपटा जो ठंड़ा करू, तलवारा री मारा थऊँ बची निकळै, कमजोरी मन्ज ताकतवर बणै, लड़ाई मन्ज वीर बणै, अतै परदेसी फौजा जो मारी करी खदेड़ी दिता। "
HEB,11,35,"कुछ जनानी अपणै मरुरै मणु जो फिरी जिन्दा पाऊ, कतूणैं ता मार खान्दै-खान्दै मरी गै पर विस्वास रै कारण जेला थऊँ छुटकारा ना चऊँ ठेरैतांये कि तिन्या जो वेहतर जिन्दगी मूळी सका दोवारा जी भूणै रै बाद। "
HEB,11,36,कई मणु ता मजाक बणनै सितै अतै कोड़ै री मार खाणै सितै अतै बनी निणै सितै अतै कैदा मन्ज पाई दितै गै। 
HEB,11,37,"कई मणु जो पत्थर मारी मारी मारै गै, कुछ जो आरै सितै चीरै गै, कुछ जो तलवारा सितै मारै गै। कुछ मणु भैड़ा-बकरी री खाल पैहनी करी ऐरा-ओरा फिरदै रै अतै कुछ गरीबी मन्ज दुख क्‍लेश भुक्‍तदै रैह। "
HEB,11,38,"कुछ मणु बणा-बाड़ी मितै, पहाड़ा अतै गुफा मितै अतै धरती री दरारा मन्ज भटकदै रै क्ओकि ऐह संसार तियां भलै मणु जो पाणै रै योग्य ना थू। "
HEB,11,39,"प्रमात्मां खुश थू कि इन्या मणुऐ तैस पुर विस्वास करू, पर फिरी भी तिन्या जो प्रमात्मैं रा वायदै करूरी चीजा ना मुळी। "
HEB,11,40,"क्ओकि प्रमात्मैं तिन्या तांये ही ना पर असु तांये भी अक्क वेहतर योजना बणाऊरी हा, प्रमात्मां तिन्या जो असु सोगी ही सिद्ध करना चाहन्दा हा। "
HEB,12,1,अहै जाणदै हिन कि इन्या सांईये मतै मणु प्रमाणित करी चुकुरै कि ऐह मणु प्रमात्मैं पुर भरोसा रखदै हिन। ता अईआ हर अक्क रोकणै बाळी चीजा अतै उलझाणै बाळा जैड़ा पाप हा तैतिओ दूर करीके सो दौड़ जैत मन्ज असु जो दौड़ना हा धीरजा सितै दौड़न। 
HEB,12,2,"विस्वास रै कर्ता अतै सिद्ध करनै बाळै यीशु री कनारी हेरदै रेय्आ जैड़ा असिओ उद्धार री कनारी लैई गान्दा हा। क्रूस का दुख सैहणै थऊँ बाद भी तिनी हिम्मत ना हारी अतै तैस दुख अतै अपमान री परवाह ना करी, पर अबै सो प्रमात्मैं री सज्जी कनारी गिची बैहुरा हा। "
HEB,12,3,ऐत तांई यीशु री कनारी ध्यान करा जिनी अपणै विरोधा मन्ज पापी रा तूणा ज्यादा बड़-बड़ात सही लैऊँ कि तुसै ऐह हेरी करी निराश भुच्‍ची करी हिम्मत ना छड़ी दीन। 
HEB,12,4,"पाप री परीक्षा सोगी लड़दै-लड़दै तुन्दी ऐसी लड़ाई ना भूई कि तुसिओ मरना पैऊ भोआ, जिन्या यीशुऐ करू। "
HEB,12,5,"तुसै तिन्या उत्साह दिणै बाळी गल्ला जो भुली गच्छुरै हिन जैड़ी प्रमात्मैं तुसिओ बलुरी थी अपणी औलाद भूणै रै नातै। “हे मेरेआ पुत्र, गहराई सोगी ध्यान दे कि प्रभु तिजो ऐह दसदा हा कि तुहै गलत कम करू करदै हिन, अतै जैहणै सो तुसिओ झिड़कदा हा ता हिम्मत मत हारा। "
HEB,12,6,"क्ओकि प्रभु जैस सितै प्‍यार करदा हा, तैसिओ झिड़कदा भी हा। अतै जैसिओ अपणै पुत्र रै रूपा मन्ज मन्दा हा तैसिओ सुधारदा भी हा।” "
HEB,12,7,"जैहणै तुसै ऐस तरह रै सुधार जो सैहन्दै हिन याद रखा प्रमात्मां तुसु सोगी अपणै पुत्र रै रूपा मन्ज वर्ताव करू करदा हा, हरेक पिता अपणै पुत्र को सुधारदा हा। "
HEB,12,8,प्रमात्मां अपणी सब औलाद जो सुधारदा हा अगर सो तुसिओ ना सुधारू करदा ता तुहै तसेरी औलाद ना हिन। 
HEB,12,9,"इन्दै शारीरिक पिता भी असिओ झिड़कदै थियै अतै अहै तंयारा आदर करदै थियै, ता जैहणै इन्दा पिता जैडा स्वर्गा मन्ज हा असिओ ताड़ना देय्आ ता असिओ तसेरै होर भी अधीन रैहणा चहिन्दा कि अहै सदा तक जिन्दै रैहन। "
HEB,12,10,शरीरिक पिता ता अपणी समझा रै मुताबक थोड़ै दिन तांई ताड़ना दिन्दै हिन पर प्रमात्मैं री ताड़ना ता इन्दै फाईदै तांई भुन्दी हा कि अहै भी तसेरी पवित्रता रै सहभागी भुच्‍ची गाहन। 
HEB,12,11,जैहणै इन्दी ताड़ना भून्दी हा अहै तैतिओ बुरा समझदै हिन तैत थऊँ खुश ना भून्दै। जैहणै असिओ सुधारदै हिन अतै अगर अहै आज्ञा जो मन्दै अतै सुधरदै हिन ता असु सही कम करना अतै शान्ती सोगी रैहणा। 
HEB,12,12,इन्या सबी गल्ला री बजह थऊँ मजबुत अतै उत्साहित रेय्आ। 
HEB,12,13,ऐरा-ओरा हेरनै रै बजाय सिधै रस्तै मन्ज चला जैड़ा यीशु री कनारी लैई गान्दा हा ताकि जैड़ै असु मन्ज आत्मिक रूपा सितै कमजोर हिन सो भटकी ना गान पर तंयारा विस्वास मजबुत भोआ। 
HEB,12,14,"सबी सितै मेल-मिलाप रखा अतै पवित्र जिन्दगी जिणै री कोशिश करा, जठेरै बिना कोई भी प्रभु जो कदी ना हेरी सकदा। "
HEB,12,15,अतै ध्यान सोगी प्रमात्मैं पुर भरोसा करदै रेय्आ ऐसा ना भोआ कि कोई भी प्रमात्मैं रै अनुग्रह थऊँ छुटी गच्छा अतै अक्की दूये सोगी बैरभाव मत रखदै ताकि तठेरी बजहा थऊँ मतै मणु पाप करना लगी पैन। 
HEB,12,16,"इन्या ना भोआ, कि कोई भी मणु पापी भोआ या दुष्‍ट एसाव सांईं अधर्मी भोआ। तिनी अक्की बरी रै खाणै पिचो अपणै पहलौठै भूणै रै पद जो अपणै हल्कै भाई जो बेची दिता। "
HEB,12,17,तुसै जाणदै हिन कि बादा मन्ज जैहणै तिनी पिता थऊँ अशीर्वाद पाणा चाऊ ता सो अयोग्‍य निकळू। तिनी रोई-रोई करी भीख मँगी कि तैसिओ अशीर्वाद मुळा पर पश्‍चाताप तांये काफी देर भूच्ची चुकुरी थी। 
HEB,12,18,"तुसै इस्त्राएली मणु सांईयै सिनै पहाड़ा रै नेड़ै ना आये हिन जैतिओ हेरी सकदै अतै छुई सकदै हिन। ऐड़ी कोई धधकती अग, काळी घटा अतै नैहरा अतै आँधी ना हा, पर इस्त्राएली मणु पैहलै ऐसी जगह मन्ज थियै जैड़ी प्रमात्मैं व्यवस्था दिती थी। "
HEB,12,19,तिन्ये ता अक्क अदभुत तुरही री आवाज हुणुरी थी अतै ऐसी भयानक आवाज जैतिओ हुणी करी मणुऐ भीख मँगी की प्रमात्मां तिन्या सोगी गल्ल करना बंद करी देय्आ। 
HEB,12,20,"तिन्यै ऐसा ठेरैतांये बल्लू क्ओकि सो तैसा प्रमात्मैं री आज्ञा जो सैई ना सकै जैहणै प्रमात्मैं तिन्या सोगी ऐह बल्लू, “अगर कोई गोरू भी पहाड़ा जो छुआ ता तैस जो पत्थर मारै गाहन।” "
HEB,12,21,"अतै सो दर्शन ऐतना डरोणा थू कि मूसै भी ऐह हेरी करी बल्लू, “अऊँ बड़ा डरदा अतै कम्मदा।” "
HEB,12,22,"तुसै सिय्योन रै पहाड़ा रै नेड़ै आये हिन जैड़ी स्वर्गीय यरुशलेम हा जैड़ा कि जिन्दै प्रमात्मैं रा शहर हा जैड़ी अणगिनत स्वर्गदूत हिन, जैड़ी सो खुशी रा त्यौहार मंनादै हिन। "
HEB,12,23,तुहै तैड़ी छुरै हिन जैड़ी प्रमात्मैं रै भलै अतै सिद्ध पहलौठै मणु खुशी सोगी इकट्ठै भुऐ हिन अतै जंयारै नां स्वर्गा मन्ज लिखुरै हिन। तुहै प्रमात्मैं बलै छुरै हिन जैड़ा सबी मणु रा न्यायी हा। अतै तिन्या भलै मणु री आत्मा बलै जिन्या जो सिद्ध करूरा हा। 
HEB,12,24,"तुहै यीशु बलै छुरै हिन जैड़ा प्रमात्मैं अतै मणु रै मन्जै नोआ वायदै रा मध्यस्थ हा अतै तैस छिडकुरै खूना रै नेड़ै छूरै हिन जैड़ा माफी जो दर्शान्दा हा, पर बदलै री भावना जो ना जैड़ी हाबिल रै खूना मन्ज थी। "
HEB,12,25,"ध्यान देआ कि तुहै प्रमात्मैं री गल्ला थऊँ मूँह ना फेरा, जिन्या इस्त्राएल रै मणु जो सजा मुळी जैहणै तिन्ये मूसा जैड़ा धरती रै मणु तांये अक्क खबर दिणैबाळा थू, तिन्यै तसेरी गल्ल भी ना हूणी, ता अगर अहै स्वर्गा थऊँ गल्ला करनै बाळै री आवाज ना हुणन ता असु भी जरूर ना बचणा। "
HEB,12,26,"जैहणै प्रमात्मैं सिनै पहाड़ थऊँ गल्ला करी ता तसेरी आवाज धरती जो हिलाई दिता, पर अबै तिनी अक्क होर वायदा करूरा हा, “अक्क बरी फिरी मूँ सिर्फ धरती ही जो ना पर पुरा अम्बर भी हिलाई दिणा।” "
HEB,12,27,अतै ऐह बोल “अक्क बरी फिरी” ऐसा गल्ला जो प्रकट करदा हा कि जैड़ी चीजा हिलाई गाहन्दी हिन सो रचुरी चिजा भूणै री बजहा थऊँ टळी गाणी हिन। तैस ऐह ठेरैतांये करना ताकि जैड़ी चीजा स्वर्गा मन्ज हिन जैतिओ हिलाया ना गिच्ची सकदा सो सदा तक बणी रैहणी हिन। 
HEB,12,28,"ठेरैतांये अहै प्रमात्मैं रा धन्यवाद करन कि अहै ऐसै राज्य रै सहभागी हिन जैतिओ हिलाई ना सकदै। अहै प्रमात्मैं रै अभारी भूच्ची करी आराधना अतै धन्यवाद करन, अतै तसेरै सामर्थ अतै प्रेम जो जाणी करी ड़रा मन्ज रैहन। "
HEB,12,29,"याद रखा जैस प्रमात्मैं री अहै आराधना करदै हिन सो अग सांईये हा, जैड़ा सब अशुद्ध चिजा जो भस्म करी दिन्दा हा। "
HEB,13,1,अक्की दूये रै बारै मन्ज चिन्ता करदै रैहन जियां प्रभु रै मणु जो करना चहिन्दा। 
HEB,13,2,"ऐह ध्यान रखा कि अनजाण मणु रा भी अपणै घरै स्वागत करा, इन्या करनै सितै कुछ मणुऐ अनजाणै मन्ज स्वर्गदूता रा भी अपणै घरा मन्ज स्वागत करू हा। "
HEB,13,3,"कैदी मणु री ईनी सुध लेय्आ जिआं कि तुसै भी तियां सोगी कैदी भून, अतै जिआं मणु जो सताया गान्दा हा तंयारै दर्द जो भी इन्या महसुस करा कि तुहै तिन्या सोगी तंयारै दुख मन्ज सहभागी हिन। "
HEB,13,4,बैह सबी मणु मन्ज आदर-मान री गप्‍प समझी गच्छा अतै बछांण शुद्ध रेय्आ क्ओकि प्रमात्मैं व्यभिचारी अतै पराई जनानी बल्लै गाणै बाळै रा न्याय करना। 
HEB,13,5,"अपणी जिन्दगी जो पैसै रै प्रेम थऊँ दूर रखा, जैडा कुछ तुसु बलै हा तैत मन्ज ही खुश रेय्आ क्ओकि प्रमात्मैं अप्पु ही बल्लुरा हा कि “मूँ तुसै कदी भी ना छड़णै हिन अतै ना कदी त्यागणै हिन।” "
HEB,13,6,"ऐत तांई अहै निडर भूच्ची करी बलदै हिन कि, “प्रभु मेरा सहायक हा, मूँ ना डरना हा मणु मेरा कै करी सकदा।” "
HEB,13,7,जैड़ै तुन्दै अगुवै थियै अतै जिऐ तुसु जो प्रमात्मैं रा वचन हणाऊरा हा तियां जो याद रखा। याद करा कि तिन्ये कस तरीकै री जिन्दगी बिताई थी अतै तियां सांईये विस्वास मन्ज बढ़णै री कोशिश करा। 
HEB,13,8,यीशु मसीह कदी ना बदलिन्दा सो कल अज अतै युगा-युग अक्क जिन्‍ना हा। 
HEB,13,9,"अनजाण मणु जो मौका मत देय्आ को सो तुसिओ प्रमात्मैं रै बारै मन्ज होर कोई नोई गल्ला मन्ज विस्वास करनै जो मजबुर करन, ठेरैतांये तुहै अनजाण मणु री भरमाणै बाळी गल्ला मन्ज मत इन्दै। इन्‍नी अनजाण गल्ला जैड़ी तुहै असु थऊँ ना सीखी, जिन्या कि कै खाणा कै ना खाणा ठेरै बारै मन्ज जैड़ै नियम हिन ऐत थऊँ कोई फाईदा ना भुन्दा। "
HEB,13,10,"असु बलै अक्क इन्‍नी वेदी हा जैड़ी सो याजक भी जैड़ै आराधना री जगह सेवा करदै हिन, तैड़ी थऊँ तिन्या जो भी कुछ खाणै रा अधिकार निय्आ। "
HEB,13,11,पैहलै वायदै रै अनुसार हर साल जिन्या गोरू रा खून पापबलि तांई महायाजक महापवित्र जगह मन्ज पाप री माफी तांये लैई गान्दै हिन अतै तियां गोरू री देह तैस छावनी थऊँ बाहर फूकी दिन्दै हिन। 
HEB,13,12,इन्‍नी साहबै ही यीशु मसीह भी मणु जो अपणै खूना सितै पवित्र करनै तांई यरूशलेम शहर बाहर दुख झेलू। 
HEB,13,13,ता अईआ अहै छावनी रै बाहर यीशु वलै चलन ताकि अहै उद्धार पाई सकन अतै मणु रै द्धारा बदनामी सैहणै जो तैयार रैहन जियां तसेरी बदनामी करी। 
HEB,13,14,कजो कि ऐसा दुनिया मन्ज ईदंआ पक्का रैहणै बाळा कोई नगर निआं बल्कि अहै ईणैबाळै अक्क स्वर्गीय नगरा री खोज मन्ज हिन। 
HEB,13,15,ऐत तांई अहै यीशु रै कारण अपणै लवड़ा सितै प्रमात्मैं री स्तुति सदा करदै रैहन ऐह इन्दा तैस तांये बलिदान हा। 
HEB,13,16,"पर भलाई करा अतै जरूरत मंद मणु सोगी अपणी चिजा जो बड़ा, क्ओकि प्रमात्मां इन्‍नै जिन्‍नै बलिदान थऊँ खुश भुन्दा हा। "
HEB,13,17,"अपणै अगुवै री मन्ना अतै तंयारै अधीन रेय्आ क्ओकि सो तुन्दा ध्यान रखदै हिन कि तुहै भटकी ना गाहन। तियां जो अपणी सेवा रा प्रमात्मैं जो हिसाब दिणा पैणा, कि सो ऐस कमां जो खुशी सितै करन, ना कि दुखी भूची करी ना ता तुसिओ कोई फाईदा ना भूणा। "
HEB,13,18,असु तांई प्रार्थना करदै रेय्आ क्ओकि असिओ पक्का पता हा कि इन्दा विवेक शुद्व हा अतै अहै चाहन्दै हिन कि इन्दै सबी कमा रै द्धारा अहै प्रमात्मैं रा आदर करन। 
HEB,13,19,प्रार्थना करनै तांई अऊँ तुसु जो होर भी उत्साहित करदा हा कि अऊँ बड़ै तोळै तुसु बल्लै फिरी इच्ची सकू। 
HEB,13,20,अबै शान्ती दिणैबाळा प्रमात्मां जिनी इन्दै प्रभु यीशु मसीह जो मुरदै थऊँ जीयाऊ जैडा भैड़ा रा महान पाहल हा अतै तिनी अपणै खूना रै द्धारा अनन्त काल रै वायदै जो स्थापित करू हा। 
HEB,13,21,"सो तुसिओ सब गल्ला मन्ज सामर्थ देय्आ कि तुहै तसेरी इच्छा जो पुरा करी सकन, सो तुन्दै अन्दर यीशु मसीह रै सामर्थ रै द्धारा हर भली गल्ला जो पैदा करा जैत सोगी सो खुश भून्दा हा, तसेरी महिमा सदा-सदा तांये भून्दी रेय्आ। आमीन। "
HEB,13,22,"हे विस्वासी भाईओ, अऊँ तुसु सितै विनती करदा कि, तुहै धीरज सोगी इन्या उत्साह भरै उपदेशा जो हुणी लेय्आ क्ओकि मैंई तुसु जो बड़ा थोड़ा करीके लिखु हा। "
HEB,13,23,तुसै ऐह जाणी लेय्आ कि तिमुथियुस ईदंआ विस्वासी भाई जेला थऊँ छुटी गछूरा हा अतै जे सो तोळा पुजी गो ता मूँ तैस सोगी तुसु सितै मुळणा हा। 
HEB,13,24,अपणै सारै अगुवै अतै सबी पवित्र मणु जो नमस्कार करा। इटली देश मन्ज रैहणै बाळै विस्वासी भी तुसु जो नमस्कार करदै हिन। 
HEB,13,25,तुसु सबी पुर प्रमात्मैं रा अनुग्रह भुन्दा रेय्आ। आमीन। 
JAS,1,1,"ऐह पत्री याकूब री तरफा थऊँ हा जैड़ा कि प्रमात्मैं रा अतै प्रभु यीशु मसीह रा दास हा। अऊँ ऐह पत्री यहूदी विस्वासी रै बारह गोत्रा लिखु करदा, जैड़ै कि पुरै संसार मन्ज तितर-बितर भूच्ची करी रैहन्दै हिन तियां जो मेरा नमस्ते। "
JAS,1,2,"हे मेरै विस्वासी भाईओ, जैहणै तुसै कईआ किस्‍मां री परीक्षा मन्ज पैन "
JAS,1,3,"ता ऐत जो पूरी आनन्द री गप्‍प समंझा, ऐह जाणी करी कि तुन्दै विस्‍वासा जो परखणै थऊँ धीरज पैदा भुन्दा। "
JAS,1,4,पर तुसिओ सब कुछ सैहणै तांयें सिखणा चहिन्दा कि तुसै आत्मिक रूप सितै सिद्व भूच्ची गाहन अतै तुसु मन्ज कसी भी खरी गल्ला री कोई कमी ना रेय्आ। 
JAS,1,5,पर तुसु मन्ज अगर कसी जो अक्ल री घटी भोआ ता प्रमात्मैं थऊँ मगां ता सो बिना कोई फटकार सभी जो खुशी सितै दिन्दा अतै तैसिओ दी गाणिआ। 
JAS,1,6,पर विस्‍वासा सितै मंगा अतै कुछ शक मत करा क्ओकि शक करनै बाळा समुंद्र री लैहरा सांईं हा जैड़ी हवा सांईं चलदी अतै उछाळ लैन्दी हिन। 
JAS,1,7,इन्‍ना मणु जैड़ा शक करदा तैसिओ प्रभु थऊँ कुछ ना मुळना। 
JAS,1,8,"ऐसा मणु फैसला ना करी पान्दा की प्रमात्मैं पिचो चलना कि ना चलना, ऐसै मणु बलदै ता हिन पर करदै ना हिन। "
JAS,1,9,विस्वासी जैड़ै गरीब हिन तियां जो ऐहा गल्ला पुर घमण्ड़ करना चहिन्दा कि प्रमात्मैं तियां जो किमती समझू हा। 
JAS,1,10,"अतै विस्वासी जैड़ै अमीर हिन सो अपणै आपा पुर नम्रता री वजह थऊँ घमण्ड़ करन, क्ओकि अविस्वासी अमीर मणु रा धन घा रै फुल्ला सांईं मुरझाई गाणा। "
JAS,1,11,जियां सुरजा निकळदै ही जोरा री धुप पैन्दी हा अतै घा जो हुकाई दिन्दीआ अतै तसेरा फूल झड़ी गान्दा अतै तसेरी शोभा चली गान्दीआ। इन्‍नी साहभे ही अमीर भी पैसै कमान्दै-कमान्दै मरी गाणा। 
JAS,1,12,धन्य हा सो मणु जैडा परीक्षा मन्ज टिक्की रैहन्दा क्ओकि तैस खरै निकळी करी सदा री जिन्दगी रा मुकुट पाणा जठेरा वायदा प्रमात्मैं अपणै प्‍यार करनै बाळै सोगी करूरा हा। 
JAS,1,13,जैहणै कसी री परीक्षा भोआ ता सो ऐह ना बल्ला कि मेरी परीक्षा प्रमात्मां करू करदा क्ओकि ना ता बुरी गल्ला थऊँ प्रमात्मैं री परीक्षा भूच्ची सकदी हा अतै ना ता सो कसी री परीक्षा अप्पु करदा। 
JAS,1,14,पर हर कोई अपणै मनां री इच्छा री कनारी खिन्जी करी तैत मन्ज फसी करी परीक्षा मन्ज पैन्दा। 
JAS,1,15,"ऐह बुरी इच्छा री वजह थऊँ मणु पापी कमां जो जन्म दिन्दा हा, अतै जैहणै पाप ज्यादा वदी गान्दा हा ता सो मौत जो पैदा करदा हा। "
JAS,1,16,"हे मेरै प्यारे विस्वासी भाईओ, धोखा मत खा। "
JAS,1,17,"क्ओकि हरेक खरा अतै उत्तम दान पिता प्रमात्मां री कनारी थऊँ मुळदा जिनी स्वर्गा री हरेक ज्योती जो बणाऊरा, सो परछाई सांईये ना बदलिन्दा सो सदा अटल रैहन्दा। "
JAS,1,18,"तिनी अपणी ईच्‍छा रै मुताबक असु जो सच्चाई रै वचना सितै नोई जिन्दगी दिती हा, ताकि अहै विस्वासी तसेरी रचना मन्ज सबी थऊँ जरूरी हेस्सा बणी गान। "
JAS,1,19,"हे मेरै विस्वासी भाईओ, ऐह गप्‍प तुसै जाणदै हिन, ऐत तांई हरेक मणु हुणनै मन्ज ध्यान करनै बाळा अतै बलणै मन्ज धीरज रखणै बाळा अतै गुस्सा करनै मन्ज देर करनै बाळा भोआ। "
JAS,1,20,क्ओकि जैहणै मणु जो गुस्सा इन्दा ता प्रमात्मां जियां चाहन्दा तियां सो मणु धर्मी जिन्दगी ना जी सकदा। 
JAS,1,21,ऐत तांई सारै मनां रै मळा अतै बैर-वरोधा री बढ़ती जो दूर करीके प्रमात्मैं रै वचना जो नम्रता सितै मन्‍नी लेय्आ जैडा कि दिला मन्ज समाई दितुरा अतै जैडा तुन्दै प्राणा रा उद्धार करी सकदा। 
JAS,1,22,पर प्रमात्मैं रै वचना रा पालन करणै बाळै बणा अतै मात्र हुणनैबाळै ही ना जैड़ै कि अपणै आपा जो धोखा दिन्दै हिन। 
JAS,1,23,क्ओकि जैडा कोई प्रमात्मैं रै वचना जो हुणनैबाळा हा अतै तैत पुर चलणै बाळा निआं ता सो मणु तैस मणु सांईं हा जैडा कि अपणै असली चेहरै जो शीसै मन्ज हेरदा। 
JAS,1,24,ऐत तांई कि सो अपणै मुँहा जो हेरी करी चली गाहन्‍दा अतै बड़ा जल्दी भुली गाहन्‍दा कि मेरा मुँह किना थू। 
JAS,1,25,पर जैडा मणु प्रमात्मैं री सिद्व व्यवस्था जैड़ी आजादी दिन्दी हा तैत पुर ध्यान करदा रैहन्दा तैस अपणै कमां मन्ज ऐत तांई आशीष पाणी हा कि सो हुणी करी ना पर तठेरै मुताबक ही कम करदा हा। 
JAS,1,26,अगर कोई अपणै आपा जो भक्त समझा अतै अपणी जीभा पर रोक ना लगा पर अपणै मनां जो धोखा देय्आ ता तसेरी भक्ति व्यर्थ हा। 
JAS,1,27,इन्दै पिता प्रमात्मैं रै नेड़ै शुद्ध अतै साफ भक्ति ऐह हा कि अनाथ अतै विधवा जनानी रै दुखा मन्ज तंयारा खयाल रखा अतै अपणै आपा जो संसार री बुराई थऊँ निष्कलंक रखा। 
JAS,2,1,"हे मेरै विस्वासी भाईओ, तुहै इन्दै महिमायुक्त प्रभु यीशु मसीह रै चेलै हिन ठेरैतांये तुसु मन्ज पक्षपात ना भोआ। "
JAS,2,2,उदाहरण तांयें अगर अक्क मणु तुसु मन्ज सोना पैहनी करी अतै छैळ-छैळ कपड़ै पाई करी तुन्दी सभा मन्ज अईआ अतै अक्क गरीब भी मैइलै-कुचैएलै कपड़ै लाई करी अईआ। 
JAS,2,3,"अतै तुसै तैस छैळ कपड़ै बाळै रा ज्यादा मान करीके बलन कि, “तुसै ओठी खरी जिनी जगहा बैहा,” अतै तैस गरीबा सितै बलन, “तू एठी खड़ी रै,” या फिरी कि “मेरै पैरा री पीढ़ी बलै थलै बैही रै।” "
JAS,2,4,ता कै तुसै अप्पु मन्ज भेद-भाव ना करू अतै बुरै विचार सितै न्याय करनै बाळै ना ठेहरै? 
JAS,2,5,"मेरै विस्वासी भाईओ हुणा, प्रमात्मैं ऐस संसारा रै गरीबा जो चुणुरा कि विस्‍वासा मन्ज अमीर भून। अतै तैस राज्य रै अधिकारी बणन जठेरी सौगन्द प्रमात्मैं तियां सितै करूरी हा जैड़ै तैस सितै प्‍यार रखदै हिन। "
JAS,2,6,"पर तुसै तैस कंगाला री बेईज्जती करीआ, कै अमीर मणु तुसू पुर अत्याचार ना करदै हिन? अतै सो ही तुसु जो कचैहरी मन्ज ना रगड़दै हिन? "
JAS,2,7,कै सो तैस महान नां यीशु मसीह री निन्दा ना करदै हिन जसेरै तुसै समझै गान्दै? 
JAS,2,8,"फिरी भी जे तुसै पवित्रग्रन्था रै वचना रै मुताबक कि तू अपणै पड़ेही सोगी अप्पु सांईं प्‍यार रख, ता सचमुच तैसा राज्य व्यवस्था जो पूरी करदै हिन, ता खरा ही करदै हिन। "
JAS,2,9,पर जे तुसै पक्षपात करदै हिन ता पाप करदै हिन अतै व्यवस्था तुसु जो अपराधी ठहरान्दी हा। 
JAS,2,10,क्ओकि जैडा कोई सारी व्यवस्था जो मन्दा पर अक्की गल्ला मन्ज चूक करदा ता सो सबी गल्ला मन्ज दोषी ठहरदा। 
JAS,2,11,"ऐत तांई कि जिनी ऐह बल्लुरा कि, “तू व्यभिचार मत करना” तिनी ऐह भी बल्लुरा कि “तू हत्या मत करना,” अतै जे तैंई व्यभिचार ता ना करू पर हत्या करी ता भी तू व्यवस्था जो तोड़णै बाळा ठहरू। "
JAS,2,12,तू तियां मणु सांईं वचन बल्लै अतै कम भी करै जिआंरा न्याय अजादी री व्यवस्था रै मुताबक भूणा। 
JAS,2,13,"क्ओकि जिनी दया ना करी तंयारा न्याय भी बिना दया रा भूणा, अगर तुहै होरी पुर दया करी हा ता प्रमात्मां भी तुसु पुर न्याय रै दिन दयावान भूणा। "
JAS,2,14,"मेरै विस्वासी भाईओ, जे कोई बल्ला कि मिन्जो यीशु मसीह पुर विस्वास हा पर भलै कम ना करदा भोआ ता ऐत थऊँ के फायदा? कै ईना जिन्‍ना विस्वास तसेरा उद्धार करी सकदा? "
JAS,2,15,अगर कोई विस्वासी भाई या बैहण नगैं भून अतै तियां जो हर रोज खाणै री कमी भोआ। 
JAS,2,16,"अतै तुसु मन्ज कोई तियां सितै बल्ला कि प्रमात्मां पुरा करला, तुसै गर्म रेय्आ अतै तृप्त रेय्आ, पर जैड़ी चीज तंयारै शरीरा तांई चैहिन्दा सो तुहै ना दीन ता कै फाईदा? "
JAS,2,17,तियां ही विस्वास भी अगर भलै कम्मा सोगी ना भोआ ता अपणै स्वभाव मन्ज मरूरा। 
JAS,2,18,"अगर कोई बैहंस करदा कि मिन्जो विस्वास हा मिन्जो कमा री जरूरत निय्आ, ता मिन्जो दस कि तू अपणै विस्वास जो भलै कमा रै बिना कियां सावित करी सकदा हा, पर मूँ अपणा विस्वास अपणै भलै कमां सितै तिजो दसणा। "
JAS,2,19,"तिजो विस्वास हा कि अक्क ही प्रमात्मां हा, तू ठीक बलदा, दुष्‍टात्मा भी विस्वास रखदी अतै थरथर कम्मदी हिन। "
JAS,2,20,"पर हे मुर्ख मणुआ कै तू ऐह भी नां जाणदा, कि भलै कम्मा बिना विस्वास बेकार हा? "
JAS,2,21,जैहणै इन्दै पूर्वज अब्राहमे अपणै पुत्र इसहाक जो वेदी पुर चढ़ाऊ ता प्रमात्मैं तैसिओ ऐस कमां सितै धर्मी ठहराऊ। 
JAS,2,22,ता तैंई हेरी ही लैऊ हा कि विस्वासै तसेरै कमां सितै मिलीकरी असर दसु अतै कमां सितै विस्वास सचा सावित भुआ। 
JAS,2,23,अतै पवित्रग्रन्था रा ऐह वचन पुरा भुआ कि अब्राहमे प्रमात्मैं पुर विस्वास रखू ठेरैतांये अब्राहम प्रमात्मैं री नजरा मन्ज धर्मी बणी गो अतै सो प्रमात्मैं रा मित्र समझिया गो। 
JAS,2,24,ता तुसै हेरी लेऊ कि मणु मात्र विस्‍वासा सितै ही ना पर भलै कमां सितै भी धर्मी ठहरदा हा। 
JAS,2,25,इन्‍नी साहबै ही राहाब वेश्या भी थी जैहणै तैसै दूता जो अपणै घरै शरण दिती अतै तियां जो दुऐ रस्तै मितै विदा करू ता सो अपणै तैस कमां सितै धर्मी ठहरी। 
JAS,2,26,ऐस तरीकै जियां शरीर सांस बगैर मरूरा हा तियां ही विस्वास भी कम्मा बिना मरूरा हा। 
JAS,3,1,"मेरै विस्वासी भाईओ, तुसु मन्ज बड़े सारै कलीसिया मन्ज उपदेशक ना बणन, क्ओकि ऐह जाणी लेय्आ कि असु उपदेशका ज्यादा दोषी ठहरना। "
JAS,3,2,ऐह ऐत तांई कि अहै उपदेशक मती बरी चूक करी गान्हदै हिन अतै जैडा वचना मन्ज ना चूका सो ही ता सिद्व मणु हा अतै सारै जिस्मां जो अपणै वशा मन्ज करी सकदा। 
JAS,3,3,जैहणै घोड़ै जो अपणै वशा मन्ज करनै तांई तआंरै मूँहा मन्ज लगाम लगान्दै कि अहै तआंरै पुरै शरीरा जो वशा मन्ज करी सकदै हिन। 
JAS,3,4,"हेरा, समुंद्री जहाज भी हालांकि बड़े-बड़े भून्दै हिन अतै तेज हवा सोगी चलाये गान्दै हिन फिरी भी अक्क छोटी जिन्‍नी पतवारा सितै चालक अपणी ईच्‍छा रै मुताबक तैतिओ घुमाई दिन्दा। "
JAS,3,5,"तिन्‍नी साहबै जीभ भी अक्क छोटा जिन्‍ना अंग हा पर मोट्टी-मोट्टी डिन्गा मरदी हा, हेरा थोड़ी जिन्‍नी अगी सितै कतूणै मोट्टै जंगला मन्ज अग लगी गाहन्दी हा। "
JAS,3,6,"जीभ भी अक्क अग सांईयै हा; जीभ इन्दै अंगा मन्ज अक्क ऐसा हेस्सा हा जैड़ा बुरा हा, ऐह पुरी देह पुर कलंक लान्दिआ, अतै जिन्दगी री गति मन्ज अग लाई दिन्दीआ, अतै नरक कुण्ड़ री अगी सांईये जळदी रैहन्दिआ। "
JAS,3,7,सारी किस्‍मां रै बणा रै जानवर पक्षी अतै पेटा रै भारै चलणै बाळै जानवर अतै पाणी रै जानवर मानस जाती रै वशा मन्ज भूच्ची सकदै हिन अतै भूच्ची भी गच्छुरै हिन। 
JAS,3,8,"पर जीभा जो मणु मन्ज कोई भी अपणै वशा मन्ज ना करी सकदै हिन, ऐह अक्क इन्‍नी बला हा जैड़ी की कदी भी ना रूकदी हा, ऐह ता प्राणा जो नाश करनै बाळै जहर सितै भरूरी हा। "
JAS,3,9,ऐसा जीभा सितै ही अहै प्रमात्मैं री स्तुति करदै हिन अतै ऐत सितै ही अहै मणु री जैड़ै कि प्रमात्मैं रै रूपा मन्ज पैदा भछूरै हिन तियां जो हराप दिन्दै हिन। 
JAS,3,10,अक्क ही मूँहा सितै धन्यवाद अतै हराप दोनो निकळदै हिन। मेरै विस्वासी भाईओ इन्‍ना ना भूणा चहिन्दा। 
JAS,3,11,कै पाणी रै छरूढू थऊँ अक्की ही मूँहा थऊँ मीठा अतै लूणका पाणी निकळी सकदा? 
JAS,3,12,"हे मेरै विस्वासी भाईओ, कै अंजीरा रै रूखा थऊँ जैतून या अंगुरा री बेला मन्जा अंजीर लगी सकदै हिन? तिआंई लूणकै छरूढू थऊँ मीठा पाणी ना निकळी सकदा। "
JAS,3,13,तुसु मन्ज ज्ञानवान अतै समझदार कुण हा? अगर कोई ईना भोआ ता सो अपणै कमां जो खरै चाल चलना सितै नम्र भूच्ची करी दसा जैडा कि ज्ञाना थऊँ पैदा भून्दिआ। 
JAS,3,14,पर अगर तुसै अपणै-अपणै मनां मन्ज कड़वापन रखदै अतै खुदगर्ज हिन ता ऐसा सच्चाई रा इन्कार मत करदै अतै ना ही झूठ बल्लै। 
JAS,3,15,ऐस तरह रा ज्ञान सो निआं जैडा कि स्वर्गा थऊँ इन्दा बल्कि संसारिक हा अतै शैतानिक हा। 
JAS,3,16,ऐत तांई कि जेठी जळणी अतै स्वार्थ भून्दा हा तैठी बखेड़ै अतै हर किस्‍मां रा बुरा काम भून्दा हा। 
JAS,3,17,"पर जैडा ज्ञान स्वर्गा थऊँ इन्दा पैहलै ता सो पवित्र भुन्दा फिरी मिलनसार, नर्म अतै सभी जो खरा लगणै बाळा, दया सोगी भरूरा, खरै कमा सितै भरूरा अतै बिना भेद-भाव अतै बिना कसी कपटा बाळा भुन्दा। "
JAS,3,18,अक दूये सोगी शान्ती सोगी व्यवहार करनै रा परिणाम ऐह भून्दा सो अक दूये सोगी धार्मिकता री जिन्दगी बीतातें हिन। 
JAS,4,1,तुसु मन्ज लड़ाई-झगड़ा कठी थऊँ आये हिन? कै तियां स्वार्थीपन या दुष्‍ट शैतान री अभिलाषा थऊँ ना हिन जैड़ै कि तुन्दै दिला मन्ज हिन? 
JAS,4,2,तुसै लालच रखदै हिन पर तुसु जो ना मुळदा। तुसै हत्या अतै जळणी करदै हिन मगर तुसु जो कुछ भी ना मुळदा तुसै झगड़दै अतै लड़दै हिन। पर तुसु जो ऐत तांई ना मुळदा कि तुसै प्रमात्मैं थऊँ ना मन्गदै हिन। 
JAS,4,3,तुसै मन्गदै हिन फिरी भी पान्दै ना हिन ऐत तांई कि बुरी इच्छा सितै मन्गदै हिन ताकि अपणै भोग-विलास मन्ज सब कुछ ऊड़ारी दीन। 
JAS,4,4,"हे अविस्वास योग्य मणुओ कै तुसै ना जाणदै कि संसारा सितै मित्रचारा रखणा प्रमात्मैं सितै बैर रखणा हा, अतै जैडा कोई संसारा रा मित्र बणना चाह ता सो अपणै आपा जो प्रमात्मैं रा दुश्‍मण बणान्दा। "
JAS,4,5,"तुसै ऐह ना समझदै हिन कि पवित्रग्रन्थ कै बलदा हा, जैडा प्रमात्मैं रा पवित्र आत्मा इन्दै दिला अंदर बसऊरा हा सो इन्‍नी लालसा करदा कि अहै ईनी जिन्दगी जीन जैत थऊँ प्रमात्मां खुश भोआ। "
JAS,4,6,"प्रमात्मां ता होर भी अनुग्रह दिन्दा, ऐत तांई पवित्रग्रन्था मन्ज ऐह लिखुरा कि : “प्रमात्मां अभिमानी रा वरोध करदा, पर दीन मणु पुर कृपा करदा।” "
JAS,4,7,ठेरैतांये प्रमात्मैं रै अधीन भूच्ची गच्छा अतै जैड़ा शैतान चाहन्दा सो मत करा ता तैस तुन्दै नेड़ै थऊँ नह्ही गाहणा। 
JAS,4,8,"प्रमात्मैं रै नेड़ै अईआ ता तैस भी तुन्दै नेड़ै इणा, हे पापीओ अपणी जिन्दगी जो शुद्व करा तुन्दी बफादारी प्रमात्मैं अतै संसारा मन्ज फसुरी हा। "
JAS,4,9,अपणी गलती री वजह थऊँ दुखी भोआ अतै शोक करा अतै रोआ तुन्दा हासणा शोक मन्ज अतै तुन्दी खुशी उदासी मन्ज बदली गच्छा 
JAS,4,10,प्रभु रै सामणै दीन बणा ता तैस तुसु जो सिरोमणी बणाणा। 
JAS,4,11,"हे विस्वासी भाईओ, तुसै अक्की दुऐ री बदनामी मत करा। जैडा अपणै भाई री बदनामी करदा या अपणै भाई पुर दोष लान्दा सो व्यवस्था जो बदनाम करदा अतै व्यवस्था पुर दोष लान्दा। अगर तू ईयां करदा ता व्यवस्था पुर चलणै बाळा ना पर तठेरा न्याय करनै बाळा ठहरदा। "
JAS,4,12,"व्यवस्था दिणैबाळा अतै न्याय करणै बाळा ता अक्क ही हा सो हा प्रमात्मां जैस मन्ज बचाणै री अतै नाश करनै री शक्ति हा, पर तू कुण हा जैडा होरी रा न्याय करदा फिरदा हा? "
JAS,4,13,तुसै जे ऐह बलदै हिन कि अज या दोतै कसी होरी नगरा मन्ज गिच्ची करी अक्क साल बताणा अतै व्यपार करीके मुनाफा कमाणा। 
JAS,4,14,"पर ऐह ना जाणदै कि दोतै कै भूणा, हुणी ता लेय्आ, तुन्दी जिन्दगी हा कै? तुसै ता मन्ना ईनै हिन जिंआं कि पाणी रा भाफ जैडा थोड़ी देर ता हुज्जदा पर फिरी लोप भुच्‍ची गान्दा। "
JAS,4,15,"ठेरै बदलै ता तुसिओ इआं करना चहिन्दा कि, “अगर प्रभु चाह ता अहै जिन्दा रैहन, अतै ऐह या सो कम भी करनै।” "
JAS,4,16,"पर अबै तुसै अपणी डीगां पुर घमण्ड़ करदै हिन, ईना जिन्‍ना सब घमण्ड़ बुरा भुन्दा। "
JAS,4,17,ऐत तांई जैडा कोई भलाई करना जाणदा अतै ना करदा तैस तांई ऐह पाप हा। 
JAS,5,1,"हे धनवान मणु हुणी ता लेय्आ, तुसै अपणै-अपणै क्‍लेशा पुर जोरा सितै रूण कळत पा। "
JAS,5,2,तुन्दा धन नष्‍ट भूच्ची गो अतै तुन्दै कपड़ै जो कीड़ै खाई गै। 
JAS,5,3,तुन्दै सोनै-चान्दी पुर काई लगी गैई हा अतै तैसा काई तुन्दै बारै मन्ज गवाई दिणी हा जैहणै प्रमात्मैं तुन्दा न्याय करना। प्रमात्मैं तुसिओ दण्ड दिणा क्ओकि तुसै आखरी युगा मन्ज धन इकट्ठा करूआ। 
JAS,5,4,"हेरा, जिऐ मजदूरै तुन्दै खेता री फसल कटी तिआंरी सो मजदूरी जैड़ी तुसै धोखै सितै रखी लैई सो जोरा सितै डडू करदै हिन अतै बटोळने बाळै री पुकार, सेना रै प्रमात्मैं हुणी लैई हा। "
JAS,5,5,तुसै धरती पुर भोग-विलास मन्ज ही लगी रै अतै बड़ा ही सुख भोगू। जियां भैड़ा जो मोटा ताजा करया गान्दा कि तैहा जो बड़ाया गच्छा तियां ही तुहै भी अपणै आपा जो ईयां तैयार करू करदै पर तुहै ना जाणदै कि अक्क दिन प्रमात्मैं तुन्दा ईयां ही कठोरता सोगी न्याय करना। 
JAS,5,6,"तुसै धर्मी जो दोषी ठहराई करी मारी दिता, तैस तुन्दा सामना ना करी पाणा। "
JAS,5,7,"ता हे विस्वासी भाईओ, प्रभु रै ईणै तिकर धीरज रखा, जियां किसान धरती पुर कीमती फळा पकणै तक पैहलै अतै आखरी बरखा तक धीरज रखदा हा। "
JAS,5,8,तुसै भी तियां ही धीरज रखा अतै अपणै दिला जो मजबुत करा क्ओकि प्रभु रा दोवारा फिरी इणा नेड़ै हा। 
JAS,5,9,"हे विस्वासी भाईओ अक्की दुऐ पुर दोष मत ला ताकि तुसै भी दोषी ना ठैहरन, हेरा न्याय करनै तांयें यीशु ता जल्दी इणै बाळा हा। "
JAS,5,10,"हे विस्वासी भाईओ जिऐ भविष्‍यवक्तै प्रभु रै नां सितै गल्ला करी, तियां जो दुख झेलनै अतै धीरज रखणै रा अपणै तांई आर्दश समझा। "
JAS,5,11,"हेरा, अहै धीरज धरनै बाळै जो धन्य बलदै हिन, तुसै अय्यूब रै धीरजा रै बारै मन्ज ता हुणुरा ही भूणा अतै प्रभु री तरफा थऊँ जैडा इनाम मुळु तैत जो भी जाणी लैऊ हा, जैत थऊँ प्रभु री बड़ी ज्यादा करूणा अतै दया प्रकट भुन्दी हा। "
JAS,5,12,पर विस्वासी भाईओ सभी थऊँ खरी गप्‍प ऐ हा कि सौगन्द मत खान्दै ना ता स्वर्गा री अतै ना धरती री ना कसी होरी चीजा री पर तुन्दी गल्ल हाँ री हाँ मन्ज अतै ना री ना मन्ज भोआ कि तुसै प्रमात्मैं द्धारा सजा रै योग्य ना ठैहरन। 
JAS,5,13,अगर तुसु मन्ज कोई दुखी भोआ ता सो प्रार्थना करा जे खुश भोआ ता स्तुति भजन गा। 
JAS,5,14,जे तुसु मन्ज कोई रोगी भोआ ता कलीसिया रै स्याणै मणु जो हैदा अतै प्रभु रै नां सितै तेल मळी करी तैस तांई प्रार्थना करा। 
JAS,5,15,प्रार्थना करदै टैमैं विस्वासी प्रभु पुर विस्वास रखी करी प्रार्थना करनै सितै सो रोगी ठीक भूच्ची गाहणा अतै प्रभु तैस जो उठाली करी खरेडी दिणा अतै जे तिनी पाप भी करूरा भोआ ता तठेरी माफी भूच्ची गाहणी हा। 
JAS,5,16,"ठेरैतांये तुसै अक्की दुऐ रै सामणै अपणै-अपणै पापा जो मनी लेय्आ अतै अक्की दुऐ तांई प्रार्थना करा जैत सितै ठीक भूच्ची गाहन, धर्मी मणु री प्रार्थना रै प्रभाव सितै मता कुछ भूच्ची सकदा। "
JAS,5,17,"भविष्‍यवक्ता एलिय्याह भी ता असु सांईं दुख-सुख भोगी मणु थू, अतै तिनी गिड़-गिड़ाई सितै प्रार्थना करी कि बरखा ना भोआ अतै साढ़ै त्राई साला तिकर धरती पुर बरखा ना भूई। "
JAS,5,18,फिरी तिनी प्रार्थना करी अतै अम्बरा थऊँ बरखा भूई अतै धरती मन्ज पैदावार भूई। 
JAS,5,19,"हे मेरै विस्वासी भाईओ, अगर तुसु मन्ज कोई सच्चाई रै रस्तै थऊँ भटकी गच्छा ता तैस जो कोई होर फेरी लैई अईआ। "
JAS,5,20,"ता ऐह गल्ल पक्का हा कि जैडा कोई कसकी भटकुरै पापी जो फेरी लैईला, सो अक्की प्राणा जो मौती थऊँ बचाणै बाळा भूणा अतै तसेरै पापा जो प्रमात्मैं थऊँ माफी दुआणै बाळा भूणा। "
1PE,1,1,"ऐह पत्री पतरस री तरफ थऊँ हा जैड़ै यीशु मसीह रा प्रेरित हा। अऊँ ऐह पत्री प्रमात्मैं द्धारा चुणुरै तिन्या मणु तांये लिखु करदा जैड़ै परदेसी सांईयै पुन्तुस, गलातिया, कप्पदुकिया, आसिया अतै बिथुनिया रै परदेसा मन्ज तितर-बितर भूच्ची करी रैहन्दै हिन। "
1PE,1,2,पिता प्रमात्मैं पैहलै थऊँ ही तुसिओ जाणी अतै चुणी लैऊरा अतै तसेरी आत्मै तुसिओ पवित्र करूरा। तुहै यीशु मसीह री आज्ञा रा पालन करीके तसेरै खूना रै द्धारा धुली गच्छुरै हिन। अऊँ प्रार्थना करदा कि प्रमात्मां तुसिओ होर भी अनुग्रह अतै शान्ती दिन्दा रेय्आ। 
1PE,1,3,"इन्दै प्रभु यीशु मसीह रै पिता अतै प्रमात्मैं रा धन्यवाद भोआ। प्रमात्मैं असु पुर बड़ी दया करीके असिओ नोई जिन्दगी दिती क्ओकि प्रमात्मैं यीशु मसीह जो मरूरै थऊँ दोवारा जीयाऊ, तिनी असिओ भरोसै सोगी जिणै री सामर्थ दितुरी हा, अतै अहै उम्मीद रखी सकदै हिन कि असिओ सो सब कुछ मुळणा जैड़ा तिनी असिओ दिणै रा वायदा करूरा हा। "
1PE,1,4,"अहै तैस टैमां री भाळ करू करदै हिन कि अहै तैहा धन्य आशीष जो पाई सकन जैड़ी प्रमात्मैं अपणै मणु तांये स्वर्गा मन्ज रखुरी हा जैड़ी कोई सड़ाहट निय्आ, कुछ खराब ना भूच्ची सकदा, अतै फिका ना भूच्ची सकदा। "
1PE,1,5,प्रमात्मां अपणी सामर्थ रै द्धारा तुन्दी रक्षा करदा हा क्ओकि तुहै यीशु मसीह पुर विस्वास करदै हिन। यीशु मसीह रै दोवारा इणै तक तैस तुन्दी रक्षा करदै रैहणा फिरी तुसु जाणी पाणा कि प्रमात्मैं तुन्दा पुरै तरीकै पाप अतै मौत थऊँ उद्धार करू हा। 
1PE,1,6,ऐसा वजह थऊँ तुहै खुश हिन अतै इणै बाळै टैमां मन्ज भी तुसिओ होर खुशी मुळणी हा; भलै ही तुसिओ हालि कुछ टैमां तांयें कई तरह दुखा मन्ज रैहणा पैई सकदा हा। 
1PE,1,7,"इन्या परीक्षा रा मकसद ऐह जाणना हा कि तुहै प्रमात्मैं पुर विस्वास करदै हिन कि ना। तुन्दा विस्वास यीशु मसीह ऐसा हा जिन्या अगी मन्ज तपाऊरै सोनै री कीमत भून्दी हा। तिन्या ही अगर तुहै इन्या दुखा जो सैहणै थऊँ बाद विस्वास मन्ज मजबुत रैह ता तुसु यीशु मसीह रै दोवारा इणै पुर प्रशंसा, महिमा अतै आदर रा कारण भूणा। "
1PE,1,8,"तुहै यीशु मसीह जो कदी ना हेरूरा फिरी भी तैस सोगी प्रेम करदै हिन, तैस पुर तुहै बिना हेरै विस्वास करदै हिन ठेरैतांये तुहै खुश अतै मगन हिन जैडा वर्णन थऊँ बाहर हा। "
1PE,1,9,तैस पुर विस्वास करनै रा इनाम तुन्दै प्राणा रा उद्धार हा। 
1PE,1,10,ऐस ही उद्धार रै वारै मन्ज तियां भविष्‍यवक्तै बड़ी खोजबीन अतै जाँच-पड़ताल करी अतै भविष्‍यवाणी भी करी प्रमात्मैं रै तैस अनुग्रह रै बारै मन्ज जैडा तुसु पुर भूणै बाळा थू। 
1PE,1,11,सो ऐसा गल्ला री खोज मन्ज थियै कि ऐह कैहणै भूणा या कस हालत मन्ज भूणा; जैड़ा मसीह रा आत्मा तंयारै अन्दर थऊँ गल्ला करू करदा थू। क्ओकि आत्मा पैहलै थऊँ ही यीशु मसीह रै दुख अतै तसेरै बाद इणै बाळी महिमा रै बारै मन्ज ऐह बलुरा थू। 
1PE,1,12,पर प्रमात्मैं इन्या भविष्‍यवक्ता जो बल्लू कि तंयारा संदेश सिर्फ अपणै तांये ना पर तुसु तांये हा। ऐह संदेश यीशु मसीह रै सुसमाचार रै बारै मन्ज हा जैतिओ तुहै हवजु हुणी लैऊ हा। प्रमात्मैं अपणै पवित्र आत्मा जो स्वर्गा थऊँ भैजु ताकि ऐह मणु तुसिओ सुसमाचार हुणाई सकन ऐह सब ऐतना अदभुत हा कि स्वर्गदूत भी इन्या गल्ला जो बड़ी उत्सुकता सोगी हेरू करदै हिन। 
1PE,1,13,"ठेरैतांये अपणै मना जो प्रमात्मैं री आज्ञा मनणै जो तैयार करा, ठेरा अर्थ ऐह हा कि अपणै मना जो अनुशाशित करा अतै ऐह उम्मीद रखा कि जैहणै यीशु मसीह स्वर्गा थऊँ इणा, ता तुसु भली चिजा पाणी जैडा प्रमात्मैं तुसु तांये करी दितुरा। "
1PE,1,14,अक्क अच्छै बच्चै सांईये जैड़ै अपणै पिता री आज्ञा रा पालन करदा हा तुहै भी प्रमात्मैं री आज्ञा रा पालन करा। जैहणै तुहै सच्चाई जो ना जाणदै थियै ता जैड़ी बुरी इच्छा तुन्दी थी तिन्या बुरै कमा जो मत करा। 
1PE,1,15,"पर सो प्रमात्मां जिनी तुसिओ चुणुरा हा सो पवित्र हा, ता तुहै भी अपणै बुरै कमा जो छड़ी करी पवित्र बणा। "
1PE,1,16,"क्ओकि पवित्रग्रन्था मन्ज लिखुरा, “पवित्र बणा, क्ओकि अऊँ पवित्र हा।” "
1PE,1,17,अतै याद रखा कि स्वर्गीय पिता जैस सोगी तुहै प्रार्थना करदै हिन सो कोई पक्षपात ना करदा। तैस तुन्दै कमा अनुसार इनाम दिणा ठेरैतांये तुसिओ तसेरै आदर योग्य ड़र मन्ज अपणी जिन्दगी ऐसा धरती मन्ज अक्क परदेसी सांईये बिताणी हा। 
1PE,1,18,क्ओकि तुहै जाणदै हिन कि प्रमात्मैं तुसिओ तैहा वेकार जिन्दगी थऊँ जैड़ी तुहै तुन्दै बापदादे थऊँ पाऊरी थी छुड़ानै तांये किमत दितुरी हा अतै सो किमत कोई नाश भूणैबाळी चिज सोना या चाँदी निय्आ 
1PE,1,19,"पर निर्दोष अतै निष्कलंक मेम्नै, मतलब मसीह रै किमती खूना रै द्धारा भूआ। "
1PE,1,20,संसार री उत्पति थऊँ पैहलै ही प्रमात्मैं यीशु मसीह जो छुटकारै तांये चुणी लैऊ अतै ऐस संसार रै अन्त रै दिना मन्ज प्रकट भुआ कि तुसिओ लाभ भोआ। 
1PE,1,21,सो ठेरैतांये प्रकट भुआ कि तुसिओ प्रमात्मैं पुर विस्वास करनै मन्ज अगुवाई करा जिनी मसीह जो मुरदै थऊँ जीयाऊ अतै तैसिओ महिमा दिती। ठेरैतांये तुहै प्रमात्मैं पुर अपणा विस्वास अतै उम्मीद रखदै हिन। 
1PE,1,22,"जैहणै तुहै सच्चाई रा पालन करू ता तुसिओ तुन्दै पापा थऊँ शुद्ध करया गो, ठेरैतांये तुसिओ अक्की दूये सोगी भाईचारै रा दिला री गहराई सोगी निष्‍कपट ज्यादा प्रेम करना चहिन्दा। "
1PE,1,23,तुसिओ ऐह कम ठेरैतांये करना चहिन्दा क्ओकि तुहै प्रमात्मैं थऊँ नोई जिन्दगी पाऊरी हा। तुहै ऐह जिन्दगी नाश भूणै बाळै तरीकै सितै ना पर कदी ना खत्म भूणै बाळै तरीकै सितै मतलब कि प्रमात्मैं रै जिन्दै अतै सदा तक रैहणै बाळै वचना रै द्धारा पाऊरी हा। 
1PE,1,24,"क्ओकि पवित्रग्रन्था मन्ज लिखुरा कि, “हरेक मणु घा सांईये हा, अतै तंयारी सब शोभा घा रै फूला सांईये हा। घा हूक्की गान्दा, अतै फूल झड़ी गान्दै, "
1PE,1,25,पर प्रभु रा वचन युगायुग टिकी रैहन्दा हा।” अतै ऐह वचन मसीह रै बारै मन्ज सो सुसमाचार हा जैडा तुसिओ हुणाया गो थू। 
1PE,2,1,ठेरैतांये सब तरह रा बैरभाव अतै छल कपट अतै डाह अतै निन्दा जो दूर करा। 
1PE,2,2,जिन्या अक्क पैदा भच्छुरा बच्चा दुधा तांये लालच करदा हा तुसिओ भी प्रमात्मैं रै बचना जो सिखणै री लालच करना चहिन्दा ताकि तुहै तसेरै द्धारा उद्धार पाणै तांये बढ़दै गाहन। 
1PE,2,3,"क्ओकि पवित्रग्रन्था मन्ज लिखुरा हा कि, “तुहै अनुभव करी लैऊरा कि प्रभु भला हा।” "
1PE,2,4,"यीशु बलै अईआ, सो जिन्दा पत्थर जैसिओ मणुऐ ता निकम्मा बणाऊ पर प्रमात्मैं तैसिओ वेशकिमती समझी करी चुणी लेऊ। "
1PE,2,5,"अतै जियां मणु पत्थरा सितै घर बणांदा, तियां ही प्रमात्मां सब विस्वासियों जोडु करदा कि अक्क ऐसा भवन बणा जैस मन्ज पवित्र आत्मा वास करी सकी। सो ऐसा ठेरैतांये करू करदा हा ताकि तुहै सब तियां याजका सामणै जैडा बलिदान चढांदै थियै, खरै कम्मा जो करी सकन क्ओकि यीशु मसीह असु सबी तांये अपणी जान दितुरी हा। "
1PE,2,6,"ऐसा वजह थऊँ पवित्रग्रन्था मन्ज भी लिखुरा हा कि, “हेरा, अऊँ यरूशलेम शहर मन्ज कोणै रा पत्थर रखदा हा, जैसिओ बड़ा आदर पाणै तांये चुणया गच्छुरा हा। जैडा कोई तैस पुर विस्वास करला, सो कसी भी तरीकै सितै शर्मिदा ना भोला।” "
1PE,2,7,"ऐह पत्थर तुसु विस्वासी तांये ता बड़ा किमती हा पर जैड़ै विस्वास ना करदै तिन्या तांये पवित्रग्रन्था मन्ज लिखुरा कि, “जैस पत्थर जो राजमिस्त्रिये निकम्मा ठहराऊ थू, सो कोणै रा सिरा भूच्ची गोआ,” "
1PE,2,8,"अतै पवित्रग्रन्था मन्ज ऐह भी लिखुरा कि, “ऐह सो पत्थर हा जैत थऊँ मणु जो ठोकर लगणी हा अतै ऐह ही सो चट्टान हा जैसा मणु जो फैंकणा हा,” ऐह ठेरैतांये पैई गान्दै हिन क्ओकि तिन्यै प्रमात्मैं रै वचना जो मनणै थऊँ इन्कार करू। प्रमात्मैं तिन्या तांये ऐह ही योजना बणाऊरी थी कि तिन्या सोगी इन्या ही भोआ। "
1PE,2,9,प्रमात्मां जैड़ा राजा हा तुहै तसेरै खास चुणुरै मणु हिन अतै तसेरै याजक हिन। तुहै प्रमात्मैं तांये समर्पित अतै प्रमात्मैं रै अपणै मणु हिन। तिनी तुसिओ अंधकार थऊँ तसेरी अदभुत ज्योती मन्ज हैदु हा ताकि तुहै प्रमात्मैं रै अदभुत कमा जो मणु जो दस्सी सकन। 
1PE,2,10,तुहै पैहलै ता कुछ भी ना थियै पर अबै प्रमात्मैं री प्रजा हिन; पैहलै तुसु पुर प्रमात्मैं री दया ना पाऊरी थी पर अबै तुहै प्रमात्मैं री दया पाई लैऊरी हा। 
1PE,2,11,"हे प्यारेओ अऊँ तुसिओ चेतावनी दिन्दा कि तुहै अपणै आपा जो परदेसी अतै यात्री समझी करी तियां संसारिक अभिलाषा थऊँ जैड़ी आत्मा सोगी युद्ध करदी हिन, बची रेय्आ। "
1PE,2,12,"गैर यहूदी मन्ज तुन्दा चाल-चलन भला भोआ; ताकि जिंआं जिंआं गल्ला मन्ज सो तुसिओ कुकर्मी जाणी करी बदनाम करदै हिन, सो तुन्दै भलै कम्मा जो हेरी करी तंयारी ही वजह थऊँ न्याय रै दिनै प्रमात्मैं री महिमा करन। "
1PE,2,13,"प्रभु यीशु रै नां रा आदर करनै तांये तुसिओ हरेक तैस मणु री आज्ञा रा पालन करना चहिन्दा जैड़ै ऐस संसार मन्ज अधिकारी हिन, खास करीके महाराजा जैड़ा सबी थऊँ उच्चै पद पुर हा। "
1PE,2,14,तुहै हाकमा री भी आज्ञा मनणा चहिन्दी क्ओकि महाराजा ही तिन्या जो नियुक्त करूरै हिन तिन्या दोषी जो दण्ड दिणै अतै खरै मणु री प्रशंसा करनै तांये। 
1PE,2,15,"प्रमात्मैं री इच्छा ऐह हा कि तुहै भलै कम करन, ताकि तुहै तिन्या मुर्ख मणु जो रोकी सकन जैड़ै तुसु पुर झूठै आरोप लगान्दै हिन अतै जैड़ै प्रमात्मैं जो ना जाणदै। "
1PE,2,16,तुहै आजाद ता हिन फिरी भी तुहै प्रमात्मैं रै दास हिन अतै तुसिओ गलत कम करीके अपणी आजादी रा गलत इस्तेमाल ना करना चहिन्दा। 
1PE,2,17,"सबी मणु रा आदर करा, विस्वासी भाई सोगी प्रेम रखा, प्रमात्मैं थऊँ ड़रा अतै महाराजा रा आदर करा। "
1PE,2,18,"हे दासो, तुहै अपणै स्वामी रै अधीन रेय्आ अतै तंयारा आदर करा, सिर्फ जैड़ै दयालु अतै खयाल रखणै बाळै हिन तंयारा ही ना पर जैड़ै कठोर हिन तंयारा भी। "
1PE,2,19,अगर तुहै सही कम करीके भी धीरज सोगी अन्याय जो सैहन्दै हिन ता प्रमात्मैं तुसु थऊँ खुश भूणा। 
1PE,2,20,"क्ओकि अगर तुहै अपराध करीके घूसै खान अतै धीरज रखन, ता ऐत मन्ज कै बड़ी गल्ल हा? पर अगर भला कम करीके दुख उठान अतै धीरज रखन, ता ऐह प्रमात्मैं जो खरा लगदा हा। "
1PE,2,21,"क्ओकि प्रमात्मैं तुसिओ भलाई करनै तांये हैदुरा हा, चाहे तुसिओ दुख सैहणा पेय्आ जैस तरीकै मसीह भी तुसु तांये दुख जो सहू। सो तुसु तांये आदर्श हा अतै तुसिओ तसेरै पद-चिन्ह पुर चलना हा। "
1PE,2,22,"जिन्या कि पवित्रग्रन्था मन्ज लिखुरा हा, “ना ता तिनी पाप करू, अतै ना ही तसेरै मुँहा थऊँ कोई छल री गल्ल निकळी।” "
1PE,2,23,"जैहणै मणुऐ यीशु मसीह रा अपमान करू तिनी फेरी करी तंयारा अपमान ना करू, जैहणै मणुऐ तैसिओ दुख दिता ता तिनी फेरी करी कोई बदला ना लैऊ, पर तिनी प्रमात्मैं पुर विस्वास रखु कि सो तसेरी मदद करा। सो जाणदा हा कि प्रमात्मैं मणु रा सही तरीकै न्याय करना हा। "
1PE,2,24,"मसीह इन्दै पापा रै बोझ जो अपणै ऊपर चुकी लैऊ, तैसिओ क्रूस पुर चढ़ाया गो ताकि अहै पाप करना बन्द करन अतै सही तरीकै जिन्दगी बिताणा शुरू करन; तसेरै ही मार खाणै थऊँ तुसिओ चंगाई मूळी हा। "
1PE,2,25,"क्ओकि पैहलै तुहै भटकुरी भैड़ा सांईये थियै, पर अबै अपणै प्राणा रै रखवाळै अतै पाहला बलै फिरी आये हिन। "
1PE,3,1,"हे घरावाळिओ, अपणै-अपणै घरवाळै रै वशा मन्ज रेय्आ, ठेरैतांये कि अगर कुछ ऐसै घरावाळै भून जैड़ै वचना जो ना मन्दै भून, "
1PE,3,2,ता तुहै जैस तरीकै वचना रै अनुसार पवित्र अतै भक्ति भरी जिन्दगी बितान्दी हिन तिन्या ऐह हेरी करी मसीह यीशु मन्ज विस्वास करना शुरू करी दिणा। 
1PE,3,3,"तुन्दा सजणा-संवरना दिखावटी ना भोआ, मतलब बाल बनाणा, अतै सोनै रै गैहणै, या भाँति भाँति रै कपड़ै पैहनना, "
1PE,3,4,"बल्कि तुन्दा छिपुरा अतै अन्दरूनी मनुष्यत्व, नम्रता अतै मना री दीनता री अविनाशी सजावटा सोगी सजी रेय्आ, क्ओकि प्रमात्मैं री नजरा मन्ज ठेरी बड़ी किमत हा। "
1PE,3,5,"ऐस तरीकै ही पुराणै टैमां री पवित्र जनानी भी, जैड़ी प्रमात्मैं पुर उम्मीद रखदी थी, अपणै आपा जो ऐस तरीकै ही संवारदी अतै अपणै-अपणै घरवाळै रै अधीन रैहन्‍दी थी। "
1PE,3,6,जिंआं सारा अपणै घरावाळै अब्राहम री आज्ञा रा पालन करदी थी अतै तैसिओ स्वामी बलदी थी। ऐस तरीकै तुहै भी अगर भलाई करन अतै कसी गल्ला थऊँ ना डरन ता तहारी कुल्ळी कहलाणा। 
1PE,3,7,"तियां ही हे घरावाळेओ, तुहै भी अपणी घरावाळी जो आदर देय्आ अतै अपणी घरावाळी सोगी समझ सोगी जिन्दगी निर्वाह करा। सो तुसु थऊँ कमजोर जरूर हा पर सो प्रमात्मैं रै नोई जिन्दगी रै वरदान मन्ज तुन्दै सोगी बराबर सहभागी भी हिन। तैहा सोगी ऐसा व्यवहार करा कि तुन्दी प्रार्थना मन्ज कोई रूकावट ना अईआ। "
1PE,3,8,"ता आखिर मन्ज अऊँ बलणा चाहन्दा कि तुहै सब अक्क मन भूच्ची करी दया सोगी भाईचारै सोगी प्रीति रखणैवाळै, अतै करूणामय, अतै नम्र बणा। "
1PE,3,9,बुराई रै बदलै बुराई मत करा अतै ना गाळी रै बदलै गाळी देय्आ; क्ओकि प्रमात्मैं तुसिओ हैदुरा हा कि तुहै होरी अशीर्वाद देय्आ ताकि तुहै भी प्रमात्मैं थऊँ अशीर्वाद पाई सकन। 
1PE,3,10,"जिन्या पवित्रग्रन्था मन्ज लिखुरा हा कि, “जैडा कोई जिन्दगी मन्ज खुश रैहणा चाहन्दा हा, अतै खरै दिन हेरना चाहन्दा हा, सो अपणी जीभा जो बुराई थऊँ, अतै अपणै होंठा जो छल री गल्ला करनै थऊँ रोकी रखा। "
1PE,3,11,"सो बुराई रा साथ छड़ी देय्आ, अतै भलाई ही करा; सो मेल मिलाप जो तोपा, अतै तसेरै यत्न मन्ज रेय्आ। "
1PE,3,12,"क्ओकि प्रभु अपणै धर्मी मणु पुर लगातार नजर रखदा हा, अतै तंयारी विनती जो हुणनै तांये तैयार रैहन्दा हा, पर प्रभु बुराई करनै बाळै सोगी ना रैहन्दा।” "
1PE,3,13,अगर तुहै भलाई करनै तांये सदा तैयार हिन ता कोई तुसिओ नुकसान ना पुजाई सकदा। 
1PE,3,14,चाहे तुसिओ सही कम करनै रै द्धारा दुख भी उठाणा पेय्आ तांभी प्रमात्मैं तुसिओ ऐसा गल्ला तांये इनाम दिणा ठेरैतांये चिन्ता मत करा अतै कसी री भी धमकी थऊँ मत ड़रा। 
1PE,3,15,"पर अपणै दिला मन्ज मसीह तांये आदर बणाई रखा अतै तैसिओ प्रभु रै रूपा मन्ज आदर देय्आ। हर टैमं तैयार रेय्आ तिन्या जो जवाव दिणै तांये जैड़ै तुन्दी अन्दर री उम्मीद रै बारै मन्ज पुछदै हिन, पर ऐह सब कोमलता अतै आदर सोगी करा। "
1PE,3,16,"अतै अपणै विवेक भी शुद्ध रखा, ठेरैतांये कि जिंआं गल्ला रै वारै मन्ज तुन्दी बदनामी भून्दिआ तंयारै वारै मन्ज सो, जैड़ै मसीह मन्ज तुन्दै खरै चाल-चलन रा अपमान करदै हिन, लज्जित भून। "
1PE,3,17,"अगर प्रमात्मैं री इच्छा ऐह हा कि तुहै भलाई करनै री वजह थऊँ दुख उठान, ता ऐह बुराई करनै री वजह थऊँ दुख उठणै थऊँ खरा हा। "
1PE,3,18,"ठेरैतांये कि मसीह जैड़ा धर्मी थू तिनी अधर्मी तांयें पाप री वजह थऊँ अक्क वरी दुख उठाऊ, ताकि असिओ प्रमात्मैं वलै पुजाई सका सो शरीरा थऊँ ता मारी दिता, पर आत्मा थऊँ जिय्आ गो। "
1PE,3,19,मसीह री आत्मा गिच्ची करी जैड़ी कैदी आत्मा थी तियां जो प्रचार करू। 
1PE,3,20,"ऐह सो आत्मा थी जिन्यै तैस बीतै टैमां मन्ज आज्ञा ना मनी, जैहणै प्रमात्मां नूह रै दिना मन्ज धीरज सोगी ठहरी रैऊ, अतै सो जहाज बणु करदा थू, जैत मन्ज बैही करी कुछ मणु मतलब अठ मणु बाढ़ रै पाणी मन्ज डुबणै थऊँ बची गै। "
1PE,3,21,"सो बाढ़ रा पाणी बपतिस्मा रै सांईये हा जैडा तुसिओ उद्धार दिणै तांये प्रभावशाली हा, पर बपतिस्मा शरीरा रै मेल जो धूणै रै बारै मन्ज ना पर सो ऐह दर्शान्दा हा कि अक्क शुद्ध विवेक सोगी प्रमात्मैं री कनारी मुड़ा। यीशु मसीह मौत थऊँ जिन्दा भुआ ठेरैतांये प्रभावशाली हा। "
1PE,3,22,"सो स्वर्गा मन्ज गिच्ची करी प्रमात्मैं री खब्बी कनारी बैही गच्छुरा; अतै स्वर्गदूत, अधिकारी अतै सब सामर्थी तसेरै अधीन करै गै हिन। "
1PE,4,1,मसीह जैहणै धरती पुर शरीरिक रूपा मन्ज दुख उठाऊ ठेरैतांये तुहै भी तैस सांईये दुख उठाणै तांये तैयार रेय्आ क्ओकि अगर तुहै दुख उठाणै तांये तैयार हिन ता ऐह पता लगदा हा कि तुसु पाप ना करना। 
1PE,4,2,ताकि तुहै धरती पुर भविष्‍य मन्ज अपणी बाकी शरीरिक जिन्दगी मणु री अभिलाषा रै अनुसार ना वल्कि प्रमात्मैं री मर्जी रै अनुसार जिंआ। 
1PE,4,3,"क्ओकि गैर यहूदी री इच्छा रै अनुसार कम करनै, अतै लुचपन री बुरी अभिलाषा, मतवालापन, लीलाक्रीड़ा, पियक्कड़पन, अतै घृणित मूर्तिपूजा मन्ज जैड़ी तक अहै पैहलै टैमं गुआऊ, सो बड़ा भूआ। "
1PE,4,4,ठेरैतांये तुन्दै पुराणै मित्र हैरान भूच्ची गान्दै हिन जैहणै तुहै तिन्या सोगी बुरै कमा जो करनै तांये तंयारा साथ ना दिन्दै अतै ठेरैतांये सो तुसिओ बुरा भला बलदै हिन। 
1PE,4,5,पर याद रखा कि अक्क दिन तिन्या जो प्रमात्मैं रा सामना करना पैणा जैस सबी जिन्दै अतै मरूरा रा न्याय करना हा। 
1PE,4,6,ठेरैतांये सुसमाचार तिन्या जो प्रचार करया गो जैड़ी अबै मरी चुकुरै हिन क्ओकि शरीरिक रूपा सोगी तिन्या जो सबी मणु सांईये मरना थू पर आत्मा मन्ज सो प्रमात्मैं सोगी सदा तांये जिन्दै हिन। 
1PE,4,7,सबी गल्ला रा अन्त झट भूणै बाळा हा; ठेरैतांये संयमी भूच्ची करी प्रार्थना तांयें चौकनै रेय्आ। 
1PE,4,8,"सबी मन्ज खरी गल्ल ऐह हा कि अक्की दूये सोगी ज्यादा प्रेम रखा, क्ओकि प्रेम अनेक पापा जो ढ़की दिन्दा हा। "
1PE,4,9,बिना कुड़कुड़ाए अक्की दूये रा अतिथी सत्कार करा। 
1PE,4,10,प्रमात्मैं तुसु हरेक जो अलग अलग वरदान दितुरै हिन तठेरा प्रमात्मैं रा दास भूणै रै नातै खरा के इस्तेमाल करा अक्की दूये री सेवा करनै तांये। 
1PE,4,11,"अगर तुसु बलै प्रचार करनै रा वरदान हा ता तुहै प्रमात्मैं रै वचना रा प्रचार करा, अगर तुसु बलै होरी री मदद करनै रा वरदान हा ता तैतिओ तैस सामर्थ सोगी करा जैड़ी प्रमात्मैं तुसिओ दितुरी हा, ऐस तरीकै तुहै जैड़ा कुछ भी करदै हिन तैत सोगी प्रमात्मैं जो महिमा मिलनी हा यीशु मसीह रै द्धारा। सब महिमा प्रमात्मैं जो ही सदा-सदा मिलदी रेय्आ। आमीन। "
1PE,4,12,"हे प्यारेओ, तिन्या दर्द भरी गल्ला रै बारै मन्ज जैड़ी तुहै सहू करदै हिन तुहै हैरान मत भून्दै क्ओकि तुहै मसीह रै हिन। पर ऐह गल्ला ठेरैतांये भूच्चु करदी हिन कि तुहै प्रमात्मैं पुर विस्वास करदै हिन कि ना। "
1PE,4,13,ठेरी वजह थऊँ तुसिओ बड़ै खुश भूणा चहिन्दा क्ओकि तुहै मसीह रै दुखा मन्ज सहभागी भूच्ची चुकरै हिन। जैहणै मसीह अपणी महिमा जो सबी मणु पुर प्रकट करनै तांये दोवारा इणा तैस दिन तुसु पुरी तरह खुशी सोगी भरी गाण। 
1PE,4,14,"ठेरैतांये तुहै तैहणै खुश भोआ जैहणै मसीह भूणै रै नातै तुसिओ अपमान सैहणा पैन्दा हा, ऐत सोगी पता लगदा कि प्रमात्मैं रा महिमा भरा आत्मा तुन्दै सोगी हा। "
1PE,4,15,"तुसु मन्ज कोई भी मणु हत्यारा या चोर या कुकर्मी भूणै, या पराऐ, कम्मा मन्ज हत्थ पाणै री वजह थऊँ दुख ना उठान, "
1PE,4,16,"पर अगर मसीह भूणै री वजह थऊँ दुख पा, ता शर्मिन्दा ना भोआ, पर ऐसा गल्ला तांयें प्रमात्मैं री महिमा करा। "
1PE,4,17,"क्ओकि प्रमात्मैं रै न्याय रा टैमं चली आ अतै प्रमात्मैं रै घरानै थऊँ शुरूआत भूणा जरूरी हा, अतै अगर न्याय री शुरूआत असु थऊँ भूणी हा ता तंयारा अन्त कैतना बुरा भूणा जिन्यै प्रमात्मैं रै सुसमाचार जो मनणै थऊँ इनकार करूरा हा। "
1PE,4,18,"अतै जिन्या पवित्रग्रन्था मन्ज लिखुरा हा कि, “अगर धर्मी मणु ही कठनाई सोगी उद्धार पाला, ता भक्तिहीन अतै पापी रा कै ठकाणा भूणा?” "
1PE,4,19,"अगर तुहै प्रमात्मैं री आज्ञा पालन करनै री वजह थऊँ दुख उठान्दै हिन, ता तुसिओ अपणै बफादार सृष्‍टिकर्ता पुर पुरा विस्वास भूणा चहिन्दा अतै लगातार सही कम करदै रैहणा चहिन्दा। "
1PE,5,1,अऊँ तुसु सांईये अक्क तजुर्वै मन्ज स्याणा भूणै रै नातै तुसु स्याणै सितै कुछ बलणा चाहन्दा हा। मैंई अप्पु तिन्या दुखा जो हेरूरा हा जैड़ै मसीह असु तांये सहू थू। जैहणै तैस दोवारा इणा मूँ भी तसेरी महिमा मन्ज सहभागी भूणा। अऊँ अक्क तुन्दा साथी तजुर्वै मन्ज स्याणा भूणै रै नातै तुसु सोगी विनती करदा 
1PE,5,2,"कि प्रमात्मां कलीसिया रै विस्वासी री, जैडा तुसु मन्ज हा रखवाली करा; अतै ऐह दबाव थऊँ ना पर प्रमात्मैं री मर्जी रै अनुसार खुशी सोगी, अतै नीच कमाई तांयें ना पर मन लगाई करी। "
1PE,5,3,"जैड़ै मणु तुसिओ सौंपै गच्छुरै हिन, तियां पुर हक्क मत जता, बल्कि झुण्ड़ तांयें अक्क आदर्श बणा। "
1PE,5,4,"जैहणै यीशु मसीह जैड़ा इन्दा प्रधान पाहल हा तैस प्रकट भूणा, ता तुसिओ महिमा रा मुकुट दितआ गाणा जैडा मुरझाणा निय्आ। "
1PE,5,5,"ऐस तरीकै हे नौजवानों तुहै भी स्याणै रै अधीन रेय्आ, वल्कि तुहै सबी रै सब अक्की दूये री दीनता सोगी सेवा करा क्ओकि “प्रमात्मां अभिमानी रा वरोध करदा हा, पर दीना पुर अनुग्रह करदा हा।” "
1PE,5,6,ठेरैतांये प्रमात्मैं री सामर्थ रै अधीन दीनता सोगी रेय्आ ता तुसु जो तैस ठीक टैमां पुर आदर सोगी उठाणा। 
1PE,5,7,"अपणी सब चिन्ता प्रमात्मैं जो दी देय्आ, क्ओकि तैसिओ तुन्दा ध्यान हा। "
1PE,5,8,चौकनै रेय्आ अतै जागदै रेय्आ; क्ओकि तुन्दा वरोधी शैतान गर्जनेवाळै शेरा सांईये ऐसा खोज मन्ज रैहन्दा कि कस जो फाड़ी खा। 
1PE,5,9,"विस्‍वासा मन्ज दृढ़ भूच्ची करी, अतै ऐह जाणी करी तसेरा सामना करा कि तुन्दै साथी विस्वासी जैड़ै संसारा मन्ज हिन ऐसै ही दुख सहू करदै हिन। "
1PE,5,10,"अबै प्रमात्मां जैडा सब अनुग्रह रा दाता हा, जिनी तुसिओ मसीह मन्ज अपणी सदा काल री महिमा तांयें हैदुरा हा, तुन्दै थोड़ी देरा तक दुख सैहणै थऊँ बाद अप्पु ही तुसिओ सिद्ध, स्थिर अतै बलवन्त करणा। "
1PE,5,11,प्रमात्मैं रा साम्राज्य युगायुग रेय्आ। आमीन। 
1PE,5,12,मैंई ऐह पत्री लिखीकरी सिलवानुस रै हत्थै जैड़ा कि अक्क विस्वासयोग्य भाई हा भैजी हा। मेरा लिखणै रा मकसद ऐह हा कि तुसिओ अऊँ उत्साहित करी सकू अतै ऐह भरोसा दुआई सकू कि जैड़ा कुछ तुहै अबै अनुभव करू करदै हिन सो प्रमात्मैं रा अनुग्रह हा जैड़ा तुसु पुर हा अतै तुहै ऐस अनुग्रह मन्ज दृढ़ता सोगी बणी रेय्आ। 
1PE,5,13,"सो विस्वासी जैड़ै बाबेल शहर मन्ज रैहन्दै हिन, जिन्या जो प्रमात्मैं चुणुरा जिन्या तुसिओ चुणुरा सो तुसिओ नमस्कार बलदै हिन। मरकुस जैड़ा मिन्जो तांये भी अक्क पुत्रा सांईये हा सो भी तुसिओ नमस्कार बलदा हा। "
1PE,5,14,"अप्पु मन्ज प्‍यार सितै नमस्कार करा। तुसु सबीओ, जैड़ै मसीह मन्ज हिन, शान्ती मुळदी रेय्आ। "
2PE,1,1,ऐह पत्री शमौन पतरस री तरफ थऊँ हा जैडा यीशु मसीह रा दास अतै प्रेरित हा। अऊँ ऐह पत्री तुसिओ लिखु करदा जैड़ै असु सांईये तैस कीमती विस्वास रै सहभागी हिन। ऐह विस्वास तुसिओ दितुरा क्ओकि यीशु मसीह न्यायी हा जैड़ा इन्दा उद्धारकर्ता अतै प्रमात्मां हा। 
2PE,1,2,जिन्या तुहै इन्दै प्रमात्मां अतै प्रभु यीशु रै ज्ञान मन्ज बढ़दै गान्दै हिन अऊँ प्रार्थना करदा कि प्रमात्मां तुसिओ ज्यादा थऊँ ज्यादा अनुग्रह अतै शान्ती दिन्दा रेय्आ। 
2PE,1,3,प्रमात्मैं अपणै ईश्वरीय सामर्थ रै द्धारा असिओ सो सब कुछ दितुरा हा जैडा भक्ति भरी जिन्दगी जिणै तांये जरूरी हा तसेरै ज्ञान रै द्धारा जिनी असिओ हैदुरा हा अपणी अदभुत महिमा अतै सदगुण मन्ज सहभागी भूणै तांये। 
2PE,1,4,प्रमात्मैं अपणी महिमा अतै सदगुण री वजह थऊँ असिओ अदभुत अतै कीमती वायदै दितुरै हिन ऐह वायदै मदद करदै हिन कि अहै तसेरै ईश्वरीय स्वभाव मन्ज सहभागी भूच्ची सकन अतै संसार री तैहा सड़ाहट थऊँ बच्ची सकन जैड़ी इन्दी बुरी अभिलाषा रै द्धारा भून्दी हा। 
2PE,1,5,"ऐसा वजह थऊँ तुहै सबी तरह री मेहनत करीके अपणै विस्‍वासा पुर सदगुण अतै सदगुण पुर समझ, "
2PE,1,6,"अतै समझ पुर संयम, अतै संयम पुर धीरज, अतै धीरज पुर भक्ति, "
2PE,1,7,भक्ति पुर भाईचारै री प्रीति अतै भाईचारै री प्रीति पुर प्रेम बढ़ादैं गच्छा। 
2PE,1,8,तुहै प्रभु यीशु रै बारै मन्ज जाणदै हिन अतै अगर तुहै इन्या गल्ला मन्ज ही लगातार बददै गाहलै ता इन्या तुसिओ निकम्मे अतै निष्फल ना भूणा दिणा। 
2PE,1,9,क्ओकि जैस मणु मन्ज ऐह गल्ला ना भून सो अंधे मणु सांईयै हा अतै सो ऐहा गल्ला जो भुली गच्छुरा हा कि प्रमात्मैं तसेरै पापा जो माफ करूरा हा जैड़ै तिनी यीशु पुर विस्वास करनै थऊँ पैहलै करूरै थियै। 
2PE,1,10,"ठेरैतांये हे विस्वासी भाईओ, ऐहा गल्ला जो सावित करनै तांये कठण मेहनत करा कि तुहै तिन्या मणु मन्ज हिन जिन्या जो प्रमात्मैं हैदुरा अतै चुणुरा हा। इन्या गल्ला जो करदै रेय्आ ताकि तुहै विस्वास थऊँ कदी दूर ना भून। "
2PE,1,11,फिरी प्रमात्मैं तुन्दा इन्दै प्रभु अतै उद्धारकर्ता यीशु मसीह रै सदा काल रै राज्य मन्ज बड़े आदर सोगी स्वागत करना। 
2PE,1,12,तुहै इन्या गल्ला जो पैहलै थऊँ जाणदै हिन अतै सखाऊरी गल्ला री सच्चाई मन्ज मजबुती सोगी खडुरै हिन फिरी भी मूँ इन्या गल्ला रै बारै मन्ज तुसिओ याद दुआन्दै रैहणा। 
2PE,1,13,"अऊँ ऐह अपणै तांयें उचित समझदा कि जैहणै तक अऊँ जिन्दा हा, तैहणै तक तुसिओ याद दुआई करी उभारदा रैऊ। "
2PE,1,14,"क्ओकि ऐह जाणदा कि मेरी मौत रा टैमं नेड़ै इणै बाळा हा, जिंआं कि इन्दै प्रभु यीशु मसीह मिन्जो पुर प्रकट करूरा हा। "
2PE,1,15,ठेरैतांये मुँ ऐसी मेहनत करनिआ कि मेरै मरनै थऊँ बाद तुहै इन्या सबी गल्ला जो सदा तक याद करी सकन। 
2PE,1,16,"जैहणै अहै प्रेरितै तुसिओ प्रभु यीशु मसीह रै दोवारा इणै रै अतै तसेरी सामर्थ रै बारै मन्ज समाचार दस्सु थू, ता अहै तुसिओ चतुराई सोगी बणाऊरी कहाणी ना हुणाई, वल्कि अहै अप्पु ही यीशु मसीह री महिमा जो हेरूरा थू। "
2PE,1,17,"जैहणै अहै प्रभु यीशु सोगी तैस पवित्र पहाड़ पुर थियै जैहणै पिता प्रमात्मैं तैसिओ आदर अतै महिमा दिता, ता तैस टैमैं स्वर्गा थऊँ प्रमात्मैं री ऐह आवाज आई, “ऐह मेरा प्यारा पुत्र हा, जैस थऊँ अऊँ खुश हा।” अहै अप्पु स्वर्गा थऊँ ऐसा आवाज जो हुणु। "
2PE,1,18,"ठेरैतांये असिओ होर भी भरोसा हा तैस संदेश रै बारै मन्ज जैडा भविष्‍यवक्तै प्रचार करूरा थू। अगर तुहै तैत पुर ध्यान दिन्दै हिन ता तुसु खरा करना क्ओकि सो अक्क नैहरै मन्ज बलणै बाळै दीये सांईये हा, जैहणै तक यीशु दोवारा ना इन्दा अतै मसीह जैड़ा नूर रा तारा हा तुन्दै दिला मन्ज ना चमकदा। "
2PE,1,19,"तुसिओ सबी थऊँ जरूरी ऐह जानणा हा कि वचन री कोई भी भविष्‍यवाणी कसी भविष्‍यवक्ता री अपणी समझ रै द्धारा पैदा ना भून्दी, "
2PE,1,20,"क्ओकि कोई भी भविष्‍यवाणी मणु री मर्जी थऊँ कदी भी ना भूई, पर भक्त जन पवित्र आत्मा री अगुवाई मन्ज प्रमात्मैं री तरफा थऊँ बलदै थियै। "
2PE,2,1,"जैस तरीकै इस्त्राएल देश मन्ज झूठै भविष्‍यवक्ता थियै तिन्या ही तुन्दै मन्जै भी झूठै शिक्षक प्रकट भूणै। इन्या मणु इच्ची करी चलाकी सोगी नाश भूणैबाळी झूठी शिक्षा जो सखाणा, अतै अपणै मालक यीशु मसीह रा भी इनकार करना जिनी तिन्या जो छुड़ाऊरा थू। ठेरी वजह थऊँ तिन्या अपणै आपा रा विनाश करना हा। "
2PE,2,2,कई जैड़ै प्रमात्मैं रै मणु भूणै रा दावा करदै हिन इन्या झूठै शिक्षक री बुरी शिक्षा रै अनुसार चलना अतै तंयारै बुरै कमा री वजह थऊँ मणु सच्चाई रै रस्तै री निन्दा करनी हा। 
2PE,2,3,ऐह झूठै शिक्षक बड़ै लालची भूणै अतै इन्या तुसिओ झूठी कहाणी बली करी धोखा दिणा ताकि तुसु थऊँ पैसा लैई सकन। प्रमात्मैं पैहलै थऊँ ही फैसला करूरा थू कि तिन्या जो सजा दिणी हा अतै सो तैयार हा तिन्या जो नाश करनै तांये। 
2PE,2,4,"प्रमात्मैं तियां स्वर्गदूता जो भी जिऐ पाप करना ना छड़डु, पर नरका जो भेजी करी नैहरै खुआ मन्ज पाई दिता, ताकि न्याय बाळै दिन तिकर कैदी रैहन। "
2PE,2,5,"प्रमात्मैं नूह रै टैमां मन्ज संसार रै तिन्या अभक्त मणु पुर भी दया ना करी, तिन्या जो बाढ़ रै पाणी द्धारा नाश करू फिरी भी तिनी अठ मणु जो बचाऊ जिन्या मन्ज नूह भी थू जिनी सच्चाई रा प्रचार करू। "
2PE,2,6,सदोम अतै अमोरा रै नगरा जो भी प्रमात्मैं दोषी ठहराऊ अतै तिन्या नगरा जो नाश करीके अक्क धूड़ी रा ढेर बणाई दिता ताकि सो अभक्त मणु तांये अक्क उदाहरण ठहरा। 
2PE,2,7,पर सदोम अतै अमोरा नगर रा नाश करनै थऊँ पैहलै प्रमात्मैं अक्क धर्मी मणु लूत जो शहर छड़णै जो दसु ऐस तरीकै प्रमात्मैं लूत जो छुटकारा दिता। 
2PE,2,8,लूत तिन्या बुरै मणु रै मन्जै रैहन्दा थू अतै हर रोज तंयारै द्धारा करूरै बुरै कमा जो हेरदा अतै हुणदा थू। सो इन्या सबी गल्ला थऊँ परेशान रैहन्दा थू क्ओकि सो अक्क धर्मी मणु थू। 
2PE,2,9,ता प्रभु भक्ता जो परीक्षा थऊँ कड्ड़ी लैणा अतै पापी जो न्याय बाळै दिन तिकर सजा री दशा मन्ज रखणा भी जाणदा हा। 
2PE,2,10,प्रभु तिन्या मणु सोगी कठोर व्यवहार करना जैड़ै आज्ञा ना मन्दै अतै सदा अपणी बुरी अभिलाषा रै बारै मन्ज ही सोचदै हिन। ऐह ढीठ अतै हठी मणु हिन सो प्रमात्मैं रै शक्तिशाली स्वर्गदूता जो बुरा-भला बलणै थऊँ भी ना डरदै हिन। 
2PE,2,11,"फिरी भी स्वर्गदूत जैड़ै कि इन्या झूठै शिक्षक थऊँ शक्ति अतै सामर्थ मन्ज ज्यादा ताकतवर हिन, प्रभु रै सामणै तियां जो बुरा-भला बल्ली करी दोष ना लगान्दै हिन। "
2PE,2,12,ऐह झूठै शिक्षक निर्बुद्धि गोरू सांईये हिन जैड़ै कि पकड़नै तांई अतै नाश भूणै तांई पैदा भछूरै हिन। सो तिन्या गल्ला रै बारै मन्ज बुरा-भला बलदै हिन जिन्या जो सो जाणदै ही ना हिन सो अपणी हड़ैनी मन्ज अप्पु ही हडदै रहन्दै हिन। 
2PE,2,13,"होरी रा बुरा करनै री बजाऐ तिआंरा ही बुरा भूणा, तियां जो दिनै–दफारै ही सुख-विलास करना ठीक लगदा, ऐह कलंक अतै दोष हा जैहणै सो तुसु सोगी खान्दै-पिन्दै हिन, ता अपणी तरफा थऊँ प्रेम भोज करीके भोग-विलास करदै रैहन्दै हिन। "
2PE,2,14,"तिआंरी हाख्री मन्ज व्यभिचार बसुरा अतै सो पाप करूरै बिना ना रैई सकदै हिन। सो चंचल मनवाळै जो भकाई लैन्दै हिन, तंयारै मनां जो लोभ लालच करनै रा तर्जबा भूच्ची गछूरा, सो हराप सितै पैदा भच्छुरी औलाद हा। "
2PE,2,15,तिन्ये सही कम करना छडी दितुरा हा अतै सो बुरै कमा जो करदै हिन जैड़ै बओर रै पुत्र बिलाम करूरा थू। सो ऐसा मणु थू जैसिओ गलत तरीकै सितै पैसा कमाणा खरा लगदा थू। 
2PE,2,16,पर प्रमात्मैं तैसिओ तसेरै बुरै कमा री बजह थऊँ झिड़कु अतै तैस भविष्‍यवक्ता री गदही मणु री बोली मन्ज बलणा लगी अतै तैस जो गलत कम करनै थऊँ रोकू। 
2PE,2,17,ऐह झूठै शिक्षक तिन्या वेकार पाणी रै खुआ सांईये हिन जैड़ै हुक्की गच्छुरै हिन। सो निराशा भरी बदळा सांईये हिन जिन्या जो हवा बरखा भूणै थऊँ पैहलै ही उड़ारी दिन्दी हा। प्रमात्मैं ऐसै मणु तांये अक्क ऐसी जगह तैयार करूरी हा जैड़ी पुरी तरह थऊँ नैहरा हा। 
2PE,2,18,सो बेकार मन्ज घमण्ड़ री गल्ला बल्ली करी लुचपन रै कम्मा री बजहा थऊँ तियां मणु जो शरीरिक अभिलाषा मन्ज फसाई लैन्दै हिन जैड़ै कि हल्ली तिकर गलत जिन्दगी थऊँ निकळै हिन। 
2PE,2,19,"सो होरी जो अजाद भूणै रा वायदा ता करदै हिन पर अप्पु ता पाप अतै भ्रष्‍टता री गुलामी मन्ज हिन, क्ओकि अक्क मणु तठेरा गुलाम हा जठेरै सो वशा मन्ज हा। "
2PE,2,20,जैहणै मणु इन्दै प्रभु अतै उद्धारकर्ता यीशु मसीह जो जाणनै रै द्धारा संसार री दुष्‍टता थऊँ निकळदै हिन अतै अगर फिरी तैस तरीकै री बुराई मन्ज फिरी पैई गान्दै हिन ता तंयारी हालत पैहलै थऊँ भी बड़ी बुरी भूच्ची गान्दी हा। 
2PE,2,21,"तिन्या जो जैड़ी आज्ञा दितुरी थी तिन्यै तैतिओ ठुकराई दिता अतै पवित्र जिन्दगी ना जी, तिन्या तांये ता ऐह ही खरा थू कि सो धार्मिकता रै रस्तै जो ही ना जाणदै। "
2PE,2,22,"ऐह झूठै शिक्षक इन्या पखैणा री सच्चाई जो सच सावित करदै हिन, “जियां कुत्र अपणी करूरी उलटी जो चटदा,” अतै “सूअंर साफ करनै थऊँ बाद भी चिकड़ा मन्ज लिमिणै तांई फिरी गाहन्‍दा हा।” "
2PE,3,1,"मेरै विस्वासी भाईओ, अबै अऊँ तुसु जो दुई चिट्ठी लिखु करदा अतै दूनी चिट्ठी रै द्धारा तुसिओ याद दुआई करी तुन्दै दिला मन्ज पवित्र विचारा जो उकसाणा चाहन्दा हा। "
2PE,3,2,मेरा उदेश्य ऐह हा कि तुहै तियां पवित्र पुराणै भविष्‍यवक्ता री गल्ला जो याद करा अतै तिन्या आज्ञा जो भी याद करा जैड़ी इन्दै प्रभु यीशु अतै उद्धारकर्ता री तरफा थऊँ थी। तुहै असु प्रेरिता थऊँ इन्या आज्ञा जो पाऊरा हा जिन्यैं तुसिओ सुसमाचार हणाऊरा हा। 
2PE,3,3,सबी थऊँ जरूरी गल्ल जैड़ी अऊँ तुसिओ याद दोआणा चाहन्दा कि अन्त काल मन्ज मसीह रै दोवारा इणै थऊँ पैहलै ऐसै मणु भूणै जिन्या तुन्दा मजाक उड़ाणा क्ओकि तुहै मसीह रै दोवारा इणै रै बारै मन्ज विस्वास करदै हिन पर इन्या बुरी कमा जो करदै रैहणा जैतिओ करनै थऊँ ऐह खुश भून्दै हिन। 
2PE,3,4,"अतै इन्या पुछणा, “यीशु रै ईणै रा वायदा करा गो हा? क्ओकि जैहणै थऊँ बजुर्ग मरी गच्छुरै हिन तैहणै थऊँ सब कुछ तियां ही चलुरा जिआं कि संसार रै शुरू मन्ज थू।” "
2PE,3,5,सो ता जाणी-बुजी करी ऐह भुली गान्दै हिन कि पुराणै टैमां मन्ज प्रमात्मैं अपणै वचना री आज्ञा सितै अम्बरा अतै धरती री रचना करी अतै धरती जो पाणी थऊँ नकाळी अतै चऊँ कनारी पाणी सितै ही घेरी दिता। 
2PE,3,6,फिरी प्रमात्मैं तैस पुराणै संसार जो खत्म करनै तांये पाणी जो ही अक्क शक्तिशाली बाढ़ रै रूपा मन्ज इस्तेमाल करू। 
2PE,3,7,पर प्रमात्मैं तैहा आज्ञा रै द्धारा अजा रै अम्बर अतै धरती जो रखुरा हा ताकि तैतिओ अगी मन्ज नाश करया गच्छा। प्रमात्मैं तैतिओ तैस दिना तांये रखुरा हा जैहणै तैस तिन्या मणु रा न्याय अतै नाश करना जैड़ै तसेरी आज्ञा रा पालन ना करदै। 
2PE,3,8,"मेरै प्यारेओ, ऐह अक्क गल्ला तुसु थऊँ छिपी ना रेय्आ, कि प्रभु तांये अक्क दिन हजार साला रै बराबर हा अतै हजार साला अक्की साला रै मुताबक हा। "
2PE,3,9,प्रभु अपणै वायदै जो पुरा करनै तांये देर ना करदा जिन्या कुछ मणु समझदै हिन। ना ऐसा निय्आ सो तुसु तांये धीरज सोगी भाळ करदा हा। सो ऐह ना चाहन्दा कि कोई भी मणु नाश भोआ पर चाहन्दा हा कि सबी मणु जो पापा थऊँ मनां फेरनै रा मौका मुळा। 
2PE,3,10,"मसीह दोवारा जरूर इणा जिन्या चोर अचानक इन्दा हा। तैस टैमैं अम्बरा मन्ज बड़ी जड़जडाता भूणी हा अतै अम्बर गायब भूच्ची गाणा अतै अम्बरा मन्ज जैड़ा भी हा सुरज, चाँद, तारै सो भी पुरै तरीकै फूकी गाणै हिन। प्रमात्मैं तैस दिन सब कुछ प्रकट करना कि मणुऐ धरती पुर किनै-किनै कमा जो करूरा हा अतै तठेरै अनुसार न्याय करना। "
2PE,3,11,ता जैहणै ऐह सब चीजा ईन्नी साहबै प्रमात्मैं रै द्धारा नाश भूणैबाळी हिन ता ठेरैतांये तुसिओ विस्‍वासा मन्ज भक्ति भरी जिन्दगी जीणा चहिन्दी। 
2PE,3,12,"तुहै ऐस तरीकै व्यवहार करा कि यीशु मसीह दोवारा झट अईआ, अतै तसेरै इणै तक ऐसा भी व्यवहार करा क्ओकि जैहणै प्रमात्मैं संसार रा न्याय करनै तांये ईणा ता अगी रै द्धारा अम्बरा जो नाश करना अतै तठेरी गर्मी सितै सब चिजा भी पिघळी गाहणी। "
2PE,3,13,पर अहै विस्वासी तैस अक्क नोए अम्बर अतै धरती री आस रखदै हिन जैड़ा प्रमात्मैं पैहलै वायदा करूरा थू। जैड़ी मणु प्रमात्मैं री इच्छा सोगी वास करना। 
2PE,3,14,"ठेरैतांये प्यारेओ, जैहणै कि तुहै तैस दिना री भाळ करू करदै हिन जैहणै प्रमात्मैं संसार रा न्याय करना ता कोशिश करा कि तुहै प्रमात्मैं री नजरा मन्ज पवित्र अतै निष्कलंक ठहरन अतै अक्की दूये सोगी शान्ती मन्ज रेय्आ। "
2PE,3,15,याद रखा कि इन्दै प्रभु रा धीरज मणु जो टैमं दिन्दा कि सो उद्धार पाई सकन। ऐह ही गल्ल इन्दै प्यारे भाई पौलुसै भी तैस ज्ञाना रै अनुसार लिखुरी थी जैड़ा प्रमात्मैं तैसिओ दितुरा थू। 
2PE,3,16,"पौलुस इन्या गल्ला रै बारै मन्ज अपणी सब पत्री मन्ज लिखदा हा, पर तसेरी लिखुरी कुछ गल्ला जो समझणा कठण हा। ठेरी वजह थऊँ कुछ अज्ञानी अतै चंचल मणु अपणै आपा रा नाश करदै हिन क्ओकि सो तसेरी गल्ला जो खिन्जी ताणी करीके अपणै तरीकै हुणान्दै हिन। सो पवित्रग्रन्था री होरी गल्ला जो भी इन्या ही हुणान्दै हिन। "
2PE,3,17,हे प्यारेओ ठेरैतांये अऊँ टैमां थऊँ पैहलै तुसिओ चेतावनी दिच्छु करदा हा कि ऐसै बुरै मणु जो मौका मत देय्आ कि तुहै तंयारी गलती अनुसार चलन अतै तुहै तिन्या सच्चाई री गल्ला पुर शक करन जैत पुर तुहै पैहलै विस्वास करदै थियै। 
2PE,3,18,तुहै ऐस तरीकै जिन्दगी जिय्आ ताकि तुहै इन्दै उद्धारकर्ता यीशु मसीह अतै तसेरै अनुग्रह जो होर भी ज्यादा जाणदै रेय्आ। तसेरी ही महिमा अज भी अतै युगा-युग भुन्दी रेय्आ। आमीन। 
1JN,1,1,"अऊँ यूहन्‍ना ऐह पत्री तैस अक रै बारै मन्ज तुसिओ लिखु करदा जैड़ा आदि थऊँ थू, जैहणै कुछ भी ना थू। ऐह सो ही हा जैतिओ अहै प्रेरितै हुणु जैहणै सो सखाऊ करदा थू। अहै तैसिओ हेरूरा हा, अहै ध्याना सोगी तैसिओ हेरूरा अतै छुऊरा, ऐह सो ही हा जिनी असिओ ऐह संदेश हणाऊरा जैड़ा मणु जो अनन्त जिन्दगी पाणै मन्ज मदद करदा हा। "
1JN,1,2,"(सो धरती पुर आ अतै अहै सो हेरू, अतै अहै ऐह स्पष्ट रूपा सितै घोषणा करदै हिन कि अहै जैसिओ हेरूरा हा ऐह सो ही जैड़ा आदि थऊँ ही थू। सो पैहलै पिता सोगी स्वर्गा मन्ज थू पर फिरी सो असु सोगी रैहणा धरती पुर आ)। "
1JN,1,3,जैड़ा कुछ अहै यीशु रै बारै मन्ज हेरू अतै हुणु तठेरा समाचार तुसु जो भी दिन्दै हिन ठेरैतांये कि तुन्दा भी असु सोगी रिश्ता भूच्ची गच्छा अतै इन्दा ऐह रिश्ता पिता प्रमात्मां सितै अतै तसेरै पुत्र यीशु मसीह सोगी भी हा। 
1JN,1,4,अतै अहै ऐह गल्ला ऐत तांई लिखदै हिन कि तुन्दी खुशी पूरी भूच्ची गच्छा। 
1JN,1,5,"जैडा समाचार अहै यीशु मसीह थऊँ हुणु, सो ही तुसिओ हुणादै हिन, सो समाचार ऐ हा कि प्रमात्मां ज्योती हा अतै तैत मन्ज जरा भी नैहरा (अर्थात बुराई) निआं। "
1JN,1,6,"अगर अहै बलन कि, प्रभु सोगी इन्दा रिश्ता हा अतै फिरी भी बुराई करन, ता अहै झूठै हिन अतै सच्चाई पुर ना चलदै। "
1JN,1,7,"पर जिआं प्रमात्मां ज्योती मन्ज हा तिआंई अहै भी ज्योती मन्ज चलन ता अक्की दुऐ सितै रिश्ता रखी सकदै हिन, अतै तसेरै पुत्र यीशु मसीह रा खून ईन्दै सारै पापा जो माफ करदा। "
1JN,1,8,अगर अहै बलन कि असु मन्ज कोई भी पाप निआं ता अहै अपणै आपा जो धोखा दिन्दै हिन अतै असु मन्ज कोई भी सच्चाई निआं। 
1JN,1,9,अगर अहै अपणै पापा जो मनी लैन ता सो इन्दै पापा जो माफ करनै अतै असु जो सबी अधार्मिकता थऊँ शुद्व करनै जो विस्वासयोग्य अतै धर्मी हा। 
1JN,1,10,अतै अगर अहै बलन कि अहै पाप ना करूरा ता प्रमात्मैं जो झूठा बणान्दै हिन अतै तसेरा वचन ग्रहण ना करूआ। 
1JN,2,1,"मेरै प्यारेओ, अऊँ ऐह गल्ला तुसु जो ऐत तांऐ लिखु करदा कि तुसै पाप मत करा। अगर कोई पाप करा ता पिता प्रमात्मां बल्लै असु तांई अक्क इन्दा पक्ष लैणै बाळा हा मेरा कणैणै रा मतलब यीशु मसीह जैड़ा धर्मी हा। "
1JN,2,2,अतै सो इन्दै पापा रै प्रायश्‍चित तांये बलि भूआ अतै सिर्फ इन्दै ही ना पर पुरै संसारा रै पापा तांये भी। 
1JN,2,3,अगर अहै तसेरी आज्ञा जो मनलै ता ऐत थऊँ असु जाणी लैणा कि अहै तैस जो जाणदै हिन। 
1JN,2,4,"जैडा कोई ऐह बलदा कि, अऊँ तैस जो जाणी गोआ अतै तसेरी आज्ञा जो ना मन्दा ता सो झूठा अतै तैस मन्ज कोई सच्चाई निआ। "
1JN,2,5,"पर जैडा कोई प्रमात्मैं रै वचना जो मन्दा, तैस मन्ज सचमुच ही प्रमात्मैं रा प्रेम सिद्व भछुरा असु जो ऐत थऊँ ही पता लगदा कि अहै तैस मन्ज हिन। "
1JN,2,6,"जैडा कोई ऐह बलदा कि, अऊँ यीशु मन्ज बणी रैहन्दा ता तैस जो चहिन्दा कि सो अप्पु भी तिन्ही ही जिन्दगी जियां जिन्या यीशुऐ जी थी। "
1JN,2,7,"मेरै प्यारेओ, अऊँ तुसु जो कोई नोई आज्ञा ना लिखदा, पर सो ही पुराणी आज्ञा जैड़ी कि तुसु जो शुरू थऊँ मुळुरीआ, ऐह पुराणी आज्ञा सो ही वचन हा जैडा कि तुसै हुणुरा, जैहणै थऊँ तुहै यीशु पुर विस्वास करूरा। "
1JN,2,8,"फिरी भी अऊँ तुसु जो नोई आज्ञा लिखदा हा, ऐह आज्ञा यीशु मन्ज अतै तुसु मन्ज सच्ची ठहरी क्ओकि नैहरा हटदा गाहन्‍दा अतै सच्चाई री ज्योती अबै चमकणा लगीआ। "
1JN,2,9,"जैडा कोई ऐह बलदा कि, अऊँ ता ज्योती मन्ज रैहन्दा हा पर अपणै विस्वासी भाई सितै बैर रखदा ता सो हल्ली तिकर भी नैहरै मन्ज ही हा। "
1JN,2,10,जैडा कोई अपणै विस्वासी भाई सितै प्‍यार रखदा सो ज्योती मन्ज रैहन्दा अतै सो पाप करनै रा कारण ना ठहरदा। 
1JN,2,11,"पर जैडा कोई अपणै विस्वासी भाई सितै बैर रखदा, सो नैहरै मन्ज रैहन्दा हा अतै नैहरै मन्ज चलदा अतै ना जाणदा कि करा चलुरा क्ओकि नैहरै तसेरी हाख्री अन्‍धी करी दितुरी हिन। "
1JN,2,12,"हे प्यारे बच्चेओ, अऊँ तुसु जो ठेरैतांये लिखुआ कि, यीशु रै नां सितै तुन्दै पाप माफ भछूरै हिन। "
1JN,2,13,"हे पितरो, अऊँ तुसिओ ठेरैतांये लिखुआ कि जैडा शुरू थऊँ हा तुसै तैस जो जाणदै हिन। हे जवानों अऊँ तुसिओ ठेरैतांये लिखुआ कि तुसै दुष्‍ट शैतान पुर जय पाई हा हे प्यारे बच्चेओ मैंई तुसिओ ठेरैतांये लिखुआ कि तुसै पिता प्रमात्मां जो जाणी गै हिन। "
1JN,2,14,"हे पितरो, मैंई तुसिओ ठेरैतांये लिखुआ कि जैडा शुरू थऊँ हा तैस जो तुसै जाणी गच्छुरै हिन. हे जवानों मैंई तुसिओ ठेरैतांये लिखुआ कि तुसै ताकतवर हिन अतै प्रमात्मैं रा वचन तुसु मन्ज बणी रहन्‍दा हा, अतै तुसै दुष्‍ट शैतान पुर जय पाई हा। "
1JN,2,15,"तुसै ना ता संसारा सितै अतै ना ता संसारा री चीजा सितै प्‍यार करा, जैडा कोई संसारा सितै प्‍यार रखदा ता तैस मन्ज पिता प्रमात्मां रा प्‍यार निआं। "
1JN,2,16,"क्ओकि अगर कुछ संसारा मन्ज हा मतलब शरीरा री अभिलाषा, हाख्री री अभिलाषा अतै कमाई रा घमण्ड़ ऐह सब पिता प्रमात्मां री तरफा थऊँ निआं पर संसारा री तरफा थऊँ हा। "
1JN,2,17,"संसार अतै ठेरी अभिलाषा दोनों मिटी गान्हदै हिन, पर जैडा कोई प्रमात्मां री ईच्‍छा अनुसार जिन्दगी बितान्दा सो सदा तिकर बणी रैहणा। "
1JN,2,18,"हे प्यारेओ, ऐह आखरी दिन हिन, अतै जिआं कि तुसै हुणुरा कि, यीशु मसीह रा विरोधी ईणैबाळा, तैसा गल्ला रै मुताबक ही मतै सारै मसीह वरोधी उठी भछूरै हिन, ऐत थऊँ असु जो पता लगदा कि ऐह आखरी दिन हिन। "
1JN,2,19,"सो वरोधी निकळुरै ता इन्दै गुट थऊँ ही हिन पर असल मन्ज सो इन्दै ना थियै, क्ओकि जे असु थऊँ भून्दै ता असु मन्ज रैहन्दै, पर निकळी ठेरैतांये गै कि ऐह साबित भूच्ची गो कि सो सच मन्ज इन्दै ना थियै। "
1JN,2,20,"पर तुन्दा ता तैस पवित्र आत्मा सितै यीशु रै द्धारा अभिषेक भछुरा, अतै ऐह सब कुछ तुसै जाणदै हिन। "
1JN,2,21,"मैंई तुसु जो ऐत तांई ना लिखु कि, तुसै सच्चाई जो ना जाणदै, पर ऐत तांई लिखु हा कि, तुहै तैस जो जाणदै हिन अतै कोई भी झूठ सच्चाई री तरफा थऊँ निआं। "
1JN,2,22,"झूठा कुण हा? सिर्फ सो ही, जैडा यीशु मसीह रा विस्वासी भूणै जो इन्कार करदा, अतै मसीह विरोधी भी सो ही हा जैडा पिता प्रमात्मां अतै पुत्र यीशु मसीह रा इन्कार करदा। "
1JN,2,23,"जैडा कोई पुत्र यीशु मसीह रा इन्कार करदा तैस बल्लै पिता प्रमात्मां भी निआ जैडा कोई पुत्र यीशु मसीह जो मन्‍नी लैन्दा, तैस बल्लै पिता प्रमात्मां भी हा। "
1JN,2,24,सचा संदेश जैडा तुसै मसीह रै बारै मन्ज हुणुरा सो तुसु मन्ज बणी रेय्आ अतै तुहै तैत मन्ज बणी रैहन ता तुसु पुत्र अतै पिता प्रमात्मां मन्ज बणी रैहणा। 
1JN,2,25,अतै जैडा अनन्त जिन्दगी रा बायदा तिनी असु सितै करूरा सो तैस दिणी हा। 
1JN,2,26,मैंई ऐह गल्ला तियां मणु रै बारै मन्ज तुसिओ लिखी हिन जैड़ै कि तुसु जो गलत शिक्षा सितै भ्रमान्‍दै हिन। 
1JN,2,27,"अतै तुन्दा सो पवित्र आत्मा सितै अभिषेक जैडा कि मसीह री तरफा थऊँ भच्छुरा, तुसु मन्ज बणी रेय्आ। तुसिओ कसी थऊँ सच सिखणै री जरूरत निय्आ पर पवित्र आत्मा सितै अभिषेक जैडा मसीह री तरफा थऊँ भछुरा सो सब गल्ला सखांदा हा। ऐह सचा हा झूठा निआ अतै जिंआं पवित्र आत्मा तुसु जो सखाऊरा तियां ही तुसै तैस मन्ज बणी रेय्आ। "
1JN,2,28,"हे प्यारेओ, मसीह मन्ज बणी रेय्आ, कि जैहणै सो दोवारा प्रकट भोआ, ता असु जो हिम्मत भोआ अतै अहै तसेरै दोवारा इणै पुर तसेरै सामणै लज्जित ना भून। "
1JN,2,29,"अगर तुसै जाणदै हिन कि, मसीह धर्मी हा ता ऐह भी जाणदै कि जैडा कोई धार्मिक कम करदा तसेरा जन्म प्रमात्मैं थऊँ ही भच्छुरा। "
1JN,3,1,"सोचा, पिता प्रमात्मैं असु सितै किना प्‍यार करू कि अहै तसेरै बच्चै कहलान, अतै सच मन्ज अहै तसेरै बच्चै हिन भी, पर ऐह संसार रै मणु असु जो ना जाणदै, क्ओकि तियैं प्रमात्मैं जो भी ना जाणु। "
1JN,3,2,"हे प्यारेओ, हल्ली तिकर अहै प्रमात्मैं री सन्तान हिन अतै हल्ली तिकर ऐह प्रकट ना भुआ कि असु कै कुछ भूणा! तूणा जाणदै हिन कि जैहणै तैस प्रकट भूणा ता असु भी तैस सांईये ही भूणा, क्ओकि असु सो तिनां ही हेरना जिन्‍ना कि सो हा। "
1JN,3,3,"अतै जैडा कोई मसीह पुर उम्मीद रखदा, सो अपणै आपा जो तियां ही पवित्र करदा जिन्‍ना कि मसीह हा। "
1JN,3,4,"जैडा कोई लगातार पाप करदा रैहन्दा, सो व्यवस्था रा विरोधी हा अतै पाप करनै रा अर्थ हा प्रमात्मैं री व्यवस्था जो ना मनणा। "
1JN,3,5,अतै तुसै जाणदै हिन कि यीशु मसीह ठेरैतांये प्रकट भुआ कि पापा जो उठाई लैई गच्छा अतै प्रमात्मैं रै स्वभाव मन्ज पाप निआ। 
1JN,3,6,जैडा कोई यीशु मन्ज बणी करी रैहन्दा हा सो पाप ना करदा रैहन्दा अतै जैडा कोई पाप करदा तिनी ना ता यीशु जो हेरूरा अतै ना ही जाणुरा। 
1JN,3,7,"हे प्यारेओ, कसी री भकाई मत लगा, जैडा धार्मिकता रै कम करदा सो ही मसीह सांईये हा। "
1JN,3,8,"जैडा कोई पाप करदा रैहन्दा सो शैतान री कनारी थऊँ हा क्ओकि शैतान शुरू थऊँ ही पाप करदा आ पर प्रमात्मैं रा पुत्र ठेरैतांये आ कि, शैतान रै कमां जो नाश करा। "
1JN,3,9,"जैडा कोई प्रमात्मैं थऊँ पैदा भच्छुरा सो पाप ना करदा रैहन्दा, क्ओकि तैस मन्ज प्रमात्मैं रा बी बणी रैहन्दा हा अतै सो पाप करी ही ना सकदा क्ओकि सो प्रमात्मैं थऊँ पैदा भच्छुरा। "
1JN,3,10,"ऐत थऊँ ही प्रमात्मैं री अतै शैतान री सन्तान रा पता चलदा, जैडा कोई धार्मिकता रै कम करदा सो प्रमात्मैं री तरफा थऊँ हा अतै सो भी जैडा कि अपणै भाई सितै प्‍यार रखदा। "
1JN,3,11,जैडा समाचार तुसै शुरू थऊँ हुणुरा सो ऐह हा कि अहै अक्की दुऐ सितै प्‍यार रखन। 
1JN,3,12,अतै आदम रै पुत्र कैन सांईं ना बणन जैडा कि तैस शैतान थऊँ थू जिनी अपणै सक्‍कै भाई जो मारी दिता अतै तिनी कस बजहा थऊँ मारू? ऐस बजहा थऊँ कि कैन रै कम बुरै थियै अतै तसेरै भाई रै कम धार्मिक थियै। 
1JN,3,13,हे विस्वासी भाईओ अगर संसार तुसु सितै बैर रखा ता हैरानगी मत करदै। 
1JN,3,14,"अहै जाणदै हिन कि अहै पैहलै आत्मिक रूप थऊँ मरूरै थियै पर अबै अहै आत्मिक रूप थऊँ जिन्दा हिन। अहै ऐह ठेरैतांये जाणदै हिन कि अहै अपणै विस्वासी भाई सितै प्‍यार करदै हिन, जैडा प्‍यार ना करदा सो आत्मिक रूप थऊँ मरूरा हा। "
1JN,3,15,जैडा कोई अपणै भाई सितै बैर रखदा सो हत्यारा हा अतै तुसै जाणदै हिन कि कसी हत्यारै मन्ज अनन्त जिन्दगी ना रैहन्‍दी। 
1JN,3,16,अहै प्‍यार ऐसा गल्ला थऊँ ही जाणु हा कि यीशु मसीह असु तांई अपणै प्राण दी दितै ठेरैतांये असु जो भी विस्वासी भाई तांई प्राण दिणा चहिन्‍दै। 
1JN,3,17,पर जैस कसी बल्लै संसारिक धन-दौलत भोआ अतै सो अपणै भाई जो कंगाल हेरा ता तैस पुर तरस ना खाणा चाह ता तैस मन्ज प्रमात्मैं रा प्‍यार कियां बणी करी रैई सकदा? 
1JN,3,18,हे प्यारेओ अहै वचना अतै जीभा सितै ही ना पर कमां अतै सच्चाई सितै भी प्‍यार जो साबित करन। 
1JN,3,19,"जैहणै अहै होरी सोगी प्‍यार करलै तांही असु जो पता लगणा कि अहै सच्चाई रै हिन। जैसा गल्ला मन्ज इन्दा मन असु जो दोष देला, तैस दोष रै बारै मन्ज असु यीशु रै सामणै अपणै मनां जो तस्सली दी सकणा। "
1JN,3,20,क्ओकि प्रमात्मां इन्दै मनां थऊँ बड़ा अतै सो सब कुछ जाणदा। 
1JN,3,21,"हे मेरै प्यारेओ, अगर इन्दा मन असु जो दोष ना देय्आ ता असु जो प्रमात्मैं रै सामणै हिम्मत भुन्‍दीआ। "
1JN,3,22,"अतै अगर कुछ अहै मंगदै हिन, सो असु जो तैस थऊँ मुळदा क्ओकि अहै तसेरी आज्ञा जो मन्दै हिन अतै जैडा तैस जो पसन्द हा सो ही करदै हिन। "
1JN,3,23,अतै पिता प्रमात्मैं री आज्ञा कि अहै तसेरै पुत्र यीशु मसीह पुर विस्वास करीके जिआं तिनी आज्ञा दितुरी हा तठेरै मुताबक अप्पु मन्ज प्‍यार रखन। 
1JN,3,24,"अतै जैडा प्रमात्मैं री आज्ञा जो मन्दा, सो मसीह मन्ज हा अतै सो तियां मन्ज बणी रहन्‍दा अतै तैस सितै मतलब तैसा पवित्र आत्मा सितै जैड़ी कि तिनी असु जो दितुरी हा, अहै जाणदै हिन कि मसीह असु मन्ज बणी रहन्‍दा। "
1JN,4,1,"मेरै प्यारेओ, हरेक मणु रा विस्वास मत करा जैड़ा बलदा कि सो पवित्र आत्मा रै द्धारा गल्ला करदा हा, पर आत्मा री परख करा, कि सो प्रमात्मैं री तरफा थऊँ हा कि ना। क्ओकि बड़ै भारी झूठै भविष्‍यवक्ता संसारा मन्ज पैदा भूच्ची गच्छुरै हिन। "
1JN,4,2,"प्रमात्मां री आत्मा जो तुसै इन्‍नी साहबै पछैणी सकदै हिन, कि जैड़ी कोई आत्मा मन्‍नी लैन्दी हा कि यीशु मसीह शरीर लैई करी आ ता सो प्रमात्मां री कनारी थऊँ हा। "
1JN,4,3,अतै जैड़ी कोई आत्मा यीशु री ऐसा सच्चाई जो ना मन्दी सो प्रमात्मैं री कनारी थऊँ निआं अतै सो ही ता यीशु मसीह रै विरोधी री आत्मा जठेरी चर्चा तुसै हुणी चुकुरै हिन कि सो ईणैबाळा अतै सो पैहलै थऊँ ही संसारा मन्ज हा। 
1JN,4,4,"हे प्यारे बच्चेओ तुसै प्रमात्मैं रै मणु हिन अतै तुसै तियां झूठै नबी पुर जय पाई हा, क्ओकि जैड़ी पवित्र आत्मा री शक्ति तुन्दै अन्दर हा सो शैतान री शक्ति थऊँ भी बदीकरी हा जैड़ा संसारा मन्ज हा। "
1JN,4,5,"सो झूठै नबी संसारा रै हिन, ठेरी बजहा थऊँ सो संसारिक गल्ला बल्‍दै हिन अतै संसार तिआंरी गल्ला हुणदा। "
1JN,4,6,"अहै प्रमात्मैं रै हिन अतै जैड़ै प्रमात्मैं जो जाणदै हिन सो इन्दी हुणदै हिन अतै जैड़ै प्रमात्मैं जो ना जाणदै सो इन्दी ना हुणदै, इन्‍नी साहबै अहै सच्चाई जो प्रकट करनै री आत्मा अतै झूठ री आत्मा जो पछैणी सकदै हिन। "
1JN,4,7,"मेरै प्यारेओ, अहै अप्पु मन्ज प्‍यार रखन क्ओकि प्‍यार प्रमात्मैं थऊँ हा अतै जैडा कोई होरी सोगी प्‍यार करदा सो प्रमात्मैं थऊँ पैदा भच्छुरा अतै प्रमात्मैं जो जाणदा। "
1JN,4,8,जैडा होरी सोगी प्‍यार ना करदा सो प्रमात्मैं जो ना जाणदा क्ओकि प्रमात्मां प्‍यार हा। 
1JN,4,9,जैडा प्‍यार प्रमात्मां असु सितै रखदा ठेरा पता ऐत थऊँ लगदा कि प्रमात्मैं अपणा अक्‍को ही अक्क पुत्र ऐस संसारा मन्ज भेज्‍जू कि अहै तसेरै कारण अनन्त जिन्दगी पान। 
1JN,4,10,सचा प्‍यार ऐह निय्आ कि अहै प्रमात्मैं सितै प्‍यार करू पर ऐत मन्ज कि तिनी असु सितै प्‍यार करू अतै इन्दै पापा जो मटाणै तांई अपणै पुत्रा जो बलिदान भूणै तांयें भैजु। 
1JN,4,11,"मेरै प्यारेओ, जैहणै प्रमात्मैं असु सितै इन्‍ना प्‍यार रखू हा ता असु जो भी अप्पु मन्ज प्‍यार रखणा चहिन्दा। "
1JN,4,12,"प्रमात्मां कदी भी कुणी ना हैरू, जे अहै अप्पु मन्ज प्‍यार रखन ता प्रमात्मां असु मन्ज बणी रहन्‍दा अतै तसेरा प्‍यार असु मन्ज सिद्व भुच्‍ची गछूरा। "
1JN,4,13,ऐत थऊँ ही साबित भूच्ची गान्दा कि अहै मसीह मन्ज बणी रैहन्दै हिन अतै मसीह असु मन्ज क्ओकि तिनी अपणी आत्मा मन्ज असु जो दितुरा। 
1JN,4,14,अतै अहै पुत्र जो हेरी भी लैऊआ अतै गवाई भी दिन्दै हिन कि पिता प्रमात्मैं पुत्र यीशु जो संसारा मन्ज उद्धारकर्ता करीके भेजुरा हा। 
1JN,4,15,जैडा कोई ऐह मनी लैन्दा कि यीशु प्रमात्मैं रा पुत्र हा ता प्रमात्मां मसीह मन्ज बणी रहन्‍दा अतै सो प्रमात्मैं मन्ज। 
1JN,4,16,अतै जैडा प्‍यार प्रमात्मां असु सितै रखदा तैस जो अहै जाणी गै हिन अतै असिओ प्रमात्मैं पुर विस्वास हा। प्रमात्मां प्‍यार हा जैडा प्यारा मन्ज बणी रहन्‍दा सो प्रमात्मैं मन्ज बणी रहन्‍दा अतै प्रमात्मां तैस मन्ज बणी रहन्‍दा। 
1JN,4,17,"ऐत थऊँ ही प्‍यार असु मन्ज सिद्व भुआ कि न्याय बाळै दिन असु जो हिम्मत भोआ, कि प्रमात्मैं असिओ सजा ना दीणी, क्ओकि जिन्‍ना यीशु हा तियां ही संसारा मन्ज असिओ भी रैहणा हा। "
1JN,4,18,प्यारा मन्ज कोई डरा बाळी गप्‍प ना भुन्‍दीआ बल्कि सिद्व प्‍यार डरा जो दूर करी दिन्दा कजो कि डरा रा सम्बन्ध सजा सोगी भुन्दा अतै जैडा कोई डर करदा सो प्यारा मन्ज सिद्व ना भुच्‍ची सकदा। 
1JN,4,19,अहै ठेरैतांये प्रमात्मैं अतै अक्की दूये सोगी प्‍यार करदै हिन कि पैहलै प्रमात्मैं असु सितै प्‍यार करू। 
1JN,4,20,अगर कोई बल्ला कि अऊँ प्रमात्मैं सितै प्‍यार रखदा पर अपणै विस्वासी भाई सितै बैर रखा ता सो झूठा क्ओकि जैडा अपणै विस्वासी भाई सितै जैडा कि तिनी हेरूरा प्‍यार ना रखदा ता सो प्रमात्मैं सितै भी जैस जो तिनी हेरूरा निआं प्‍यार ना रखी सकदा। 
1JN,4,21,अतै प्रमात्मैं थऊँ असु जो ऐह आज्ञा मुळुरी हा कि जैडा कोई प्रमात्मैं सितै प्‍यार रखदा सो अपणै विस्वासी भाई सितै भी प्‍यार रखदा। 
1JN,5,1,जैस कसी जो ऐह विस्वास हा कि यीशु ही मसीह हा ता सो प्रमात्मैं थऊँ पैदा भच्छुरा अतै जैडा कोई पिता प्रमात्मां सितै प्‍यार रखदा सो तसेरै बच्चै सितै भी प्‍यार रखदा। 
1JN,5,2,जैहणै अहै प्रमात्मैं सितै प्‍यार रखदै हिन अतै तसेरी आज्ञा जो मन्दै हिन ता ऐत थऊँ ही अहै जाणदै हिन कि प्रमात्मैं री सन्ताना सितै प्‍यार रखदै हिन। 
1JN,5,3,प्रमात्मैं सोगी प्‍यार करना ऐह हा कि अहै तसेरी आज्ञा जो मनन; अतै तसेरी आज्ञा कठण ना हिन। 
1JN,5,4,क्ओकि हरेक प्रमात्मैं री औलाद ऐस दुष्‍ट संसारा पुर जय पान्दीआ अतै इन्दै विस्वास ही रै द्धारा अहै जय पान्दै हिन। 
1JN,5,5,संसारा पुर जय पाणै बाळा कुण हा? सिर्फ सो ही जसेरा विस्वास हा कि यीशु ही प्रमात्मैं रा पुत्र हा। 
1JN,5,6,यीशु मसीह ही प्रमात्मैं रा पुत्र हा ऐह ऐहा गल्ला थऊँ प्रकट भून्दा कि जैहणै तिनी पाणी थऊँ बपतिस्मा लैऊ अतै क्रूस पुर खून बहाऊ थू। 
1JN,5,7,"अतै जैडा गवाई दिन्दा सो पवित्र आत्मा हा, क्ओकि पवित्र आत्मा सचा हा। "
1JN,5,8,"अतै गवाई दिणैबाळै त्राई हिन, पवित्र आत्मा, बपतिस्मा रा पाणी अतै यीशु रा खून, त्रोई अक्की गल्ला पुर ही सहमत हिन कि यीशु प्रमात्मैं री तरफा थऊँ छुरा। "
1JN,5,9,जैहणै अहै मणु री गवाई मन्‍नी लैन्दै हिन ता प्रमात्मैं री गवाई ता ऐत थऊँ बधी करी हा अतै प्रमात्मैं अपणै पुत्रा रै बारै मन्ज गवाई दितुरी हा। 
1JN,5,10,"जैडा कोई प्रमात्मैं रै पुत्र पुर विस्वास करदा सो अपणै आपा मन्जा ही गवाई रखदा, जिन्‍नी प्रमात्मैं पुर विस्वास ना करू तिनी तैस जो झूठा ठहराऊ, क्ओकि तिनी तैसा गवाई पुर विस्वास ना करू जैड़ी प्रमात्मैं अपणै पुत्रा रै बारै मन्ज दितुरी थी। "
1JN,5,11,अतै सो गवाई ऐह हा कि प्रमात्मैं असु जो अनन्त जिन्दगी दितुरीआ अतै ऐह जिन्दगी तसेरै पुत्रा रै द्धारा ही मिलदी हा। 
1JN,5,12,जैड़ा पुत्रा सोगी करीबी रिश्ता रखदा तैस बल्लै अनन्त जिन्दगी हा अतै जसेरा प्रमात्मैं रै पुत्रा सोगी रिश्ता निय्आ ता तैस बल्लै अनन्त जिन्दगी भी निआं। 
1JN,5,13,ऐह चिट्ठी अऊँ तुसिओ लिखु करदा जैड़ै प्रमात्मैं रै पुत्र यीशु मसीह रै नां पुर विस्वास करदै हिन कि तुसै जाणी लैन कि अनन्त जिन्दगी तुन्दी ही हा। 
1JN,5,14,अतै असु जो प्रमात्मैं रै सामणै इन्‍नी हिम्मत भून्दिआ सो ऐह हा कि अहै तसेरी इच्छा रै मुताबक कुछ मंगदै हिन ता सो इन्दी हुणदा। 
1JN,5,15,अतै जैहणै अहै जाणदै कि जे कुछ अहै प्रमात्मैं थऊँ मन्गदै हिन ता सो इन्दी हुणदा ता ऐह भी जाणदै हिन कि जैडा कुछ अहै तैस थऊँ मन्गु सो असु जो मुळु भी हा। 
1JN,5,16,"अगर कोई अपणै विस्वासी भाई जो इन्‍ना पाप करदै हेरा कि जैतै सो प्रमात्मैं थऊँ अलग ना भोआ ता सो तैस तांई प्रार्थना करा, ता प्रमात्मैं तैसिओ जिन्दगी दिणिआ। अतै ऐसा पाप जैतै सो प्रमात्मैं थऊँ सदा काल तांई दूर भून्दा, तठेरै बारै मन्ज अऊँ विनती करनै जो ना बल्‍दा। "
1JN,5,17,"सब कुछ जैड़ा प्रमात्मैं रै विरूद्ध हा पाप हा, पर हरेक बुरी चिज असिओ प्रमात्मैं थऊँ सदा अलग ना करी सकदी। "
1JN,5,18,अहै जाणदै हिन कि जैडा प्रमात्मैं थऊँ पैदा भच्छुरा सो पाप ना करदा रैहन्दा पर प्रमात्मैं रै पुत्र यीशु पैदा भच्छुरा सो तैस जो बचाई रखदा शैतान तैस जो छुई भी ना पान्दा। 
1JN,5,19,अहै जाणदै हिन कि अहै प्रमात्मैं थऊँ हिन अतै सारा संसार तैस शैतान रै वशा मन्ज हा। 
1JN,5,20,अतै ऐह भी जाणदै हिन कि प्रमात्मैं रा पुत्र यीशु मसीह ऐस संसारा मन्ज चली छूरा अतै तिनी असु जो समझ दितुरी हा कि अहै तैस सच्चै प्रमात्मैं जो पछैणन। अहै तैस मन्ज जैडा कि सचा हा मतलब तसेरै पुत्र यीशु मसीह मन्ज बणी रैहन्दै हिन सचा प्रमात्मां अतै अनन्त जिन्दगी ऐह ही हा। 
1JN,5,21,"हे बच्चेओ, अपणै आपा जो मूर्ति थऊँ बचाई रखा जैड़ी तुन्दै दिला मन्ज प्रमात्मैं री जगह लैन्दी हिन। "
2JN,1,1,ऐह पत्री यूहन्‍ना री तरफा थऊँ हा जैडा विस्वास मन्ज स्याणा हा। अऊँ ऐह पत्री तैहा जनानी अतै तसारै बच्चै जो लिखु करदा जैड़ी कि प्रमात्मैं द्वारा चुणुरी हा अऊँ सच्चाई सितै तिन्या सोगी प्‍यार करदा हा अतै सो सब भी तुसु सोगी प्रेम करदै हिन जैड़ै सच्चाई जो जाणदै हिन। 
2JN,1,2,अहै तुसु सोगी प्रेम करदै हिन क्ओकि सच्चाई अबै इन्दै दिला मन्ज हा अतै सो सदा तक बणी रैहणी हा। 
2JN,1,3,"पिता प्रमात्मां अतै पुत्र यीशु मसीह री तरफा थऊँ अनुग्रह, दया अतै शान्ती असु सोगी सच्चाई अतै प्रेम सितै सदा असु मन्ज भुन्दी रेय्आ। "
2JN,1,4,"अऊँ बड़ा खुश भुआ कि मैंई तेरै बच्चै जो तैसा आज्ञा रै मुताबक जैड़ी कि इन्दै पिता प्रमात्मां री तरफा थऊँ मुळुरी थी, सच्चाई सितै चलदै हैरू। "
2JN,1,5,"अबै हे जनानी, अऊँ तिजो होर कोई आज्ञा ना दिन्दा पर सो ही जैड़ी कि असु बल्लै शुरू थऊँ थी, अऊँ तिजो लिखु करदा। अऊँ तिजो सितै विनती करदा कि अहै सब अक्की दुऐ सितै प्रेम करन। "
2JN,1,6,प्रमात्मैं री आज्ञा ऐह हा कि अहै अक्की दूये सोगी प्रेम करन। ऐह सो ही आज्ञा हा जैड़ी तैंई शुरू थऊँ हुणुरी हा अतै तिजो ऐसा आज्ञा पुर चलना भी चहिन्दा। 
2JN,1,7,"अऊँ ऐह ठेरैतांये बलदा हा क्ओकि कई धोखा दिणैबाळै मणु ऐस संसारा मन्ज चली छुरै हिन, ऐह ऐसै मणु हिन जैड़ै ऐह ना मन्दै कि यीशु मसीह मणु रै रूपा मन्ज धरती पुर आ। ऐसै मणु धोखा दिणैबाळै अतै मसीह रै विरोधी हिन। "
2JN,1,8,ठेरैतांये तुहै ध्यान देय्आ कि सो मणु तुसिओ धोखा ना दिन ताकि तुन्दी मेहनत जैड़ी प्रमात्मैं री सेवा करनै तांये हा सो वेकार ना भोआ पर तुहै अपणी सेवा तांये प्रमात्मैं थऊँ इनाम पान। 
2JN,1,9,जैडा कोई मणु ऐसा शिक्षा थऊँ भटकी गान्दा हा तसेरा प्रमात्मैं सोगी कोई सम्बन्ध निय्आ। पर जैड़ा कोई मणु मसीह री शिक्षा मन्ज बणी रैहन्दा हा तसेरा सम्बन्ध पिता अतै पुत्र दोनो सोगी हा। 
2JN,1,10,"अगर कोई मणु तुन्दी मण्ड़ळी मन्ज अईआ, अतै मसीह री सच्चाई री शिक्षा ना देआ ता तैस जो घरा मन्ज ईणा भी मत देय्आ अतै ना ही तसेरी तरीफ करा। "
2JN,1,11,जैडा कोई इन्‍नै मणु रा तरीफ करदा सो तसेरै बुरै कम्मा रा भी साझी भुन्दा। 
2JN,1,12,मिन्जो हल्ली होर भी गल्ला तिजो तांई लिखणी हिन। पर कागजा अतै सियाई सितै ना लिखणा चाहन्दा मिन्जो उम्मीद हा कि मूँ तिजो बल्लै ईणा हा अतै तुन्दै सामणै गल-बात करनी हा ताकि अहै किटठै खुश भूच्ची सकन। 
2JN,1,13,प्रमात्मैं द्धारा तेरी चुणुरी बैहणी रै बच्चै तिजो नमस्कार करदै हिन। 
3JN,1,1,"ऐह पत्री यूहन्‍ना री तरफा थऊँ हा जैडा विस्वास मन्ज स्याणा हा, अऊँ ऐह पत्री अपणै प्यारे मित्र गयुस जो लिखु करदा जैस सितै अऊँ सचा प्‍यार करदा। "
3JN,1,2,"मेरै प्यारे मित्र, अऊँ ऐह प्रार्थना करदा हा कि, जिआं तू आत्मिक उन्‍नति करु करदा तियां ही तू सबी गल्ला मन्ज उन्‍नति करा अतै भला चंगा रेय्आ। "
3JN,1,3,जैहणै साथी विस्वासी मिन्जो बल्लै आये अतै तिऐं तेरै बारै मन्ज ऐह दस्सु की तु बफादारी सोगी सच्चाई रै अनुसार जिऊ करदै हिन ऐह हुणी करी अऊँ बड़ा खुश भुआ। 
3JN,1,4,जैहणै भी अऊँ ऐह हुणदा हा कि जैड़ै मणु मेरै बच्चै सांईये हिन सो प्रमात्मैं री सच्चाई रै अनुसार जिन्दगी जिऊ करदै हिन सो मिन्जो बड़ै खुश करी दिन्दै हिन। 
3JN,1,5,मेरै प्यारे मित्र तैंई इन्दै विस्वासी साथी जैड़ै सफर करीके प्रचार करदै हिन अतै जिन्या मणु जो तू ना जाणदा तंयारी भी तैंई बफादारी सोगी बड़ी मदद करूरी हा। 
3JN,1,6,तिन्यै ऐठीआ री कलीसिया जो तेरै प्रेम भरी मित्रता रै बारै मन्ज दसुरा हा। तू ऐसै शिक्षक री मदद करदा रैह जैत सोगी प्रमात्मां खुश भून्दा हा। 
3JN,1,7,क्ओकि सो तैस यीशु रै वचना रा प्रचार तांये निकळुरै हिन अतै सो अविस्वासी थऊँ कोई मदद ना लैन्दै हिन। 
3JN,1,8,ठेरैतांये असिओ इन्या मणु री मदद करना चहिन्दी हा ताकि सो जैड़ा सच्चाई जो फैलाणै रा कम करू करदै हिन अहै भी तिन्या सोगी सहभागी भूच्ची सकन। 
3JN,1,9,मैंई अपणी पत्री मन्ज तुन्दै इलाकै री कलीसिया रै विस्वासी तांये कुछ लिखुरा थू पर दियुत्रिफेस जैड़ा मेरी लिखुरी गल्ला पुर ध्यान ना दिणा चाहन्दा क्ओकि सो अप्पु कलीसिया रा अगुवा बनणा चाहन्दा हा। 
3JN,1,10,पर जैहणै मूँ ईणा तैहणै मूँ साफ तरीकै तसेरै तियां बुरै कमां रै बारै मन्ज जैड़ै सो करू करदा अतै जैड़ा झूठ सो इन्दै बारै मन्ज बल्लू करदा तठेरै बारै मन्ज गल करनी हा। ऐतना ही ना पर सो तिन्या सफर करीके प्रचार करनै बाळै शिक्षक जो कलीसिया मन्ज इणा ना दिन्दा अतै होरी मणु जो भी तंयारी मदद करनै थऊँ मना करदा। अतै अगर कोई तंयारी मदद करना चाहन्दा ता सो तिन्या जो कलीसिया थऊँ बाहर कड़ड़ी दिन्दा। 
3JN,1,11,"मेरै प्यारे मित्र, बुराई तांये ना, पर भलाई रै पिचो चलणै बाळै बणा। जैडा भलाई करदा सो प्रमात्मैं री कनारी थऊँ हा पर जैडा बुराई करदा तिनी प्रमात्मैं जो ना जाणदा। "
3JN,1,12,"देमेत्रियुस रै बारै मन्ज कलीसिया मन्ज सब मणु बलदै हिन कि सो अक्क खरा मणु हा क्ओकि सो सच्चाई रै अनुसार जिन्दा हा, अहै भी ऐह जाणदै हिन कि सो अक्क खरा मणु हा। "
3JN,1,13,अऊँ तिजो मता कुछ लिखना ता चाहन्दा थू पर सियाई अतै कलम सितै ना लिखणा चाहन्दा। 
3JN,1,14,मिन्जो उम्मीद हा कि मूँ तिजो सोगी बड़ी तोळै ही मुळना ता असु आमणै-सामणै गल-बात करलै। 
3JN,1,15,अऊँ प्रार्थना करदा हा कि प्रमात्मैं री तरफा थऊँ तिजो शान्ती मुलदी रेय्आ। ऐठीआ रै विस्वासी मित्र तिजो नमस्कार करदै हिन तैड़ीआ रै विस्वासी मित्रा जो नां लैई-लैई करी इन्दी तरफा थऊँ नमस्कार बल्ली दिन्यै। 
JUD,1,1,ऐह पत्री यहूदा री तरफ थऊँ हा जैडा यीशु मसीह रा सेवक अतै याकूब रा भाई हा। अऊँ तिन्या सबी जो लिखु करदा हा जिन्या जो पिता प्रमात्मैं हैदुरा जैड़ा तुसु सोगी प्रेम रखदा हा अतै यीशु मसीह री रखवाली मन्ज तुसिओ सम्भाळी रखदा हा। 
JUD,1,2,"अऊँ प्रार्थना करदा कि प्रमात्मां तुसिओ दया, शान्ती अतै प्रेम भरपुरी सोगी देय्आ। "
JUD,1,3,हे विस्वासी भाईओ अऊँ उत्सुकता सोगी तुसिओ लिखणा चाहन्दा थू तैस उद्धार रै बारै मन्ज जैत मन्ज अहै सहभागी हिन। पर अबै मिन्जो लगु करदा कि अऊँ कुछ होर लिखीकरी तुसु सोगी विनती करूं कि तुहै तैस विस्वास री रक्षा करन जैड़ा प्रमात्मैं अपणै पवित्र मणु जो सदा जो दितुरा हा। 
JUD,1,4,अऊँ ऐसा ठेरैतांये बल्लू करदा हा कि कुछ अधर्मी मणु चुप-चाप तुन्दी कलीसिया मन्ज चली छुरै हिन जैड़ै ऐह सखान्दै हिन कि प्रमात्मैं रा अदभुत अनुग्रह असिओ ऐह इजाजत दिन्दा हा कि अहै पापी जिन्दगी जी सकन। ऐसै मणु रै विनाश रै बारै मन्ज पैहलै थऊँ ही पवित्रग्रन्था मन्ज लिखुरा हा क्ओकि इन्यै इन्दै इकलोतै मालक अतै प्रभु यीशु मसीह रा इन्कार करूरा हा। 
JUD,1,5,हालांकि तुसै ईयां गल्ला जो जाणी चुकुरै हिन फिरी भी अऊँ तुसु जो ईयां गल्ला री याद दोआणा चाहन्दा कि प्रमात्मैं इस्त्राएली मणु जो मिस्र देशा री गुलामी थऊँ छुड़ानै रै बाद प्रमात्मैं पुर विस्वास ना करनै बाळै रा नाश करी दिता। 
JUD,1,6,अऊँ तुसिओ तिन्या स्वर्गदूता रै बारै मन्ज याद दुआंदा जैड़ै तैस अधिकार री सिमा मन्ज ना रैह जैड़ा प्रमात्मैं तिन्या जो दितुरा थू अतै तैहा जगह जो छड़ी दिता जैड़ी तंयारी अपणी थी। प्रमात्मैं तिन्या जो तैस महान अन्तिम न्याय रै दिन तक पक्कै तरीकै बनी करी अंधकार री जेला मन्ज रखुरा हा। 
JUD,1,7,"सदोम, अमोरा अतै तंयारै अखै-ब्रखा रै नगर जो मत भूलदै जैड़ै हर तरह री बुराई अतै व्यभिचार सोगी भरूरै थियै। इन्या नगरा रा अगी सोगी नाश करया गो, अतै प्रमात्मैं री न्याय री अनन्त अग असु तांये ऐह चेतावनी हा। "
JUD,1,8,"ऐस तरीकै ही अधर्मी मणु ऐह भी दावा करदै हिन कि प्रमात्मैं तिन्या जो दर्शना मन्ज बलुरा हा कि सो अपणै शरीरा जो अशुद्ध करी सकदै हिन पापी जिन्दगी जिणै रै द्धारा, अतै सो बलदै हिन कि तिन्या पुर कसी जो अधिकार रखणै री जरूरत निय्आ अतै सो महिमा सोगी भरूरै स्वर्गदूता जो भी भला बुरा बलदै हिन। "
JUD,1,9,"प्रधान स्वर्गदूत मिकाएल भी ऐसा ना करू जिन्या ऐह अधर्मी मणु करू। जैहणै शैतान स्वर्गदूत मीकाएल सोगी बैहंस करू करदा थू कि कस बलै अधिकार हा भविष्‍यवक्ता मूसा रै शरीरा जो दफनाणै तांये ठेरै बावजूद की मीकाएल बलै इन्या अधर्मी मणु थऊँ ज्यादा अधिकार हा फिरी भी तिनी शैतान जो अपमान भरी गल्ला ना बली तिनी सिर्फ ऐतना बल्लू कि, “प्रमात्मां ही तिजो झिड़का।” "
JUD,1,10,पर ऐह अधर्मी मणु बुरी भाषा रा इस्तेमाल करदै हिन जिआं गल्ला जो ना समझी पान्दै तिन्या गल्ला जो भी बुरा बलदै हिन। सो जंगली जानवरा सांईये अतै कुछ सोचै समझै बिना ऐसै कम करदै हिन तिन्या जरूर प्रमात्मैं थऊँ दण्ड़ पाणा हा। 
JUD,1,11,"हाय हा तियां पुर! कि तिन्यै आदम रै पुत्र कैन सांईयै बुरा व्यवहार करू जिनी अपणै भाई जो मारी दितुरा थू। तिन्यै बिलाम सांईये जल्दी मन्ज सो ही गलती करी अतै मणु जो पैसा कमाणै तांये पाप करनै मन्ज अगुवाई करी। जिन्या कोरह नाश भूआ क्ओकि तिनी मूसा रै विरोध मन्ज विद्रोह करू, इन्या मणु रा भी ऐस तरीकै नाश भूणा हा क्ओकि ऐह प्रभु रै विरोध मन्ज विद्रोह करू करदै हिन। "
JUD,1,12,जैहणै अहै प्रभु रै प्रेम जो याद करदै हिन ता ऐह मणु तुन्दी सोगी तुन्दै तिथा-त्यौहारा मन्ज खान्दै–पिन्दै हिन। ऐह मणु समुंद्र री गहराई मन्ज छिपुरै पहाड़ा सांईये हिन जैड़ै तुसिओ डुबाई सकदै हिन। ऐह तिन्या वेशर्म पाहला सांईये हिन जैड़ै होरी री ना पर अपणी ही सोचदै हिन। ऐह अम्बरा मन्ज तिन्या बदळा सांईये हिन जैड़ै कोई बरखा ना दिन्दै। ऐह पतझड़ रित रै तिन्या रूखा सांईयै हिन जैड़ै दूनी तरह सितै मरूरै हिन क्ओकि सो फलदै ना हिन अतै जड़ा थऊँ भी पुटी गच्छुरै हिन। 
JUD,1,13,"ऐह समुंद्र री तिन्या डरोणी लैहरा सांईयै हिन जैड़ी गन्दै झाग जो पैदा करदी हिन तिन्या ही ऐह मणु भी शर्मनाक कमा जो करदै हिन। ऐह तिन्या तारै सांईये हिन जैड़ै सिधै रस्तै पुर ना चलदै अतै ना ही कसी जो सही रस्ता दसी पान्दै, प्रभु अंधकार भरूरी ऐसी जगह इन्या मणु तांये रैहणै जो तैयार करूरी हा जैड़ी तिन्या सदा तांये रैहणा हा। "
JUD,1,14,"हनोक जैडा कि आदम री सतवीं पीढ़ी रा थू, तिनी इन्या अधर्मी मणु रै बारै मन्ज भविष्‍यवाणी करूरी थी तिनी बल्लू, “प्रभु अक्क दिन अपणै अणगिनत पवित्र स्वर्गदूता सोगी जरूर इणा। "
JUD,1,15,"ताकि सो सबी मणु रा न्याय करा, अतै तिन्या अधर्मी मणु जो दोषी ठहरा जिन्यै सब बुरै अतै पापी कमा जो करूरा थू अतै जिन्यै प्रमात्मैं रै बारै मन्ज अपमान भरी गल्ला बलुरी थी।” "
JUD,1,16,"ऐह अधर्मी मणु सदा कुड़कुड़ करदै रैहन्दै हिन, अतै तिन्या सोगी जैड़ा कुछ भून्दा सो तैत तांये प्रमात्मैं जो दोषी ठहरान्दै हिन। सो अपणी इच्छा अनुसार बुरै कमा जो करदै हिन अतै अपणै आपा रा घमण्ड़ करदै हिन। सो दूये री तरीफ करनै रा ढोंग करदै हिन ताकि सो तिन्या थऊँ सो पाई सकन जैड़ा सो चाहन्दै हिन। "
JUD,1,17,"पर मेरै प्यारे विस्वासी भाईओ, तुसै तियां गल्ला जो याद रखा, जिआं जो इन्दै प्रभु यीशु मसीह रै प्रेरित पैहलै ही बल्ली चुकुरै हिन। "
JUD,1,18,"सो तुसु सितै बल्लू करदै थियै कि, “इन्दै प्रभु यीशु मसीह रै दोवारा इणै थऊँ पैहलै ऐसै मणु भूणै हिन जिन्या प्रभु रा अतै प्रभु रै मणु रा अपमान करना। ऐह ऐसै मणु भूणै जंयारी जिन्दगी तंयारी अभिलाषा रै वशा मन्ज भूणी हा।” "
JUD,1,19,ऐह ऐसै मणु हिन जैड़ै अपणी शरीरिक इच्छा रै अनुसार चलदै हिन अतै तिन्या मन्ज पवित्र आत्मा निय्आ। 
JUD,1,20,मेरै प्यारे विस्वासी भाईओ तुहै अक्की दूये जो अति पवित्र विस्वास मन्ज उन्‍नति करनै तांये मदद करा। तुसिओ ऐसी प्रार्थना करना चहिन्दी जैड़ी पवित्र आत्मा री अगुवाई रै अनुसार भोआ। 
JUD,1,21,प्रभु यीशु मसीह रै दोवारा इणै तक अपणै आपा जो प्रमात्मैं रै प्रेम मन्ज बणाई रखा ताकि तुसिओ अनन्त जिन्दगी मुळी सका जठेरी तुहै भाळ करू करदै हिन क्ओकि तिनी असु पुर दया करूरी हा। 
JUD,1,22,जिन्या मणु जो ना पता कि कसा शिक्षा पुर विस्वास करना चहिन्दा तंयारी मदद करा। 
JUD,1,23,"जैतना भूच्ची सकदा हा तिन्या मणु जो जैड़ै नरक री अगी री कनारी चलुरै हिन झपटी करी बचाई लेय्आ अतै तियां पुर दया करा। सावधान रेय्आ कि तुहै भी तिन्या पापा जो ना करन, तुहै तंयारै पापा थऊँ नफरत करा जैड़ै तिन्या जो कलंकित करदै हिन। "
JUD,1,24,प्रमात्मां तुसिओ बचाई सकदा कि तुहै तैस पापी जिन्दगी रै द्धारा धोखै मन्ज ना पैन अतै सो अपणी महिमामय हजुरी मन्ज तुसिओ निर्दोष बणाई करी खुशी सोगी खरेडी सकदा हा। 
JUD,1,25,"सो ही एकमात्र प्रमात्मां हा जिनी असिओ यीशु मसीह रै कमा रै द्धारा बचाऊ हा। तैस अक्कमात्र प्रमात्मैं तांये, इन्दै उद्धारकर्ता यीशु मसीह री महिमा, गौरव, पराक्रम अतै अधिकार सदा काल थऊँ हा, अबै भी भोआ अतै युगा-युगा तक भून्दा रेय्आ। आमीन। "
REV,1,1,ऐसा कताबा मन्ज सो गल्ला लिखुरी हिन जैड़ी प्रमात्मैं यीशु मसीह जो दसी ताकि सो अपणै दासा जो दसी सका कि इणै बाळै टैमां मन्ज कै कुछ भूणै बाळा हा। फिरी मसीह अपणै स्वर्गदूता जो यूहन्‍ना बलै ऐस संदेश जो हुनाणै तांये भैजु। 
REV,1,2,फिरी यूहन्‍ना सो वचन जैड़ै प्रमात्मैं री तरफा थऊँ थियै अतै यीशु मसीह तैसिओ बलै थियै तिनी हेरी-हुणी अतै ऐसा कताबा मन्ज लिखे। 
REV,1,3,"प्रमात्मैं तिन्या सबी जो आशीष दिणी हा जैड़ै इन्या भविष्‍यवाणी रै वचना जो होरी जो पढ़ी करी हुणान्दै हिन अतै तिन्या जो भी आशीष दिणी हा जैड़ै ऐतिओ हुणी करी मन्दै हिन, क्ओकि ऐह सब भूणै रा टैमं बड़ा ही नेड़ै हा। "
REV,1,4,"ऐह पत्री यूहन्‍ना री तरफा थऊँ आसिया परदेस री सत कलीसिया तांये हा। तैस थऊँ अनुग्रह अतै शान्ती तुसिओ मुळा; जैडा हा, जैडा सदा थू अतै जैडा इणैवाळा हा; अतै तिन्या सत आत्मा री तरफा थऊँ जैड़ी तसेरै सिंहासन रै सामणै हिन। "
REV,1,5,"यीशु मसीह री तरफा थऊँ तुसिओ दया अतै शान्ती मुळदी रेय्आ जैडा विस्वासयोग्य गवाह हा। यीशु मसीह सो पैहला हा जिनी मौत पुर जय पाई अतै सो सबी धरती रै राजै रा भी अधिकारी हा। मसीह असु सोगी प्रेम रखदा हा, अतै तिनी अपणै खूना रै द्धारा असिओ पापा थऊँ छुड़ाऊरा हा। "
REV,1,6,मसीह असिओ अपणी प्रजा अतै अपणै पिता प्रमात्मैं तांये याजक बणाई दिता। तैसिओ युगायुग सब आदर अतै महिमा मुळदी रेय्आ। आमीन। 
REV,1,7,"हेरा सो बदळा रै ऊपर ईणैबाळा हा अतै हरेक मणु तैसिओ हेरना, अतै तिन्या मणु भी हेरना जिन्यै तैसिओ मारूरा थू, अतै धरती रै सभी कुला तैस तांये विलाप करना। हाँ। आमीन। "
REV,1,8,"प्रभु प्रमात्मां बलदा हा “अऊँ ही अल्फा अतै ओमेगा हा, जैडा हा अतै जैडा थू अतै जैडा ईणैबाळा हा, अऊँ सर्वशक्तिमान प्रमात्मां हा।” "
REV,1,9,अऊँ यूहन्‍ना तुन्दा विस्वासी साथी जैड़ा मसीह रै दुखा मन्ज तुसु सोगी सहभागी हा अतै प्रमात्मैं रै राज्य अतै तैस दुखा मन्ज भी जैतिओ अहै धीरज सोगी सैहन्दै हिन। मिन्जो प्रमात्मैं रै वचन रा प्रचार अतै यीशु री गवाही री वजह थऊँ पतमुस नां रै टापू मन्ज अक्क कैदी बणाई करी भैजु। 
REV,1,10,सो प्रभु रा दिन थू जैहणै अऊँ पवित्र आत्मा मन्ज आराधना करू करदा थू ता अचानक मैंई तुरही सांईये अक्क वड़ी आवाज हुणी। 
REV,1,11,"तिनी मिन्जो सोगी बल्लू जैड़ा कुछ तिजो हुजु करदा तैतिओ कताबा मन्ज लिखीकरी सत शहरा री सत कलीसिया ईफिसुस, स्मुरना, पिरगमुन, थुआतीरा, सरदीस, फिलदिफीया, अतै लौदीकिया जो भैजी दे। "
REV,1,12,"ता मैंई तैसिओ, जैडा मिंजो सोगी बल्लू करदा थू, हेरनै तांयें अपणा मुँह फेरू; अतै पिचो मुड़ीकरी मैंई सोनै रै सत दीपदान हेरै। "
REV,1,13,तियां दीपदान रै मन्जै मैंई मणु रै पुत्रा सांईयै हुजणै बाळै अक्क मर्दा जो हेरू जैडा पैरा तक अक्क चोळा अतै छाती पुर सोनै रा पटका बनी करी खडुरा थू। 
REV,1,14,"तसेरा सिर अतै बाळ चिटी ऊन अतै बर्फ सांईये चमकदार थियै, अतै तसेरी हाख्री अगी री लपटा सैईयें थी। "
REV,1,15,"तसेरै पैर जियां कि भठी मन्ज तपाऊरा खरै पितळी सांईये चमकदार थियै, अतै तसेरा बोल बडै पाणी री आवाज सांईये थू। "
REV,1,16,"तिनी अपणै सिधै हत्था मन्ज सत तारै लैऊरै थियै, अतै तसेरै मुआं थऊँ पैनी दोधारी तलवार निकळंदी थी। तसेरा मुँह ऐत्रा चमकुरा थू, जियां सुरज कड़ी धूपा मन्ज चमकदा हा। "
REV,1,17,"जैहणै मैंई तैसिओ हेरू ता तैहणै अऊँ तसेरै पैर पुर डरा रै मारै मुरदै मणु सांईये पैई गो पर तिनी मिंजो पुर सीधा हथ रखी करी बल्लू, “मत डर; अऊँ ही पैहला अतै आखरी हा। "
REV,1,18,"अऊँ जैड़ा सदा जिन्दा रैहणै बाळा हा, अऊँ मरी गच्छुरा थू, अतै अबै जिन्दा हा अतै युगा-युग तांये जिन्दै रैहणा। अतै मौत अतै अधोलोक री चाबी मिंजो बलै हिन, "
REV,1,19,"ठेरै तांयें जैड़ी गल्ला तैंई हेरूरी हिन अतै जैड़ी गल्ला भूचु करदी हिन अतै जैड़ी गल्ला ऐस थऊँ बाद भूणैबाळी हिन, तियां सभी जो ऐसा कताबा मन्ज लिखी लें। "
REV,1,20,मूँ तिजो तियां सत तारै रै बारै मन्ज जैड़ै तैंई मेरै सिधै हत्था मन्ज हेरूरै थियै अतै तिन्या सत दीपदान रा भेद साफ तरीकै दसणा। ऐह सत तारै तिन्या सत कलीसिया रै स्वर्गदूत हिन अतै सत दीपदान सत कलीसिया हिन। 
REV,2,1,"“इफिसुस शहर री कलीसिया रै दूत जो ऐह लिख, जिनी सत तारै जो अपणै सिधै हथा मन्ज लैऊरा हा, अतै सोनै री सत दीपदान रै मन्जै फिरदा हा, सो ऐ बलदा हा कि, "
REV,2,2,"‘अऊँ तेरै कम, तेरी मेहनत, अतै तेरै धीरजा जो जाणदा हा। अऊँ ऐह भी जाणदा कि तु बुरै मणु जो जैड़ै कि गलत शिक्षा दिन्दै हिन ना सही सकदा। तैंई तिन्या जो परखी करी जाणी लैऊ हा कि सो झूठै हिन जैड़ै अपणै आपा जो प्रेरित बल्‍दै हिन पर सच मन्ज प्रेरित ना हिन। "
REV,2,3,तैंई धीरज सोगी मिन्जो तांये दुख सहू अतै हार ना मनी। 
REV,2,4,पर मिन्जो तेरै विरोधा मन्ज ऐह शिकायत हा कि तैंई अपणा पैहलै सांईये प्रेम छड़ी दितुरा हा। 
REV,2,5,"तू याद कर कि तू शुरूआत मन्ज मिन्जो सोगी किन्‍ना प्रेम करदा थू पर अबै तू तिन्या प्रेम ना करदा हा, ठेरैतांये पापा थऊँ अपणा मन फेर अतै पैहलै जिन्‍ना प्रेम करना शुरू कर। अगर तू मना जो ना फेरला ता मूँ फिरी इच्ची करी तिजो सजा दिणी हा अतै दीपदान जो तठेरी जगह थऊँ हटाई दिणा। "
REV,2,6,"पर हाँ, तिजो मन्ज ऐ गल ता खरी हा कि तू नीकुलियों रै कम्मा थऊँ नफरत करदा हा, जियां थऊँ अऊँ भी नफरत करदा हा।’” "
REV,2,7,"“कना खोली करी मेरी गल्ला हुणी लेय्आ कि पवित्र आत्मा कलीसिया सितै कै बलदा हा. जैडा जय पान, मूँ तैसिओ तैस जीवन रा रूखा थऊँ जैडा प्रमात्मां रै स्वर्गलोका मन्ज हा, फळ खाणै जो दिणा।” "
REV,2,8,"“स्मुरना शहर री कलीसिया रै दूत जो ऐह लिख, अऊँ पैहला अतै आखरी हा, अऊँ मरी गच्छुरा थू, अतै अबै जिन्दा हा अतै युगा-युग तांये जिन्दै रैहणा, अऊँ ऐ बलदा हा कि , "
REV,2,9,"अऊँ जाणदा हा कि तु क्‍लेश सहू करदा अतै तू गरीब हा पर आत्मिक तौर पुर तु अमीर हा। अऊँ तिन्या मणु जो जाणदा हा जैड़ै ऐह बलदै हिन कि सो यहूदी हिन जैड़ै प्रमात्मैं रै चुणुरै मणु हिन पर असल मन्ज सो ना हिन। सो तेरै बारै मन्ज बुरी गल्ला बलदै हिन, पर सो तैहा मण्ड़ळी रै सदस्य हिन जैडा शैतान री हा। "
REV,2,10,"जैड़ै दुख तिजो सैहणै पैणै तियां थऊँ मत डर। क्ओकि हेर शैतान तुसू मन्ज कुछ जो जेलखाने मन्ज पाणै बाळा हा ताकि तुहै परखै गाहन; अतै तुसिओ दस दिना तक कलेश चुकणा पैणा। मरनै तक विस्वासी रैह, ता मूँ तिजो जीवन रा मुकुट दिणा। "
REV,2,11,कना खोली करी मेरी गल्ला हुणी लेय्आ कि पवित्र आत्मा कलीसिया सितै कै बलदा हा। जैडा जय पान तैसिओ दूई मौती थऊँ कोई नुकसान न पुजणा। 
REV,2,12,"“पिरगमुन शहर री कलीसिया रै दूत जो ऐह लिख, जैस बलै दोधारी अतै तेज तलवार हा, सो ऐ बलदा हा कि, "
REV,2,13,अऊँ जाणदा हा कि तेरा शहर शैतान रै वशा मन्ज हा फिरी भी तुहै मिन्जो पुर विस्वास करदै रैहन्दै हिन अतै मेरी शिक्षा जो ना छड़दै। तुहै मेरी शिक्षा जो तैस टैमैं भी ना भूलै जैहणै विस्वासी भाई अन्तिपास जो मारया गो। तिनी बफादारी सोगी मेरै वचना रा प्रचार करू सो तेरै शहरा मन्ज मारया गो जैड़ा शैतान रै वशा मन्ज हा। 
REV,2,14,पर मिन्जो तेरै विरोधा मन्ज ऐह शिकायत हा कि तैंई तिन्या मणु रा विरोध ना करू जैड़ै तेरी कलीसिया मन्ज पुराणै टैमां रै भविष्‍यवक्ता बिलाम सांईये झूठी शिक्षा दिन्दै हिन। क्ओकि भविष्‍यवक्ता बिलाम राजा बालाक जो सखाऊरा थू कि कियां इस्त्राएली मणु री परिक्षा भोआ अतै सो मूर्ति पुर चढ़ाऊरी चिजा जो खान अतै व्यभिचार करीके पाप करना लगी पैन। 
REV,2,15,तिन्या ही तिजो बलै कुछ ऐसै मणु हिन जैड़ै नीकुलियों री शिक्षा रै अनुसार चलदै हिन। 
REV,2,16,ता फिरी पापा थऊँ मन फेरा अगर तुहै ऐसा ना करू ता मूँ तिजो वल्लै जल्दी इच्ची करी तिन्या झूठी शिक्षा दिणैबाळै सोगी अपणै मुँहा री तलवार अर्थात अपणै वचना सोगी लड़ना। 
REV,2,17,"कना खोली करी मेरी गल्ला हुणी लेय्आ कि पवित्र आत्मा कलीसिया सीतै कै बलदा, जैडा जय पान तैसिओ मूँ गुप्त मन्नै थऊँ दिणा, अतै तैसिओ अक्क चिट्टा पत्थर भी दिणा, तैस पत्थर पुर अक्क नां लिखुरा भूणा जैसिओ तसेरै लैणैबाळै रै बगैर कसी ना जाणना।” "
REV,2,18,"“थुआतीरा शहर री कलीसिया रै दूत जो ऐह लिख, प्रमात्मैं रा पुत्र जसेरी हाख्री अगी री ज्वाला सांईये चमकदार, अतै तसेरै पैर बदिआ पितळी सांईये चमकदार हिन सो ऐ बलदा हा कि, "
REV,2,19,"अऊँ तेरै कम्मा, तेरै प्रेम, तेरै विस्वास, तेरी सेवा अतै तेरै धीरजा जो जाणदा हा अतै अऊँ ऐ भी जाणदा हा कि तू अबै इन्या भलै कमा जो पैहलै थऊँ ज्यादा बदिकरी करू करदा हा। "
REV,2,20,"पर मिन्जो तेरै विरोधा मन्ज ऐह शिकायत हा कि तू तैहा जनानी इजेबेल जो झूठी शिक्षा फैलाणै थऊँ ना रोकदा, जैड़ी अपणै आपा जो भविष्‍यवक्तन बलदी हा, अतै मेरै दासा जो व्यभिचार करनै अतै मूर्ति अगो चढ़ाऊरी चिजा जो खाणा सखांदी हा। "
REV,2,21,"मैंई तैहा जो मना फेरनै रा मौका दिता, पर सो व्यभिचार थऊँ अपणै मना जो ना फेरना चाहन्दी। "
REV,2,22,"हेर, मूँ ऐसा जो रोग सितै पीढित करना; अतै जैड़ै तैहा सोगी व्यभिचार करदै हिन अगर सो भी तियां कम्मा थऊँ मना जो ना फेरलै ता मूँ तियां जो वडै़ दुखा मन्ज पाणा हा। "
REV,2,23,"मूँ तिन्या सबी जो मारी दिणा जैड़ै तसारी शिक्षा अनुसार चलदै हिन तां सभी कलीसिया जो पता लगणा कि दिल अतै मना जो परखणैवाळा अऊँ ही हा, अतै मूँ तुसू हरेक जो तुन्दै कम्मा रै अनुसार इनाम दिणा। "
REV,2,24,पर तुहै थुआतीरा शहर रै बाकी विस्वासी तिन्या झूठी शिक्षा रै अनुसार ना चलदै अतै ना ही शैतान री तिन्या गल्ला मन्ज सहभागी भून्दै जैतिओ मणु गूढ़ी गल्ला बलदै हिन ठेरैतांये अऊँ तुसिओ होर जरूरी आज्ञा रै बारै मन्ज ना दसणा चाहन्दा जैड़ी तुसिओ मनणी हिन। 
REV,2,25,"पर हाँ, तुहै मेरै ईणै तक मेरी शिक्षा पुर विस्वास करदै रेय्आ। "
REV,2,26,"जैडा जय पान अतै मेरी आज्ञा रै अनुसार अन्त तक करदा रेय्आ, मूँ तैसिओ जाति जाति रै मणु पुर अधिकार दिणा। "
REV,2,27,"मूँ हरेक मणु जो राज्य करनै रा सो ही अधिकार दिणा जैडा मेरै पिता मिन्जो दितुरा हा, तंयारा राज्य लोहे सांईये मजबुत भूणा जैड़ा कदी ना टुटणा पर तंयारै शत्रु जो मिट्टी रै भांडै सांईये चकनाचूर करी दिणा। "
REV,2,28,अतै मूँ तैसिओ भ्यागा रा तारा दिणा। 
REV,2,29,कना खोली करी मेरी गल्ला हुणी लेय्आ कि पवित्र आत्मा कलीसिया सितै कै बलदा हा।” 
REV,3,1,"“सरदीस शहर री कलीसिया रै दूत जो ऐह लिख, जैस वलै प्रमात्मैं री सत आत्मा अतै सत तारै हिन, सो ऐ बलदा हा कि, अऊँ तेरै कम्मा जो जाणदा हा, तू विस्वासयोग्य विस्वासी सांईये ता लगदा पर असल मन्ज तू मेरी शिक्षा अनुसार ना चलु करदा। "
REV,3,2,"ठेरैतांये जागदै रेय्आ, अतै मिन्जो पुर अपणै विस्वास जो मजबुत करा ताकि ऐसा ना भोआ कि तुन्दा जैड़ा विस्वास थोड़ा हा सो भी खत्म ना भूच्ची गच्छा। अऊँ जाणदा हा कि तेरी जैड़ी कमी हा सो ज्यादा हा क्ओकि प्रमात्मां तेरै कमा थऊँ खुश निय्आ। "
REV,3,3,"ठेरैतांये याद कर कि तैंई किनी शिक्षा पाऊरी अतै हुणुरी थी, अतै तैत मन्ज बणी रैह अतै अपणै पापा थऊँ मन फेरा। अगर तू जागृत ना रैऊ ता मूँ चोरा सांईये अचानक चली इणा अतै तिजो कदी भी पता ना लगणा कि मूँ कहा घड़ी तिजो वलै इच्ची रैहणा। "
REV,3,4,पर हाँ सरदीस शहर मन्ज कुछ ऐसै विस्वासी हिन जियें अपणी जिन्दगी जो शुद्ध रखुरा हा। तिन्या शुद्ध चिट्टै ओड़णा लाई करी मिन्जो सोगी रैहणा क्ओकि सो ठेरै लायक हिन। 
REV,3,5,"जैडा जय पान तैसिओ तियां ही चिट्टै ओड़ण पहनाणै हिन, अतै मूँ तसेरा ना जिन्दगी री कताबा थऊँ कसी भी रीति सितै ना कटणा, पर तसेरा नां अपणै पितै अतै स्वर्गदूता रै सामणै मनी लैणा। "
REV,3,6,कना खोली करी मेरी गल्ला हुणी लेय्आ कि पवित्र आत्मा कलीसिया सीतै कै बलदा हा। 
REV,3,7,"“फिलदिफीया शहर री कलीसिया रै दूत जो ऐह लिख, अऊँ पवित्र अतै सचा हा अतै मिन्जो बलै सो कुंजी हिन जैड़ी दाऊद री हा, जैहणै अऊँ दारा जो खोलदा ता कोई बंद ना करी सकदा, अतै मेरै बंद करुरै दारा जो कोई खोली ना सकदा। "
REV,3,8,"सो ऐह बलदा कि, अऊँ जाणदा हा कि तू ज्यादा ताकतवर निय्आ फिरी भी तैंई मेरी आज्ञा रा पालन करू अतै मिन्जो पुर विस्वास रखु हा ठेरैतांये मैंई तिजो तांये अक्क दार खोलुरा हा जैतिओ कोई बन्द ना करी सकदा। "
REV,3,9,"हेर, अऊँ तिन्या मणु जो जाणदा हा जैड़ै ऐह बलदै हिन कि सो यहूदी प्रमात्मैं रै चुणुरै मणु हिन पर असल मन्ज ना हिन पर सो तैहा मण्ड़ळी रै सदस्य हिन जैडा शैतान री हा। मूँ ऐसा करना कि तियां इच्ची करी तेरै पैरा पुर झुकी गाणा, अतै तियां ऐ जाणी गाणा कि तुहै ही सो मणु हिन जिन्या सोगी अऊँ प्रेम करदा हा। "
REV,3,10,"क्ओकि मैंई आज्ञा दितुरी थी धीरज सोगी दुखा जो सैहणै तांये, जठेरा तैंई पालन करू हा ठेरैतांये जैहणै ऐस पुरै संसार मन्ज रैहणै बाळै पुर परीक्षा रा टैमं इणा ता मूँ तेरी रक्षा करनी हा। "
REV,3,11,अऊँ तोळा ईणैबाळा हा ठेरैतांये अपणै विस्वास मन्ज बणी रैह ताकि कोई तिजो थऊँ तेरै इनाम जो खुस्सी ना लेय्आ जैड़ा प्रमात्मैं तेरै तांये रखुरा। 
REV,3,12,जैडा जय पा सो प्रमात्मैं रै मन्दरा मन्ज अक्क खंभै सांईये भूणा जसेरी अऊँ सेवा करदा हा अतै तिन्या जो कदी मन्दर छड़णा ना पैणा। मूँ तंयारै शरीरा पुर प्रमात्मैं रा नां लिखणा जैत सोगी ऐह पता लगणा कि ऐह तसेरै हिन अतै प्रमात्मैं रै शहर रा नां भी लिखणा जैतिओ नोआ यरुशलेम बलदै हिन। ऐह सो शहर हा जैड़ा मेरै प्रमात्मैं री तरफा थऊँ स्वर्गा थऊँ उतरी इणा अतै मूँ तैड़ी अपणा नोआ नां तिन्या पुर लिखणा हा। 
REV,3,13,कना खोली करी मेरी गल्ला हुणी लेय्आ कि पवित्र आत्मा कलीसिया सीतै कै बलदा हा।” 
REV,3,14,"“लौदीकिया शहर री कलीसिया रै दूत जो ऐह लिख, अऊँ ही आमीन हा क्ओकि अऊँ ही विस्वासयोग्य हा अतै अऊँ ही पक्का करदा कि प्रमात्मां सचा हा, अऊँ ही सो हा जसेरै द्धारा प्रमात्मैं सबी चिजा री रचना करी। "
REV,3,15,"अऊँ तेरै सबी कम्मा जो जाणदा हा, तु इनकार ना करदा कि तू मिन्जो पुर भरोसा रखदा, पर तु मिन्जो सोगी ज्यादा प्‍यार भी ना करदा। तू ऐसा हा जियां पाणी ना ता ठंड़ा अतै ना ही गर्म हा खरा भून्दा तू ठंड़ा या गर्म भून्दा। "
REV,3,16,"ठेरैतांये कि तु गुनगुना हा, ना तू ठंड़ा अतै ना ही गर्म हा, मूँ तिजो अपणै मुँहा थऊँ उँगळी दिणा मतलब कि तुन्दा विस्वास मिन्जो पुर पुरी रीति सितै निय्आ ठेरैतांये मूँ तुसिओ त्यागी दिणा। "
REV,3,17,"तुहै सोचदै हिन कि तुहै अमीर हिन अतै तुसु बलै कसी चिजा री कमी निय्आ पर तुहै सच्चाई जो ना जाणदै क्ओकि सच्चाई ता ऐह हा कि तुहै अभागै हिन, तुच्छ हिन, कंगाल हिन, अन्धै हिन अतै नंगे हिन क्ओकि तुहै मिन्जो पुर थोड़ा ही भरोसा करदै हिन। "
REV,3,18,"ठेरैतांये अऊँ तिजो सलाह दिन्दा कि अगी मन्ज तपाऊरा सोना मिंजो थऊँ खरीदी लै ताकि तू अमीर भूच्ची गच्छा, अतै चिट्टै कपड़ै लैई लै ताकि तिजो तियां जो पैहनी करी अपणै नगैंपना थऊँ शर्म ना भुआ, अतै अपणी हाख्री मन्ज लाणै तांऐ सुर्मा लैई लै ताकि तू हेरना लगा। "
REV,3,19,"अऊँ जिन्या जिन्या सितै प्रेम करदा हा, तियां सभी जो डांट अतै ताड़ना दिन्दा हा; ऐस तांयें तू तोंळ कर अतै मन फेर। "
REV,3,20,"हेर, अऊँ दारा पुर खड़ी करी खटखटान्दा, अगर कोई मेरा बोल हुणी करी दारा खोलला ता मूँ तैस बलै इच्ची करी तैस सोगी रोटी खाणी हा अतै तैस मिन्जो सोगी। "
REV,3,21,"जैड़ा जय पा मूँ सो अपणै सोगी अपणी गद्‍दी पुर बहालणा, जियां अऊँ भी जय पाई करी अपणै पिता सोगी तसेरी गद्‍दी पुर बैहुरा हा। "
REV,3,22,कना खोली करी मेरी गल्ला हुणी लेय्आ कि पवित्र आत्मा कलीसिया सीतै कै बलदा।” 
REV,4,1,"ईयां गला थऊँ बाद, जैहणै मैंई हेरू कि स्वर्गा मन्ज अक्क दार खुलुरा हा, फिरी मैंई पैहली आवाज हुणी जैड़ी तुरही सांईये थी। तिनी बल्लू, “एठी उपरा जो अई; अतै मूँ सो गल्ला तिजो दसणी जंयारा ईयां गल्ला थऊँ बाद पुरा भूणा जरूरी हा।” "
REV,4,2,"ता झट अऊँ पवित्र आत्मा मन्ज आराधना करना लगा अतै कै हेरदा कि अक्क सिंहासन स्वर्गा मन्ज रखूरा, अतै तैस सिंहासन पुर कोई बैहुरा हा। "
REV,4,3,"जैडा तैस पुर बैहुरा, सो यशब अतै माणिक्य जिन्‍ना हुजदा, अतै तैस सिंहासन रै चारो कनारै मरकत जिन्‍ना अक्क मेघधनुष हुजु करदा। "
REV,4,4,तैस सिंहासन रै चारो कनारी चौबी सिंहासन हिन अतै ईयां सिंहासन पुर चौबी स्याणै चिट्टै ओड़ण लाई करी बैहुरै हिन अतै तंयारै मुंडा पुर सोनै रै ताज हिन। 
REV,4,5,"तैस सिंहासन थऊँ बिजळी अतै गर्जन नकैन्दी हा अतै सिंहासन रै सामणै थऊँ अगी रै सत दीये बळूरै हिन, सो प्रमात्मैं री सत आत्मा हिन। "
REV,4,6,"अतै तैस सिंहासन रै सामणै शीसै सांईये साफ समुंद्र जिन्‍ना हा। सिंहासन रै मन्जै अतै सिंहासन रै चारो कनारी चंऊर प्राणी हिन, जंयारै अगो पिचो हाख्री ही हाख्री हिन। "
REV,4,7,"पैहला प्राणी शेरा सांईयै हा, अतै दुआ प्राणी बछड़ै सांईयै हा, त्रियै प्राणी रा मूँह मणु सांईयै हा, अतै चोथै प्राणी ऊड़दै उकाब सांईयै हा। "
REV,4,8,"चारो प्राणी रै छिया छिया फंग हिन, अतै चारो तरफ अतै अंदर हाख्री ही हाख्री हिन; अतै सो रात दिन बिना आराम करूरै ऐ बलदै रहन्दै हिन, “पवित्र, पवित्र, पवित्र प्रभु प्रमात्मां सर्वशक्तिमान, जैडा थू, अतै जैडा हा अतै जैडा ईणैबाळा हा।” "
REV,4,9,"जैहणै तियां प्राणी तसेरी जैडा सिंहासन पुर बैहुरा हा, अतै जैडा युगायुग तक जिन्दा हा, महिमा, आदर अतै धन्यवाद करना, "
REV,4,10,"तैहणै चोबीसों स्याणै सिंहासन पुर बैहणै बाळै रै सामणै पैई गाणा, अतै जैडा युगा युगा तिकर जिन्दा हा तैसिओ प्रणाम करना अतै तिन्या अपणै अपणै मुकुट सिंहासना रै सामणै ऐह बलदै रखी दिणा, "
REV,4,11,"“हे इन्दै प्रभु अतै प्रमात्मां, तू ही महिमा अतै आदर अतै सामर्थ रै योग्य हा, क्ओकि तैंई ही सब चिजा बणाऊरी अतै सो तेरी ही मर्जी सितै थी अतै बणाई गई।” "
REV,5,1,"जैडा सिंहासन पुर बैहुरा थू, मैंई तसेरै सिधै हत्था मन्ज अक्क कताब हेरी जैत मन्ज अंदर अतै बाहर लिखुरा थू, अतै सो सत मोहरा लाई करी बंद करूरी थी। "
REV,5,2,"फिरी मैंई अक्क ताकतवर स्वर्गदूता जो हेरू जैडा जोरा जोरा सितै ऐह प्रचार करू करदा थू, “ठेरी मोहरा जो तोड़णै रै अतै ऐसा कताबा जो खोलणै रै योग्य कुण हा?” "
REV,5,3,"पर ना स्वर्गा मन्ज, ना धरती पुर, ना धरती रै थलै कोई ऐसा कताबा जो खोलणै या ऐतिओ पढ़नै रै योग्य निकळू। "
REV,5,4,"ता अऊँ फूटी-फूटी करी रूणा लगा, क्ओकि ऐसा कताबा जो खोलणै या ऐतिओ पढ़नै रै योग्य कोई ना मुळू। "
REV,5,5,"ता तियां स्याणै मन्ज अक्कीयै मिंजो सोगी बल्लू, “मत रो, हेर, यहूदा रै गोत्रा रा सो शेर जैडा दाऊद रा वंश हा अतै तिनी शैतान पुर जय पाई हा ठेरैतांये तैस ऐसा कताबा जो खोलणा अतै सो तठेरी सत मोहरा त्रोड़णै रै योग्य हा।” "
REV,5,6,"ता मैंई तैस सिंहासन अतै तियां चंऊर प्राणी अतै तियां स्याणै रै मन्जै मना अक्क वध करूरै मेम्नै जो खडूरा हेरू। तसेरै सत हिंग अतै सत हाख्री थी, ऐह प्रमात्मैं री सत आत्मा हिन जैड़ी सब धरती पुर भैजुरी हिन। "
REV,5,7,"मेम्नै अगो इच्ची करी तसेरै सिधै हत्थै थऊँ जैडा सिंहासन पुर बैहुरा थू, सो कताब लैई लैई। "
REV,5,8,"जैहणै तिनी कताब लैई, ता चंऊर प्राणी अतै चौबी स्याणै तैस मेम्ना रै सामणै झुकी गै। तियां सबी स्याणै रै हत्था मन्ज बाजै अतै धूप, जैड़ै पवित्र मणु री प्रार्थना हिन, तैत सोगी भरूरै सोनै रै कटोरै थियै। "
REV,5,9,"सो ऐह नोआ गीत गाणा लगै, “तू ऐसा कताबा जो लैणै, अतै ठेरी मोहरा खोलणै रै योग्य हा, क्ओकि तैंई वध भूच्ची करी अपणै खूना सोगी हर कुल अतै भाषा अतै मणु अतै जाति थऊँ प्रमात्मैं तांयें मणु जो खरीदी लैऊ हा, "
REV,5,10,"अतै तियां जो इंदै प्रमात्मैं तांयें अक्क राज्य अतै याजक बणाऊ, अतै सो धरती पुर राज्य करदै हिन।” "
REV,5,11,"जैहणै मैंई दोवारा हेरू, ता तैस सिंहासन अतै तियां प्राणी अतै तियां स्याणै रै चंऊ कनारी मतै सारै स्वर्गदूता री आवाज हुणी, जंयारी गिनती लखा अतै करोडा री थी। "
REV,5,12,"सो जोरा जोरा सितै गाऊ करदै थियै, “बलिदान करूरा मेम्ना ही सामर्थ, धन, ज्ञान, शक्ति, आदर, महिमा अतै धन्यवाद रै योग्य हा।” "
REV,5,13,"फिरी मैंई स्वर्गा मन्ज अतै धरती पुर अतै धरती रै थलै, समुंद्र री सब बणाऊरी चिजा जो, अतै सब कुछ जैडा तैत मन्ज हा, ऐह गान्दै हुणु, “जैडा सिंहासन पुर बैहुरा तसेरा अतै मेम्नै रा धन्यवाद अतै आदर अतै महिमा अतै राज्य युगायुग रेय्आ।” "
REV,5,14,"चारो प्राणी आमीन बल्लू, अतै स्याणै झुकी करी प्रणाम करू। "
REV,6,1,"फिरी मैंई हेरू मेम्नै तियां सत मोहरा मन्ज अक्की जो खोलू, अतै तियां चंऊर प्राणी थऊँ अक्की जो बलदै हुणु, “आई।” "
REV,6,2,"मैंई नजरा चुकी करी हेरू, अतै कै हेरदा कि, अक्क सफेद घोड़ा हा, अतै तसेरै सवार रै हत्था मन्ज धनुष हा, अतै तैसिओ अक्क मुकुट दिता हा, अतै सो जय करदा करदा निकळू कि होर भी जय पा। "
REV,6,3,"जैहणै तिनी दूई मोहर खोली, ता मैंई दूये प्राणी जो ऐह कणैदैं हुणु, “आई।” "
REV,6,4,"फिरी अक्क होर घोड़ा निकळू जैडा लाल रंगा रा थू, तसेरै सवार जो ऐह अधिकार दितुरा थू कि धरती थऊँ मेल-मिलाप जो चूकी लेय्आ, ताकि मणु अक्क दूये रा वध करन अतै तैसिओ अक्क बड्डी तलवार दिती। "
REV,6,5,"जैहणै तिनी त्रीं मोहर खोली, ता मैंई त्रियै प्राणी जो ऐह कणैदैं हुणु, “आई।” मैंई नजर चुकी करी हेरू, अक्क काळा घोड़ा हा, अतै तसेरै सवार रै हत्था मन्ज अक्क तराजू हा, "
REV,6,6,"अतै मैंई तियां चंऊर प्राणी रै मन्जै अक्क बोल ऐह कणैदैं हुणु, “दीनार रा सेर भर कणक, अतै दीनार रा त्राई सेर जौ, पर तेल अतै दाखरस रा नूकसान मत करना।” "
REV,6,7,"जैहणै तिनी चौथी मोहर खोली, ता मैंई चौथै प्राणी जो ऐह कणैदैं हुणु, “आई।” "
REV,6,8,"मैंई नजरा चूकी करी हेरू ता अक्क हल्कै हरै रंगा रा घोड़ा हा, अतै तसेरै सवार रा नां मौत हा, अतै अधोलोक तैस पिचो हा, अतै तियां जो धरती री अक्क चौथाई पुर ऐह अधिकार दितुरा कि तलवार, अकाल, मरी, अतै धरती रै वणा रै जानवरा रै द्धारा मणु जो मारी देय्आ। "
REV,6,9,"जैहणै तिनी पँजवीं मोहर खोली, ता मैंई वेदी रै थलै तंयारै प्राणा जो हेरू जैड़ै प्रमात्मैं रै वचना री वजह अतै तैसा गवाही री वजह थऊँ जैड़ी तियें दितुरी थी वध करूरै थियै। "
REV,6,10,"तियें जोरा सितै बल्लू, “हे पवित्र अतै सत्य प्रभु, तुद कैहणा तक न्याय ना करना? अतै धरती रै रैहणैवाळै थऊँ इंदै खूना रा बदला कैहणै तक ना लैला?” "
REV,6,11,"तियां मन्ज हरेक जो सफेद कपड़ै दितै गै, अतै तियां सोगी बल्लू कि होर थोड़ी देर आराम करा, जेहणा तक कि तुदैं संगी दास अतै भाई जैड़ै तुसु सांईये वध भूणैवाळै हिन तंयारी भी गिणती पूरी ना भूच्ची गच्छा। "
REV,6,12,"जैहणै तिनी छेम्मी मोहर खोली, ता मैंई हेरू कि अक्क बड्डा हिल्‍लण भूआ, अतै सुरज कम्बल सांईये काळा अतै पुरा चद्रमां खूना सांईये लाल भूच्ची गो। "
REV,6,13,अम्बरा रै तारै धरती पुर इन्या पैई गै जियां बडी आँधी थऊँ हिलीकरी अंजीर रै रूखा थऊँ कच्चै फळ झडदै हिन। 
REV,6,14,"अम्बर ऐसा सरकी गो जियां कागज लपेटणै थऊँ सरकी गाहन्‍दा; अतै हरेक पहाड़, अतै टापू अपणी अपणी जगह थऊँ हटी गै। "
REV,6,15,"ठेरा परिणाम ऐह भूआ कि धरती रै राजा, प्रधान, सरदार, धनवान, सामर्थी मणु, अतै हरेक दास अतै हरेक आजाद पहाड़ा री गुफा मन्ज अतै चट्टाना मन्ज गिच्ची लूकै। "
REV,6,16,"अतै पहाड़ा अतै हपड़ा सोगी बलणा लगै, “असु पुर पैई गच्छा अतै असिओ बचा तैस थऊँ जैड़ा सिंहासन पुर बैहुरा हा, अतै मेम्ना रै प्रकोप थऊँ छिपाई लेय्आ। "
REV,6,17,क्ओकि प्रमात्मैं अतै मेम्नै रा सो सबी जो सजा दिणै रा दिन ईच्ची रैऊ हा जैहणै तिन्या सबी जो सजा दिणी हा अतै कसी तैहा सजा जो सही ना पाणा।” 
REV,7,1,ऐत थऊँ बाद मैंई धरती रै चंऊर कूणा मन्ज चंऊर स्वर्गदूत खडुरै हेरै। सो धरती री चारो दिशा री हव्वा जो पकड़ी करी खडुरै थियै ताकि धरती या समुंद्र या कसी रूखा पुर हवा ना चला। 
REV,7,2,"फिरी मैंई अक्क होर स्वर्गदूत जो जिन्दै प्रमात्मैं री मोहर लैई करी पूर्वा री कनारी थऊँ इंदै हेरू, तिनी तियां चंऊर स्वर्गदूता जो जियां जो तिनी धरती अतै समुंद्र रा नूकसान करनै रा अधिकार दितुरा थू, जोरा सितै बल्लू, "
REV,7,3,"“जैहणै तक अहै अपणै प्रमात्मैं रै दासा रै मथै पुर मोहर ना लाई दीन, तैहणै तक धरती, समुंद्र अतै रूखा रा नूकसान मत करदै।” "
REV,7,4,जैहणै स्वर्गदूतै मोहर लगाणै रा कम पुरा करू ता मैंई हुणु कि इस्त्राएल री औलादी रै सब गोत्रा मन्ज अक्क लख चौताळी हजार पर मोहर लाई दिती हा। 
REV,7,5,"स्वर्गदूतै यहूदा रै गोत्रा मन्ज बारह हजार पुर मोहर लाई गई, रूबेन रै गोत्रा मन्ज बारह हजार पुर, गाद रै गोत्रा मन्ज बारह हजार पुर। "
REV,7,6,"आशेर रै गोत्रा मन्ज बारह हजार पुर, मनश्शिह रै गोत्रा मन्ज बारह हजार पुर, "
REV,7,7,"शमौन रै गोत्रा मन्ज बारह हजार पुर, लेवी रै गोत्रा मन्ज बारह हजार पुर, इस्साकार रै गोत्रा मन्ज बारह हजार पुर, "
REV,7,8,"जबूलून रै गोत्रा मन्ज बारह हजार पुर, यूसुफ रै गोत्रा मन्ज बारह हजार पुर, अतै बिन्यामीन रै गोत्रा मन्ज बारह हजार पुर मोहर लाई दिती गई। "
REV,7,9,"ऐत थऊँ बाद मैंई नजरा चुक्की करी हेरू कि, हर जाति, हर कुल, मणु, भाषा थऊँ अक्क भीड़, जैसा जो कोई गिणी ना सकदा थू, सफेद कपड़ै लाई करी अपणै हत्था मन्ज खजूरा री डाळी लैई करी सिंहासन रै सामणै अतै मेम्ना रै सामणै खडूरी हिन। "
REV,7,10,"सो जोरा जोरा सितै बल्लू करदै हिन, “उद्धार तांयें इंदै प्रमात्मैं रा, जैडा सिंहासन पुर बैहुरा हा, अतै मेम्ना री जय-जयकार भोआ।” "
REV,7,11,"अतै सब स्वर्गदूत तैस सिंहासन अतै स्याणै अतै चंऊर प्राणी रै चंऊर कनारै खडुरै हिन; फिरी सो सिंहासन रै सामणै मूँहा रै भारै पैई गै अतै प्रमात्मैं जो प्रणाम करीके बल्लू, "
REV,7,12,"“आमीन, इंदै प्रमात्मैं री स्तुति, महिमा, ज्ञान, धन्यवाद, आदर, सामर्थ अतै शक्ति युगायुग बणी रेय्आ। आमीन।” "
REV,7,13,"ता स्याणै थऊँ अक्कीयै मिंजो सोगी बल्लू, “कै तू जाणदा हा कि, ऐह सफेद चोळै पैहनुरै मणु कुण हिन? अतै कडी थऊँ छुरै हिन?” "
REV,7,14,"मैंई तियां सोगी बल्लू, “हे स्वामी, अऊँ ना जाणदा तू ही जाणदा भूणा।” तिनी मिंजो सोगी बल्लू, “ऐह सो मणु हिन, जैड़ै तैस महाक्लेश मन्ज मरी गच्छुरै थियै, इन्यै अपणै अपणै चोळै मेम्नै रै खूना मन्ज धोई करी सफेद करूरै हिन। "
REV,7,15,"ऐसा ही वजह थऊँ ऐह प्रमात्मैं रै सिंहासन रै सामणै हिन, अतै तसेरै मन्दरा मन्ज दिन-रात तसेरी सेवा करदै हिन, अतै जैडा सिंहासन पुर बैहुरा हा, तैस तियां सोगी रैहणा अतै तंयारी मदद करनी हा। "
REV,7,16,"तियां फिरी भूखै अतै त्रिहणै ना भूणा, अतै ना तियां पुर धूप, ना कोई तपन पैणीआ। "
REV,7,17,"क्ओकि मेम्ना जैडा सिंहासन रै मन्जै खडूरा तैस तंयारी रखवाली करनिआ, अतै तियां जो जिन्दगी रूपी पाणी रै झरनै बलै लैई गाणा, प्रमात्मैं तंयारी हाख्री रै सब टिपळै पूंजी दिणै”। "
REV,8,1,"मेम्नै जैहणै सतवीं मोहर खोली, ता स्वर्गा मन्ज अध्धै घंटै तक सन्नाटा छाई गो। "
REV,8,2,"ता मैंई तियां सत स्वर्गदूता जो हेरू जैड़ै प्रमात्मैं रै सामणै खड़ी रैहन्दै हिन, अतै तियां जो सत तुरही दितुरी हिन। "
REV,8,3,"फिरी अक्क होर स्वर्गदूत सोनै रा धूपदान लैई करी आ, अतै वेदी रै नेड़ै खडी गो, अतै तैसिओ बड्डा धूप दिता गो कि सब पवित्र मणु री प्रार्थना सोगी सोनै री तैहा वेदी पुर, जैड़ी सिंहासन रै सामणै हा चढ़ान। "
REV,8,4,तैस धूपा रा धूँ पवित्र मणु री प्रार्थना सोगी स्वर्गदूता रै हत्था सोगी प्रमात्मैं रै सामणै पुजी गो। 
REV,8,5,ता स्वर्गदूतै धूपदान लैई करी तैत मन्ज वेदी री अग भरी अतै धरती पुर पाई दिती अतै गर्जना सोगी बिजळी अतै हिल्‍लण भूणा लगै। 
REV,8,6,ता सो सत स्वर्गदूत जियां बलै सत तुरही थी तियां जो बजाणै तांयें तैयार भूए। 
REV,8,7,"पैहलै स्वर्गदूतै तुरही बजाई, अतै खून सोगी मिलूरै हणाट अतै अग पैदा भूई, अतै धरती पुर पाई दिती; अतै धरती अक्क तिहाई फूकी गई, अतै रूख अक्क तिहाई फूकी गै, अतै सब निला घा भी फूकी गो। "
REV,8,8,"दूये स्वर्गदूतै तुरही बजाई, ता मना अगी सांईये बळदा अक्क बड़ा पहाड़ समुंद्र मन्ज पाई दिता; अतै समुंद्र अक्क तिहाई खून सांईये लाल भूच्ची गो। "
REV,8,9,"समुंद्र रै अक्क तिहाई प्राणी मरी गै, अतै अक्क तिहाई जहाज नष्‍ट भूच्ची गै। "
REV,8,10,"त्रियै स्वर्गदूतै तुरही बजाई, अतै अक्क बड़ा तारा जैडा मशाल सांईये बळू करदा थू स्वर्गा थऊँ टूटी गो, अतै नदी री अक्क तिहाई पुर अतै पाणी रै झरनै पुर इच्ची पैऊ। "
REV,8,11,"तैस तारै रा नां नागदौना अर्थात कड़वाहट हा अतै अक्क तिहाई पाणी नागदौना सांईये कड़वा भूच्ची गो, अतै मतै सारै मणु तैस पाणी रै कड़वे भूच्ची गाणै थऊँ मरी गै। "
REV,8,12,"चौथै स्वर्गदूतै तुरही बजाई, अतै सुरज अक्क तिहाई, अतै चद्रमां अक्क तिहाई अतै तारै री अक्क तिहाई पुर विपत्ति आई, ऐठी तक कि तंयारा अक्क तिहाई अंग नैहरा भूच्ची गो अतै दिना री अक्क तिहाई मन्ज उजाला ना रैऊ, अतै तियां ही राती मन्ज भी। "
REV,8,13,"जैहणै मैंई फिरी हेरू, ता अम्बरा रै मन्जै अक्क उकाब जो उड़दै अतै जोरा जोरा सितै ऐह बलदै हुणु, “तियां त्राई स्वर्गदूता री तुरही री बजह थऊँ, जंयारा वजाणा हालि बाकी हा, धरती मन्ज रैहणैवाळै पुर हाय, हाय, हाय।” "
REV,9,1,"जैहणै पँजवें स्वर्गदूतै तुरही बजाई, ता मैंई स्वर्गा थऊँ धरती पुर अक्क तारा पैंदा हेरू, अतै तैसिओ अथाह कुण्ड़ री कुंजी दिती। "
REV,9,2,"तिनी अथाह कुण्ड़ जो खोलू, अतै कुण्ड़ मन्ज बडी भठी सांईये धूँ उठु, अतै कुण्ड़ रै धूंआ सितै सुरज अतै अम्बर नैहरा भूच्ची गै। "
REV,9,3,"तैस धूंआ थऊँ धरती पुर टिड्ड़ी निकळी, अतै तियां जो धरती रै बिच्छु सांईये डंक मारनै री शक्ति दिती। "
REV,9,4,"तिनी बल्लू कि ना धरती रै घा जो, ना कसी पोधै जो, ना कसी रूखा जो हानि पुजा, सिर्फ तियां मणु जो हानि पुजा जंयारै मथ्थै पुर प्रमात्मैं री मोहर निय्आ। "
REV,9,5,तियां जो मणुओ मारी दिणै रा ता ना पर पँज महीनै तक पीड़ा दिणै रा अधिकार दितुरा हा। तंयारी पिड़ा ऐसी थी जियां बिच्छु रै डंक मारनै थऊँ मणु जो भून्दिआ। 
REV,9,6,"तियां पँज महीनै रै दौरान मणु मौती जो तोपणा पर ना मुळणिआ, अतै मरनै री लालसा करनिआ पर मरी ना पाणा। "
REV,9,7,"तियां टिड्ड़ी रा आकार लड़ाई तांयें तैयार करूरै घोड़ै सांईये थू, अतै तंयारै सिर पुर मना सोनै रै मुकुट थियै अतै तंयारै मूँह मणु सांईये थियै। "
REV,9,8,तंयारै बाल जनानी रै बाळा सांईये अतै दंद शेरा रै दंदा सांईये थियै। 
REV,9,9,"सो लोहे री कवच पैहनी करी थियै, अतै तंयारै फंगा रा शब्द ऐसा थू जियां रथा अतै मतै सारै घोड़ै रा जैड़ै लड़ाई मन्ज दौड़दै हिन। "
REV,9,10,"तंयारी लिंगणी बिच्छु सांईये थी अतै तियां मन्ज डंक थियै, अतै तियां जो पँज महीनै तक मणु जो दुख पुजाणै री जैड़ी शक्ति मूळी थी, सो तंयारी लिंगणी मन्ज ही थी। "
REV,9,11,"अथाह कुण्ड़ रा स्वर्गदूत तियां पुर राजा थू, तसेरा नां इब्रानी मन्ज अबद्दोन, अतै यूनानी मन्ज अपुल्लयोन हा। इन्या दूनी नां रा अर्थ हा विनाश करणै बाळा। "
REV,9,12,"पँज महीनै बाद ऐह पैहला संकट खत्म भूच्ची गो, पर अबै ठेरै बाद दोई संकट होर इणै बाळै हिन। "
REV,9,13,जैहणै छेम्मै स्वर्गदूतै तुरही बजाई ता सोनै री वेदी जैड़ी प्रमात्मैं रै सामणै हा तसेरै चारो कोणै रै हिंगा थऊँ ऐसा शब्द हुणु। 
REV,9,14,"ऐह शब्द तैस तुरही बजाणै बाळै छेम्मै स्वर्गदूता सितै बल्लू करदा थू, “तियां चंऊर स्वर्गदूता जो जैड़ै बड़ी नदी फरात रै नेड़ै बंधुरै हिन, खोली दे।” "
REV,9,15,"सो चंऊर स्वर्गदूत खोली दितै गै जैड़ै तैसा घड़ी, अतै दिन, अतै महीनै, अतै साला तांयें मणु री अक्क तिहाई जो मारी दिणै जो तैयार करूरै थियै। "
REV,9,16,"तंयारै फौज रै सवारा री गिणती बीह करोड़ थी, मैंई तंयारी गिणती हुणी। "
REV,9,17,"मिंजो ऐस दर्शना मन्ज घोड़ै अतै तंयारै ऐसै सवार हुजै जंयारै कवच अगी सांईये लाल, धूम्रकान्त सांईये नीलै, अतै गन्धक सांईये पिळै थियै। तंयारै घोड़ै रै सिर शेरा सांईये थियै अतै तंयारै मूँहा थऊँ अग, धूंआ अतै गन्धक निकळदै थियै। "
REV,9,18,"इआं त्राई महामारी अर्थात अग अतै धूँ अतै गन्धक थऊँ, जैड़ै तसेरै मूँहा थऊँ निकळदै थियै अक्क तिहाई मणु जो मारी दिता। "
REV,9,19,"क्ओकि तियां घोड़ै री सामर्थ तंयारै मूँहा अतै तंयारी लिंगणी मन्ज थी ठेरैतांये तंयारी लिंगणी कीड़ै सांईये थी, अतै तियां लिंगणी रै सिर भी थियै, अतै तियां सितै ही सो पिड़ दिन्दै थियै। "
REV,9,20,"बाकी मणु जैड़ै तैसा महामारी मन्ज ना मरूरै थियै, अपणै बुरै कम्मा थऊँ मन ना फिराऊ, सो तिन्या ही दुष्‍टात्मा री, अतै सोनै अतै चाँदी अतै पितळी अतै पत्थर अतै लकड़ी री मूर्ति री पूजा करदै थियै, जैड़ी ना हेरी, ना हुणी, ना चली सकदी हिन। "
REV,9,21,"अतै जैडा खून, अतै जादू, अतै व्यभिचार, अतै चोरी तियें करूरी थी, तियां थऊँ मन ना फिराऊ। "
REV,10,1,फिरी मैंई अक्क होर शक्तिशाली स्वर्गदूता जो बदला सोगी घिरूरै स्वर्गा थऊँ ओसदै हेरू। तसेरै सिरा रै चारो तरफ पुर मेघधनुष थू। तसेरा मूँह सुरजा सांईये चमकदार अतै तसेरै पैर अगी रै खंभै सांईये थियै। 
REV,10,2,"तसेरै हत्था मन्ज अक्क हल्की जिनी कताब थी। तिनी अपणा सज्जा पैर समुंद्र पुर अतै खब्बा पैर धरती पुर रखू, "
REV,10,3,"अतै ऐसै जोरा सितै चिलाऊ, जियां शेर गरजदा; अतै जैहणै सो चिलाऊ ता सत बरी गर्जन भूई, अतै ऐसै शब्द बलै जैड़ै मिन्जो समझ आये। "
REV,10,4,"जैहणै अऊँ ऐह गर्जन भरै शब्द हूणी बैहू ता अऊँ लिखणै बाळा थू, पर मैंई स्वर्गा थऊँ ऐह बोल हुणु, “जैड़ी गल्ला गर्जना रै तियां सत शब्दा मन्ज हुणी हिन तियां जो गुप्त रख, अतै मत लिख।” "
REV,10,5,"जैस स्वर्गदूता जो मैंई समुंद्र अतै धरती पुर खडुरै हेरू थू, तिनी अपणा सज्जा हत्थ स्वर्गा री कनारी चुकु अतै सौगन्द खाई, "
REV,10,6,"जैडा युगायुग जिन्दा हा, जिनी स्वर्ग, धरती, समुंद्र जो अतै जैडा कुछ तैत मन्ज सब बणाऊरा, तिनी बल्लू “अबै होर देर ना भूणी।” "
REV,10,7,जैहणै सतमें स्वर्गदूता अपणी तुरही बजाणी हा ता प्रमात्मैं री गुप्त योजना तैस सुसमाचार रै अनुसार पुरी भूणी हा जैड़ा तिनी अपणै दास भविष्‍यवक्ता जो दसुरा थू। 
REV,10,8,"जैस शब्दा जो मैंई स्वर्गा थऊँ बलदै हुणु थू, सो फिरी मिंजो सोगी गल्ला करना लगू, “गा, जैडा स्वर्गदूत समुंद्र अतै धरती पुर खडुरा हा, तसेरै हत्था मन्ज खुलुरी कताबा जो लैई लै।” "
REV,10,9,"मैंई स्वर्गदूता बलै गिच्ची करी बल्लू, “ऐह हल्की कताब मिंजो दे।” तिनी मिंजो सोगी बल्लू, “लै, ऐतिओ खाई लै, ऐह तेरै मुँहा मन्ज मखीरा सांईये मिट्ठी लगणी हा पर तेरा पेट कड़वा भूच्ची गाणा।” "
REV,10,10,"ता अऊँ सो हल्की कताबा जो स्वर्गदूता रै हत्था थऊँ लैई करी खाई गो। सो मेरै मुँहा मन्ज मखीरा सांईये मिठ्ठी ता लगी पर जैहणै अऊँ तैतिओ खाई गो, ता मेरा पेट कड़वा भूच्ची गो। "
REV,10,11,"ता मिंजो सोगी ऐह बलया गो, “तिजो मतै सारै मणु, जाति, भाषा, अतै राजा रै बारै मन्ज फिरी भविष्‍यवाणी करनी पैणी हा।” "
REV,11,1,"स्वर्गदूतै मिंजो नापणै तांयें अक्क फिता दिता, अतै तिनी मिन्जो सोगी बल्लू, “उठ, प्रमात्मैं रै मन्दरा री वेदी, अतै तैत मन्ज पूजा करनैवाळै जो नापी लै। "
REV,11,2,"पर मन्दरा रै बाहरा रा अँगणा छड़ी दे; तैतिओ मत नाप क्ओकि सो मिन्जो पुर विस्वास ना करनै बाळै जो दितुरा हा, अतै तिन्या पवित्र नगर यरूशलेम जो बताळी महीनै तक रोंदणा। "
REV,11,3,मूँ अपणै दूँ गवाह जो ऐह अधिकार दिणा कि टाट ओढ़ी करी अक्क हजार दो सौं सठ दिना तक भविष्‍यवाणी करा”। 
REV,11,4,ऐह सो ही गवाह हिन जैड़ै जैतून रै दोई रूख अतै दोई दीवारा हिन जैड़ी धरती रै प्रभु रै सामणै खड़ी रैहन्दै हिन। 
REV,11,5,"अगर कोई बैरी तियां जो नूकसान पुजाणा चाह, ता तंयारै मुँहा थऊँ अग निकळी करी तंयारै बैरी जो भस्म करी दिणा हा। "
REV,11,6,प्रमात्मैं तिन्या जो अधिकार दितुरा हा कि जैहणै सो प्रचार करन ता सो अम्बरा थऊँ बरखा भूणै जो रोकी सकदै हिन। प्रमात्मैं तिन्या जो पाणी जो खून सांईये बणाणै अतै सब तरह री महामारी सितै धरती जो नुकसान पुजाणै रा भी अधिकार दितुरा हा। सो ऐह जैतनी बरी चाहन तैतनी बरी करी सकदै हिन। 
REV,11,7,"जैहणै तिन्या दूँ गवाह अपणै प्रचार रा कम खत्म करी बैहणा, ता सो ड़रावना पशु जैडा अथाह कुण्ड़ थऊँ निकलणा, तियां सोगी लड़ीकरी तियां थऊँ जितणा अतै तियां जो मारी दिणा। "
REV,11,8,तंयारी लाशा यरूशलेम नगरा रै चौका पुर पैई रैहणी जैड़ा चिन्ह रै तौर पुर सदोम अतै मिस्त्र कहलांदा हा अतै ऐह सो ही शहर हा जैड़ी तंयारा प्रभु भी क्रूस पुर चढ़ाया गो थू। 
REV,11,9,"सब मणु, कुल, भाषा, अतै जाति रै मणु तंयारी लाशा जो साढ़ै त्राई दिना तक हेरदै रैहणा, अतै तंयारी लाशा जो क्रबा मन्ज दफनाणा ना दिणा। "
REV,11,10,"धरती रै रैहणैवाळै तंयारै मरनै थऊँ खुश अतै मगन भूणै, अतै अक्की दूये बलै भेंट भैजणिआ, क्ओकि इआं दूनी भविष्‍यवक्ता धरती रै रैहणैवाळै जो सताऊरा थू। "
REV,11,11,"पर साढ़ै त्राई दिना रै बाद प्रमात्मैं री तरफा थऊँ जिन्दगी री सांस तियां मन्ज चली आई, अतै सो अपणै पैरा रै भारै खडी गै, अतै मणु तिन्या जो दोवारा जिन्दा हेरी करी ड़री गै। "
REV,11,12,"तिन्यै दूँ गवाह अक्क बड़ा बोल स्वर्गा थऊँ हुणु, “ऐठी ऊपर अईआ!” ऐह हुणी करी सो बदळा मन्ज सवार भूच्ची करी हेरदै हेरदै स्वर्गा जो चढ़ी गै। "
REV,11,13,"फिरी तैहणै ही अक्क हिल्‍लण भूआ अतै यरूशलेम नगरा रा दसवां हेस्सा नाश भूच्ची गो, अतै तैस हिल्‍लण थऊँ सत हजार मणु मरी गै, बाकी डरी गै अतै स्वर्गा रै प्रमात्मैं री महिमा करना लगै। "
REV,11,14,"दुआ संकट खत्म भूच्ची गो, हेरा, अबै त्रिया संकट जल्दी इणैवाळा हा। "
REV,11,15,"जैहणै सतमें स्वर्गदूतै तुरही बजाई, ता स्वर्गा मन्ज ऐस बारै मन्ज बड़ै-बड़ै बोल भूणा लगै; “संसार रा राज्य इंदै प्रभु रा हा अतै तसेरै मसीह रा भूच्ची गो, अतै तैस युगायुग राज्य करना।” "
REV,11,16,"जैहणै चौबी स्याणै जैड़ै प्रमात्मैं रै सामणै अपणै-अपणै सिंहासन पुर बैहुरै थियै, मुँहा रै भारै पैई करी प्रमात्मैं जो प्रणाम करीके, "
REV,11,17,"ऐह बलणा लगै, “हे सर्वशक्तिमान प्रभु प्रमात्मां, जैडा हा अतै जैडा थू, अहै तेरा धन्यवाद करदै हिन कि तैंई अपणी बड़ी सामर्थ जो दसु अतै धरती पुर राज्य करना शुरू करू। "
REV,11,18,"प्रमात्मैं पुर विस्वास ना करनै बाळै क्रोध करू, पर तेरा प्रकोप इच्ची पैऊ, अतै सो टैमं चली आ हा कि मरूरै रा न्याय करया गच्छा, अतै तेरै दास भविष्‍यवक्ता अतै पवित्र मणु री कनारी तियां हल्के बड़ै जो जैड़ै तेरै नां थऊँ डरदै हिन इनाम दितिआ गच्छा, अतै धरती रै बिगाड़णै बाळै नष्‍ट करै गान।” "
REV,11,19,"ता प्रमात्मैं रा जैडा मन्दर स्वर्गा मन्ज हा सो खोली दिता, तसेरै मन्दरा मन्ज तसेरै वायदै रा सन्दुक हुजु हा, अतै बिजळी, बोल, गर्जन अतै हिल्‍लण भूए अतै बड़े हणाट पैऊँ। "
REV,12,1,"जैहणै ऐह सब पुरा भूआ ता अम्बरा मन्ज अक्क अदभुत चिन्ह हेरू, अर्थात अक्क जनानी जैड़ी सुरजा ओढ़ी करी थी, अतै चद्रमां तसारै पैरा थलै थू, अतै तसारै सिरा पुर बारह तारै रा मुकुट थू। "
REV,12,2,"सो गर्भवती भूई, अतै चिलाऊ करदी थी क्ओकि लौकिणै री पिड़ बडी थी। "
REV,12,3,"अक्क होर अदभुत चिन्ह अम्बरा मन्ज हुजु, अतै हेरा, अक्क बड़ा लाल अजगर थू, जसेरै सत सिर अतै दस हिंग थियै, अतै तसेरै सिरा पुर सत राजमुकट थियै। "
REV,12,4,"तसेरी लिंगणी अम्बरा रै तारै री अक्क तिहाई जो खिंजीकरी धरती पुर पाई दिता। सो अजगर तैहा जनानी सामणै जैड़ी लौकिणै बाळी थी, खड़ी गो, ताकि जैहणै जो बच्चा जमां ता सो तैस बच्चै जो निगळी गच्छा। "
REV,12,5,"फिरी तैहै जनानी दब्बु जो पैदा करू ता सो दब्बु लोहे रा राजदण्ड लैई करी सबी जाति पुर राज्य करणै तांयें पैदा भूआ, अतै सो दब्बु अकदम प्रमात्मैं तैहा थऊँ चुकी करी अपणै सिंहासन बलै पुजाई दिता। "
REV,12,6,अतै सो जनानी तैस बणा जो नह्ही गई जैड़ी प्रमात्मैं री तरफा थऊँ तैस तांयें अक्क जगह तैयार करूरी थी कि सो अक्क हजार दोई सो सठ दिना तक पाळी गच्छा। 
REV,12,7,"फिरी स्वर्गा मन्ज लडाई भूई, प्रमात्मैं रा अक्क मुख्य स्वर्गदूत मीकाएल अतै तैस सोगी होरी स्वर्गदूत अजगर सोगी लड़णै जो निकळै, अतै अजगर अतै तसेरै दूत स्वर्गदूता सोगी लडै। "
REV,12,8,अजगर अतै तसेरै दूत लडाई हारी गै अतै तिन्या तांये स्वर्गा मन्ज कोई जगह ना रैई। 
REV,12,9,"ता सो बड़ा अजगर, अर्थात सो ही पुराणा किड्डा जैड़ा शैतान हा अतै सब संसारा जो भरमाणै बाळा हा, धरती पुर फैंकी दिता हा, अतै तसेरै दूत तैस सोगी फैंकी दितै हिन। "
REV,12,10,"फिरी मैंई स्वर्गा थऊँ बड़ा बोल हुणु, “अबै इन्दै प्रमात्मैं रा उद्धार अतै सामर्थ अतै राज्य अतै तसेरै मसीह रा अधिकार प्रकट भूआ क्ओकि शैतान अबै प्रमात्मैं री हजुरी मन्ज खडुरा निय्आ जैडा इन्दै साथी दासा पुर रात दिन दोष लगान्दा थू, तैसिओ स्वर्गा थऊँ बाहर फैंकी दिता हा। "
REV,12,11,"सो मेम्नै रै खूना री बजह अतै अपणी गवाही रै वचना री वजह तैस पुर जयवन्त भूए, अतै तियें अपणै प्राणा जो प्यारा ना जाणु, ऐठी तक कि मौत भी सही लैई। "
REV,12,12,"ऐसा वजह थऊँ हे स्वर्गा अतै तैत मन्ज रैहणै बाळैओ, मगन भोआ; हे धरती, अतै समुंद्र, तुसु पुर हाय! क्ओकि शैतान बड़ै गुस्सै सोगी तूसु बलै उतरी आ, क्ओकि सो जाणदा कि तसेरा थोड़ा ही टैमं बाकी हा”। "
REV,12,13,"जैहणै अजगरै हेरू कि अऊँ धरती पुर फैंकी दिता हा, ता तैसा जनानी जो जेहै दब्बू पैदा करू थू, सताऊ। "
REV,12,14,"पर तैहा जनानी जो बड़े उकाब रै दोई फंग दितै गै कि अजगर रै सामणै उडरी करी जंगला मन्ज तैहा जगह पुजी गच्छा, जैड़ी सो साढ़ै त्राई साला तक पाळी गच्छा। "
REV,12,15,फिरी अजगर तैहा जनानी रै पिचो अपणै मुँहा सोगी नदी सांईये पाणी बहाऊ कि तैहा जो ऐसा नदी मन्ज बहाई देय्आ। 
REV,12,16,"पर धरती तैहा जनानी री मदद करी, अतै अपणा मुँह खोली करी तैहा नदी जो जैड़ी अजगरै अपणै मुँहा थऊँ बहाई थी पी लैऊ। "
REV,12,17,"ता अजगर जनानी पुर क्रोधित भूआ, अतै तसेरी बाकी औलाद थऊँ, जैड़ी प्रमात्मैं री आज्ञा जो मन्दै अतै यीशु री गवाही दिणै पुर मजबुत हिन, लड़णा गो। "
REV,12,18,अतै सो समुंद्र रै कनारै पुर गिच्ची करी खड़ी गो। 
REV,13,1,"ता मैंई अक्क डरावनै पशु जो समुंद्र थऊँ निकळदै हेरू, जसेरै दस हिंग अतै सत सिर थियै। तसेरै हिंगा पुर दस राजमुकट अतै तसेरै हरेक सिरा पुर ऐसा नां थू जैड़ा प्रमात्मैं री निन्दा करदा थू। "
REV,13,2,"जैडा ड़रावना पशु मैंई हेरू सो चीतै सांईये थू, अतै तसेरै पैर भालू सांईये थियै, अतै मुँह शेरा सांईये थू। तिनी अजगरै अपणी सामर्थ अतै अपणा सिंहासन अतै बड़ा अधिकार तैसिओ दि दिता। "
REV,13,3,"मैंई तसेरै सिरा मन्ज अक्क ऐसा जख्म लगुरा हेरू मना सो मरनै पुर हा, फिरी तसेरा प्राण घातक जख्म खरा भूच्ची गो, अतै सब धरती रै मणु हैरान भूच्ची गै अतै तैस पशु पिचो हैरानी सोगी चली पै। "
REV,13,4,"मणुऐ अजगरा री पूजा करी, क्ओकि तिनी तैस पशु जो अपणा अधिकार दि दिता थू, अतै ऐह बली करी पशु री पूजा करी, “ऐस पशु सांईये कुणआ? कुण ऐस सोगी लड़ी सकदा?” "
REV,13,5,"प्रमात्मैं तैसिओ डींग मारनै अतै निन्दा करणै तांयें अक्क मुँह दितुरा, अतै तैसिओ बताळी महीनै तक कम करनै रा अधिकार दितुरा हा। "
REV,13,6,तिनी प्रमात्मैं रै नां री निन्दा करी तिनी स्वर्गा री भी निन्दा करी जैड़ी प्रमात्मां रैहन्दा हा अतै तैस सोगी रैहणै बाळै री भी निन्दा करी। 
REV,13,7,"तैसिओ ऐह भी अधिकार दिता गो कि सो पवित्र मणु सोगी लड़ा अतै तियां पुर जय पा, अतै तैसिओ हरेक कुल अतै मणु अतै भाषा अतै जाति पुर अधिकार दिता गो। "
REV,13,8,"धरती रै तिन्या सबी रैहणैवाळै तैस पशु री पूजा करनी हा, जंयारै नां तैस मेम्नै री जिन्दगी री कताबा मन्ज लिखै ना गै, जैडा संसार री उत्पति थऊँ घात करूरा हा। "
REV,13,9,"कना खोली करी मेरी गल्ला हुणी लेय्आ, "
REV,13,10,"जैसिओ कैद मन्ज पैणा हा सो कैदा मन्ज पैणा, जैस तलवारा सितै मारणा जरूरी हा सो तलवारा सोगी मारया गच्छा। पवित्र मणु रा धीरज अतै विस्वास ऐत मन्ज ही परखा गाणा। "
REV,13,11,"फिरी मैंई अक्क होर डरावनै पशु जो धरती थऊँ निकळदै हेरू, तसेरै मेम्नै सांईये दोई हिंग थियै, अतै सो अजगर सांईये वलू करदा थू। "
REV,13,12,"तिनी तैस पैहलै पशु रा सब अधिकार इस्तेमाल करू, अतै धरती अतै तैत मन्ज रैहणै बाळै थऊँ तैस पैहलै पशु री, जैसेरा प्राण घातक जख्म खरा भूच्ची गो थू, पूजा करांदा थू। "
REV,13,13,"सो बड़े-बड़े चमत्कार दसदा थू, ऐड़ी तक कि मणु रै सामणै स्वर्गा थऊँ धरती पुर अग बरसाई दिन्दा थू। "
REV,13,14,"तियां चमत्कारा री वजह थऊँ, जिंआं जो तैस पशु रै सामणै दसणै तांयें अधिकार तैसिओ दितुरा थू, सो धरती मन्ज रैहणै बाळै जो भरमांदा थू अतै धरती रै रैहणै बाळै जो बलदा थू कि जैस पशु जो तलवारा री लगुरी थी सो जी भूआ, तसेरी मूर्ति बणा। "
REV,13,15,"तैसिओ तैस पशु री मूर्ति मन्ज प्राण दिणै रा अधिकार दिता गो कि मूर्ति बलणा लगा, अतै जैतनै मणु तैहा मूर्ति री पूजा ना करन, तियां जो मारी देय्आ। "
REV,13,16,"तिनी हल्के मोट्टै, अमीर-गरीब, आजाद-गुलाम सबी रै सज्जै हत्थ या तंयारै मथ्थै पुर अक्क मोहर लाई दितुरी हा, "
REV,13,17,ताकि सो ही लेन देन ना करी सकदा जैस पुर मोहर मतलब तैस पशु रा नां या तसेरै नां रा अंक भोआ। 
REV,13,18,"ज्ञान ऐत मन्ज ही हा जैसिओ बुद्धि भोआ सो ऐस पशु रा अंक जोड़ी लेय्आ, क्ओकि सो मणु रा अंक हा, अतै तसेरा अंक छिआ हौअ छियाट हा। "
REV,14,1,"फिरी मैंई नजरा चुकी करी हेरू, सो मेम्ना सिय्योन पहाड़ा पुर खडुरा हा, अतै तैस सोगी अक्क लख चौताळी हजार जिणै खडुरै हिन, जंयारै मथ्थै पुर तसेरा अतै तंयारै पिता रा नां लिखुरा हा। "
REV,14,2,"फिरी स्वर्गा थऊँ मिन्जो ऐसा बोल हुणुआ जैडा पाणी री बड़ी धारा अतै वड़ा गड़गड़ात थू, अतै जैडा बोल मैंई हुणु सो ऐसा थू, मना वीणा बजाणैवाळै वीणा बजाऊ करदै हिन। "
REV,14,3,"अक्क लख चौताळी हजारा मणु अतै चंऊर प्राणी अतै स्याणै सिंहासन रै सामणै खडुरै थियै। सो अक्क नोआ गीत गाऊ करदै थियै, जैड़ा सिर्फ ऐह ही मणु सीखी सकदै थियै अतै पुरी धरती मन्ज सिर्फ ऐह ही मणु हिन जंयारा छुटकारा भच्छुरा हा। "
REV,14,4,ऐह सो मणु हिन जंयारी जिन्दगी पवित्र हा अतै इन्यै कदी व्यभिचार ना करूरा। इन्यै मेम्नै रै अलावा होर कसी री भी आराधना ना करी अतै ऐह मेम्नै रै ही पिचो चलदै हिन। ऐह अक्क लख चौताळी हजार मणु सो मणु हिन जिन्या जो प्रमात्मैं अतै मेम्नै री भेंट तांये संसार थऊँ छुडाया गो। 
REV,14,5,"तंयारै मुँहा थऊँ कदी भी झूठ ना निकलूरा थू, सो निर्दोष हिन। "
REV,14,6,"फिरी मैंई अक्क होर स्वर्गदूता जो अम्बरा मन्ज उड़दै हेरू, जैस वलै धरती पुर रैहणैवाळै री हरेक जाति, कुल, भाषा, अतै मणु जो हुनाणै तांयें सनातन सुसमाचार थू। "
REV,14,7,"तिनी बड़ै शब्दा मन्ज बल्लू, “प्रमात्मैं थऊँ डरा, अतै तसेरी महिमा करा, क्ओकि तसेरा न्याय करनै रा टैमं चली आ, अतै तसेरा भजन करा, जिनी स्वर्ग, धरती, समुंद्र अतै पाणी रै झरनै बणाऐ।” "
REV,14,8,"फिरी ऐत थऊँ बाद अक्क होर, दुआ स्वर्गदूत ऐह बलदा आ, “पैई गो, सो बड़ा बेबीलोन पैई गो, जिनी अपणै व्यभिचार रै कोपा सोगी भरूरी शराब सबी जाति जो पियाऊरा।” "
REV,14,9,"फिरी ऐत थऊँ बाद त्रिया स्वर्गदूत बड़ी जोरै जोरै ऐह बलदा आ, “जैडा कोई तैस पशु री अतै तसेरी मूर्ति री पूजा करला, अतै अपणै मथ्थै या अपणै हत्था पुर तसेरी मोहर ला, "
REV,14,10,"प्रमात्मैं तिन्या जो अक्क ऐसी कड़बी चिज पीणै जो दिणी हा जैत मन्ज कोई मिलावट ना भूणी ठेरा मतलब ऐह हा कि तसेरा क्रोध तिन्या पुर बिना दया रै भूणा, तिन्या मणु जो अग अतै गन्धक मन्ज सताया गाणा अतै पवित्र स्वर्गदूता अतै मेम्नै तैसा पीड़ा जो हेरना जैड़ी प्रमात्मैं मणु जो दिणी हा। "
REV,14,11,"तसेरी पीड़ा रा धूँ युगायुग उठदा रैहणा, अतै जैडा तैस पशु अतै तसेरी मूर्ति री पूजा करदै हिन, अतै जैड़ै तसेरै नां री मोहर लांदै हिन, तियां जो दिन रात चैन ना मुळणा।” "
REV,14,12,ऐस तरीकै री घटना भूणैबाळी हिन ठेरैतांये पवित्र मणु जो धीरज बाळै भूणा चहिन्दा अतै ऐह ही सो मणु हिन जैड़ै प्रमात्मैं री आज्ञा जो मन्दै अतै यीशु पुर विस्वास रखदै हिन। 
REV,14,13,"फिरी मैंई स्वर्गा थऊँ ऐह शब्द हुणु, “ऐह लिख धन्य हिन सो मणु जैड़ै अबै थऊँ लैई करी प्रभु मन्ज विस्वास करनै थऊँ बाद मरदै हिन।” फिरी पवित्र आत्मा बलदा, “हाँ, तिन्या धन्य ठेरैतांये भूणा कि तिन्या अपणी कठण मेहनत सोगी आराम पाणा, अतै अपणै कमा अनुसार प्रमात्मैं थऊँ इनाम पाणा।” "
REV,14,14,"मैंई अपणी नजरा चुकी करी हेरू, अक्क सफेद बदळ हा, अतै तैस बदळा पुर मणु रै पुत्रा सांईये कोई बैहुरा हा, जसेरै मुण्ड़ा पुर सोनै रा मुकुट अतै हत्था मन्ज दराटी हा। "
REV,14,15,"फिरी अक्क होर स्वर्गदूतै मन्दरा थऊँ निकळी करी तैस सोगी, जैडा बदळा पुर बैहुरा, बड़ी जोरा सोगी बल्लू, “अपणी दराटी लगाई करी कटाई कर, क्ओकि कटाई रा टैमं चली आ हा, ठेरैतांये कि धरती री खेती पकी चुकुरी हा।” "
REV,14,16,"ता जैडा बदळा पुर बैहुरा थू तिनी धरती पुर अपणा दराटी लगाई, अतै धरती री फसला री कटाई करी गई। "
REV,14,17,"फिरी अक्क होर स्वर्गदूत तैस मन्दरा थऊँ निकळू जैडा स्वर्गा मन्ज हा, अतै तैस वलै भी तेज दराटी थी। "
REV,14,18,"फिरी अक्क होर स्वर्गदूत, जैसिओ वेदी पुर धूप जलाणै री जिम्मेवारी थी, निकळू, अतै जैस वलै तेज दराटी थी तिनी जोरा सितै बल्लू, “अपणी तेज दराटी लगाई करी धरती री अंगुरा री बेल रै गुच्छै कटी ले, क्ओकि तसेरी दाख पकी चुकुरी हा।” "
REV,14,19,"ता तिनी स्वर्गदूतै धरती पुर अपणी दराटी चलाई अतै धरती री अंगुरा री बेल रा फळ कटीकरी अपणै प्रमात्मैं रै प्रकोप रै बड़ै रसकुण्ड़ा मन्ज पाई दिता, ठेरा अर्थ ऐह हा कि प्रमात्मैं बड़ी ही सख्त सजा दिणैबाळा हा। "
REV,14,20,"अतै नगरा रै बाहर तैस रसकुण्ड़ा मन्ज दाख दरड़ै, अतै रसकुण्ड़ा मन्ज ऐतना खून निकळू कि घोड़ै री लगाम तक पुजी गो, अतै सो त्राई सौ किलोमिटर तक चली गो। "
REV,15,1,"फिरी मैंई स्वर्गा मन्ज अक्क होर बड़ा अतै अनोखा चिन्ह हेरू, मतलब सत स्वर्गदूत जिंआं बलै सत आखरी मुसिवता थी, क्ओकि तंयारै खत्म भूच्ची गाणै थऊँ बाद प्रमात्मैं रै प्रकोप रा अन्त हा। "
REV,15,2,"ता फिरी मैंई अगी सोगी मिलुरा शीसै रै समुन्द्रा सांईये कुछ हेरू अतै जैड़ै मणु तैस पशु पुर, तसेरी मूर्ति पुर अतै तसेरै नां रै अंक पुर जयवन्त थियै, तियां जो तैस शीसै रै समुंद्र रै नेड़ै प्रमात्मैं री वीणा जो लैऊरै खडुरै हेरू। "
REV,15,3,"सो प्रमात्मैं रै दास मूसा रा गीत जैड़ा मेम्नै रै बारै मन्ज हा गाई गाईकरी बल्लू करदै थियै, “हे सर्वशक्तिमान प्रभु प्रमात्मैं, तेरै कम महान अतै अनोखै हिन; हे युग-युग रै राजा, जैड़ा कुछ तुहै करदै हिन ठीक अतै सच हा”। "
REV,15,4,"“हे प्रभु, कस तिजो थऊँ ना डरना अतै तेरै नां री महिमा ना करला? क्ओकि सिर्फ तू ही पवित्र हा। सबी जाति इच्ची करी तेरै सामणै प्रणाम करणा, क्ओकि तेरै न्याय रै कम प्रगट भूए हिन”। "
REV,15,5,ऐत थऊँ बाद मैंई स्वर्गा रा मन्दर खुलुरा हेरू जैड़ी प्रमात्मैं री हजुरी रा तम्बू हा। 
REV,15,6,"अतै सो सत स्वर्गदूत जिंआं बलै सत मुसिवता थी, मलमल रै शुद्ध अतै चमकदार कपड़ै लाई करी अतै छाती मन्ज सोनै री पट्टी वनी करी मन्दरा थऊँ निकळै। "
REV,15,7,"ता तियां चंऊर प्राणी थऊँ अक्कीयै तियां सत स्वर्गदूता जो प्रमात्मैं रै प्रकोप थऊँ भरूरै सोनै रै सत कटोरै दितै, "
REV,15,8,"अतै प्रमात्मैं रै तेज अतै तसेरी सामर्थ री वजह थऊँ मन्दर धूयें सोगी भरी गोआ, अतै जैहणै तक तियां सत स्वर्गदूता री सत मुसिवता खत्म ना भूई तैहणै तक मन्दरा मन्ज कोई ना गिच्ची सकू। "
REV,16,1,"फिरी मैंई मन्दरा थऊँ कसकी जो जोरा सितै तियां सत स्वर्गदूता जो ऐह बलदै हुणु, “गच्छा, प्रमात्मैं रै प्रकोप रै सत कटोरै जो धरती पुर ड़ोळी देय्आ।” "
REV,16,2,"ता पैहलै स्वर्गदूतै अपणा कटोरा धरती पुर ड़ोळी दिता। ता तिन्या मणु जो जिन्या पुर तैस डरावनै पशु री मोहर थी अतै जैड़ै तसेरी मूर्ति री पूजा करदै थियै, अक्क तरह रा बुरा अतै दुखदाई फोड़ा निकळू। "
REV,16,3,"दूये स्वर्गदूतै अपणा कटोरा समुंद्र मन्ज ड़ोळी दिता, सो मरूरै मणु रै खूना सांईये बणी गो, अतै समुंद्र मन्ज हरेक प्राणी मरी गै। "
REV,16,4,"त्रियै स्वर्गदूतै अपणा कटोरा नदी अतै पाणी रै झरनै पुर ड़ोळी दिता, अतै सो खून बणी गै। "
REV,16,5,"ता मैंई पाणी रै ऊपर अधिकार रखणै बाळै स्वर्गदूता जो ऐह बलदै हुणु, “हे पवित्र प्रमात्मां, जैडा हा जैडा थू, तू न्यायी हा अतै तैंई ऐह न्याय करू हा। "
REV,16,6,"क्ओकि तिन्ये पवित्र मणु अतै भविष्‍यवक्ता रा खून बहाऊरा थू, अतै तैंई तियां जो खून पिआऊ हा, सो ऐस ही लायक हिन।” "
REV,16,7,"फिरी मैंई वेदी थऊँ ऐह बोल हुणु, “हाँ, हे सर्वशक्तिमान प्रभु प्रमात्मां, तेरा न्याय ठीक अतै सचा हा।” "
REV,16,8,"चौथै स्वर्गदूतै अपणा कटोरा सुरज पुर ड़ोळी दिता, अतै तिनी मणु जो अगी मन्ज झूलसाई दिणै रा अधिकार दिता गो। "
REV,16,9,"मणु बड़ै सेका सोगी झुलसी गै, अतै प्रमात्मैं रै नां री जैसिओ इन्या विपत्ति पुर अधिकार हा, निन्दा करी पर तसेरी महिमा करनै तांयें मन ना फिराऊ। "
REV,16,10,"पँजवें स्वर्गदूतै अपणा कटोरा तैस पशु रै सिंहासन पुर ड़ोळी दिता, अतै तसेरै राज्य पुर नैहरा छाई गो। मणु पीड़ा री वजह थऊँ अपणी अपणी जीभा चबाणा लगै, "
REV,16,11,ता अपणी पीड़ा अतै फौड़ै री वजह थऊँ स्वर्गा रै प्रमात्मैं री बुराई करी पर अपणै अपणै बुरै कम्मा थऊँ मन ना फिराऊ। 
REV,16,12,"छेम्मै स्वर्गदूतै अपणा कटोरा महानदी फरात पुर ड़ोळी दिता, अतै तठेरा पाणी हूक्की गो कि पूर्व दिशा रै राजा री सेना तांयें रस्ता तैयार भूच्ची गच्छा। "
REV,16,13,"फिरी मैंई तैस अजगरा रै मुँहा थऊँ, अतै तैस पशु रै मुँहा थऊँ, अतै तैस झूठै भविष्‍यवक्ता रै मुँहा थऊँ त्राई दुष्‍टात्मा जो मैंढ़का रै रूपा मन्ज बाहर निकळदै हेरू। "
REV,16,14,"ऐह चमत्कार दसणै बाळी दुष्‍टात्मा हिन, जैड़ी सब राजा रै नेड़ै थऊँ निकळी करी गान्दी हिन कि तिन्या जो सर्वशक्तिमान प्रमात्मैं रै तैस बड़े दिन री लड़ाई तांयें इकट्ठा करा। "
REV,16,15,"ठेरैतांये प्रभु यीशु बलदा, “हेर, मूँ चोरा सांईये अचानक इणा, धन्य हा सो जैडा जागदा रैहन्दा हा, अतै अपणै कपड़ै री चौकसी करदा हा कि नंगा ना फिरा, अतै मणु तसेरा नंगापन ना हेरन।” "
REV,16,16,अतै तिन्ये बुरी आत्मै राजै री सेना जो तैसा जगह इकट्ठा करू जैतिओ इब्रानी मन्ज हर-मगिदोन बलदै हिन। 
REV,16,17,"सतमें स्वर्गदूतै अपणा कटोरा हवा पुर ड़ोळी दिता, अतै मन्दरा रै सिंहासन थऊँ ऐह बड़ा बोल निकळू, “पुरा भूच्ची गो।” "
REV,16,18,"फिरी बिजळी चमकी, अतै बोल अतै गड़गड़ात भूआ, अतै अक्क ऐसा हिल्‍लण आ कि जेहणा थऊँ मणु री उत्पति धरती पुर भच्छुरी हा, तैहणा थऊँ ऐसा बड़ा हिल्‍लण कदी ना छूरा। "
REV,16,19,"ऐत थऊँ बाद तैस बड़ै नगरा बेबीलोन रै त्राई टुकड़ै भूच्ची गै, अतै जाति जाति रै नगर पैई गै अतै बेबीलोन नगर री याद प्रमात्मैं बलै ठेरैतांये भूई कि, प्रमात्मैं तिन्या जो अक्क ऐसी कड़बी चिज पीणै जो दिणी हा जैत मन्ज कोई मिलावट ना भूणी ठेरा मतलब ऐह हा कि तसेरा क्रोध तिन्या पुर बिना दया रै भूणा। "
REV,16,20,"अतै हर टापू अपणी जगह थऊँ टळी गच्छुरा, अतै पहाड़ा रा पता ना चलू। "
REV,16,21,"अम्बरा थऊँ मणु पुर लगभग दोई मण भर रै औळै पै, अतै ठेरैतांये कि ऐह मुसीबत बड़ी ही भारी थी, मणुऐ औळै री मुसिवता तांयें प्रमात्मैं री बुराई करी। "
REV,17,1,"जिन्या सत स्वर्गदूता बलै सो सत कटोरै थियै, तियां मन्ज अक्कीयै इच्ची करी मिन्जो बल्लू, “एठी अई, अऊँ तिजो अक्क बड़ी वेश्या रा दण्ड दसदा, जैड़ी मतै सारै पाणी पुर बैहुरी हा। "
REV,17,2,जैसा सोगी धरती रै राजै व्यभिचार करू; अतै धरती रै रैहणै बाळै तसारै व्यभिचार री शराब सोगी मतवाळै भूच्ची गै थियै।” 
REV,17,3,"फिरी पवित्र आत्मा री मदद सोगी स्वर्गदूत मिन्जो बणा मन्ज लैई गो, अतै मैंई लाल रंगा रै पशु पुर, जैडा बुराई रै नां सोगी भरूरा थू अतै जसेरै सत सिर अतै दस हिंग थियै, अक्क जनानी जो बैहुरै हेरू। "
REV,17,4,"ऐह जनानी बैंगणी अतै लाल रंगा रै कपड़ै लाई करी बैहुरी थी, अतै सोनै अतै कीमती मणी अतै मोति सोगी सजुरी थी, अतै तैसारै हत्था मन्ज अक्क सोनै रा कटोरा थू जैडा घृणित चिजा थऊँ अतै तेसेरै व्यभिचार री अशुद्ध चिजा सोगी भरूरा थू। "
REV,17,5,"तसारै मथ्थै पुर अक्क नां लिखुरा थू, जठेरा अक्क गुप्त भेद हा, “अऊँ ही बेबीलोन नगर हा जैड़ा संसार री बुरी चिजा अतै वेश्या री माँ हा।” "
REV,17,6,"मैंई तैहा जनानी जो पवित्र मणु रा खून अतै यीशु रै गवाह रा खून पीणै सोगी मतवाळी हेरू, तैहा जो हेरी करी अऊँ हैरान भूच्ची गो। "
REV,17,7,"ता तिनी स्वर्गदूतै मिन्जो सोगी बल्लू, “तू कजो हैरान भूआ? अऊँ ऐसा जनानी अतै ऐस पशु रा, जैस पुर ऐह सवार हा अतै जसेरै सत सिर अतै दस हिंग हिन, तिजो भेद दसदा। "
REV,17,8,"जैडा पशु तैंई हेरू हा, सो पैहलै ता थू पर अबै निय्आ, अतै अथाह कुण्ड़ थऊँ निकळी करी विनाश मन्ज पैणा, अतै धरती रै रैहणैवाळै जंयारै नां संसारा री उत्पति रै टैमां थऊँ जिन्दगी री कताबा मन्ज ना लिखे गै, तिन्या ऐस पशु जो जैड़ा मरी गच्छुरा थू दोवारा हेरी करी हैरान भूच्ची गै”। "
REV,17,9,ज्ञान ऐत मन्ज ही हा जैसिओ बुद्धि भोआ सो ऐह समझी लेय्आ कि सो सत सिर सत पहाड़ जिंआं पुर सो जनानी बैहुरी हा। ऐह सत पहाड़ सत राजा जो भी दर्शान्दै हिन। 
REV,17,10,"पँज राजा ता मरी चुकुरै हिन अतै अक्क अबै हा जैड़ा राज करू करदा अतै आखरी हालि तक आ निय्आ, अतै जैहणै तैस इणा ता कुछ टैमां तक ही राज करना हा। "
REV,17,11,"जैडा पशु पैहलै थू, अतै अबै निय्आ, सो अठुँवा राजा हा अतै तिन्या सत राजा सांईयै हा, अतै सो भी विनाश री कनारी चलुरा हा। "
REV,17,12,"जैड़ै दस हिंग तैंई हेरै सो दस राजा हिन जिन्यैं हालि तक राज्य ना पाऊ, पर तैस पशु सोगी घड़ी भर तांयें राजा सांईये अधिकार पाणा। "
REV,17,13,"इन्या सबी अक्क मन भूणा, अतै अपणी अपणी सामर्थ अतै अधिकार तैस पशु जो दिणा। "
REV,17,14,"तिन्या मेम्नै सोगी लड़ना, अतै मेम्ना तियां पुर जय पाणिआ, क्ओकि सो प्रभु रा प्रभु अतै राजा रा भी राजा हा, अतै जैड़ै हैदुरै अतै चुणुरै हिन अतै विस्वासी हिन सो तैस सोगी हिन, तिन्या भी जय पाणी हा। "
REV,17,15,"फिरी तिनी मिन्जो सोगी बल्लू, “जैड़ै पाणी तैंई हेरै, जिंआं पुर वेश्या बैहुरी हा, सो ता मणु री भीड़ हा हरेक जाति अतै भाषा थऊँ। "
REV,17,16,"जैड़ै दस हिंग तैंई हेरै हिन सो दस राजा हिन, तिन्या अतै पशु तैहा वेश्या सोगी बैर रखणा, अतै तैहा जो लाचार अतै नंगी करी दिणा, अतै तसारा मांस खाई गाणा, अतै तैहा जो अगी मन्ज फूकी दिणा। "
REV,17,17,"क्ओकि प्रमात्मैं तंयारै मना मन्ज ऐह पाणा कि तसारी इच्छा पूरी करा, अतै जैहणै तक प्रमात्मैं रा वचन पुरा ना भोआ तैहणा तक अक्क मन भूच्ची करी अपणा अपणा राज्य पशु जो दि देय्आ। "
REV,17,18,"सो जनानी, जेहा जो तैंई हेरूरा, सो बड़ा नगर हा जैडा धरती रै राजा पुर राज्य करदा हा।” "
REV,18,1,"ठेरै बाद मैंई अक्क होर स्वर्गदूता जो स्वर्गा थऊँ ओसदै हेरू, जैसिओ बड़ा अधिकार थू; अतै धरती तसेरै तेज सोगी चमकी उठी। "
REV,18,2,"तिनी जोरा सितै बल्लू, “पैई गो, बड़ा बेबीलोन पैई गोआ! सो दुष्‍टात्मा रा निवास, अतै हरेक दुष्‍टात्मा रा अड्डा, अतै हरेक अशुद्ध चिजा अतै घृणित पक्षी रा अड्डा बणी गो। "
REV,18,3,"क्ओकि तसेरै व्यभिचार री भयानक शराब री वजह सब जाति पैई गई हिन, अतै धरती रै राजै तैहा सोगी व्यभिचार करू, अतै धरती रै व्यपारी तसेरै सुख-विलास रै मतै भूणै री वजह थऊँ अमीर भूए हिन।” "
REV,18,4,"फिरी मैंई स्वर्गा थऊँ अक्क होर शब्द हुणु, “हे मेरै मणुओ, तैस नगरा थऊँ निकळी गच्छा कि तुहै तसेरै पापा मन्ज भागीदार ना भून, अतै तसेरी मुसिवता थऊँ कोई तुसु पुर ना इच्ची पेय्आ। "
REV,18,5,"क्ओकि तसेरै पापा रा ढेर स्वर्गा तक पुजी गोआ, अतै तसारै अधर्म रै कम प्रमात्मैं ना भुलाये। "
REV,18,6,"जिन्या तैहै तुसु सोगी बुरै कम करूरै, तुहै भी तिन्या ही तैहा सोगी करा, अतै तसेरै कम्मा रै अनुसार तैसिओ दोई गुणा फेरी देय्आ, जैस कटोरै मन्ज तैहै भरी करी दिता थू तैस मन्ज ही तैहा तांयें दोई गुणा भरी देय्आ। "
REV,18,7,"जैतनी तैहै अपणी बड़ाई करी अतै सुख-विलास करू, तैतना तैसिओ पीड़ा अतै शोक देय्आ, क्ओकि सो अपणै मना मन्ज बलदी हा, अऊँ राणी सांईये हा विधवा निय्आ, अतै शोक मन्ज कदी ना पैणा। "
REV,18,8,"ऐस घमण्ड़ री वजह थऊँ अचानक तैहा पुर मुसिवता चली इणी, मतलब मौत, शोक, अकाल अतै सो अगी मन्ज भस्म करी दिणी हा, क्ओकि तसारा न्याय करणै बाळा प्रभु प्रमात्मां शक्तिमान हा।” "
REV,18,9,"धरती रै राजा जिन्यैं तैहा सोगी व्यभिचार अतै सुख-विलास करू, जैहणै तसारै जलणै रा धूँ हेरणा, ता तैहा तांयें रूणा अतै हिक्क जकणिआ। "
REV,18,10,"तसारी पीड़ा रै ड़रा रै मारै तिन्या बड़ी दूर खड़ी करी बलणा, “हे बड़े नगर, बेबीलोन! हे दृढ़ नगर, हाय! हाय! घड़ी भर मन्ज ही तिजो दण्ड मुळी गोआ”। "
REV,18,11,"धरती रै व्यपारी तैहा तांयें रूणा अतै कलपणा, क्ओकि अबै कसी भी तंयारा माल ना खरीदणा। "
REV,18,12,"मतलब सोना, चाँदी, रत्‍न, मोती, मलमल, बैंगणी, रेशमी, लाल रंगा रै कपड़ै, अतै हर तरह री लकड़ी, हाथी रै दन्दा री बणुरी चिजा, अतै कीमती लकड़ी अतै पीतल, लोहा अतै संगमरमर री सबी तरह री चिजा, "
REV,18,13,"दालचीनी, मसालै, धूप, इत्र, लोबान, शराब, तेल, मैदा, कणक, गाय-बैल, भैड़ा-बकरी, घोड़ै, अतै रथ। जैड़ै मणु व्यपार करदै हिन तिन्या मणु जो गुलामी तांये ना बेची पाणा। "
REV,18,14,"अबै तिन्या व्यपारी तैहा सोगी बलणा, “तेरै मनभावने फळ तेरै नेड़ै थऊँ चली गै, अतै स्वादिष्‍ट अतै भड़कीली चिजा तिजो थऊँ दूर भूच्ची गैई, अतै सो फिरी तिजो कदी ना मुळणी।” "
REV,18,15,"इन्या चिजा रै व्यपारी जैड़ै तसारै द्धारा अमीर भूच्ची गच्छुरै थियै, तसारी पीड़ा रै ड़रा रै मारै दूर खडुरै भूणै, अतै रून्दै अतै कळपदै बलणा, "
REV,18,16,"“हाय! हाय! ऐह बड़ा नगर जैडा मलमल, बैंगणी अतै लाल रंगा रै कपड़ै पैहनदा थू, अतै सोनै, रत्‍ना अतै मोती सोगी सजुरा थू, "
REV,18,17,"घड़ी भर मन्ज ही सेरा ऐसा भारी धन नष्‍ट भूच्ची गोआ”। हरेक मांझी, यात्री, अतै मल्लाह, अतै जैतनै समुंद्र मन्ज कमान्दै हिन, सब दूर खड़ी करी, "
REV,18,18,"अतै तसारै फुक्कीणै रै धूंआ जो हेरी करी जोरा जोरा सितै बलणा, “ऐस नगर सांईये कोई भी बड़ा महान नगर निय्आ।” "
REV,18,19,"अतै अपणै अपणै सिरा पुर धूड पाणिआ, अतै रून्दै अतै कलपदै चिल्लाई चिल्लाई करी बलणा, “हाय! हाय! ऐह बड़ा नगर जसेरी सम्पति रै द्धारा समुंद्र रै सब जहाजवाळै धनी भूच्ची गै थियै, घड़ी भर मन्ज ही उजड़ी गोआ।” "
REV,18,20,"“हे स्वर्ग मन्ज रैहणै बाळै, अतै हे पवित्र मणुओ, प्रेरितो, अतै भविष्‍यवक्ता तैहा पुर खुशी मना, क्ओकि प्रमात्मैं न्याय करीके तैहा थऊँ तुन्दा बदला लैऊ हा!” "
REV,18,21,"फिरी अक्क ताकतवर स्वर्गदूतै अक्क बड़ी चक्की रै पत्थर सांईये अक्क पत्थर चुकु, अतै ऐह बली करी समुंद्र मन्ज फैंकी दिता, “बड़ा महान नगर बेबीलोन ऐसै ही बड़े जोरा सितै फैंकया गाणा, अतै फिरी कदी तसेरा पता ना चलना। "
REV,18,22,"वीणा बजाणैवाळै, गायक, बंसरी बजाणैवाळै, अतै तुरही बजाणैवाळै रा शब्द फिरी कदी तिजो ना हुणीना, अतै कसी कारखानै रा कारीगर भी फिरी तिजो कदी ना मुळणा, अतै चक्की रै चलणै री आवाज फिरी कदी तिजो ना हुणिणी, "
REV,18,23,"अतै दीये रा उजाला फिरी कदी तिजो पुर ना चमकणा, अतै दूल्है अतै दूल्हना री आवाज फिरी तिजो ना हुणिणी, क्ओकि तेरै व्यपारी धरती रै प्रधान थियै, अतै तेरै जादू-टोणै सोगी सब जाति भरमाई गच्छुरी थी”। "
REV,18,24,"प्रमात्मैं बेबीलोन नगर जो ऐस तरीकै सजा दिती क्ओकि सो सबी भविष्‍यवक्ता, पवित्र मणु जो अतै संसार रै सबी मणु जो मारनै रा दोषी हा। "
REV,19,1,"जैहणै स्वर्गदूत बल्ली बैहु ता तैत थऊँ बाद मैंई स्वर्गा मन्ज मना बड़ी भीड़ जो जोरा सितै ऐह गीत गान्दै हुणु, “हाल्लेलुयाह! उद्धार अतै महिमा अतै सामर्थ इन्दै प्रमात्मैं रा ही हा। "
REV,19,2,"क्ओकि तसेरै फैसलै सचै अतै ठीक हिन। तिनी तैहा बड़ी वेश्या जो, जैड़ी अपणै व्यभिचार सोगी धरती जो भ्रष्‍ट करदी थी, न्याय करू अतै तिनी अपणै दासा रै खूना रा बदला लैऊ हा।” "
REV,19,3,"फिरी दूई बरी तिन्ये गीत गाऊ, “हाल्लेलुयाह! तसारै फुक्कीणै रा धूँ लगातार उठदा रैहणा।” "
REV,19,4,"ता चौबी स्याणै अतै चंऊर प्राणी पैई करी प्रमात्मैं जो प्रणाम करू, जैडा सिंहासन पुर बैहुरा थू, अतै बल्लू, “आमीन! हाल्लेलुयाह!” "
REV,19,5,"ता सिंहासन थऊँ अक्क आवाज आई, “हे इन्दै प्रमात्मैं रै ड़रणै बाळै सब दासो, कै हल्कै, कै बड़ै, तुहै सब तसेरी स्तुति करा।” "
REV,19,6,"फिरी मैंई बड़ी भीड़ रा अतै बड़ै पाणी री आवाज, अतै गर्जन हुणी, “हाल्लेलुयाह! क्ओकि प्रभु इन्दा प्रमात्मां सर्वशक्तिमान राज्य करदा हा। "
REV,19,7,"अईआ, अहै खुश अतै मगन भून, अतै तसेरी स्तुति करन, क्ओकि मेम्नै रा बैह चली आ, अतै तसेरी दुलहने अपणै आपा जो तैयार करी लैऊआ। "
REV,19,8,तैहा जो शुद्ध अतै चमकदार महीन मलमल पहनाणै रा अधिकार दिता गो” क्ओकि तैस महीन मलमल रा अर्थ पवित्र मणु रै धर्मा रै कम हिन। 
REV,19,9,"ता स्वर्गदूतै मिन्जो सोगी बल्लू, “ऐह लिख, कि धन्य हिन सो, जैड़ै मेम्नै रै बैह री धाम मन्ज हैदै गच्छुरै हिन।” फिरी तिनी मिन्जो सोगी बल्लू, “ऐह वचन प्रमात्मैं रै सत्य वचन हिन।” "
REV,19,10,"ता अऊँ तैसिओ दण्डवत् करणै तांयें तसेरै पैरा पुर पैई गो। तिनी मिन्जो सोगी बल्लू, “हेर, इन्या मेरी आराधना मत कर, सिर्फ प्रमात्मैं री ही आराधना कर। अऊँ भी प्रमात्मैं रा दास हा जिन्या तेरै भाई मसीह मन्ज अपणै विस्वास री गवाही दिन्दै हिन सो पवित्र आत्मा री शक्ति री वजह थऊँ दिन्दै हिन।” "
REV,19,11,"फिरी मैंई स्वर्गा जो खुलुरा हेरू, अतै अक्क सफेद घोड़ा हेरू; जैस पुर अक्क सवार हा, जैडा विस्वासयोग्य अतै सच्चाई कहलांदा; सो धर्म सोगी न्याय अतै युद्ध करदा हा। "
REV,19,12,"तसेरी हाख्री अगी सांईये चमकदार हिन, अतै तसेरै सिरा पुर मतै सारै राजमुकट हिन। तैत पुर अक्क नां लिखुरा, जैतिओ तैसिओ छड़ी होर कोई ना जाणदा। "
REV,19,13,"सो खूना सोगी छिडकुरै चोळा लाई करी हा, अतै तसेरा नां प्रमात्मैं रा वचन हा। "
REV,19,14,स्वर्गा री सेना सफेद घोड़ै पुर सवार अतै सफेद अतै शुद्ध मलमल लाई करी तसेरै पिचो हा। 
REV,19,15,"जाति जाति जो मारनै तांयें तसेरै मुँहा थऊँ अक्क तेज तलवार निकळदी हा। तैस लोहे रा राजदण्ड लैई करी तियां पुर राज्य करणा, अतै सर्वशक्तिमान प्रमात्मैं रै भयानक प्रकोप री जलजलाहट री शराब रै कुंड मन्ज दाख दरड़णै। "
REV,19,16,तसेरै चोळै अतै जंघा पुर ऐह लिखुरा हा: “राजै रा राजा अतै प्रभु रा प्रभु।” 
REV,19,17,"फिरी मैंई अक्क स्वर्गदूता जो सुरज पुर खडुरै हेरू। तिनी अम्बरा मन्ज उड़नै बाळै सब मांस खाणैबाळै पक्षी सोगी जोरा सितै बल्लू, “अईआ, प्रमात्मैं रै बडी धाम तांयें इकट्ठै भूच्ची गच्छा। "
REV,19,18,"अईआ अतै तुहै राजै रा मांस, सरदारा रा मांस, शक्तिमान मणु रा मांस, घोड़ै रा अतै तियां पुर सवार मणु रा मांस, कै आजाद, कै दास, कै हल्कै, कै बड़ै सबी मणु रा मांस खा।” "
REV,19,19,"फिरी मैंई तैस पशु, अतै धरती रै राजै अतै तंयारी सेना जो तैस घोड़ै रै सवार अतै तसेरी सेना सोगी लड़नै तांयें इकट्ठा हेरू। "
REV,19,20,"सो पशु, अतै तैस सोगी झूठा भविष्‍यवक्ता पकड़ी गो जिनी तसेरै सामणै ऐसै चमत्कार दसुरै थियै जठेरै द्धारा तिनी तियां जो भरमाऊ जिंआं पुर तैस पशु री मोहर थी अतै जैड़ै तसेरी मूर्ति री पूजा करदै थियै। ऐह दोनों जिन्दै जिन्दै तैहा अगी री झीला मन्ज पाई दितै जैड़ी गन्धक सोगी जळदी हा। "
REV,19,21,"बाकी मणु तैस घोड़ै रै सवार री तलवार सोगी, जैड़ी तसेरै मुँहा थऊँ निकळदी थी, मारी दितै, अतै सब पक्षी तंयारै मांस सोगी रजी गै। "
REV,20,1,"फिरी मैंई अक्क स्वर्गदूता जो स्वर्गा थऊँ ओसदै हेरू, जसेरै हत्था मन्ज अथाह कुण्ड़ री कुंजी अतै अक्क बड़ी जंजीर थी। "
REV,20,2,"तिनी तैस अजगर, मतलब पुराणै कीड़ै जो, जैडा शैतान हा, पकड़ी करी हजार साल तांयें बनी दितुरा हा। "
REV,20,3,तिनी तैसिओ अथाह कुण्ड़ मन्ज पाई करी बन्द करी दितुरा अतै तैस पुर मोहर लाई दितुरी कि सो हजार साल रै पूरै भूणै तक जाति जाति रै मणु जो फिरी ना भरमा। ऐत थऊँ बाद जरूरी हा कि सो थोड़ी देर तांयें फिरी खोलया गाणा। 
REV,20,4,"फिरी मैंई सिंहासन हेरै, अतै तियां पुर मणु बैहुरै हेरै, अतै तियां जो न्याय करणै रा अधिकार दिता गो। मैंई तंयारी आत्मा जो भी हेरू, जंयारै सिरा जो यीशु री गवाही दिणै अतै प्रमात्मैं रै वचना री वजह कटुरा थू, अतै जिन्यैं ना तैस पशु री, अतै ना तसेरी मूर्ति री पूजा करी थी, अतै ना तसेरी मोहर अपणै हत्था अतै मथै पुर लाऊरी थी। सो जिन्दै भूच्ची करी मसीह सोगी हजार साला तक राज्य करदै रैह। "
REV,20,5,ऐह सो मणु हिन जिन्या जो पैहली बरी जिन्दा करया गाणा अतै सो सच मन्ज धन्य अतै पवित्र हिन। दूई मौत रा इन्या मणु पुर कोई अधिकार निय्आ। इन्या प्रमात्मैं अतै मसीह तांये याजक बनणा अतै इन्या सोगी हजार साल तक राज्य करना। होरी मरूरै मणु जो जिन्दा ना करया गाणा जैहणै तक हजार साल पुरै ना भूच्ची गान्दै। 
REV,20,6,जैहणै हजार साल पूरै भूच्ची गाणै ता शैतान कैदा थऊँ छड़ी दिणा। 
REV,20,7,"तैस तियां जाति जो जैड़ी चऊँ कनारी धरती पुर भुणीआ, मतलब गोग अतै मागोग जो जंयारी गिणती समुंद्र री रेता रै बरावर भुणीआ, भरमाईकरी लड़ाई तांयें इकट्ठा करणै जो निकलणा। "
REV,20,8,"सो पूरी धरती पुर फैली करी तैस नगर जो घेरी लैणा जिन्या सोगी प्रमात्मां प्रेम करदा हा जैड़ी पवित्र मणु रैहन्दै हिन, अतै अगी स्वर्गा थऊँ ओसी करी शैतान री पुरी सेना जो भस्म करी दिणा। "
REV,20,9,"तियां जो भरमाणै बाळा शैतान अगी अतै गन्धक री तैहा झीला मन्ज, जैत मन्ज सो पशु अतै झूठा भविष्‍यवक्ता भी भूणा, पाई दिणा हा, अतै तिन्या रात दिन युगायुग पीड़ा मन्ज तड़पदै रैहणा। "
REV,20,10,"फिरी मैंई प्रमात्मैं जो अक्क बड़ा सफेद सिंहासन पुर बैहुरा हेरू, तसेरै सामणै थऊँ धरती अतै अम्बर गायब भूच्ची गै, कुणिए भी तिन्या जो फिरी ना हेरू। "
REV,20,11,"फिरी मैंई हल्के बड़ै सब मरूरै जो सिंहासन रै सामणै खडुरै हेरू, फिरी कई कताबा खोली गई अतै फिरी जिन्दगी री कताब जो खोलया गो, जिन्या तैहा कताबा मन्ज लिखुरा थू, तिन्या ही तंयारै कम्मा रै अनुसार मरूरै रा न्याय करआ गो। "
REV,20,12,"समुंद्रै अपणै मन्ज पैऊरै मरूरै मणु जो दी दिता, अतै मौती अतै अधोलोक भी तिन्या मणु जो दी दिता जैड़ै तिन्या बलै थियै अतै तिन्या सबी रा तंयारै कम्मा अनुसार न्याय करया गो। "
REV,20,13,मौत अतै अधोलोक भी अगी री झीला मन्ज पाऐ गै। ऐह अगी री झील दूई मौत हा। 
REV,20,14,"अतै जैस कसी रा नां जिन्दगी री कताबा मन्ज लिखुरा ना मूळु, सो अगी री झीला मन्ज पाई दिता। "
REV,21,1,"फिरी मैंई नोए अम्बर अतै धरती जो हेरू, क्ओकि पुराणा अम्बर अतै धरती खत्म भूच्ची गई, अतै समुंद्र भी ना रैऊ। "
REV,21,2,फिरी मैंई पवित्र नगर नोए यरूशलेम जो स्वर्गा थऊँ प्रमात्मैं थऊँ ओसदै हेरू। सो तैहा दुल्हन सांईये थू जैड़ी अपणै घरवाळै तांयें सजुरी संबरूरी भोआ। 
REV,21,3,"फिरी मैंई प्रमात्मैं रै सिंहासना थऊँ कसकि जो जोरा सितै ऐह बलदै हुणु, “हेर, प्रमात्मैं रा डेरा मणु रै मन्ज हा। तैस तिन्या सोगी रैहणा, अतै सो तसेरै मणु भूणै, अतै प्रमात्मैं अप्पु भी तियां सोगी रैहणा अतै तंयारा ही प्रमात्मां भूणा। "
REV,21,4,"प्रमात्मैं तंयारी हाख्री रै सब टिपळै पूंजी दिणै, अतै ऐत थऊँ बाद मौत ना रैहणी, अतै ना शोक, ना विलाप, ना पीड़ा रैहणी अतै ऐह सब गल्ला सदा तांये दूर भूच्ची गाणी।”  "
REV,21,5,"जैडा सिंहासना पुर बैहुरा थू, तिनी बल्लू, “हेर, अऊँ सब कुछ नोआ करी दिन्दा।” फिरी तिनी बल्लू, “लिखी लै, क्ओकि ऐह वचन विस्वास रै योग्य अतै सचा हा।” "
REV,21,6,"फिरी तिनी मिन्जो सोगी बल्लू, “ऐह सब गल्ला पूरी भूच्ची गई। अऊँ अल्फा अतै ओमेगा, शुरू अतै अन्त हा। अऊँ प्यासै जो जिन्दगी रै झरनै थऊँ मुफ्‍त पियाणा। "
REV,21,7,"जैडा जय पा सो इन्या आशीषा रा वारिस भोआ, अतै मूँ तसेरा प्रमात्मां भूणा अतै सो मेरा पुत्र भूणा। "
REV,21,8,"पर डरपोका, अविस्वासी, घिनौने, हत्यारै, व्यभिचारी, टोन्णै, मूर्तिपूजक, अतै सब झूठ रा हेस्सा तैसा झीला मन्ज मिलणा जैडा अगी अतै गन्धक सोगी फुक्किदीं रैहन्‍दी हा ऐह दूई मौत हा।” "
REV,21,9,"फिरी जिन्या सत स्वर्गदूता बलै सत आखरी मुसिवता सोगी भरूरै सत कटोरै थियै, तियां मन्ज अक्क मिन्जो बलै आ, अतै मिन्जो सोगी बलणा लगा, “ऐड़ी अई, अऊँ तिजो दुल्हन मतलब मेम्नै री घरावाळी दसदा।” "
REV,21,10,"ता सो मिन्जो पवित्र आत्मा मन्ज अक्क बड़ै अतै उच्चै पहाड़ा पुर लैई गो, अतै पवित्र नगर यरूशलेम जो स्वर्गा थऊँ प्रमात्मैं रै सामणै थऊँ उतरदै दसु। "
REV,21,11,"प्रमात्मैं री महिमा तैस यरूशलेम नगर मन्ज थी, अतै तसेरा तेज बड़ा ही किमती पत्थर, मतलब बिल्लौर सांईये यशब री तरह साफ थू। "
REV,21,12,"तंयारी शहरपनाह बड़ी उच्ची थी, अतै तसेरै बारह फाटक अतै फाटका पुर बारह स्वर्गदूत थियै; अतै तियां फाटका पुर इस्त्राएली रै बारह गोत्रा रै नां लिखुरै थियै। "
REV,21,13,"पूर्व दिशा री कनारी त्राई फाटक, उतर री कनारी त्राई फाटक, दक्षिण री कनारी त्राई फाटक, अतै पश्‍चिम री कनारी त्राई फाटक थियै। "
REV,21,14,"नगर री शहरपनाह री बारह नियुआं थी, अतै तियां पुर मेम्नै रै बारह प्रेरिता रै नां लिखुरै थियै। "
REV,21,15,जैडा स्वर्गदूत मिन्जो सोगी गल्ला करू करदा थू तैस बलै नगर अतै तसेरै फाटक अतै तसेरी शहरपनाह जो नापणै तांयें अक्क सोनै रा फिता थू। 
REV,21,16,"सो नगर चौरस बसुरा थू अतै तसेरी लम्बाई, चौड़ाई रै बराबर थी, अतै तसेरै तैस फितै सोगी नगर जो नापु ता दोई हजार चऊर सौ किलोमिटर रा निकळू तसेरी लम्बाई अतै चौड़ाई अतै उँचाई बराबर थी। "
REV,21,17,तिनी स्वर्गदूतै तैस नगर री शहरपनाह जो भी नापु तठेरी उँचाई 66 मीटर निकळी। जैस नापा सितै स्वर्गदूतै नापु सो ही नाप मणु इस्तेमाल करदै हिन। 
REV,21,18,"तसेरी शहरपनाह यशब री बणुरी थी, अतै नगर ऐसै शुद्ध सोनै रा थू जैडा साफ शीसै सांईये थू। "
REV,21,19,"तैस नगरा री नियुआं हर तरह रै किमती पत्थर सोगी सँवारूरी थी; पैहली नियुअं यशब री, दूई नीलमणी री, त्रीं स्फटिक री, चौथी मरकत री, "
REV,21,20,"पंजवी गोमेदक री, छेम्मी मणिक्य री, सतवीं पीतमणी री, अठबीं पेरोज री, नोवीं पुखराज री, दसवीं लहसनिए री, ग्यारवीं धूम्रकान्त री, अतै वारवी याकूत री थी। "
REV,21,21,बारह फाटक बारह मोति रै थियै; अक्क अक्क फाटक अक्की अक्की मोति रा बणुरा थू। नगरा री सड़क साफ शीसै रै सांईये शुद्ध सोनै री थी। 
REV,21,22,"मैंई तैत मन्ज कोई मन्दर ना हेरू, क्ओकि सर्वशक्तिमान प्रभु प्रमात्मैं रा मेम्ना तसेरा मन्दर हा। "
REV,21,23,"तैस नगरा मन्ज सुरज अतै चद्रमां रै उजालै री भी जरूरत ना हा, क्ओकि प्रमात्मैं रा तेज सोगी तैड़ी उजाला ही उजाला हा, अतै मेम्ना तसेरा दीया हा। "
REV,21,24,"जाति जाति रै मणु तसेरी लौई मन्ज चलना फिरना, अतै धरती रै राजा अपणी अपणी धन दौलत तैस शहरा मन्ज लैईणी हा। "
REV,21,25,"तसेरै फाटक दिना जो कदी बन्द ना भूणै, अतै तैड़ी रात ना भूणी। "
REV,21,26,सबी मणु अपणा आदर अतै अपणी धन दौलत तैस शहरा मन्ज लैईणा। 
REV,21,27,"पर तियां मन्ज कोई अपवित्र चिजा या घृणित कम करनैवाळै या झूठ गढणैवाळा कसी रीति सोगी प्रवेश ना करणा, पर सिर्फ सो मणु जंयारै नां मेम्नै री जिन्दगी री कताबा मन्ज लिखुरै हिन। "
REV,22,1,"फिरी तिनी मिन्जो बिल्लौर सांईये झलकदी, जिन्दगी रै पाणी री नदी दसी, जैड़ी प्रमात्मैं अतै मेम्नै रै सिंहासन थऊँ निकळी करी "
REV,22,2,"तैस नगर री सड़क रै मन्जै वगदी थी। नदी रै दोनो तरफ जिन्दगी रा रूख थू, तैत मन्ज बारह तरह रै फल लगदै थियै, अतै सो हर महीनै फलदा थू; अतै तैस रूखा रै पतै थऊँ जाति जाति रै मणु चंगै भून्दै थियै। "
REV,22,3,फिरी प्रमात्मैं द्धारा हरापित कोई भी चिज तैस नगरा मन्ज ना भूणी हा। प्रमात्मैं अतै मेम्नै रा सिंहासन तैस नगरा मन्ज भूणा अतै प्रमात्मैं रै दासा प्रमात्मैं री सेवा करनी हा। 
REV,22,4,"तियां प्रमात्मैं जो आमणै-सामणै हेरणा, अतै तसेरा नां तंयारै मथ्थै पुर लिखुरा भूणा। "
REV,22,5,"फिरी रात ना भूणी, अतै तियां जो दीया अतै सुरज रै उजियाले री जरूरत ना भूणी, क्ओकि प्रभु प्रमात्मैं तिन्या जो लौ दिणी हा, अतै तिन्या युगायुग राज्य करणा। "
REV,22,6,"फिरी स्वर्गदूतै मिन्जो सोगी बल्लू, “जैड़ा कुछ तैंई हुणु अतै हेरू हा ऐह विस्वासयोग्य अतै सच हा। प्रभु प्रमात्मां, जैड़ा अपणै भविष्‍यवक्ता जो प्रेरणा दिन्दा हा तिनी अपणै स्वर्गदूता जो भैजु कि अपणै दासा जो दसी सका कि इणै बाळै टैमां मन्ज कै कुछ भूणा हा।” "
REV,22,7,"प्रभु यीशुऐ बल्लू “हेर, अऊँ जल्दी इणैवाळा हा धन्य हा सो, जैडा ऐसा कताबा री भविष्‍यवाणी री गल्ला जो मन्दा।” "
REV,22,8,"अऊँ सो ही यूहन्‍ना हा, जैडा ऐह गल्ला हुणदा अतै हेरदा थू। जैहणै मैंई हुणु अतै हेरू, ता जैडा स्वर्गदूत मिन्जो ऐह गल्ला दसदा थू, अऊँ तसेरै पैरा पुर आराधना करनै तांयें पैई गो। "
REV,22,9,"पर तिनी मिन्जो सोगी बल्लू, “हेर, ऐसा मत कर; क्ओकि भविष्‍यवक्ता, अतै ऐस कताबा री गल्ला जो मनणैवाळै मणु सांईये अऊँ भी अक्क दास हा। तु सिर्फ प्रमात्मैं ही जो प्रणाम कर।” "
REV,22,10,"फिरी तिनी मिन्जो सोगी बल्लू, “ऐसा कताबा री भविष्‍यवाणी री गल्ला जो गुप्त मत रख, क्ओकि ठेरा पुरा भूणै रा टैमं नेड़ै हा। "
REV,22,11,"ठेरैतांये जैडा अन्याय करदा हा, सो अन्याय ही करदा रेय्आ, जैडा दुष्‍ट हा, सो दुष्‍ट बणी रेय्आ, तैस तरीकै ही जैडा धर्मी हा, सो धर्मी बणी रेय्आ अतै जैडा पवित्र हा; सो पवित्र बणी रेय्आ।” "
REV,22,12,"प्रभु यीशुऐ बल्लू “हेर, अऊँ जल्दी इणैवाळा हा अतै मूँ हरेक जो तंयारै कम्मा रै अनुसार इनाम अतै दण्ड़ दिणा। "
REV,22,13,"अऊँ ही अल्फा अतै ओमेगा, पैहला अतै आखरी, आदि अतै अन्त हा। "
REV,22,14,"“धन्य हिन सो, जैड़ै अपणै चोळै जो धोई लैन्दै हिन, क्ओकि तिन्या जो जिन्दगी रै रूखा थऊँ फळ खाणै रा अधिकार मुळना, अतै सो आजादी सोगी तैस नगर मन्ज प्रवेश करी सकदै हिन। "
REV,22,15,"पर दुष्‍ट, टोन्णै, व्यभिचारी, हत्यारै, मूर्तिपूजक, अतै हरेक झूठ रा चाहणैवाळै अतै धोखा दिणैबाळै शहर रै बाहर रैहणा। "
REV,22,16,"“अऊँ यीशु हा अतै मैंई अपणै स्वर्गदूता जो ठेरैतांये तुसु बल्लै भैजुरा कि सो इन्या गल्ला जो सब कलीसिया मन्ज बल्ली सका। अऊँ राजा दाऊद रै वंश हा, अतै तैस तारै सांईये हा जैड़ा भ्यागा रै टैमैं चमकदा हा।” "
REV,22,17,"पवित्र आत्मा अतै मेम्नै री दुल्हन दोनो यीशु सोगी बलदी हिन, “आई!” अतै इन्या गल्ला जो हुणनैबाळा भी बला, “आई!” ता जैडा कोई त्रिहणा भोआ सो अईआ अतै जिन्दगी रा पाणी मुफ्‍त पिआ। "
REV,22,18,"अऊँ यूहन्‍ना हरेक मणु जो चेतावनी दिन्दा जैडा ऐसा कताबा री लिखुरी भविष्‍यवाणी जो हुणदा हा, अगर तुहै इन्या गल्ला सोगी मिलावट करीके बढ़ान्दै हिन, ता प्रमात्मैं तुसु तांये दण्ड़ बढ़ाणा। प्रमात्मैं तिन्या महामारी सोगी दण्ड़ दिणा हा जठेरै बारै मन्ज मैंई ऐसा कताबा मन्ज लिखुरा हा। "
REV,22,19,"अगर कोई ऐसा भविष्‍यवाणी री कताबा री गल्ला मन्ज कुछ नकाळी देय्आ, ता प्रमात्मां तैस जिन्दगी रै रूखा अतै पवित्र नगरा मन्ज, जैसेरा वर्णन ऐसा कताबा मन्ज हा, तठेरा हेस्सा नकाळी दिणा। "
REV,22,20,"यीशु सो हा जैड़ा इन्या गल्ला री गवाही दिन्दा सो ऐह बलदा, “हाँ, अऊँ जल्दी इणैवाळा हा।” आमीन। मैंई जवाव दिता, “हे प्रभु यीशु आई!” "
REV,22,21,अऊँ प्रार्थना करदा हा कि प्रभु यीशु रा अनुग्रह पवित्र मणु रै सोगी भून्दा रेय्आ। आमीन। 
